<doc id="93562" url="https://pl.wikipedia.org/wiki?curid=93562" title="Juliette Atkinson">
Juliette Atkinson

Juliette Paxton Atkinson (ur. 15 kwietnia 1873 w Rahway, zm. 12 stycznia 1944 w Lawrenceville) – amerykańska tenisistka.
Życiorys.
W latach 1895–1898 występowała w finałach US Open w grze pojedynczej, zdobywając tytuł w 1895, 1897 i 1898. W 1899 nie stanęła do obrony tytułu, a mistrzostwo zdobyła Marion Jones. W 1898 te same zawodniczki stoczyły pasjonujący finał, jeden z najdłuższych meczów kobiecych w historii tenisa (Atkinson wygrała 6:3, 5:7, 6:4, 2:6, 7:5). W 1896 Atkinson przegrała w finale US Open.
Zdobyła także siedem tytułów US Open w deblu – w latach 1894–1898 i 1901-1902, z pięcioma różnymi partnerkami, w tym dwukrotnie z młodszą siostrą Kathleen (1897, 1898); były pierwszą parą sióstr, które wygrały ten turniej. W latach 1894–1896 wygrywała US Open także w konkurencji miksta.
Juliette i Kathleen Atkinson były pierwszymi siostrami, które zmierzyły się w singlu w turnieju US Open. Oba mecze wygrała Juliette, były to półfinały w 1895 (6:1, 6:4) i 1897 (6:1, 6:3).
W 1974 Juliette Atkinson została uhonorowana miejscem w Międzynarodowej Tenisowej Galerii Sławy.

</doc>
<doc id="93563" url="https://pl.wikipedia.org/wiki?curid=93563" title="Carlo Collodi">
Carlo Collodi

Carlo Collodi, właściwie Carlo Lorenzini (ur. 24 listopada 1826 we Florencji, zm. 26 października 1890 tamże) – włoski pisarz i dziennikarz. Autor powieści i komedii, najbardziej znany jako twórca postaci Pinokia. Pseudonim Collodi używany od 1856, jest nazwą toskańskiego miasteczka, w którym urodziła się jego matka Angela Orzali.
Życiorys.
Pod koniec lat 30. XIX wieku wstąpił do seminarium w Colle di Val d`Elsa. Jednak w sierpniu 1842 roku zrezygnował, by zostać studentem wydziału retoryki i filozofii w Scuole pie di S. 
Giovannino we Florencji. W 1844 roku podjął pierwszą pracę - w największej księgarni i wydawnictwie Florencji u Giulio Piattiego. W 1847 został zatrudniony jako reporter w dziale teatralnym gazety "Rivista di Firenze." 29 grudnia 1847 roku ukazał się pierwszy autorski artykuł Carlo Lorenzini pt. "L’arpa". Carlo Lorenzini stał się rozpoznawalnym recenzentem sztuki i krytykiem muzycznym. 
Artykuły jego autorstwa zaczęły pojawiać się w mediolańskim magazynie kulturalnym "L’Italia Musicale".
Podczas wojen o niepodległość Włoch w latach 1848 i 1860 służył jako ochotnik w armii. Jego żywe zainteresowania sprawami politycznymi doprowadziły go do założenia satyrycznej gazety „Il Lampione”.
Collodi zyskał rozgłos już w 1856 powieścią "In vapore". Rozpoczął wówczas także intensywną działalność w innych politycznych gazetach, takich jak „Il Fanfulla”, oraz w Komisji Cenzury Teatru. Tworzył szkice satyryczne i opowiadania (niekiedy poprzez proste zestawienie wcześniejszych artykułów): "Macchiette" (1880), "Occhi e nasi" (1881), "Storie allegre" (1887).
Swą obecność w literaturze dziecięcej zapoczątkował w 1875 tomikiem "Racconti delle los", zawierającym tłumaczenia francuskich bajek Charlesa Perraulta. Napisał "Giannettino" (1876), "Minuzzolo" (1878) i "Il viaggio per l’Italia di Giannettino" (1880–1886) – cykle opowiadań, w których poprzez humorystyczne myśli i czyny postaci Giannettina opowiadał się za ponownym zjednoczeniem Włoch. Wówczas urzekł go pomysł wykorzystania przyjaznej, nieco łobuzerskiej postaci jako środka wyrażenia własnych przekonań. W 1880 rozpoczął pisanie opowieści "Storia di un burattino" ("Historie marionetki"), zwanej także "Le avventure di Pinocchio" ("Przygody Pinokia"), wydawanej w cotygodniowym „Il Giornale dei Bambini” – pierwszej włoskiej gazecie dla dzieci.
Collodi zmarł nieświadomy popularności, jaką miał się cieszyć jego utwór. Został pochowany we Florencji, na cmentarzu przy bazylice San Miniato al Monte.

</doc>
<doc id="93569" url="https://pl.wikipedia.org/wiki?curid=93569" title="Czynnik termodynamiczny">
Czynnik termodynamiczny

Czynnik termodynamiczny – substancja ciekła lub gazowa przenosząca ciepło pomiędzy jego źródłami w maszynach cieplnych. Ze względu na zastosowanie do ogrzewania lub chłodzenia używa się nazw "czynnik grzewczy" oraz "czynnik chłodniczy".

</doc>
<doc id="93571" url="https://pl.wikipedia.org/wiki?curid=93571" title="Adam Mez">
Adam Mez

Adam Mez (ur. 8 kwietnia 1869 we Fryburgu, zm. 1917) – szwajcarski uczony, orientalista i arabista. 
Studiował prawo i języki semickie. W 1892 uzyskał doktorat za pracę "Dzieje miasta Harran w Mezopotamii do najazdu arabskiego". Na początku XX wieku odbył podróż po Bliskim Wschodzie oraz zainteresował się kulturą arabską i islamską. Zmarł w 1917 przed ukończeniem swojego najsłynniejszego dzieła pt. "Renesans islamu".
Książkę wydano w 1922. Stała się jedną z podstawowych lektur dla osób pragnących poznać kulturę arabską i islamską X wieku. "Renesans islamu" z powodzeniem został przetłumaczony na języki europejskie, jak i arabski.

</doc>
<doc id="93576" url="https://pl.wikipedia.org/wiki?curid=93576" title="Pascal Lamy">
Pascal Lamy

Pascal Lamy (ur. 8 kwietnia 1947 w Levallois-Perret) – francuski polityk, w latach 1999–2004 komisarz europejski, od 2005 do 2013 dyrektor generalny Światowej Organizacji Handlu.
Życiorys.
Uzyskał dyplom w zakresie prawa. Kształcił się w HEC Paris, Instytucie Nauk Politycznych w Paryżu i École nationale d’administration. W latach 1975–1979 pracował w podległej ministerstwu finansów generalnej inspekcji finansowej, następnie do 1981 w departamencie skarbu. Został członkiem Partii Socjalistycznej, od 1985 do 1994 zasiadał w jej komitecie kierowniczym.
W 1981 został doradcą Jacques’a Delorsa, ministra gospodarki i finansów. Od 1983 do 1984 był zastępcą gabinetu politycznego premiera Pierre’a Mauroy. W latach 1985–1994 kierował gabinetem politycznym Jacques’a Delorsa jako przewodniczącego Komisji Europejskiej. Przeszedł następnie do pracy w banku Crédit Lyonnais, pełnił w nim m.in. funkcję dyrektora generalnego.
We wrześniu 1999 został członkiem Komisji Europejskiej, którą kierował Romano Prodi. W jej ramach do listopada 2004 zajmował stanowisko komisarza ds. handlu (od maja 2004 wspólnie z Danutą Hübner). Był następnie prezesem think tanku Notre Europe, doradcą przewodniczącego PES Poula Nyrupa Rasmussena i wykładowcą w Sciences Po.
We wrześniu 2005 powołany na dyrektora generalnego WTO. Organizacją tą kierował do sierpnia 2013.
Odznaczony m.in. Legią Honorową w IV klasy.

</doc>
<doc id="93579" url="https://pl.wikipedia.org/wiki?curid=93579" title="Mabel Cahill">
Mabel Cahill

Mabel Esmonde Cahill (ur. 2 kwietnia 1863 w Ballyragget, hrabstwo Kilkenny, zm. 1 stycznia 1905) – irlandzka tenisistka.
Kariera sportowa.
Zdobywając tytuł mistrzowski w U.S. National Championships w 1891 roku, została pierwszą cudzoziemką, która wygrała jeden z największych turniejów tenisowych. Już w 1890 dotarła do finału rundy eliminacyjnej tych zawodów, jednak uległa Ellen Roosevelt. W 1891 ponownie awansowała do finału rundy eliminacyjnej, tym razem pokonując siostrę Ellen Roosevelt, Grace 6:3, 7:5. W finale głównym wzięła rewanż na Ellen Roosevelt, wygrywając 6:4, 6:1, 4:6, 6:3. Obroniła tytuł w 1892, po finałowym zwycięstwie nad Elisabeth Moore 5:7, 6:3, 6:4, 4:6, 6:2. W latach 1891–1892 wygrywała także grę podwójną na US Open, a w 1892 dodatkowo mikst (w parze z Clarence Hobartem). W okresie startów w US Open reprezentowała New York Tennis Club.
Nie broniła tytułu w 1893, mistrzostwo przypadło tym samym zwyciężczyni turnieju eliminacyjnego, Aline Terry.
W 1976 została przyjęta do Międzynarodowej Tenisowej Galerii Sławy.

</doc>
<doc id="93582" url="https://pl.wikipedia.org/wiki?curid=93582" title="Czynnik grzewczy">
Czynnik grzewczy



</doc>
<doc id="93583" url="https://pl.wikipedia.org/wiki?curid=93583" title="Czynnik chłodniczy">
Czynnik chłodniczy

Czynnik chłodniczy, chłodziwo, czynnik ziębniczy, ziębnik – czynnik termodynamiczny uczestniczący w wymianie ciepła w urządzeniu chłodniczym lub pompie ciepła. Wrząc pod niskim ciśnieniem i w niskiej temperaturze pobiera ciepło, które następnie oddaje w trakcie skraplania pod wyższym ciśnieniem i w wyższej temperaturze.
Czynniki chłodnicze zostały wprowadzone do chłodnictwa w latach trzydziestych XIX wieku, wraz z wynalezieniem przez Jacoba Perkinsa parowego sprężarkowego urządzenia chłodniczego.
Podział czynników chłodniczych.
Klasyfikacja płynów roboczych wykorzystywanych w urządzeniach chłodniczych:
Wymagania stawiane czynnikom chłodniczym.
Idealny czynnik chłodniczy powinien mieć dobre własności termodynamiczne, być bezpieczny dla ludzi i środowiska oraz nie powodować korozji. Nie znaleziono jeszcze substancji, która spełniałaby te wszystkie wymagania.

</doc>
<doc id="93584" url="https://pl.wikipedia.org/wiki?curid=93584" title="Chłodziwo">
Chłodziwo

Chłodziwo − czynnik pośredniczący w odbieraniu ciepła ciałom ochładzanym.
Przykłady:

</doc>
<doc id="93587" url="https://pl.wikipedia.org/wiki?curid=93587" title="Czynnik chłodzący">
Czynnik chłodzący



</doc>
<doc id="93588" url="https://pl.wikipedia.org/wiki?curid=93588" title="12 Kompania Czołgów Lekkich">
12 Kompania Czołgów Lekkich

12 Kompania Czołgów Lekkich – pododdział broni pancernych Wojska Polskiego w II Rzeczypospolitej.
Kompania nie występowała w organizacji pokojowej wojska. Została zmobilizowana 27 sierpnia 1939 w Centrum Wyszkolenia Broni Pancernych w Modlinie. Posiadała 16 czołgów lekkich „Vickers E”.
Włączona w skład Warszawskiej Brygady Pancerno-Motorowej w zastępstwie batalionu czołgów, który nie został sformowany do czasu wybuchu II wojny światowej.
Działania bojowe.
Do 12 września 1939 roku była w obwodzie brygady. 13 września użyta po raz pierwszy w działaniach bojowych, gdy brała udział w natarciu 1 pułku strzelców konnych na Annopol (natarcie załamało się w skoncentrowanym ogniu wroga). 18 września, dysponując już tylko 1/2 wozów bojowych, wzięła udział w boju o Tomaszów Lubelski, odparła kontratak niemieckich czołgów, ponosząc jednak znaczne straty. 19 września w czasie nocnego natarcia traci praktycznie cały sprzęt bojowy. 20 września żołnierze złożyli broń wraz z innymi oddziałami Armii „Lublin”, część żołnierzy przedarła się samodzielnie przez linię okrążenia.
Struktura i obsada personalna kompanii.
Obsada personalna we wrześniu 1939 roku:
Etat kompanii:

</doc>
<doc id="93590" url="https://pl.wikipedia.org/wiki?curid=93590" title="Danuta Huebner">
Danuta Huebner



</doc>
<doc id="93591" url="https://pl.wikipedia.org/wiki?curid=93591" title="Danuta Hubner">
Danuta Hubner



</doc>
<doc id="93592" url="https://pl.wikipedia.org/wiki?curid=93592" title="Międzynarodowe Towarzystwo Psychoanalityczne">
Międzynarodowe Towarzystwo Psychoanalityczne

Międzynarodowe Towarzystwo Psychoanalityczne – towarzystwo naukowe założone przez Sigmunda Freuda i innych psychoanalityków w czasie kongresu w Norymberdze w marcu 1910 roku. 
Formalne założenie towarzystwa poprzedziła aktywne kontakty między osobami zainteresowanymi psychoanalizą. Początkowo Freud współpracował z Josefem Breuerem, co zakończyło się w roku 1894. Następnie prowadził intensywną korespondencję z Wilhelmem Fliessem, w której próbował rozwinąć swoją teorię. W 1902 roku, z inicjatywy Wilhelma Stekla, Freud zaprosił cztery osoby (Wilhelma Stekla, Alfreda Adlera, Maxa Kahanego i Rudolfa Reitlera) i w ten sposób rozpoczęło swoją działalność Środowe Towarzystwo Psychologiczne, w ramach którego psychoanalitycy spotykali się w każdą środę i omawiali nurtujące ich kwestie. 
Do 1908 krąg zainteresowanych rozrósł się do 14 osób i grupa zmieniła nazwę na Wiedeńskie Towarzystwo Psychoanalityczne. W tym samym roku do organizacji dołączył Sándor Ferenczi. W 1907 roku Ernest Jones na prośbę Freuda spotkał się z Carlem Gustavem Jungiem w Zurychu i zaproponował mu stworzenie międzynarodowego towarzystwa skupiającego osoby różnych narodowości interesujące się psychoanalizą i ją praktykujące. Z tego względu można uznać, że to Jones jako pierwszy wysunął pomysł zorganizowania umiędzynarodowionego stowarzyszenia psychoanalityków. 27 kwietnia 1908 roku w Salzburgu odbyło się pierwsze, jeszcze nieformalne, zebranie organizacyjne. Na kolejnym spotkaniu, w marcu 1910 roku w Norymberdze, Międzynarodowe Towarzystwo Psychoanalityczne zostało formalnie powołane do życia a jego pierwszym prezesem został Carl Gustav Jung.

</doc>
<doc id="93596" url="https://pl.wikipedia.org/wiki?curid=93596" title="Międzymózgowie">
Międzymózgowie

Międzymózgowie ("diencephalon") – część mózgowia kręgowców zawierająca trzecią komorę mózgu. Po obu stronach zlokalizowane jest wzgórze ("thalamus") podzielone na wiele jąder. Do tylnej powierzchni wzgórza przywierają ciała kolankowate ("corpora geniculata") zawzgórza ("metathalamus").
Sklepienie trzeciej komory (nadwzgórze "epithalamus") różnicuje się na narządy szyszynkowe: szyszynkę, narząd przyszyszynkowy, czołowy i ciemieniowy. Dno trzeciej komory (podwzgórze "hypothalamus") składa się z części wzrokowej (przysadka ("hypophysis"), lejek ("infundibulum"), pasma wzrokowe ("tractus optici") i ich skrzyżowanie ("chiasma opticum")) i sutkowatej. Międzymózgowie położone jest między spoidłem mózgu przednim ("commissura cerebri anterior") i tylnym ("c. c. posterior").
Międzymózgowie dzieli się na: 

</doc>
<doc id="93597" url="https://pl.wikipedia.org/wiki?curid=93597" title="Centrum Wyszkolenia Broni Pancernej">
Centrum Wyszkolenia Broni Pancernej

Centrum Wyszkolenia Broni Pancernej – szkolna jednostka pancerna Polskich Sił Zbrojnych.
Formowanie.
20 września 1941 mjr Stanisław Szostak, dowódca broni pancernej w ZSSR, przedstawił obszerny plan szkolenia jednostek pancernych, w którym proponował utworzenie Ośrodka Wyszkolenia Broni Pancernej i Motorowej przy sowieckiej Szkole Czołgów w Saratowie. Projekt został zatwierdzony przez dowódcę Polskich Sił Zbrojnych w ZSSR gen. dyw. Władysława Andersa i przedstawiony władzom sowieckim w Moskwie. Zgody na ten plan nie uzyskano. Wtedy mjr Szostak na własną rękę nawiązał kontakt z płk. Dmitrijem A. Roganinem, komendantem 1 Saratowskiej Szkoły Broni Pancernej, z planem szkolenia organizujących się oddziałów czołgów na sprzęcie szkoły. Płk Roganin przechylnie odniósł się do planu, ale nigdy nie uzyskano zgody na ten plan z Okręgu Wojskowego w Uljanowsku.
Na początku stycznia 1942 gen. dyw. Władysław Anders wydał rozkaz o dalszej rozbudowie wojska polskiego w ZSSR. Dowództwo rozpoczęło przygotowania do przejścia jednostek pancernych na etaty brytyjskie i mjr Szostak, rozkazem z 15 stycznia, nakazał
formowanie
Bazę miały stanowić 5 i 6 Batalion Pancerny.
W pierwszym okresie na kwaterowanie Centrum wyznaczono wioskę Kainda. Działalność rozpoczęto 15 lutego 1942. Pod koniec marca nastąpiła ewakuacja broni pancernej do Iranu.
W 2 Korpusie.
Po ewakuacji na Środkowy Wschód nastąpiła reorganizacja armii. Gen. Anders, rozkazem organizacyjnym w dniu 4 kwietnia 1942, zarządził utworzenie 2 Brygady Czołgów. Dowódca brygady gen. G. Paszkiewicz ustalił początkowy skład brygady i obsadę stanowisk dowódców. Przy brygadzie zorganizowano Centrum Wyszkolenia Broni Pancernej, a następnie Centrum weszło w skład Centrum Wyszkolenia Armii jako Ośrodek Wyszkolenia Motorowego i Broni Pancernej pod dowództwem mjr. Szostaka. W tym okresie ilość sprzętu szkoleniowego była znikoma. Nawet kilka lekkich czołgów włoskich ściągnięto własnymi środkami z pola walk w Północnej Afryce. Szkolenie odbywało się bardzo powoli ze względu na upały. Dopiero w październiku otrzymano pełne etatowe uzbrojenie (czołgi typu Sherman) na szkolenie 2 Brygady Pancernej. Całokształt wyszkolenia pancernego na terenie Korpusu prowadził Ośrodek Wyszkolenia Broni Pancernej. W marcu 1944 Ośrodek stacjonował w San Bazilio i Meterze i wszedł w skład Ośrodka Zapasowego Broni Pancernej (rozkaz gen. Andersa z 15 kwietnia 1944). Nazwę Ośrodka zmieniono 6 sierpnia na 7 Pułk Pancerny.

</doc>
<doc id="93604" url="https://pl.wikipedia.org/wiki?curid=93604" title="Audio Video Interleave">
Audio Video Interleave

AVI (ang. "Audio Video Interleave") – kontener danych audiowizualnych. Został wprowadzony w roku 1992 przez firmę Microsoft jako element strategii przystosowania systemu Windows do obsługi multimediów, stanowiący część technologii Video for Windows.
Technologia.
Format AVI jest specjalną odmianą formatu RIFF. Od formatu RIFF zapożyczono sposób zapisywania danych poprzez ich podział na części. Każdy „kawałek” oznaczany jest identyfikatorem FourCC.
Format AVI rozszerza tę technologię, dodając dwa lub, opcjonalnie, trzy „podkawałki”. Pierwszy z nich (hdrl) stanowi nagłówek pliku i zawiera metadane określające plik video, takie jak rozmiar obrazu i liczbę klatek. Drugi „podkawałek” (movi) zawiera właściwe dane audiowizualne. Trzeci, opcjonalny (idxl), gromadzi informacje o położeniu „kawałków” wewnątrz pliku AVI.
Zapisywanie danych umożliwia proces zwany kodowaniem, zaś odczyt – dekodowanie.
Technologia RIFF wykorzystana w formacie AVI daje możliwość kodowania danych nieskompresowanych lub poddanych kompresji. Najczęściej stosowane w nim formaty kompresji obrazu to Xvid, DivX, Intel Real Time Video, Indeo, Cinepak, MJPEG, Editable MPEG, VDOWave, ClearVideo/RealVideo, QPEG, MPEG-4 część 2 i inne.

</doc>
<doc id="93610" url="https://pl.wikipedia.org/wiki?curid=93610" title="Roman Gutek">
Roman Gutek

Roman Gutek (ur. 7 czerwca 1958 w Piotrkowie, woj. lubelskie) – polski działacz kulturalny, twórca Warszawskiego Festiwalu Filmowego i współzałożyciel firmy Gutek Film.
Życiorys.
Studiował na Wydziale Zarządzania Uniwersytetu Warszawskiego oraz w Instytucie Sztuki PAN, gdzie uczestniczył w seminarium z antropologii kina prowadzonym przez prof. Aleksandra Jackiewicza.
W trakcie studiów zaangażował się w działalność Dyskusyjnego Klubu Filmowego „Ubab”, przerwaną po wprowadzeniu stanu wojennego. Po zniesieniu stanu wojennego ponownie podjął działalność w DKF w ramach studenckiego klubu „Hybrydy”. Zaangażował się zwłaszcza w popularyzację kinematografii zachodniej. Współorganizował wiele przeglądów (m.in. retrospektywę nowego kina niemieckiego "Niemcy jesienią" w 1984), debat i spotkań z twórcami.
W 1985 zorganizował I Warszawski Tydzień Filmowy. Do 1990 był dyrektorem kolejnych edycji Warszawskiego Tygodnia Filmowego, a następnie doprowadził do jego przekształcenia w Warszawski Festiwal Filmowy. Dyrektorem WFF był do 1992. W 1990 był jednym z założycieli Fundacji Sztuki Filmowej, w której w latach 1990–1994 pełnił funkcję dyrektora dystrybucji.
Od 1994 jest właścicielem firmy Gutek Film, zajmującej się dystrybucją kina niezależnego. Od tego samego roku jest również właścicielem kina „Muranów” w Warszawie. W latach 1995–2000 zasiadał jako dyrektor programowy w zarządzie Festiwalu Filmowego i Artystycznego Lato Filmów w Kazimierzu Dolnym.
Od 2001 jest głównym organizatorem festiwalu filmowego Nowe Horyzonty, którego pierwsza edycja odbyła się w Sanoku, kolejne cztery w Cieszynie, a od 2006 odbywającego się we Wrocławiu, a także American Film Festival odbywającego się we Wrocławiu od 2010.
Roman Gutek wprowadził na ekrany polskich kin filmy takich reżyserów, jak Pedro Almodóvar, Peter Greenaway, Jim Jarmusch, Lars von Trier, Derek Jarman czy Mike Leigh.
Roman Gutek był również zaangażowany w projekt Europejskiej Stolicy Kultury Wrocław 2016, gdzie pełnił rolę kuratora do spraw filmu.

</doc>
<doc id="93615" url="https://pl.wikipedia.org/wiki?curid=93615" title="Volkswagen Golf">
Volkswagen Golf

Volkswagen Golf − samochód osobowy klasy kompaktowej produkowany pod niemiecką marką Volkswagen od 1974 roku. Od 2019 roku produkowana jest ósma generacja modelu.
Pierwsza generacja.
Volkswagen Golf I został zaprezentowany po raz pierwszy w 1974 roku.
Historia modelu Golf sięga końca lat 60., kiedy to zarząd Volkswagen AG podjął decyzję o budowie małego samochodu kompaktowego posiadającego przedni napęd oraz silnik umieszczony z przodu. Prace zaprojektowania pojazdu powierzono w 1967 roku studiu Ital Design pod przewodnictwem Giorgetto Giugiaro. Produkcję pojazdu rozpoczęto w marcu 1974 roku w fabryce w Wolfsburgu. Początkowo oferowany był jako 3 i 5-drzwiowy hatchback.
W 1975 roku zaprezentowana została wersja przeznaczona na rynek amerykański oferowana jako Volkswagen Rabbit. W stosunku do europejskiej wersji pojazdu, auto wyróżniało się prostokątnymi reflektorami przednimi oraz stylizacją nadwozia. W 1976 roku zaprezentowana została usportowiona wersja GTI, a także wprowadzono do gamy jednostek napędowych silnik wysokoprężny o pojemności 1.5 l. W październiku tego samego roku wyprodukowano milionowy egzemplarz pojazdu, a trzy lata później produkcja osiągnęła liczbę trzech milionów egzemplarzy.
W plebiscycie na Europejski Samochód Roku 1975 samochód zajął 2. pozycję (za Citroënem CX).
W 1979 roku do produkcji wprowadzono opracowaną we współpracy z Karmannem wersję kabriolet, której produkcję kontynuowano do września 1993 roku. W 1982 roku do gamy jednostek napędowych wprowadzono wersję GTD, czyli turbodoładowany silnik wysokoprężny o mocy 70 KM.
W 1980 roku auto przeszło modernizację, w ramach której zmodyfikowano wygląd przedniej, jak i tylnej części nadwozia.
Volkswagen Citi Golf.
Volkswagen Citi Golf trafił do produkcji w Afryce Południowej w 1984 roku.
Republika Południowej Afryki to państwo, w którym dzieje pierwszej generacji Golfa trwały najdłużej i były najbardziej urozmaicone. Produkcja w zakładach Volkswagena w Uitenhage na południowym wschodzie kraju ruszyła chwilę w 1984 roku i trwała aż przez kolejne 6 generacji do 2009 roku. Z racji prezentacji drugiego wcielenia Golfa rok wcześniej, którego oferowano równolegle w RPA, samochód zyskał nazwę Volkswagen Citi Golf, a w kolejnych latach samochód przechodził kolejne modernizacje. Największą i ostatnią był lifting z 2004 roku, kiedy to samochód zyskał bogatsze wyposażenie, inne wypełnienie tylnych lamp i zupełnie nową deskę rozdzielczą pochodzącą z pierwszej generacji Škody Fabii.
Druga generacja.
Volkswagen Golf II został zaprezentowany po raz pierwszy w 1983 roku.
Samochód został po raz pierwszy oficjalnie zaprezentowany w 1983 roku. W stosunku do pierwszej generacji pojazdu zwiększony został rozstaw osi oraz długość pojazdu. Sylwetkę pojazdu zaprojektował niemiecki designer Herbert Schäfer nawiązując kształtami do zaprojektowanej przez Giorgetto Giugiaro pierwszej generacji modelu.
W 1985 roku zaprezentowana została wersja GTI pojazdu napędzana szesnastozaworowym silnikiem benzynowym 1.8 o mocy 139 KM. W lutym 1986 roku zaprezentowana została wersja z napędem na cztery koła nazwana Syncro opracowana we współpracy z firmą Steyr-Daimler-Puch.
W latach 1987-1989 na wszystkich światowych rynkach motoryzacyjnych auto przeszło facelifting. Zmienione zostały m.in. przednie boczne szyby, zderzaki oraz atrapa chłodnicy. Pod koniec lat 80. na rynek wprowadzono dwie usportowione wersje pojazdu: Golf Rallye oraz G60 Limited wyposażone w napęd Syncro oraz sprężarkę mechaniczną (kompresor).
W 1990 roku zaprezentowana została wersja Golf Country. Pojazd zbudowany został na bazie Golfa Syncro. Zwiększony został prześwit nadwozia o 6 cm, a także dodane zostały plastikowe osłony reflektorów, zderzaków, błotników oraz miski olejowej, a koło zapasowe umieszczono na klapie tylnej. Z powodu zbyt słabego popytu, auto wycofano z oferty pod koniec 1991 roku po wyprodukowaniu 7735 egzemplarzy.
Produkcję pojazdu zakończono w lipcu 1992 roku. Przez prawie 10 lat produkcji zbudowano około 6,3 miliona egzemplarzy Golfa II.
W plebiscycie na Europejski Samochód Roku 1984 model zajął 3. pozycję (za Fiatem Uno i Peugeotem 205).
Trzecia generacja.
Volkswagen Golf III został zaprezentowany po raz pierwszy w sierpniu 1991 roku. W stosunku do poprzedniej generacji modelu, auto nabrało nowocześniejszego kształtu oraz otrzymało bogatszą paletę jednostek napędowych i lepsze wyposażenie.
W 1992 roku ofertę jednostek benzynowych uzupełniono o sześciocylindrowy silnik VR6 o pojemności 2.8 l i mocy 174 KM. W tym samym roku wprowadzona została wersja sedan pojazdu oferowana w Europie pod nazwą Vento, a w Stanach Zjednoczonych jako Jetta. W 1993 roku do palety jednostek napędowych wprowadzony został jeden z pierwszych motorów wysokoprężnych z rodziny TDI, a także wprowadzona została do produkcji wersja kombi oraz kabriolet. W 1994 roku zwiększono pojemność skokową silnika VR6 do 2.9 litra oraz moc maksymalną do 190 KM.
W 1998 roku wersja cabrio przeszła lifting upodabniający model do Golfa IV. Produkcję pojazdu zakończono w 2003 roku.
W plebiscycie na Europejski Samochód Roku 1992 model zajął 1. pozycję (wyprzedzając m.in. Opla Astrę F i Citroëna ZX).
Dane techniczne.
Zawieszenie przednie zostało zaprojektowane jako niezależne, typu MacPherson. W jego skład wchodzą trójkątne wahacze poprzeczne, drążek stabilizatora, sprężyny śrubowe i teleskopowe amortyzatory hydrauliczne dwustronnego działania. Zawieszenie tylne jest z kolei półniezależne, ma pojedyncze wahacze wleczone, sprężyny śrubowe współosiowe z amortyzatorami hydraulicznymi teleskopowymi dwustronnego działania. Układ kierowniczy wygląda następująco.
Przekładnia kierownicza jest zębatkowa z uzębieniem śrubowym. W zależności od modelu, jako wyposażenie dodatkowe lub seryjnie, układ kierowniczy może być wspomagany hydraulicznie. W wersjach ze wspomaganiem pompa napędzana jest paskiem klinowym od wału korbowego silnika.
Bezpieczeństwo kierowcy i pasażerom zapewniają pirotechniczne napinacze pasów, opcjonalny system ABS, strefy zgniotu, a także belki wzmacniające w drzwiach. W 1992 roku pojawiły się opcjonalne poduszki powietrzne, w późniejszym czasie dołączyły także poduszki boczne. W najmocniejszych wersjach montowano także system elektronicznej blokady mechanizmu różnicowego EDS.
Hamulce przednie są tarczowe z zaciskiem pływającym i mają tarcze pełne (m.in. samochody z silnikami ABD, AAM oraz ABS w wersjach CL oraz GL) lub tarcze wentylowane (samochody z silnikiem ABS w wersji GT lub samochody z silnikiem 2E). Hamulce tylne są bębnowe z samoczynną regulacją luzu lub tarczowe.
Układ hydrauliki w samochodach instalowano dwuobwodowy system hamulca hydraulicznego. Obwód hydrauliczny stanowi koło przednie i koło tylne położone względem niego po przekątnej. Obwody hydrauliczne przednich kół są zasilane bezpośrednio przez pompę hamulcową, tylne za pośrednictwem korektora siły hamowania. W niektórych wersjach tego modelu zastosowano układ zapobiegający blokowaniu kół podczas hamowania. Posiada on podciśnieniowe urządzenie wspomagające, dwuobwodową pompę hamulcową, zespół hydrauliczny, czujniki prędkości czterech kół samochodu oraz elektroniczne urządzenie sterujące.
Volkswagen Golf III A59.
W latach 1992–1994 Volkswagen zajmował się projektem rajdowej wersji Golfa III. Do dziś dotrwały dwa egzemplarze, jeden jest w rękach prywatnych, a drugi stanowi eksponat muzeum VW w Wolfsburgu. Trzeci najprawdopodobniej został rozbity podczas testów. A59 cechowały znacznie lepsze osiągi, nawet w porównaniu do wersji VR6. Został on poszerzony i zmniejszony został prześwit. Dodano duży spoiler na dachu oraz zmieniono zderzaki. Wizualnie A59 znacznie odbiegał od seryjnej wersji. Zastosowano 6-biegową skrzynię i napęd na cztery koła.
Silnik A59 jest najbardziej wysiloną jednostką jaka została zamontowana w trzeciej generacji Golfa. Z 2 litrowego silnika 16V uzyskano 275 KM przy 6000 obr./min. Moment obrotowy to 367 Nm przy 3500 obr./min. Wyposażony był w turbosprężarkę oraz wielopunktowy wtrysk paliwa. Projekt zarzucono w 1994 roku.
Czwarta generacja.
Volkswagen Golf IV został zaprezentowany po raz pierwszy w 1997 roku podczas targów motoryzacyjnych we Frankfurcie. Opracowanie projektu nadwozia pojazdu powierzone zostało byłemu designerowi Audi - Hartmutowi Warkussowi. W stosunku do trzeciej generacji modelu, auto otrzymało w pełni ocynkowane nadwozie z 12-letnią gwarancją na perforację. Po rozpoczęciu produkcji modelu, Volkswagen rozpoczął serię zmian w innych modelach bazujących na Golfie. Wersja cabrio trzeciej generacji poddana została liftingowi, który upodobnił ją do IV generacji modelu, natomiast wersja sedan Golfa IV przemianowana została z symbolu Vento na Bora (na rynku amerykańskim pozostała nazwa Jetta).
W maju 1999 roku zaprezentowano wersję kombi pojazdu. W tym samym roku z okazji 25-lecia produkcji Golfa wprowadzona została wersja limitowana - Generation. W czerwcu tego samego roku z taśm montażowych zjechał dziewiętnastomilionowy egzemplarz.
W plebiscycie na Europejski Samochód Roku 1998 model zajął 2. pozycję (za Alfą Romeo 156).
Volkswagen City Golf.
Pomimo prezentacji piątej generacji w 2003 roku, produkcja Golfa IV była kontynuowana w Brazylii jako City Golf aż do 2014 roku. Samochód przeszedł w międzyczasie, w 2006 roku, dużą modernizację, w ramach której pojawił się nowy wygląd pasa przedniego i tylnego. Pojazd pod tą postacią oferowano w Ameryce Południowej i Kanadzie.
Volkswagen Golf R32.
W 2001 roku zaprezentowana została najmocniejsza wersja pojazdu - R32 wyposażona w widlasty, sześciocylindrowy silnik benzynowy o pojemności 3.2 l i mocy 241 KM, która przenoszona jest na cztery koła pojazdu w technice 4Motion za pomocą sprzęgła Haldex i 6-biegowej manualnej skrzyni biegów lub 6-biegowej skrzyni dwusprzęgłowej DSG (ze skrzynią DSG powstało tylko 500 egzemplarzy).
Według danych fabrycznych, auto osiąga prędkość maksymalną 247 km/h (w rzeczywistości przekracza 260 km/h), a przyśpiesza od 0 do 100 km/h w czasie 6,4 s. W stosunku do podstawowej wersji pojazdu obniżone i utwardzone zostało zawieszenie, zmieniony został przedni zderzak wyposażony w duże wloty powietrza oraz tylny zderzak z dwiema końcówkami wydechu oraz nakładki progowe. Nadwozie pojazdu osadzono na 18-calowych aluminiowych felgach. Auto wyposażone zostało dodatkowo m.in. w system ESP i EDS, klimatyzację automatyczną oraz obszyte skórą i alcantarą fotele Koenig.
Piąta generacja.
Volkswagen Golf V został zaprezentowany po raz pierwszy w 2003 roku.
Samochód został po raz pierwszy oficjalnie zaprezentowany podczas targów motoryzacyjnych we Frankfurcie w 2003 roku. Auto zbudowane zostało na płycie podłogowej PQ35 wykorzystanej do budowy m.in. Seata Altea oraz León, a także Audi A3. W stosunku do IV generacji modelu pojazd jest dłuższy, szerszy i wyższy. Zwiększona została także pojemność bagażnika.
W 2005 roku na bazie modelu zbudowany został minivan oferowany jako Golf Plus, wersja sedan pojazdu oferowana jako Jetta oraz coupé-cabrio oferowane jako Eos. W tym samym roku wprowadzona została najmocniejsza wersja pojazdu - R32. W 2007 roku wprowadzona została wersja kombi pojazdu. W Golfie V umożliwiony został demontaż poszycia drzwi od zewnętrznej strony. Volkswagen postawił na takie rozwiązanie, aby uszkodzony element można było w prosty sposób wymienić.
W plebiscycie na Europejski Samochód Roku 2004 model zajął 3. pozycję (za Fiatem Pandą i Mazdą 3).
Volkswagen Golf GTI W12-650.
Prototypowa odmiana GTI W12-650 została zaprezentowana w maju 2007 roku podczas zlotu tuningowych miłośników Audi i Volkswagena organizowanym nad austriackim jeziorem Wörthersee w celu prezentacji potencjału koncernu.
W stosunku do oryginalnego Golfa GTI auto zostało poszerzone i obniżone. Z modelu seryjnego pozostawiono drzwi, przednią maskę oraz reflektory. Resztę nadwozia zaprojektowano od nowa. Nadwozie pojazdu osadzono na 19-calowych aluminiowych obręczach. Na pokładzie samochodu schowano umiejscowiony centralnie 6-litrowy podwójny, turbodoładowany silnik benzynowy W12 (pochodzący z Bentley'a Continental GT) o mocy 650 KM oraz 750 Nm momentu obrotowego. Zawieszenie pojazdu oraz układ hamulcowy został zapożyczony z Lamborghini Gallardo, zaś klatka - Audi R8.
Szósta generacja.
Volkswagen Golf VI został zaprezentowany po raz pierwszy w 2008 roku.
Samochód został po raz pierwszy oficjalnie zaprezentowany podczas targów motoryzacyjnych w Paryżu w 2008 roku. Szósta generacja pojazdu zaprezentowana została dwa lata wcześniej niż zakładano. Spowodowane to było tym, że Golf V nie spełniał oczekiwań klientów oraz zarządu Volkswagena. Auto jest tak naprawdę zmodernizowaną piątą generacją pojazdu. Z poprzednika przejęta została płyta podłogowa oraz konstrukcja dachu. Reszta elementów nadwozia zaprojektowana została na nowo lub została przeprojektowana. Projekt pojazdu powierzony został włoskiemu styliście Walterowi de Silvie.
W 2009 roku zaprezentowana została wersja kombi oraz Plus po liftingu. Rok później zaprezentowana została wersja sedan pojazdu oferowana jako Jetta oraz wersja cabrio.
W plebiscycie na Europejski Samochód Roku 2009 model zajął 3. pozycję (za Oplem Insignią i 7. generacją Forda Fiesty). W 2009 roku samochód zdobył tytuł "World Car of the Year".
Siódma generacja.
Volkswagen Golf VII został zaprezentowany po raz pierwszy we wrześniu 2012 roku.
Pojazd został po raz pierwszy zaprezentowany 4 września 2012 roku w Narodowej Galerii w Berlinie. Oficjalna prezentacja pojazdu miała miejsce miesiąc później podczas targów motoryzacyjnych w Paryżu. Samochód zbudowany został na bazie modułowej płyty podłogowej MQB wykorzystanej do budowy m.in. Audi A3 III, Seata Leóna III oraz Škody Octavia III.
W porównaniu do szóstej generacji modelu auto jest bardziej przestronne z większą kabiną i przestronnym bagażnikiem. Auto oferuje także więcej systemów bezpieczeństwa: m.in. system multikolizyjny, który automatycznie wyhamowuje pojazd w celu uniknięcia kolizji, system adaptacyjnego tempomatu, system wykrywania zmęczenia kierowcy oraz system automatycznego parkowania i rozpoznawania znaków drogowych.
W marcu 2013 roku podczas targów motoryzacyjnych w Genewie zaprezentowana została nowa jednostka napędowa, zasilana sprężonym gazem ziemnym (CNG). Auto wyposażone w taki silnik został oznaczony skrótem TGI BlueMotion. W połowie 2013 roku zaprezentowana została najbardziej oszczędna wersja tego modelu. Golf 1.6 TDI Bluemotion dysponuje mocą 110 KM i na jednym baku ma przejeżdżać 1560 km, co oznacza średnie zużycie paliwa na poziomie 3,2 l/100 km.
W czerwcu 2013 roku Volkswagen zaprezentował wersję kombi pojazdu – Variant. Cechuje się ona bagażnikiem o pojemności 605 l, która po złożeniu oparć tylej kanapy wzrasta do 1620 l. Oprócz modeli z napędem na przednią oś, w 2013 roku producent do oferty dołączył wersje z napędem na cztery koła, czyli 4motion.
W sierpniu 2013 roku Volkswagen zaprezentował najmocniejszą odmianę auta - Golfa R. Samochód otrzymał przeprojektowany silnik 2.0 TSI - zmieniono m.in. tłoki, głowicę i kolektory. Zmiany pozwoliły na osiągnięcie mocy 300 KM i maksymalnego momentu obrotowego 380 Nm. Moc przenoszona jest na cztery koła za pośrednictwem sprzęgła Haldex piątej generacji. Samochód w wersji R pojawił się w salonach przed końcem 2013 roku.
W 2013 roku na salonie motoryzacyjnym we Frankfurcie producent zaprezentował wersję Sportsvan.
We wrześniu 2014 roku Volkswagen zaprezentował uterenowiony model Golf Alltrack. Samochód zbudowany w oparciu o wersję kombi ma zmodyfikowane zawieszenie, zwiększony o 20 mm prześwit i napęd 4x4 4motion oraz sprzęgło Haldex piątej generacji.
We wrześniu 2015 roku ogłoszono, że do produkcji trafi Volkswagen Golf GTI Clubsport. Samochód jest napędzany silnikiem 2.0 TSI o mocy 265 KM, ale w trybie overboost na krótki okres (ok. 10 sekund) możliwe jest podniesienie mocy do 290 KM. To oznacza, że Golf GTI Clubsport jest najmocniejszym Golfem GTI w historii.
W październiku 2016 roku zaprezentowana została wersja po face liftingu. Przekształcone zostały detale tj. chromowane listwy oraz wloty powietrza. Reflektory przednie otrzymały zupełnie nowy układ diod LED, a także dynamiczne kierunkowskazy. Klasyczne zegary deski rozdzielczej pojazdu zastąpione zostały (opcjonalnie) tzw. wirtualnym kokpitem, czyli 12,3-calowym wyświetlaczem, odświeżony został także umieszczony centralnie ekran dotykowy, który w najbogatszej wersji ma przekątną 9,2-cala. Do listy wyposażenia opcjonalnego pojazdu dopisano asystenta jazdy w korku, system Emergency Assist oraz system parkowania z przyczepą (Trailer Assist). Przy okazji liftingu do gamy benzynowych jednostek napędowych dodano silnik 1.5 TSI dostępny w dwóch wariantach mocy: 130 oraz 150 KM. Nowa jednostka 1.5 TSI w każdym wariancie mocy posiada system ACT. Jest to układ, który przy niskim obciążeniu silnika odłącza dwa cylindry. Wówczas pracuje on na dwóch pozostałych, co pozwala ograniczyć zużycie paliwa. 1.5 TSI wyposażony jest w filtr cząstek stałych GPF.
Samochód zdobył tytuł „World Car of the Year 2013”. Już wcześniej Golf VII zdobył również tytuł Car of the Year 2013, wyprzedzając Toyotę GT 86, Subaru BRZ oraz Volvo V40.
Volkswagen Golf GTE.
W lutym 2014 roku Volkswagen zaprezentował hybrydową wersję Golfa - model GTE. Auto bazuje na rozwiązaniach technologicznych zastosowanych wcześniej w Audi A3 e-tron. Samochód wyposażony jest w benzynowy silnik 1.4 TSI o mocy 150 KM wspomagany jednostką elektryczną. Sumaryczna moc układu napędowego to 204 KM, a maksymalny moment obrotowy wynosi 350 Nm. Auto ma zasięg około 930 km i może się pochwalić świetnymi osiągami. Sprint do 100 km/h trwa 7,6 s, a prędkość maksymalna wynosi 210 km/h. W trybie elektrycznym zasięg pojazdu wynosi około 50 km. Akumulatory o pojemności 8,8 kWh ładować można bezpośrednio z sieci - pełny cykl trwa około 3,5 h. Samochód trafił do sprzedaży przed końcem 2014 roku.
Volkswagen e-Golf.
Volkswagen e-Golf został zaprezentowany po raz pierwszy w 2014 roku.
Na bazie Golfa VII zaprojektowano całkowicie elektryczną wersję e-Golf, która weszła do produkcji i sprzedaży wiosną 2014 roku. Auto posiada silnik elektryczny o mocy 85 kW (odpowiednik 115 KM) i przyspiesza od 0 do 100 km/h w 10,4 s. Prędkość maksymalną ograniczono do 160 km/h. Akumulatory wystarczają na przejechanie do około 300 km. Ładować można albo w ciągu kilku godzin z instalacji domowej albo z punktów szybkiego ładowania CCS w ciągu 30 minut (do 80% pojemności).
Inaczej od wersji spalinowej, elektryczny Golf zyskał oddzielnego następcę. To opracowany od podstaw model ID.3, który jest pierwszym modelem z gamy nowych modeli na prąd.
Ósma generacja.
Volkswagen Golf VIII został zaprezentowany po raz pierwszy 24 października 2019 roku.
Prezentacja Golfa VIII pierwotnie została zaplanowana na czerwiec 2019 roku, jednak wskutek komplikacji m.in. z systemem multimedialnym premiera została przesunięta na październik 2019 roku.
Ósme wcielenie Golfa zostało opracowane od podstaw na nowej platformie MQB, na której bazują inne kompaktowe modele koncernu Volkswagena. Samochód jest dłuższy i ma większy rozstaw osi, zachowując zarazem ewolucyjny kierunek zmian w wyglądzie. Pojawiły się węższe reflektory, a także odświeżone logo producenta.
Kokpit utrzymano w nowej estetyce, gdzie dominują ekrany. Pierwszy pojawił się w miejscu zegarów, a kolejny ma funkcję dotykową i służy do obsługi, m.in.: systemu multimedialnego, radia, nawigacji i ustawień jazdy.
Sprzedaż ruszyła pod koniec 2019 roku. Z powodu spadającego popytu na samochody kompaktowe, Golf VIII nie będzie oferowany w USA, z wyjątkiem sportowych wersji GTI i R. Oferta nadwoziowa po raz pierwszy nie składa się z wersji trzydrzwiowej.
Akcja serwisowa.
Na początku 2021 roku Volkswagen wezwał do serwisów 56 000 egzemplarzy Golfów VIII ze względu na występujące problemy z oprogramowaniem systemu multimedialnego, który przestawał działać nawet na kilka godzin. Akcją serwisową zostały objęte pojazdy wyprodukowane przed lipcem 2020 roku. To nie pierwszy problem tego typu, z jakim borykał się Volkswagen nowej generacji Golfa. Niemiecki producent już wcześniej był zmuszony odroczyć premierę właśnie przez wzgląd na niesprawne oprogramowanie.
Silniki.
Benzynowe: 
Wysokoprężne:

</doc>
<doc id="93617" url="https://pl.wikipedia.org/wiki?curid=93617" title="Zdzisław Pietrasik">
Zdzisław Pietrasik

Zdzisław Pietrasik (ur. 20 listopada 1947 w Sadówce, zm. 25 kwietnia 2017 w Warszawie) – polski krytyk filmowy i teatralny, dziennikarz, publicysta, szef działu kulturalnego tygodnika „Polityka”.
Życiorys.
Absolwent filologii polskiej na Uniwersytecie Łódzkim oraz studiów dziennikarskich na Uniwersytecie Warszawskim.
Publikował m.in. w „itd” i „Kulturze”, a następnie w „Polityce”, gdzie od wielu lat kierował działem kulturalnym. Zajmował się głównie krytyką filmową i relacjonowaniem wydarzeń z dziedziny kinematografii. Był także autorem artykułów na temat teatru oraz wydarzeń społeczno-kulturalnych.
Był pomysłodawcą nagrody kulturalnej Paszport „Polityki”, wręczanej od 1993.
Należał do Stowarzyszenia Dziennikarzy Polskich (od 1973) oraz Stowarzyszenia Filmowców Polskich (od 1997).
Został pochowany na Cmentarzu Wojskowym na Powązkach w Warszawie (kwatera M, rząd 6, miejsce 6).

</doc>
<doc id="93621" url="https://pl.wikipedia.org/wiki?curid=93621" title="Sandro Botticelli">
Sandro Botticelli

Sandro Botticelli, właśc. Alessandro di Mariano Filipepi (ur. 1 marca 1445 we Florencji, zm. przed 17 maja 1510 tamże) – włoski malarz szkoły florenckiej tworzący we wczesnym (quattrocento) oraz dojrzałym okresie odrodzenia. 
Początki malarstwa.
W 1470, w wieku 25 lat otworzył własną pracownię, w której wykonywał zamówienia bogatych rodzin florenckich – głównie rodu Medicich, zaś od 1472 znajdował się na liście w gildii św. Łukasza jako samodzielny malarz. Jego uczniami byli wówczas m.in. Filippino Lippi, syn mistrza, u którego uczył się Botticelli.
Większość życia spędził w rodzinnej Florencji, odbywając nieliczne podróże, m.in. do Rzymu, Pizy oraz prawdopodobnie do Mugello. Bardzo szybko znalazł mecenasów, rodzinę spokrewnioną z Medyceuszami. W tym domu malował aż do śmierci. W późniejszym okresie malarz uległ ascetycznej ideologii głoszonej przez Savonarolę, która istotnie wpłynęła na styl jego malarstwa.
W 1504, wraz z innymi wielkimi artystami florenckimi brał udział w naradzie, która miała ustalić miejsce ustawienia posągu Michała Anioła – "Dawida".
Pod koniec życia stworzył niewiele dzieł. Z okresu pomiędzy 1504 a 1510 (rokiem śmierci) nie zachowały się żadne wzmianki o artyście.
Twórczość.
Działalność artystyczna.
Około 1470 na zlecenie dla Sala del Magistrato w Palazzo Della Mercanzia (siedziby sądu handlowego) powstała "Alegoria Siły". Praca ta udowadnia wpływ Antonia del Pollaiuolo na Botticellego. W tym czasie artysta zrealizował także zlecenie od Medyceuszów na obraz ołtarzowy do kościoła Santa Elisabetta della Convertire, na którym przedstawił braci Giuliana i Lorenza Medicich jako świętych Kosmę i Damiana. Artysta zastosował kompozycję "Sacra Conversazione" (Uffizi). Dwa lata później Botticelli wykonał dla Medyceuszów dwa obrazy według przypowieści o Judycie i Holofernesie ("Powrót Judyty" oraz "Odnalezienie ciała Holofernesa").
"Św. Sebastian" – duży obraz tablicowy – powstał w 1474 na zlecenie kościoła Santa Maria Maggiore we Florencji. Latem tego samego roku artysta zaczął pracę nad freskiem "Wniebowzięcie" w kaplicy Dell’Incoronata w katedrze Campo Santo w Pizie, który nie został ukończony, a w 1583 uległ zniszczeniu. "Sztandar z Ateną" stworzony rok później na zlecenie Giuliana Medici, wykazuje na związanie pracy artystycznej Botticellego z rodem Medyceuszów (znajdował się w ich pałacu Medyceuszów; uchodzi za zaginiony od czasu likwidacji kolekcji tego rodu).
"Pokłon Trzech Króli" – obraz wykonany latach 1476–1477 (Uffizi) dla kościoła Santa Maria Novella przedstawiający wiele osób współczesnych artyście, np. Cosimo Medici starszy to postać klęcząca przed Madonną, natomiast Wawrzyniec Wspaniały z lewej strony to młodzieniec dumnie oparty na mieczu. Sam Botticelli uwiecznił się w prawej strony jako młody człowiek w żółtej szacie, o złocistych włosach.
Od lata 1481 do wiosny/lata 1482 Botticelli pracował nad freskami w Kaplicy Sykstyńskiej w Rzymie na zlecenie papieża Sykstusa IV. Było to kilka portretów papieskich i trzy wielkie obrazy: "Próby Mojżesza", "Oczyszczenie trędowatego" (znane też pod tytułem "Kuszenie Chrystusa") i "Uśmierzenie przez Mojżesza i Aarona buntu Korego, Datana i Abirona". "Próby Mojżesza" zawierają symultaniczne sceny przedstawiające Mojżesza zabijającego Egipcjanina, przepędzającego pasterzy napastujących córki Madianitów, pojącego trzody córek Jetry, rozmawiającego z Bogiem w krzaku ognistym, wyprowadzającego Izraelitów z Egiptu.
Na zlecenie Medyceuszów Botticelli wykonał obraz "Atena ujarzmiająca centaura" (datowanie niepewne). Istnieją dwie interpretacje tego dzieła: może ono być aluzją do bohaterskich czynów Wawrzyńca Wspaniałego, który zaprowadził pokój we Florencji po wojnie domowej, lub też alegorią dwoistości natury ludzkiej, w której mądrość panuje nad siłą i instynktami. W 1486 artysta przyjął zlecenie z kolei od Tornabuonich na freski w willi Tornabuoni-Lemmie z okazji ślubu Tornabuoniego. Są to sceny alegoryczne uznawane przez niektórych historyków sztuki za najambitniejsze i niosące najgłębszą treść spośród dzieł Botticellego (obecnie w Luwrze).
Obraz "Madonna del Magnificat" namalowany pomiędzy 1481 a[1485 wziął swoją nazwę od słów widocznych na kartach otwartej księgi. Maryja zapisuje słowa, które według Ewangelii Łukasza miała wygłosić podczas spotkania ze św. Elżbietą. Dzieciątko trzyma owoc granatu – symbol Zmartwychwstania. Jest to dojrzałe dzieło artysty o kolistej formie (tondo), w którą doskonale wpisują się przedstawione postacie.
"Zwiastowanie" (1489–1490) wykonane zostało dla kaplicy Benedetta di ser Giovanni Guardi w kościele Santa Maria Magdalena de’Pazzi. Dzieło to doskonale obrazuje zmianę stylu, jaka dokonała się w twórczości Botticellego, z widocznym zanikiem dotychczasowego idyllicznego nastroju, za to z odczuwalnym silnym napięciem wyrażonym ostrymi kolorami i mocnym światłocieniem, nie stosowanym dotąd przez artystę.
Od 1490, czyli wystąpień dominikanina Savonaroli, Florencję dręczyły niepokoje społeczne i polityczne, a Botticelli w dużym stopniu uległ wpływowi jego moralizatorskich kazań. W jego obrazach z tego okresu odczuwalne są wewnętrzne rozterki artysty, a także (do 1500) wywołana miejscowymi wydarzeniami nuta tragizmu.
Po 1490 artysta pracował nad ilustracjami do "Boskiej komedii". Niektórzy historycy sztuki uważają, że poemat był jedynie inspiracją. Z ręki Botticellego ostatecznie powstały 94 rysunki na pergaminie, obecnie znajdujące się w Bibliotece Watykańskiej oraz Staatliche Museen w Berlinie. "La Calunna", czyli "Oszczerstwo", według Apellesa powstała w 1497 na zamówienie Antonia Segniego, jako głęboka i skomplikowana scena alegoryczna. Obraz o tym tytule pierwotnie namalował Apelles, a opisał Lukian. Tekst Lukiana został przytoczony przez Albertiego w traktacie "O malarstwie", na czym prawdopodobnie opierał się Botticelli realizując własną wizję tematu. Niektórzy historycy sztuki sądzą, iż jest to jedno z nieudanych dzieł Botticellego, zaprzeczające jego prawdziwemu stylowi, bliskie manieryzmowi, gdzie kompozycja jest niespójna, kolory niedopasowane, a sama forma jest niewystarczająca do przedstawienia głębokiej idei, jaką pragnął artysta przedstawić.
Podsumowanie twórczości.
Botticelli nie wniósł do dziejów sztuki nowych rozwiązań artystycznych. Nie dbał on o harmonię świateł i cieni oraz ignorował szczegóły budowy anatomicznej ludzkiego ciała, świadomie zniekształcał proporcje, gdyż jego zamierzeniem nie było realistyczne przedstawienie, tylko oddanie charakteru konkretnej postaci. Nie starał się doskonale oddać perspektywy, nie poszukiwał głębi, przestrzeń w jego obrazach jest dość płaska. Nie stosował światłocienia, lecz inny środek wyrazu – linię (linearyzm). Styl Botticellego można określić mianem „poetyckiego”. Był to malarz kobiecego wdzięku. Tworzył doskonałą świetlistość szat oraz stosował naturalną dekoracyjność w przedstawieniu ruchu. Cechy dzieł Botticellego to także chłodny i czysty koloryt oraz precyzja rysunku.
Jednym z jego uczniów był Filippino Lippi – syn Fra Filippo. W XIX wieku stał się inspiracją dla Prerafaelitów.

</doc>
<doc id="93622" url="https://pl.wikipedia.org/wiki?curid=93622" title="Mały Sprytek">
Mały Sprytek

Mały Sprytek (fr. "Le Petit Spirou") – belgijska, francuskojęzyczna seria komiksowa autorstwa Tome'a (Philippe Vandevelde) i Janry'ego (Jean-Richard Geurts), będąca prequelem "Przygód Sprycjana i Fantazjo", publikowana przez wydawnictwo Dupuis od 1990. Po polsku ukazały się cztery tomy nakładem Egmont Polska.
Fabuła i postacie.
Każdy tom zawiera przeważnie jednostronicowe historyjki charakteryzujące się dużą ilością humoru oraz sporą, zważywszy bardzo młody wiek bohaterów, dawką erotyzmu. Sprytek jest małym chłopcem uczęszczającym do szkoły gdzieś we Francji i przeżywającym typowe dla swojego wieku przygody. Wraz ze swoimi przyjaciółmi, Krętkiem i Pączkiem, oraz dziewczyną Zuzią bohater poznaje świat dorosłych reprezentowany między innymi przez wiecznie chorego (pijanego) nauczyciela wychowania fizycznego pana Makiepę, ortodoksyjnego księdza Ojca Langelusa i zdziwaczałego Dziadka głównego bohatera.

</doc>
<doc id="93623" url="https://pl.wikipedia.org/wiki?curid=93623" title="Halo galaktyczne">
Halo galaktyczne

Galaktyczne halo – sferyczny obszar otaczający dysk galaktyk spiralnych (także Drogi Mlecznej).
Termin ten może określać:
W galaktykach eliptycznych nie istnieje wyraźna granica między ciałem galaktyki a halo.

</doc>
<doc id="93624" url="https://pl.wikipedia.org/wiki?curid=93624" title="Wielkie Zimbabwe">
Wielkie Zimbabwe

Wielkie Zimbabwe zwane też Domem z kamieni () – największa budowla okresu przedeuropejskiego w Afryce na południe od równika, leżąca 25 km od prowincjonalnego centrum administracyjnego Masvingo i 250 km na południe od Harare, stolicy Zimbabwe. Kompleks ruin zajmuje powierzchnię ponad 750 ha. 
Pochodzenie.
Wbrew powszechnym poglądom Wielkie Zimbabwe dla Europejczyków odkrył w roku 1868 nie Karl Mauch, a niejaki Adam Renders – myśliwy i poszukiwacz przygód. Kiedy Renders spotkał Maucha, zaproponował wspólną wyprawę do kompleksu, którą zrealizowano w roku 1871. Warto jednak pamiętać, że dawne ruiny były znane Portugalczykom już od XVI wieku (i już wtedy od dawna były opuszczone). Mauch widząc mury był przekonany, że jest to stolica biblijnego Ofiru, skąd król Salomon sprowadzał złoto i kość słoniową, lub też tajemniczego Puntu, dokąd wyprawiali się starożytni Egipcjanie (najbardziej znane wyprawy odbyły się za panowania faraona Mentuhotepa III ok. roku 1990 p.n.e. w początkach Średniego Państwa oraz około 9. roku panowania Hatszepsut w okresie szczytowego rozkwitu Nowego Państwa). Współcześni historycy skłaniają się ku temu, że Punt leżał gdzieś w okolicach Erytrei lub Somalii, zaś Ofir to tylko legenda zbudowana na bazie Puntu, stworzona przez piewców wielkości królestwa izraelskiego w okresie panowania króla Salomona.
Obecny stan wiedzy.
Według współczesnego stanu badań archeologicznych Wielkie Zimbabwe to ogromny kompleks ruin, prawdopodobnie z XI-XV w., o rozmiarach niemających sobie równych na południe od Etiopii. Cały ogromny kompleks składa się ze „Świątyni”, „Akropolu”, „Kompleksu w Dolinie” i rozpoznawalnych resztek wielu innych budowli. Wszystkie wzniesiono z granitowych kostek (lub cegieł) bez użycia jakiejkolwiek zaprawy. 
Obiektem głównym jest Świątynia – budowla owalnego kształtu o średnicy ok. 80 m, składająca się z wysokiego na 10 m i miejscami szerokiego na 5 m muru, wewnątrz którego wznosi się tajemnicza stożkowata wieża 12-metrowej wysokości i kilka innych obiektów, również kamiennych, nieznanego przeznaczenia. 
Drugim obiektem jest Akropol, czyli pobliska forteca górująca nad resztą budowli w paśmie dominujących nad doliną skał, przy czym naturalne własności obronne formacji skalnej uzupełniono murami z kamienia. 
Wielkie Zimbabwe uzupełnia Kompleks w Dolinie – znaczna liczba okrągłych lub owalnych budowli nieznanego przeznaczenia, rozrzuconych na obszarze ponad 500 km².
W ruinach znaleziono kilkanaście steatytowych figurek ptaków o sokolich dziobach, ale z niby-ludzkimi dłońmi zamiast nóg. Nie jest znany kult, jakiemu miały służyć, ani okres, w którym mogły powstać, podobnie jak wiek powstania samych murów.
Obecnie większość archeologów zgadza się, że budowle Wielkiego Zimbabwe wznieśli przodkowie dzisiejszych plemion Szona między 1200 a 1450, założycieli wczesnoafrykańskiego, średniowiecznego imperium Monomotapa, które swój okres świetności przeżywało w X-XIII wieku, a upadek w XV wieku, gdy w Afryce pojawili się przybysze z Europy – Portugalczycy.
Znaki zapytania.
Wśród wielu pytań, jakie zadają sobie naukowcy próbujący rozwiązać zagadkę Wielkiego Zimbabwe, wymienimy tylko najważniejsze:

</doc>
<doc id="93626" url="https://pl.wikipedia.org/wiki?curid=93626" title="Sprytek">
Sprytek



</doc>
<doc id="93630" url="https://pl.wikipedia.org/wiki?curid=93630" title="Pałac w Sieniawie">
Pałac w Sieniawie

Pałac w Sieniawie – zbudowany przez hetmana wielkiego koronnego Adama Mikołaja Sieniawskiego na początku XVIII w. Dzisiejszy wygląd uzyskał podczas przebudowy z lat 1881–1883 dokonanej przez Czartoryskich.
W latach 1664–1680 obok terenu dzisiejszego parku i pałacu Mikołaj Hieronim Sieniawski zaczął urządzać fortecę o charakterze obronnym. Miała ona plan kwadratu z czterema ziemnymi bastionami w narożnikach. Istniał również niezidentyfikowany dziś drewniany dwór mieszkalny.
Na początku XVIII w. syn założyciela – Adam Mikołaj Sieniawski założył tu park i wybudował w latach 1718–1720 pomarańczarnię. Po przebudowie pomarańczarnię zaczęto nazywać od 1726 r. pałacem letnim. Do końca XVIII w. pałacyk był przebudowywany co najmniej trzykrotnie. W początkach XIX w. jego wygląd opisał Leon Dembowski w dziełku „W moich wspomnieniach” następująco: "pałac sieniawski był murowany, bez piętra i zawierał wtedy oprócz ogromnej sieni jeden duży salon i kilka pokojów, stanowiących mieszkanie księstwa; w sieni ustawiono ogromne organy, w sieni tej pospolicie jadano. W salonie kilka karykatur angielskich i mnóstwo sztychów, wyobrażających waleczne czyny wojska austriackiego w kampanii z Francuzami, stanowiły jedyne ozdoby. W jednym z kątów umieszczony był bilard". Właścicielami pałacu byli już wówczas Czartoryscy.
W latach 1881–1883 dokonano przebudowy według projektu Bolesława Podczaszyńskiego. Nad oboma skrzydłami dobudowane zostały piętra i pałac uzyskał zachowany do dziś wygląd i późnobarokowy charakter. Miał 36 pomieszczeń i kubaturę 2088 m³.
W czasie I wojny światowej ordynat sieniawski książę Adam Ludwik Czartoryski oddał pomieszczenia pałacu na szpital polowy dla zakaźnie chorych austriackich żołnierzy. Pałac uległ zniszczeniu. Dokonano tylko prowizorycznego zabezpieczenia a książę zamieszkał po wojnie w drewnianym dworku obok. Pod koniec lat trzydziestych XX wieku książę August Czartoryski rozpoczął remont pałacu, przerwała go jednak II wojna światowa.
Największe znaczenie miał pałac w XIX w. gdy był jedną z głównych siedzib Czartoryskich. Zaczął odgrywać rolę jednego z centrów galicyjskiego życia politycznego, umysłowego i kulturowego. Gościł tu Julian Ursyn Niemcewicz, Tadeusz Kościuszko. Bywał car Aleksander I. Juliusz Kossak na pamiątkę wizyty pozostawił namalowany przez siebie wizerunek pałacu.
Pomimo zasług Czartoryskich jako mecenasów i kolekcjonerów sztuki, w Sieniawie nie było zbyt bogatych zbiorów. Ściany pałacu były ozdobione portretami Sieniawskich, Czartoryskich, Poniatowskich. Przechowywano tu atrybuowany Norblinowi cykl miniatur ilustrujących „Metamorfozy” Owidiusza. Pokoje umeblowane były wartościowymi meblami. Według wykazu z 1914 r. były to m.in. dwie szafy gdańskie, skrzynie gdańskie, 6 foteli krytych kurdybanem, 24 krzesła inkrustowane kością słoniową.
Aż do lat osiemdziesiątych XX w. pałac nie miał gospodarza. Tkwił w ruinie, był okradany. Dopiero nowy właściciel, przedsiębiorstwo „Igloopol” wyremontował a właściwie odbudował konstrukcję pałacu w latach osiemdziesiątych. W latach dziewięćdziesiątych XX w. pałac stał się własnością AWRSP, która doprowadziła pałac i otaczający go park oraz budynki towarzyszące do obecnego stanu. W 2018, dzięki zakupowi przez Ministerstwo Kultury i Dziedzictwa Narodowego kolekcji Czartoryskich, właścicielem nieruchomości pozostał Skarb Państwa, zaś zespół będzie, jak dotychczas, w dyspozycji KOWR (dawniej AWRSK / ANR).
Obecnie w pałacu mieści się hotel z restauracją w oficynie dworskiej. Jest też miejscem licznych spotkań i konferencji.

</doc>
<doc id="93632" url="https://pl.wikipedia.org/wiki?curid=93632" title="Golf (ujednoznacznienie)">
Golf (ujednoznacznienie)

Miejscowości w USA:

</doc>
<doc id="93637" url="https://pl.wikipedia.org/wiki?curid=93637" title="Ostrzeszów">
Ostrzeszów

Ostrzeszów () – miasto w województwie wielkopolskim, w Kaliskiem, na ziemi wieluńskiej, na Wzgórzach Ostrzeszowskich, siedziba powiatu ostrzeszowskiego i gminy Ostrzeszów.
Ostrzeszów uzyskał lokację miejską przed 1283 rokiem. W końcu XVI wieku miasto królewskie w starostwie ostrzeszowskim w powiecie ostrzeszowskim województwa sieradzkiego. W latach 1975–1998 miasto administracyjnie należało do województwa kaliskiego.
Według danych z 31 grudnia 2016 miasto liczyło 14 445 mieszkańców.
Historia miasta.
Pierwsza wzmianka o Ostrzeszowie pochodzi z 1283 roku. Było to miasto królewskie na szlaku handlowym Wrocław–Kalisz–Toruń. Prawa miejskie otrzymało w 1260 roku. W XIV w. wzniesiono zamek i otoczono miasto murami. W XVI-XVIII w. Ostrzeszów był starostwem grodowym, siedzibą powiatu, a w okresie od końca XIV w. do rozbiorów Polski także miejscem zbierania się sądów szlacheckich zwanych ziemskimi i grodzkimi.
W 1656 roku Szwedzi zajmując miasto spalili ówczesny drewniany klasztor Bernardynów. Nie udało się im jednak zdobyć zamku w całości, gdyż oblegani obrońcy podjęli decyzję o jego wysadzeniu.
Rozbiory Polski.
W wyniku II rozbioru Polski (1793) cała ziemia wieluńska (i leżący w niej Ostrzeszów) znalazła się w zaborze pruskim. W 1793 do Ostrzeszowa włączono pobliskie miasto Borek. Od 1795 Ostrzeszów leżał w departamencie kaliskim Prus Południowych. Po utworzeniu Księstwa Warszawskiego (1807) Ostrzeszów leżał w departamencie kaliskim. Po kongresie wiedeńskim (1815) Ostrzeszów znalazł się poza granicami województwa kaliskiego Królestwa Polskiego i został włączony do Królestwa Prus.
W 1905 w mieście mieszkało 4946 osób, w tym 72% Polaków, 19% Niemców i 6% Żydów.
II wojna światowa.
Wojna obronna.
1 września 1939 o godz. 5.00 nad Ostrzeszowem pojawiły się pierwsze niemieckie bombowce. Armia niemiecka kierowana przez gen. Johannesa Blaskowitza wkroczyła na teren powiatu kępińskiego.
Oddziałom niemieckim przeciwstawił się ostrzeszowski Batalion Obrony Narodowej, składający się z kompanii ostrzeszowskiej, mikstackiej i grabowsko-doruchowskiej. Jego dowódcą był kpt. Józef Waydowicz. Obrona Narodowa wzmocniona była dwoma kompaniami 28. Pułku Piechoty i baterią lekkiej artylerii z Armii „Łódź”.
Po pierwszych granicznych utarczkach większa wymiana strzałów między wojskiem niemieckim a Obroną Narodową miała miejsce na wzgórzach parzynowsko-ostrzeszowskich. Pod Bałczyną poległ żołnierz obrony narodowej Antoni Płachta. Była to pierwsza ofiara walki obronnej o Ostrzeszów.
Szybki przemarsz wojsk niemieckich był wynikiem działania między innymi V kolumny, która na terenie powiatu ostrzeszowskiego i kępińskiego przejawiała szczególną aktywność. Przywódcą jej na terenie Ostrzeszowa był nauczyciel wędrowny Paul Hirsch.
W obawie przed zbliżającymi się wojskami niemieckimi większość ludności Ostrzeszowa opuściła swoje domostwa. Podczas wejścia wojsk hitlerowskich w mieście było tylko kilku starców. Niemcy wkroczyli do Ostrzeszowa w południe 1 września. Ludność wraz z dobytkiem uciekała na wschód, przez Bukownicę i Grabów, w stronę Błaszek.
Okupacja niemiecka.
W okresie okupacji niemieckiej podczas II wojny światowej Ostrzeszów został przemianowany na „Schildberg”.
W Ostrzeszowie pierwszym aktem terroru była branka zakładników spośród powracających Polaków i umieszczanie ich w więzieniu sądowym. Mieli oni ręczyć za bezpieczeństwo oddziałów niemieckich i miejscowych Niemców.
Społeczność polską utrzymywano w atmosferze stałej grozy i strachu. Cel ten realizowano od pierwszych miesięcy okupacji poprzez aresztowania i rozstrzeliwania. 5 września 1939 rozstrzelano dwóch mieszkańców Bukownicy. W okresie tym zamordowano także kilkunastu mężczyzn w tzw. lesie klasztornym.
W okresie administracji wojskowej aresztowano w Ostrzeszowie około 20 osób. Aresztowania, rozstrzeliwania i wywozy do obozów koncentracyjnych trwały przez całą wojnę. Dalsze aresztowania na większą skalę przeprowadzono 24 kwietnia i 3 maja 1940. Wywieziono wtedy do obozów koncentracyjnych 60 osób. W obozach koncentracyjnych zginęło 85 osób z Ostrzeszowa i okolicznych miejscowości.
Integralną częścią niemieckiej polityki narodowościowej były wysiedlenia. Niemcom chodziło o całkowitą germanizację tzw. ziem wcielonych do Rzeszy. Jednym z ogniw tego planu było wysiedlenie rodzimej ludności, najkonsekwentniej przeprowadzone w Wielkopolsce. Pierwsze zorganizowane wysiedlenia przeprowadzono 6 grudnia 1939. Dokonano je na podstawie wcześniej sporządzonych list, na które w pierwszej kolejności wpisywano nazwiska działaczy politycznych i społecznych. Łącznie wysiedlono wtedy około 30 rodzin do Generalnego Gubernatorstwa. Mieszkania, przedsiębiorstwa i gospodarstwa po wysiedlonych mieszkańcach Ostrzeszowa zajmowali miejscowi Niemcy lub Niemcy z III Rzeszy. Osiedliło się ich w Ostrzeszowie 2300.
Obok wysiedleń, wywóz do Rzeszy na tzw. roboty przymusowe był przez okupanta powszechnie stosowaną metodą bezpośredniej eksterminacji Polaków. Wywóz na roboty odbywał się początkowo według ustalonych list, na których znajdowali się Polacy w wieku od 12 do 70 lat. Później przeprowadzano również łapanki, odbywające się na ulicach i w domach. Polacy najczęściej byli zatrudniani w rolnictwie, ale pracowali także w fabrykach.
Obozy jenieckie w Ostrzeszowie.
W latach 1939–1945 łącznie przebywało w Ostrzeszowie co najmniej 125 tysięcy jeńców polskich i alianckich.
Ostrzeszów liczył w 1939 r. 5700 mieszkańców. Wysiedlenia i wywózki na roboty znacznie zmniejszyły tę liczbę. Zaledwie kilka gmachów, w tym liceum i internat ks. Salezjanów, służyły jako pomieszczenia dla jeńców. Reszta budynków mogła być uważana jedynie za pomieszczenia zastępcze.
W szczytowym okresie, w obozach jenieckich w Ostrzeszowie przebywało ponad 30 tysięcy jeńców, których bardzo dotknęły ciężkie warunki. Groziła interwencja Międzynarodowego Czerwonego Krzyża. W obawie skandalu hitlerowcy zmienili komendanta obozu. Nowym komendantem został pastor ewangelicki, który podjął próbę uporządkowania całości. W 1940 określono też oficjalnie charakter obozu, dając mu właściwą nazwę Gefangenenlager – "„Stalag XII”", czyli Soldatenlager. W istocie był to "„Halag”" – Heitmatlager, z którego zwalniano i "„Dulag”" – Durchgangslager, czyli obóz przejściowy do innych obozów. Mimo to jeńcy byli tu całymi latami, jak np. Norwegowie (od 1941 – z przerwami – do 1945).
Od 11 listopada do 8 grudnia 1939 w Ostrzeszowskim obozie jenieckim przebywała grupa franciszkanów z Niepokalanowa. Było ich w ostrzeszowskim obozie 47 osób. Wśród nich o. Maksymilian Maria Kolbe. Udało mu się uzyskać od nowego komendanta obozu pozwolenie na rozdanie komunii św.
Wyzwolenie.
W wyniku pomyślnie rozwijającej się ofensywy Armii Czerwonej Niemcy zmuszeni zostali do podjęcia obrony swych pozycji w Wielkopolsce. Zgodnie z zarządzeniem Greisera z lipca 1944 ludność Wielkopolski zobowiązana była do udziału w pracach przy budowie okopów. Mieszkańcy Ostrzeszowa od początku czerwca 1944 byli masowo wywożeni do robót przy budowie umocnień obronnych w powiecie wieluńskim, do miejscowości Osjaków i Dylów. Pracowali tam przy kopaniu rowów strzeleckich i przeciwczołgowych oraz przy budowie bunkrów.
18 stycznia 1945 wjechała do Ostrzeszowa grupa hitlerowskich samochodów ciężarowych z uciekinierami. Tego samego dnia rozpoczęła się ewakuacja obozu jenieckiego. Następnego dnia Niemcy w Ostrzeszowie otrzymali rozkaz opuszczenia miasta. Uciekali pieszo, na wozach oraz samochodami. Ucieczka była żywiołowa i przebiegała w trudnych warunkach.
W ostatnich godzinach pobytu w Ostrzeszowie hitlerowcy dokonali bestialskich morderstw. Rankiem 20 stycznia 1945 uzbrojeni niemieccy żandarmi zjawili się w mieszkaniach obywateli polskich. Aresztowanych sprowadzono na rynek pod ratusz, gdzie pozostawali pod silna strażą. Napotkanych na ulicach mężczyzn zatrzymywały patrole i przekazywały ich na rynek. Nierzadko bito przy tym aresztowanych kolbami, a od czasu do czasu na ulicach rozlegał się strzał. To żandarmi niemieccy strzelali do Polaków. Zamordowali oni na ulicach miasta 14 osób, w tym jednego Niemca – przesiedleńca znad Morza Czarnego. Aby jeszcze bardziej sterroryzować aresztowanych niemieccy żandarmi urządzili na oczach współwięźniów pokazowe rozstrzelanie jednego z aresztowanych. Był to uczeń krawiecki Walenty Płaczek pochodzący z okolicy Ostrzeszowa. Te wydarzenia zapisały się w historii miasta jako "Krwawa Sobota".
Trwającą od 1939 okupację niemiecką przerwała w 1945 ofensywa Armii Czerwonej. Po walkach z oddziałami niemieckimi miasto zdobył 21 stycznia 1945 10 Gwardyjski Korpus Pancerny z 4 Gwardyjskiej Armii Pancernej należący do 1 Frontu Ukraińskiego.
W walce o wyzwolenie miasta poległo 20 Niemców i 11 żołnierzy radzieckich.
Zabytki.
Zamek kazimierzowski.
Początek budowy zamku jako elementu fortyfikacyjnego przyjmuje się na I połowę XIV wieku, kiedy to Kazimierz Wielki rozpoczął potężne przedsięwzięcie, aby wzmocnić ochronę granic Polski. Wybudowany na sztucznie usypanym wzniesieniu zamek obronny był siedzibą starosty ostrzeszowskiego. Zburzony został w czasie najazdu szwedzkiego. Pomimo że częściowo go odbudowano i do końca XVIII wieku był siedzibą sądu, nigdy już nie wrócił do dawnej świetności.
Ostrzeszowski zamek jest typowym przykładem zamku nizinnego. Na podstawie zachowanych fragmentów murów można zrekonstruować jego wygląd pierwotny. Zamek zbudowano z cegły na planie prostokąta o wymiarach ok. 27 na 39 metrów. Pięciokondygnacyjna, 24-metrowa wieża wzniesiona jest z cegły na planie kwadratu. Na wysokości 11 m przechodzi w ośmiobok. Baszta zamkowa była wieżą strażniczą i mieszkalną, ale i wieżą ostatecznej obrony. Mury baszty grube są od 2,4 do 2,4 metrów. Wejście do niej znajduje się od strony północnej na wysokości drugiej kondygnacji. Obok niej znajdowała się brama prowadząca na dziedziniec zamkowy, otoczony murami obwodowymi. Od strony północno-zachodniej dziedziniec zamykał murowany dom. W nim znajdowała się sala sądowa i inne dwa pomieszczenia, w których przechowywano księgi grodzkie. Pozostałe budynki dla służby i zabudowania gospodarcze były drewniane. Zamek przed spaleniem otoczony był fosą, przez którą prowadził most z poręczami. Zamek użytkowany był do 1785 roku i potem powoli przemieniał się w ruinę. W roku 1843 został rozebrany. Był to element świadomej polityki niszczenia przez zaborcę polskich dóbr. Zachowała się jednak baszta zamkowa. W roku 1960 została odrestaurowana i zaadaptowana do celów muzealnych oraz wystawowych. Jest ona również punktem widokowym, z którego podziwiać można panoramę miasta. Na dziedzińcu zamkowym organizowane są z kolei imprezy plenerowe. W maju 2008 roku baszta zyskała efektowne oświetlenie.
Klasztor pobernardyński.
Kościół pobernardyński z klasztorem, wzniesiony na wzgórzu w XVII w., dumnie panujący nad pięknym krajobrazem, zasługuje na zwiedzanie. W lipcu 1629 zjazd szlachty wieluńskiej uchwalił założenie klasztoru z kościołem pw. św. Michała Archanioła dla zakonu bernardynów. Pierwotnie w 1638 zbudowano kościół i klasztor z drewna, na miejscu, na którym wznosi się obecnie kościół murowany. W czasie najazdu szwedzkiego w 1656 zabudowania klasztorne zostały spalone; przedtem kościół ograbiono. W latach 1680–1740 pobudowano obecną świątynię, a konsekrował ją biskup Sommerfeld w 1741. Budowlę w stylu barokowym wzniesiono z cegły otynkowanej. Dzwonnicę z 1810 rozebrano w 1946. Prezbiterium ma powierzchnię 8 × 7 m, przy 11 m wysokości, nawa natomiast 8 × 16 m i 13 m wysokości. Wewnątrz na ścianach widoczne są herby rodów, które były fundatorami klasztoru i kościoła: Psarskich, Leszczyńskich, Siewierskich, Krakowskich, Karśnickich i Wężyków, rzeźby upamiętniające Rafała i Jana Leszczyńskich oraz polichromia późnobarokowa, wykonana w 1740 przez Antoniego Ignacego Linkiego (napis nad chórem muzycznym). Obok kościoła znajduje się kaplica św. Tadeusza Judy z osiemnastowiecznym obrazem patrona w barokowym ołtarzyku. Obecnie klasztor zajmują siostry Nazaretanki.
Kościół św. Mikołaja.
Kościół filialny pw. św. Mikołaja usytuowany we wschodniej części miasta na przedmieściu św. Mikołaja. Kościół był wzmiankowany w 1659. Zachowana do dziś drewniana budowla została wzniesiona w 1758, o czym informuje napis na chórze muzycznym.
Kościół św. Mikołaja stanowi przykład tradycyjnego budownictwa drewnianego. Składa się on z prostokątnej nawy i węższego, zamkniętego trójbocznie prezbiterium z niewielką zakrystią od południa. Od zachodu do nawy przylega niewysoka wieża. Ściany kościoła wykonano w konstrukcji zrębowej, wieżę – w konstrukcji słupowej. Z zewnątrz kościół jest oszalowany. Nakrywa go dwuspadowy dach, kryty gontem, zwieńczony wieżyczką sygnaturki. Do kościoła prowadzą stare, klepkowe drzwi w wieży zachodniej. Wnętrze nakryte jest płaskim stropem. Zachowała się tu profilowana belka tęczowa z barokowym krucyfiksem. W części zachodniej naw znajduje się drewniany chór muzyczny, wsparty na dwóch słupach. Na ścianach zachowała się polichromia o charakterze ludowego baroku, pochodząca z czasów budowy kościoła. Wyposażenie kościoła pochodzi głównie z XVII i XVIII w. Należą do niego późnobarokowe ołtarze: główny (1771) oraz dwa boczne, ambona, liczne obrazy i barokowe rzeźby. Jednak najbardziej cennymi elementami wystroju świątyni są umieszczone w barokowych ołtarzach rzeźby późnogotyckie, powstałe w początkach XVI w.: w ołtarzu głównym znajduje się figura św. Mikołaja, w ołtarzach bocznych – wyobrażenie Matki Boskiej z Dzieciątkiem i św. Katarzyny. Figury te, ponad metrowej wysokości, wchodziły niegdyś w skład jednego ołtarza. Trzy dzwony kościoła pochodzą z fundacji Ignacego Mosia. Kościół nie jest otwarty publicznie. Kościół obecnie przechodzi remont, a msze w okresie wiosenno-letnio-zimowym odbywają się w niedzielę o 20:00 oraz we wtorki o 16:00.
Kościół Matki Boskiej Wniebowziętej.
Ostrzeszowski kościół farny leży na wschód od rynku. Powstał bardzo wcześnie – drewniana świątynia została ufundowana w XIII wieku, zaraz po założeniu miasta. Obecne prezbiterium wzniesiono w stylu późnogotyckim ok. 1337 roku. Niezbyt dużą nawę postawiono po zawaleniu się stropu poprzedniej w końcu XV wieku. Wyposażenie jego wnętrza pochodzi z przełomu XVIII i XIX w., starsze są jedynie niewielkie późnogotyckie rzeźby z początku XVI wieku na belce tęczowej.
W latach 1955–1959 przeprowadzono w kościele prace konserwatorskie pod kierunkiem prof. Ewy Marxen-Wolskiej, w wyniku których odsłonięto dekoracje malarskie ścian. Okazało się, że we wnętrzu świątyni znajdują się fragmenty polichromii z sześciu różnych okresów. Takiej różnorodności malowideł nie ma w żadnym innym wielkopolskim kościele.
Najstarsze są fragmenty średniowiecznych fresków z końca XIV wieku, zachowane w prezbiterium. Tu elementy konstrukcyjne na cegłach podkreślano czerwoną farbą z białymi spoinami, a u nasady żeber zamiast wsporników namalowano czerwone, stylizowane maszkarony. Na lewej ścianie przetrwał fragment kompozycji figuralnej z częściowo tylko widoczną postacią św. Krzysztofa.
Po wzniesieniu nawy na jej ścianach powstało na początku XVI wieku kilka malowideł, między innymi cykl scen pasyjnych z prawej strony. Są to dość prymitywne kompozycje, malowane konturami z wypełnieniem barwnym pośrodku.
Renesansowa dekoracja powstała w 1545 roku. Składają się na nią scena "Modlitwy w Ogrójcu" w ozdobnym obramieniu malarskim na ścianie tęczowej, "Droga Krzyżowa" na lewej ścianie nawy w podobnym obramieniu i gorzej zachowana na prawej ścianie "Św. Anna Samoczwart", nad którą umieszczono herby Jagiellonów pośrodku, z lewej Bony Sforzy, a z prawej Poraj. Z tego samego czasu pochodzi baldachim namalowany na lewej ścianie prezbiterium, który prawdopodobnie był zwieńczeniem tronu biskupiego.
Gospodarka.
W mieście znajduje się podstrefa Łódzkiej Specjalnej Strefy Ekonomicznej. Swoje siedziby ma wiele zakładów produkcyjnych m.in.:
Transport.
Transport drogowy.
Przez Ostrzeszów przebiegają drogi krajowe i wojewódzkie:
W pobliżu miasta planowana jest droga ekspresowa , która stanowić będzie jego obwodnicę, przejmując ruch z prowadzącej obecnie przez centrum drogi .
Transport kolejowy.
Przez Ostrzeszów przebiegają dwie linie kolejowe:
Przewoźnicy kolejowi oferują bezpośrednie połączenia z Ostrzeszowa do wielu miejsowości położonych zarówno w wielkopolsce jak i w innych województwach.
Komunikacja miejska.
W mieście funkcjonują 2 linie bezpłatnej komunikacji autobusowej organizowanej przez urząd miasta i gminy. Oferują one połączenia z centrum do okolicznych miejscowości. Kursy realizowane są przez prywatnego przewoźnika.
Edukacja i kultura.
Miejska Biblioteka Publiczna w Ostrzeszowie powstała we wrześniu 1946 i posiadała na początku działalności księgozbiór liczący 191 egzemplarzy, z którego skorzystało 177 czytelników. W czasie swojej historii biblioteka posiadała 6 lokalizacji (od 1946 u zbiegu ul. Powstańców Wielkopolskich i Przesmyk; od 1948 narożnik ul. gen. Sikorskiego i Sportowej; od 1951 Rynek 14; od 1958 ul. gen. Sikorskiego 14; od 1965 ul. gen. Sikorskiego 12; od 1969 ul. Borek). Od 15.10.1972 nosi imię Stanisława Czernika. W 1975 w związku z kasacją powiatu bibliotekę przemianowano na Bibliotekę Publiczną Miasta i Gminy z filiami w Rogaszycach, Szklarce Przygodzickiej, Siedlikowie i w ostrzeszowskim szpitalu. Do dyspozycji prawie 3 tysięcy czytelników było wówczas około 30 tysięcy książek, a obecnie z około 70 tysięcy woluminów korzysta około 2600 osób, jest to ok. 10% mieszkańców miasta i gminy Ostrzeszów.
W Ostrzeszowie działa filia Książnicy Pedagogicznej im. Alfonsa Parczewskiego w Kaliszu.
Media lokalne.
Gazety:
Stacje radiowe:
Portale internetowe:
Sport.
Ostrzeszowski Ośrodek Sportu i Rekreacji w 2003 roku został wyróżniony jako "Najlepszy Obiekt Turystyki Aktywnej w województwie Wielkopolskim". W jego skład wchodzi kemping, otwarty basen, stadion lekkoatletyczny, boiska oraz kryta pływalnia „Oceanik”. W dniach 12 i 13 kwietnia 2008 roku równolegle z "Crossem" zostały zorganizowane „Mistrzostwa Świata Organizacji INAS-FID osób z umysłowym niedorozwojem w biegach przełajowych”.
Od 20 lat w Ostrzeszowie w kwietniu odbywa się Ogólnopolski Turniej Piłki Siatkowej dziewcząt. Rozgrywki odbywają się w hali przy Gimnazjum nr 2 i w sali przy Liceum Ogólnokształcącym przy ulicy Zamkowej.
Współpraca międzynarodowa.
Miasta i gminy partnerskie: Stuhr, Blankenburg

</doc>
<doc id="93638" url="https://pl.wikipedia.org/wiki?curid=93638" title="Siewnica">
Siewnica

Siewnica ("Pluvialis squatarola") – gatunek średniej wielkości ptaka wędrownego z rodziny sieweczkowatych (Charadriidae), zamieszkujący tundrę Eurazji, Ameryki Północnej od Półwyspu Melville’a do Ziemi Baffina. Zimuje na wybrzeżach obu Ameryk, zachodniej i południowej Europy, Afryki, południowej części Azji oraz Indonezji i Australii. W Polsce licznie spotykana na wybrzeżu podczas przelotów. W głębi kraju rzadsza, lecz również pojawia się regularnie.
Podgatunki i zasięg występowania.
Zwykle wyróżnia się trzy podgatunki "P. squatarola":
Niektórzy autorzy uznają ten gatunek za monotypowy.
Status i ochrona.
Międzynarodowa Unia Ochrony Przyrody (IUCN) uznaje siewnicę za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 738–935 tysięcy osobników. Ogólny trend liczebności populacji uznawany jest za spadkowy.
W Polsce podlega ścisłej ochronie gatunkowej.

</doc>
<doc id="93639" url="https://pl.wikipedia.org/wiki?curid=93639" title="William J. Casey">
William J. Casey



</doc>
<doc id="93640" url="https://pl.wikipedia.org/wiki?curid=93640" title="Wyspy Aru">
Wyspy Aru

Wyspy Aru () – archipelag w Indonezji na Morzu Arafura, , wchodzi w skład prowincji Moluki. Powierzchnia 8563 km²; ludność 80,14 tys. (2008).
Mieszkańcy wysp posługują się szeregiem lokalnych języków z grupy aru, a także odmianą języka malajskiego (bliską malajskiemu ambońskiemu).
Historia.
Odkryte przez Holendrów w 1606, pierwsze osiedla kolonistów założone w 1623; w czasie II wojny światowej japońska baza lotnicza; od 1949 należą do Indonezji.
Geografia.
Składa się z 3 dużych i 92 mniejszych wysp (większe w kolejności od północy: Wokam, Kobroör, Maikoor, Trangan), rozdzielonych bardzo wąskimi cieśninami.
Mniejsze wyspy (zgodnie z ruchem wskazówek zegara, poczynając od północnych krańców archipelagu)
Niektóre wyspy (zwłaszcza w północno-zachodniej i południowo-wschodniej części archipelagu) są otoczone rafami koralowymi. Powierzchnia płaska, nizinna (najwyższy punkt 241 m n.p.m.), porośnięta lasem równikowym.
Uprawa ryżu, kukurydzy, manioku jadalnego, palmy kokosowej, tytoniu, trzciny cukrowej; rybołówstwo; hodowla pereł.
Ludność stanowią głównie Papuasi i Malajowie. Główne miasto: Dobo (z lotniskiem).

</doc>
<doc id="93641" url="https://pl.wikipedia.org/wiki?curid=93641" title="Wzgórza Ostrzeszowskie">
Wzgórza Ostrzeszowskie

Wzgórza Ostrzeszowskie (318.46) – mezoregion fizycznogeograficzny o powierzchni 288 km², obejmujący pasmo wzniesień rozciągnięte wzdłuż osi Mikstat-Ostrzeszów-Twardogóra. Najwyższe wzniesienia tego pasma, a zarazem województwa wielkopolskiego, to: Kobyla Góra (284 m n.p.m.), Bałczyna (278 m n.p.m.) i Ostra Góra (246 m n.p.m.).
Na wzgórzu Kobyla Góra od 7 maja 1999 stoi tzw. Krzyż Jubileuszowy.

</doc>
<doc id="93642" url="https://pl.wikipedia.org/wiki?curid=93642" title="Autostrada A1 (Polska)">
Autostrada A1 (Polska)

Autostrada A1, Autostrada Bursztynowa – częściowo płatna autostrada w Polsce leżąca w ciągu międzynarodowej trasy E75, leżąca w VI transeuropejskim korytarzu transportowym. Po rezygnacji z budowy autostrady A3 wzdłuż zachodniej granicy kraju, A1 jest jedyną polską autostradą o przebiegu południkowym.
Trasa łączy bezpośrednio Trójmiasto, Toruń, Łódź i Górnośląski Okręg Przemysłowy.
Autostrada prowadzi przez Grudziądz, Toruń, Włocławek, Łódź, Piotrków Trybunalski, Częstochowę, Pyrzowice oraz Gliwice. Trasa kończy się na granicy z Czechami w Gorzyczkach. W węźle Łódź Północ ("d. nazwa Stryków I"), na północ od Łodzi, krzyżuje się z autostradą A2. Na węźle Gliwice-Sośnica przecina autostradę A4, zaś na granicy państwowej w okolicy Wodzisławia Śląskiego i czeskiego Bogumina łączy się z czeską autostradą D1. Z drogą krajową nr 91 autostrada A1 krzyżuje się na trzech węzłach – "Nowe Marzy", "Kowal" oraz "Tuszyn".
Istniejące odcinki.
Istniejącymi fragmentami autostrady są odcinki:
Eksploatacja.
Pieczę nad autostradą sprawują lokalne oddziały Generalnej Dyrekcji Dróg Krajowych i Autostrad w:
W ostatni weekend lipca 2012 po północnym odcinku A1 (Gdańsk – Toruń) przejechało 56 tysięcy pojazdów, a w ciągu całego miesiąca – 1,3 mln samochodów (wzrost o 70% w stosunku do lipca 2011). Miesiąc później średnie dobowe natężenie ruchu wynosiło 43 tysiące pojazdów (w I półroczu 2012 – 29 tysięcy). 26 lipca 2014 odcinek ten pokonało 63 tys. pojazdów, a 17 sierpnia 2014, po doraźnym zwolnieniu kierowców z opłat – 93 tysiące pojazdów. Kolejnymi rekordowymi dniami były 30 lipca 2016 – 90 tys. pojazdów, 8 sierpnia 2015 – 92 tys., 17 sierpnia 2015 – 93 tys. pojazdów oraz niepobity do tej pory rekord dzienny z 12 sierpnia 2017 – 101 tys. pojazdów.
W lipcu i sierpniu 2014 z A1 między Toruniem a Gdańskiem skorzystało ok. 3,5 mln pojazdów (wzrost o ponad 0,5 mln w stosunku do 2013), w 2015 – 4 mln, a w 2016 – 4,3 mln. Średnia dzienna ilość przejazdów wyniosła w 2014 r. 57 tys. pojazdów, podczas gdy rok wcześniej było ich o 14 proc. mniej. W 2015 średnia dobowa wzrosła do 67 tys., a w 2016 do 70,1 tys. pojazdów.
W ostatnim tygodniu sierpnia 2012 13% kierowców pokonało ten odcinek autostrady ze średnimi prędkościami w granicach 150–255 km/h. W 2014 na odcinku tym zginęły 3 osoby, a w I połowie 2015 ranne zostały 44 osoby. Liczba wypadków na tym fragmencie A1 utrzymuje się na stałym poziomie 50-60 zdarzeń rocznie, a liczba kolizji spadła ze 782 w najgorszym pod tym względem roku 2017 do 603 w 2020.
W marcu 2020, w związku z pandemią koronawirusa COVID-19, autostradą przejechało 1 mln 120 tys. pojazdów, tj. o 28% mniej niż w roku 2019 (ponad 1,5 mln). W kwietniu ruch na autostradzie spadł w stosunku do roku poprzedniego o ponad 50 proc. Podczas majowego weekendu z trasy skorzystało tylko 72 tys. kierowców.
W 2020 roku z płatnego odcinka autostrady A1 skorzystało 17 873 557 pojazdów. Średnie dobowe natężenie wyniosło niecałe 49 tys. pojazdów i było o 14% mniejsze niż w roku 2019. W pierwszych latach funkcjonowania autostrady natężenie ruchu osiągało wielkość 12–13 mln pojazdów rocznie. Rekordową wartość 21 012 969 pojazdów osiągnęło w 2018 roku. Ogółem w latach 2011–2021 przejechało tędy 195 mln pojazdów.
W toku eksploatacji odcinka płatnego wzrósł udział pojazdów ciężarowych w ruchu między Gdańskiem i Toruniem z 11% w pierwszych latach funkcjonowania autostrady do 22% w 2021 roku. W 2021 z bezgotówkowych form płatności korzystało 73 proc. kierowców, co skróciło średni czas obsługi na bramkach z 13,5 sekundy w 2011 do 9 sekund w 2021, co zwiększyło przepustowość punktów poboru opłat o ok. 100 pojazdów na godzinę.
Zarządca koncesjonowanego odcinka realizuje działania minimalizujące wpływu drogi na środowisko. Na MOP Kleszczewko zamontowano kolektory słoneczne, w 2020 wprowadzono segregację odpadów na MOP Olsze, wiosną 2021 na węźle Stanisławie zasiano pierwszą łąkę kwietną w pasie autostrady. Sukcesywnie trwa modernizacja oświetlenia na technologię LED.
Historia budowy.
XX wiek: pierwsze plany, budowa „gierkówki” i obwodnicy Torunia.
Autostrada A1 była przewidywana do realizacji w latach 60. XX wieku jako fragment "Transeuropejskiej Autostrady Północ-Południe (TAPP)", mającej w zamyśle łączyć Skandynawię z krajami basenu Morza Śródziemnego. W latach 1978–1989 wybudowano pierwszy (17,5 km) jej odcinek: Tuszyn – Piotrków Trybunalski.
Dwujezdniowa o przekroju czteropasowym (dwa pasy ruchu w każdą stronę) droga krajowa nr 1 na odcinku Piotrków Trybunalski – Częstochowa została wybudowana w latach 70. XX wieku po nowym śladzie, omijającym miejscowości, pominięto jednak budowę węzłów.
Wybudowana w latach 1992–1998 wschodnia obwodnica Torunia – przeprawa mostowo-drogowa przez Wisłę i Drwęcę, jedna jezdnia o dł. 10,7 km, przebudowana razem z dobudową jezdni zachodniej w latach 2008–2011. Po wybudowaniu wschodnia jezdnia autostrady oznaczona jako S10.
Na wydawanych w latach 90. mapach samochodowych zawierających planowane odcinki autostrad proponowany przebieg A1 w rejonie konurbacji górnośląskiej przedstawiano jako znacznie odmienny od obecnie istniejącego – z Częstochowy arteria miała biec w sąsiedztwie portu lotniczego w Pyrzowicach, na wschód od Wojkowic, krzyżować się z ówczesną drogą nr 4 w Będzinie, biec przez śródmieście Siemianowic Śląskich i Katowic, mając tam węzeł z ówcześnie planowaną A4, następnie odbić w kierunku południowo-zachodnim omijając Mikołów od zachodu i pomiędzy miejscowościami Łaziska Górne a Orzesze oraz zbliżyć się do Rybnika. Dalej w kierunku granicy polsko-czeskiej arteria biegnie obecnym śladem&lt;ref name="kompas1996/97"&gt;Orientacyjny przebieg zamieszczony w: &lt;/ref&gt;&lt;ref name="kmopas1997/98"&gt;Orientacyjny przebieg zamieszczony w: &lt;/ref&gt;.
2005–2015: budowa kluczowych odcinków.
Odcinek Nowe Marzy – Rusocin.
29 lipca 2005 koncesjonariusz, Gdańsk Transport Company S.A., rozpoczął budowę północnego odcinka autostrady Rusocin – Nowe Marzy o długości 89,5 km. Odcinek ten na całej długości budowany był w przekroju dwujezdniowym, czteropasmowym, z rezerwą na trzeci pas. Oddanie do ruchu całości budowanego odcinka nastąpiło dnia 17 października 2008.
22 grudnia 2007 został otwarty pierwszy, 25-kilometrowy odcinek autostrady w województwie pomorskim pomiędzy węzłem Rusocin (na skrzyżowaniu z obwodnicą Trójmiasta) a węzłem Swarożyn (skrzyżowanie z drogą krajową nr 22 w okolicach Tczewa).
17 października 2008 otwarto odcinek Swarożyn – Nowe Marzy (w okolicach Grudziądza).
Odcinek Toruń – Nowe Marzy.
9 czerwca 2006 GDDKiA ogłosiła przetarg przyspieszony i już 9 sierpnia udzieliła zamówienia firmie Transprojekt Gdański Sp. z o.o. na przygotowanie w ciągu 14 miesięcy dokumentacji dla odcinka Nowe Marzy – Toruń-Południe (o dł. 62,42 km). Równolegle trwały prace projektowe prowadzone przez wyłonionego wcześniej koncesjonariusza tego odcinka, Gdańsk Transport Company (GTC SA). W styczniu 2007 minister Polaczek zadecydował o unieważnieniu koncesji GTC na budowę tego odcinka, argumentując, że tańsze będzie wybudowanie go przez GDDKiA. GTC odwołało się od tej decyzji i wygrało rozprawę w Wojewódzkim Sądzie Administracyjnym w Warszawie.
22 stycznia 2008 Ministerstwo Infrastruktury poinformowało, że rozpocznie negocjacje z GTC. Przedstawiciele GTC poinformowali, że najbardziej prawdopodobna data oddania do użytku tego odcinka to koniec 2011 roku.
24 sierpnia 2008 ruszyła budowa odcinka Nowe Marzy – Toruń-Południe (51,72 km nowej autostrady) oraz modernizacja drogi ekspresowej S10 – 10,7 km.
14 października 2011 oddano odcinek Grudziądz – Toruń-Południe, o długości 62 km, z zachodnią nitką Mostu Armii Krajowej pod Toruniem oraz mostem pod Grudziądzem.
Odcinek Gorzyczki – Sośnica.
Październik 2005 – wojewoda śląski podpisał decyzję lokalizacyjną dla całego odcinka autostrady A1 w granicach województwa śląskiego.
16 listopada 2007 rozpoczęto budowę odcinka Świerklany – Gorzyczki o dł. 18,4 km. Wykonawcy: konsorcjum Alpine Meyreder Bau GmbH i Alpine Bau Deutschland. W grudniu 2009 kontrakt został zerwany przez GDDKiA z powodu niskiego zaawansowania prac.
23 grudnia 2009 oddany został otwarty odcinek Gliwice Sośnica – Bełk (w 2011 węzeł przemianowano na Rybnik). Jego budowa rozpoczęła się 26 marca 2007. 83% kosztów projektu, sięgających prawie 250 mln €, pokrył fundusz spójności Unii Europejskiej. Długość tego odcinka wynosi 15,5 km.
13 sierpnia 2010 GDDKiA rozstrzygnęła przetarg na dokończenie budowy autostrady A1 na odcinku Świerklany – Gorzyczki. Wybrano firmę Alpine Bau (z prawnego punktu widzenia inny podmiot gospodarczy niż pierwotny wykonawca).
6 września 2010 GDDKiA zerwała kontrakty (podpisane w czerwcu 2010 z w/w konsorcjami) z winy wykonawców.
1 października 2010 podpisano umowę na wykonanie Odcinka Świerklany – Gorzyczki. Odcinek miał być gotowy na wiosnę 2012, następnie termin przesunięto na lipiec 2012 roku, kolejny termin wyznaczono na sierpień 2013 r. Opóźnienie było związane z problemami przy budowie mostu w Mszanie.
15 grudnia 2010 oddano odcinek od węzła Bełk (obecnie węzeł Rybnik) do węzła Rowień (ob. Żory), o długości 7,5 km.
21 kwietnia 2011 oddano odcinek Żory – Świerklany, o długości 7 km. Pierwotny plan zakładał, że cały odcinek Rybnik (d. Bełk) – Świerklany zostanie oddany do użytku w listopadzie 2010 roku; powódź pokrzyżowała plany drogowców, gdyż plac budowy został zalany i na jego części nie można było prowadzić robót objętych kontraktem.
30 listopada 2012 oddano do użytku fragment Mszana – granica z Czechami w Gorzyczkach, o długości 11,1 km.(z jednoczesnym poprowadzeniem objazdów mostu w Mszanie drogami wojewódzkimi oraz dla samochodów ciężarowych drogą krajową nr 78 przez Wodzisław Śląski do Bogumina.).
W maju 2013 roku firma Alpine Bau wycofała się z budowy mostu w Mszanie. Do dokończenia budowy wybrano firmę Intercor.
23 maja 2014 oddano do użytku fragment Świerklany – Mszana, o długości 7,2 km kończąc w ten sposób cały odcinek Gliwice – granica z Czechami. Formalna data zakończenia tej inwestycji to 17 lipca, jednakże dalsze prace wykonywane będą przy odbywającym się ruchu.
Odcinek Sośnica – Pyrzowice.
Na marzec 2009 zaplanowano wydanie pozwolenia na budowę kolejnego odcinka autostrady A1 z Gliwice Wschód do Piekar Śląskich oraz z Piekar do Pyrzowic. Ukończenie odcinków przewidziano na koniec 2011 roku.
27 lipca 2009 konsorcjum firm Budimex Dromex i Mostostal Warszawa podpisało umowę na zbudowanie ponad 16,1 km odcinka autostrady A1 między Pyrzowicami a Piekarami Śląskimi. Wykonanie robót zaplanowano do marca 2012 r., a koszt na blisko 1 mld 830 mln zł.
23 grudnia 2009 roku oddany został do użytku węzeł autostradowy Gliwice Sośnica budowany przez spółkę J&amp;P Avax z Grecji. Jednak całość robót związanych z budową węzła została zakończona w lipcu 2010 roku. Umowę na przebudowę węzła podpisano 30 maja 2008.
30 września 2011 oddano odcinek Maciejów (węzeł "Gliwice Wschód") – Gliwice Sośnica, o długości 6,017 km. Umowę na budowę tego odcinka podpisano 9 marca 2009. Wykonawcą było konsorcjum firm ze spółką Polimex-Mostostal na czele. Koszt budowy wyniósł 1,1 mld zł.
22 grudnia 2011 oddano odcinek Zabrze Północ – Gliwice Wschód, o długości 8,06 km.
29 maja 2012 firma Budimex uzyskała pozwolenie na użytkowanie 16-kilometrowego odcinka Pyrzowice – Piekary Śląskie. Odcinek Piekary Śląskie – Zabrze Północ zostanie dopuszczony do ruchu na początku czerwca, a wszelkie prace wykończeniowe tego odcinka zakończą się we wrześniu 2012 roku. 1 czerwca 2012 roku odcinek ten został otwarty.
1 czerwca 2012 – oddano odcinek Pyrzowice – Zabrze Północ, o długości 28 km.
17 października 2012 oddano z opóźnieniem węzeł Bytom, znajdujący się na odcinku Pyrzowice – Zabrze Północ.
Koszt realizacji odcinka Sośnica – Pyrzowice wyniósł 5 mld 859 mln zł, w tym dofinansowanie z UE 4 mld 652 mln zł.
Odcinek Stryków – Toruń.
22 grudnia 2008 otwarto jedną 3-kilometrową jezdnię na obwodnicy Strykowa (tymczasowy węzeł Stryków Płn. – Łódź Północ/Stryków I).
17 czerwca 2010 GDDKiA podpisała umowę z dwoma konsorcjami: PBG SA i SRB Civil Engineering Limited na wykonanie odcinka Toruń-Południe – Kowal o długości 64 km w rozbiciu na dwa etapy: Toruń-Południe – Włocławek-Północ oraz Włocławek-Północ – Kowal z terminem realizacji do września 2012.
13 listopada 2012 oddano do użytku fragment Kowal – Łódź Północ, którego budowę podzielono na następujące odcinki: Kowal – Kutno-Północ (29,8 km), Kutno-Północ – Kutno-Wschód (15,2 km), Kutno-Wschód – Piątek (9 km) i Piątek – Łódź-Północ (21 km).
3 kwietnia 2013 r. podpisano umowy z nowym wykonawcą, konsorcjum firm Salini, Impreglio i Przedsiębiorstwo Budowy Dróg i Mostów KOBYLARNIA S.A na budowę odcinka Toruń Płd. – Kowal, który miał 12 miesięcy na wykonanie prac. 21 grudnia oddano do użytku 44 km odcinka od węzła Toruń Południe do węzła Włocławek Zachód.
30 kwietnia 2014 r. oddano do użytku 20 km odcinka Włocławek Północ – Kowal. Od tej pory autostradą A1 można jechać jednym ciągiem z Łodzi do Gdańska. 30 kwietnia otwarto odcinka Włocławek Zachód – Kowal o długości 19,5 km.
Odcinek Tuszyn – Stryków.
W maju 2010 – spośród 11 ofert – wybrano ofertę konsorcjum Polimex-Mostostal w (odc. Łódź Północ – Tuszyn) wysokości 1,15 mld złotych.
22 grudnia 2010 podpisano umowy ze zwycięzcą przetargu na odcinek węzeł Łódź Północ – węzeł Tuszyn; termin realizacji inwestycji planowany był na 32 miesiące – do III kw. 2014 r.
W kwietniu 2013 konsorcjum Polimex-Mostostal rozpoczęło prace budowlane na odcinku Łódź Północ – węzeł Tuszyn; potwierdzono wstępny termin zakończenia na sierpień 2014 r.
W styczniu 2014 r, GDDKiA poinformowała, że Polimex nie dokończy budowy odcinka węzeł Łódź Północ – węzeł Tuszyn oraz że wkrótce ma zostać ogłoszony przetarg na nowych wykonawców. W lutym tegoż ogłoszono trzy przetargi na dokończenie odcinka węzeł Łódź Północ – węzeł Tuszyn w rezultacie zostaną podpisane trzy umowy na dokończenie budowy, o długości 14,15 km, 10,01 km oraz 13,13 km.
W sierpniu przetargi na budowę odcinka węzeł Łódź Północ – węzeł Tuszyn wygrały Mota-Engil oraz konsorcjum Strabagu i Budimeksu. Umowy podpisano: 30 września (na wykonanie odc.3), 3 października 2014 (na odc.1) oraz 6 października (na odc.2). Na wykonanie każdego z przedstawionych odcinków wykonawcy mieli 22 miesiące (wliczając okresy zimowe), tj. do lata 2016 r.
Oddany do użytku 1 lipca 2016 roku.
Odcinek Tuszyn – Pyrzowice.
Tuszyn – Pyrzowice. Długość odcinka: 121 km. (Podzielone na dwa etapy: Tuszyn – Częstochowa – 64 km, Częstochowa – Pyrzowice – 57 km).
2015–2023: budowa autostrady z Pyrzowic do Piotrkowa Trybunalskiego.
Odcinek Pyrzowice – Częstochowa.
26 sierpnia 2015 – podpisanie umowy na budowę autostrady A1 na odcinku pomiędzy węzłami Woźniki (bez węzła) a Pyrzowice (bez węzła) (odcinek I). Wartość inwestycji wynosi 609,5 mln zł. Termin realizacji odcinka wynosi 30 miesięcy od podpisania umowy (z wyłączeniem okresów zimowych od 15 grudnia do 15 marca), planowane zakończenie budowy – listopad 2018 r.
31 sierpnia 2015 – podpisanie umowy na projekt i budowę autostrady A1 na odcinku pomiędzy węzłami Częstochowa Blachownia (bez węzła) a Częstochowa Południe (z węzłem) (odcinek G). Wartość inwestycji wynosi 219,38 mln zł. Termin realizacji odcinka wynosi 33 miesięcy od podpisania umowy (z wyłączeniem okresów zimowych od 15 grudnia do 15 marca na etapie budowy – podczas projektowania są one włączone), planowane zakończenie budowy – listopad 2018 r.
12 października 2015 – podpisanie umowy na projekt i budowę autostrady A1 na odcinku pomiędzy węzłami Częstochowa Północ (z węzłem) a Częstochowa Blachownia (z węzłem) (odcinek F). Wartość inwestycji wynosi 703,28 mln zł. Termin realizacji odcinka wynosi 33 miesięcy od podpisania umowy (z wyłączeniem okresów zimowych od 15 grudnia do 15 marca na etapie budowy – podczas projektowania są one włączone).
4 marca 2016 – podpisanie umowy na budowę autostrady A1 na odcinku pomiędzy węzłami Częstochowa Południe (bez węzła) a Woźniki (z węzłem) (odcinek H). Wartość inwestycji wynosi 574,4 mln zł. Termin realizacji odcinka wynosi 30 miesięcy od podpisania umowy (z wyłączeniem okresów zimowych od 15 grudnia do 15 marca), planowane zakończenie budowy – czerwiec 2019 r.
29 kwietnia 2019 – GDDKiA odstępuje od umowy na projekt i budowę odcinka Częstochowa Północ – Częstochowa Blachownia (odcinek F). Powodem odstąpienia jest prowadzenie, przez Generalnego Wykonawcę Salini Polska, kontraktów niezgodnie z zawartymi umowami, niewypełnianie zapisów dotyczących realizacji kontraktu w tym realizacji postępu robót zgodnego z harmonogramem oraz nieregulowanie płatności dla podwykonawców, usługodawców i dostawców materiałów.
24 lipca 2019 – podpisanie umowy z konsorcjum firm STRABAG Infrastruktura Południe z Wrocławia, BUDIMEX z Warszawy oraz BUDPOL z Częstochowy na „Kontynuację robót związanych z budową autostrady A1 na odcinku węzeł Rząsawa – węzeł Blachownia w zakresie robót zabezpieczających”. Wartość umowy to 434,401 mln zł. Wykonawcy mają czas na wykonanie prac zabezpieczających do 15 listopada 2019 r. Jednocześnie GDDKiA przygotowuje postępowanie przetargowe na dokończenie prac na tym odcinku A1. To zamówienie będzie obejmowało wykonanie zakresu niezbędnego do uzyskania decyzji na użytkowanie obiektu budowlanego, warunkującej udostępnienie tego odcinka autostrady.
2 sierpnia 2019 – oddanie do użytku odcinków H oraz I. Do czasu zakończenia budowy obwodnicy Częstochowy pojazdy ciężarowe o masie powyżej 12 ton nie mogą na węźle "Częstochowa Południe" kierować się w stronę miasta i drogi krajowej nr 1; wyznaczono objazd w ciągu drogi ekspresowej S1 do węzła Podwarpie z drogami nr 1 i 86.
23 grudnia 2019 – udostępnienie dla ruchu ciągu głównego obwodnicy Częstochowy (ukończonego odcinka F: Częstochowa Północ – Częstochowa Blachownia na zasadzie przejezdności oraz ukończonego wcześniej odcinka G: Częstochowa Blachownia – Częstochowa Południe, który nie mógł być eksploatowany ze względu na brak węzła, który mógłby obsłużyć jego ruch). Prace na odcinku F wciąż trwają i zakończą się najwcześniej w II kwartale 2020 roku, więc obowiązują tymczasowe ograniczenia ruchu do 80 km/h. 15 lutego 2020 roku udostępniono kierowcom węzeł Częstochowa Jasna Góra na skrzyżowaniu z drogą krajową nr 43. 10 czerwca 2020 udostępniono węzeł Częstochowa Blachownia.
Od 30 grudnia 2021, na całej długości budowanych i przebudowywanych odcinków dostępne są co najmniej po 2 pasy ruchu w każdą stronę, bez skrzyżowań w jednym poziomie.
24 listopada 2022 oddano do użytku kierowcom dwie jezdnie autostrady na całości odcinka. W dalszym ciągu trwa usuwanie pozostałości po czasowej organizacji ruchu, prace porządkowe oraz nanoszenie ostatecznego oznakowania poziomego. Cała inwestycja ma się zakończyć wiosną 2023.

</doc>
<doc id="93644" url="https://pl.wikipedia.org/wiki?curid=93644" title="Dewiza">
Dewiza

Dewiza (z fr. "devise" „godło, zawołanie”, z łac. "sententia divisa" „myśl wydzielona”) – krótkie zdanie definiujące ogólną zasadę postępowania osoby lub rodu osób, organizacji lub instytucji, wyrażone najczęściej w języku narodowym lub po łacinie, rzadziej w innych językach; także rodzaj epigrafu.
Oprócz rodów, w których dewiza rodowa obejmowała członków rodu, dewizy najczęściej mają organizacje, jak państwa, miasta, uczelnie, siły zbrojne i ich części, instytucje państwowe, ordery, stowarzyszenia i inne. Rzadziej dewizy osobiste mają pojedyncze osoby – zwykle związane jest to wówczas z pełnionym urzędem, np. kardynał. Pojęcie dewizy używane jest także w znaczeniu potocznym lub żartobliwym, jako czyjejś cechy lub używanego powiedzenia.
Dewiza heraldyczna (herbowa).
Dewiza heraldyczna umieszczona jest zwykle na wstędze pod tarczą herbową.
Dewizy heraldyczne w herbach szlacheckich zaczęły pojawiać się w XV w. i pochodziły najczęściej od rycerskiego okrzyku bojowego, jak na przykład dewiza Ryszarda Lwie Serce „Dieu et mon droit” („Bóg i moje prawo”), która później stała się elementem herbu Wielkiej Brytanii. W Polsce, początkowo nieznane, dewizy heraldyczne zaczęły pojawiać się w XVIII w. i nawiązywały do tradycji rodzinnych, jak na przykład dewiza Radziwiłłów "Bóg nam radzi" czy dewiza Zamoyskich "To mniej boli".
Dewizy heraldyczne w herbach miejskich również umieszczone są na wstędze, jak na przykład dewiza "Nec temere, nec timide" („Ani zuchwale, ani bojaźliwie”) w herbie wielkim Gdańska, "Semper invicta" („Zawsze niezwyciężona”) w herbie wielkim Warszawy czy "Semper fidelis" („Zawsze wierny”) w polskim herbie Lwowa.
Dewiza orderowa.
Dewizą orderu jest zazwyczaj myśl przewodnia towarzysząca danemu orderowi, może określać zasługi lub czyny za jakie jest lub był on przyznawany. Często znajduje się na odznakach lub gwiazdach orderowych.

</doc>
<doc id="93647" url="https://pl.wikipedia.org/wiki?curid=93647" title="Nadzieja">
Nadzieja



</doc>
<doc id="93651" url="https://pl.wikipedia.org/wiki?curid=93651" title="Arunachal Pradesh">
Arunachal Pradesh

Arunachal Pradesh (hindi अरुणाचल प्रदेश, trb.: "Arunaćal Pradeś", trl.: "Aruṇācal Pradeś"; ang. "Arunachal Pradesh") – region administrowany przez Indie (w ich północno-wschodniej części) jako stan. Graniczy ze stanami Asam i Nagaland na południowym wschodzie. Na wschodzie graniczy z Birmą, na zachodzie z Bhutanem, a na północy z Chinami. W stanie Arunachal Pradesh odkryto język koro.
W 2011 był to 27. pod względem liczby ludności stan Indii (utrzymał pozycję od 2001). Obszar ten jest terytorium spornym między Chinami a Indiami.
Podział administracyjny.
Stan Arunachal Pradesh dzieli się na następujące okręgi:
Gospodarka.
Największą rolę w gospodarce odgrywa rolnictwo (głównie uprawa ryżu i trzciny cukrowej).

</doc>
<doc id="93655" url="https://pl.wikipedia.org/wiki?curid=93655" title="Rezerwat przyrody Pełcznica">
Rezerwat przyrody Pełcznica

Rezerwat przyrody Pełcznica (kaszb. "Pôłcznica") – wodny rezerwat przyrody położony na terenie gmin Wejherowo i Szemud, w województwie pomorskim. Leży w granicach Trójmiejskiego Parku Krajobrazowego. Został utworzony w roku 1999 na powierzchni 57,3 ha; obecnie zajmuje powierzchnię 62,21 ha. Obejmuje jeziora Pałsznik, Wygoda i Krypko oraz przylegające szuwary, torfowiska i zbiorowiska leśne. Dwa pierwsze to tzw. jeziora lobeliowe, zaś najmniejsze jezioro Krypko jest przykładem jeziora dystroficznego.
Za najcenniejszy z tutejszych gatunków roślin związanych z jeziorami lobeliowymi należy uznać poryblin kolczasty "Isoetes echinospora" (znany z zaledwie kilku stanowisk w Polsce), występują tu również poryblin jeziorny "Isoetes lacustris" i lobelia jeziorna "Lobelia dortmanna". Wśród stwierdzonych tu ważek, warto wymienić żagnicę torfowiskową "Aeschna subarctica elisabethae" oraz zalotkę "Leucorrhinia albifrons", umieszczone na polskiej czerwonej liście gatunków zagrożonych.
Obszar rezerwatu jest objęty ochroną czynną i jest zarządzany przez Nadleśnictwo Gdańsk; nadzór sprawuje Regionalna Dyrekcja Ochrony Środowiska.
Rezerwat, wraz z otaczającymi drzewostanami tworzy specjalny obszar ochrony siedlisk Natury 2000 „Pełcznica” PLH220020 o powierzchni 253,06 ha.
Turystyka.
Przez teren rezerwatu oraz wzdłuż jego granic przebiegają szlaki udostępnione do ruchu pieszego i rowerowego, w tym czerwony „Szlak Wejherowski” PTTK biegnący wzdłuż wschodniej granicy rezerwatu.

</doc>
<doc id="93656" url="https://pl.wikipedia.org/wiki?curid=93656" title="Marek Licyniusz Krassus">
Marek Licyniusz Krassus

Krassus, Marcus Licinius Crassus (ur. w 114 p.n.e., zm. w 53 p.n.e.) – rzymski polityk i wódz, członek I triumwiratu.
Początki kariery politycznej.
Pochodził z rodziny senatorskiej. Jego przodkiem był m.in. Publiusz Licyniusz Krassus Dives. Jego rodzina część majątku utraciła na proskrypcji Lucjusza Korneliusza Cynny, który chciał ukarać stronników Sulli, do których zaliczał się Krassus. W trakcie rządów Cynny życie stracił jego ojciec i brat. Sam zbiegł do Iberii, gdzie musiał się ukrywać przez cały okres rządów popularów. W trakcie dyktatury Sulli skorzystał na proskrypcjach wymierzonych przeciwko popularom, odbudowując rodzinny majątek. Dorobił się znacznie na budownictwie, górnictwie srebra i – nielegalnych w świetle "Lex Claudia de senatoribus" – pożyczkach na procent. Zorganizował „straż pożarną” dla miasta Rzymu. W chwili, gdy wybuchał pożar, Krassus wraz ze swoimi „strażakami” zjawiał się na miejscu i wpierw odkupował płonący budynek wraz z ziemią za bezcen, a dopiero potem jego ludzie przystępowali do gaszenia pożaru. W ten sposób stał się właścicielem dużej części rzymskich nieruchomości.
Powstanie Spartakusa i pierwszy konsulat.
W 71 roku p.n.e. jako propretor zdławił powstanie Spartakusa, pokonując ostatecznie buntowników w bitwie nad rzeką Silarus. Sześć tysięcy pojmanych niewolników Krassus kazał dla postrachu ukrzyżować wzdłuż Via Appia. Po tym zwycięstwie przyznano mu prawo do owacji oraz obrano (razem z Pompejuszem) konsulem na następny rok. W trakcie sprawowania urzędu obaj walczyli z opozycją optymacką, sprzymierzywszy się z popularami, w interesie których przeprowadzili ustawę "Lex Pompeia Licinia de tribunica potestate" o przywróceniu uprawnień trybunom ludowym. Na zakończenie swego konsulatu w roku 70 p.n.e. wyprawił w Rzymie "ludi" ku czci Herkulesa, podczas których urządził wielką ucztę na 10 tysięcy ludzi oraz rozdał wielkie ilości zboża.
Okres przed zawiązaniem triumwiratu.
Po upływie kadencji Krassus – w przeciwieństwie do swego politycznego przeciwnika, Pompejusza – pozostał w Rzymie i tutaj tworzył oddaną sobie frakcję w oparciu o koligacje rodzinne oraz – przede wszystkim – swoją potęgę finansową. Niewiele wiadomo o jego działalności w latach 69-66 p.n.e. Kontrowersje wzbudza jego domniemany udział w spisku Pizona (zwanym też I spiskiem Katyliny) na przełomie 66 i 65 roku p.n.e. Od tego czasu mniej więcej datuje się jego współpracę z innym przywódcą popularów – Gajuszem Juliuszem Cezarem, którego wspomagał finansowo. W 65 roku p.n.e. Krassus został mianowany cenzorem (wspólnie z Kwintusem Lutacjuszem Katullusem). Urząd ten przyniósł mu sporo splendoru, acz mało wymiernych korzyści politycznych, gdyż większość jego planów była torpedowana przez Katullusa, kolegę na urzędzie. Dotyczyło to zarówno prób nadania obywatelstwa mieszkańcom Galii Transpadańskiej, jak i planowanej wyprawy do Egiptu, mającej na celu przejęcie tego kraju na mocy rzekomego testamentu Ptolemeusza Aleksandra. Obaj politycy zrzekli się stanowiska cenzora przed końcem kadencji.
Triumwirat.
Jako prawdopodobnie najbogatszy człowiek ówczesnego świata, w roku 60 p.n.e. wszedł, wraz z Pompejuszem i Cezarem, w skład I triumwiratu. W 55 roku. p.n.e. ponownie Krassus wraz z Pompejuszem objęli konsulat, po czym ten pierwszy otrzymał namiestnictwo Syrii na pięć lat oraz nadzwyczajne pełnomocnictwa dla prowadzenia wojny z Partami.
Wojna z Partami.
W 53 p.n.e. wojska Krassusa zostały rozbite przez Partów w bitwie pod Karrami podczas której zginął jego syn, Publiusz Krassus. Marek Licyniusz Krassus próbował przedostać się do Armenii, został jednak zabity podczas próby negocjacji pokojowych z wysłannikami Surenasa, wodza partyjskiego. Rzymskie przekazy podają, że Partowie wlali Krassusowi do gardła płynne złoto. Kpiąc z bogacza, zapytano go, jak mu ono smakuje. Głowę rzymskiego wodza następnie ścięto i przesłano Wielkiemu Królowi Partów Orodesowi II do Seleucji nad Tygrysem. Greccy aktorzy na dworze Orodesa użyli jej ponoć jako rekwizytu na scenie podczas wystawiania "Bachantek" Eurypidesa.
Wraz z jego śmiercią rozpadł się I triumwirat, co doprowadziło z czasem do wybuchu wojny domowej między Cezarem a Pompejuszem.

</doc>
<doc id="93658" url="https://pl.wikipedia.org/wiki?curid=93658" title="Arusza">
Arusza

Arusza (suahili i ang. "Arusha") − miasto w północno-wschodniej Tanzanii, ośrodek administracyjny regionu o tej samej nazwie. Czwarte pod względem wielkości miasto kraju, zamieszkane przez 385,9 tys. mieszkańców (dane szacunkowe z 2007).
Ośrodek handlowy regionu rolniczego i węzeł komunikacyjny. W Aruszy znajduje się siedziba Międzynarodowego Trybunału Karnego ds. Rwandy.
Obóz w Tengeru.
W odległości kilkunastu kilometrów od miasta znajduje się wieś Tengeru, gdzie podczas II wojny światowej mieszkali polscy uchodźcy. Kobiety, dzieci oraz mężczyźni niezdolni do służby wojskowej trafili do obozów przejściowych. M.in. na terenie Afryki Wschodniej i Południowej dla ponad 18 tys. Polaków, którym udało się wydostać z ZSRR z Armią Andersa, założono 22 osiedla, największe w Tengeru. 
Przy drodze do Arushy przetrwał polski cmentarz, na którym spoczywają szczątki 149 Polaków. W cmentarnej kaplicy umieszczone zostały herby największych miast.
Transport.
Arusza jest końcową stacją tanzańskiej północnej linii kolejowej. Na trasie od roku 1990 nie jest prowadzony ruch pasażerski.

</doc>
<doc id="93659" url="https://pl.wikipedia.org/wiki?curid=93659" title="Mazdak">
Mazdak

Mazdak – perski filozof żyjący na przełomie V i VI wieku. Przywódca antyfeudalnego ruchu zwanego ruchem mazdakidów, korzeniami sięgający do stworzonego w IV lub V wieku przez Zaraduszta ben Hurrana ruchu zardusztakan, którego Mazdak był wyznawcą i zwolennikiem.
Wydarzenia historyczne.
Mazdak wystąpił ze swoimi naukami za panowania Kawada I (488–531), w czasie kryzysu państwa Sasanidów, wywołanego m.in. przegraną wojną z Heftalitami, utratą wschodnich prowincji oraz nadmiernymi podatkami. Postulował równość i zlikwidowanie wielkich własności ziemskich. W połączeniu z rygoryzmem moralnym oraz obroną niższych warstw społecznych, ruch zyskał ogromną popularność wśród mieszkańców Persji.
Szachinszach Kawad I, chcący umocnić swoje panowanie i ograniczyć władzę arystokracji uznał nauki filozofa (prawdopodobnie także nawrócił się na doktrynę Mazdaka). W pierwszych latach panowania Kawada, przez Persję przetaczały się rewolty społeczne wywołane przez mazdakidów. W 496 roku Kawad został obalony przez koalicję możnowładców i uwięziony. Po trzech latach uciekł z więzienia i zdołał odzyskać tron. Po powrocie do władzy, Kawad wycofał się z otwartego wspierania mazdakidów, ale jednocześnie przeprowadził szereg reform w duchu nauk Mazdaka (i wykorzystując niepokoje społeczne i rewolty wywołane po części tymi naukami), które głęboko odcisnęły się na ustroju i życiu społecznym. Między innymi, ustanowił kapłański urząd Obrońcy Biednych - co miało wzmocnić obowiązki kleru wobec niższych warstw społecznych. Jednak przede wszystkim, zreformował podatki i administrację, dając asumpt do zmiany struktury społeczeństwa perskiego, osłabiając możnowładców i latyfundystów, a wzmacniając znacząco mniejszych posiadaczy ziemskich, tzw. "dehqanów".
W latach 20. VI wieku Mazdak popadł w niełaskę króla i w 528 roku został na rozkaz władcy zabity. Zachowały się fikcyjne opisy jego śmierci z rąk królewskich siepaczy. Większość jego zwolenników wymordowano, jego doktryna przetrwała jednak przez wiele stuleci, kultywowana przez izolowane społeczności.
Mazdakaizm.
Zasadniczo, z uwagi na brak zachowanych źródeł, niewiele wiadomo o naukach samego Mazdaka. Informacje w tym zakresie bazują w dużej mierze na przekazach dotyczących jego zwolenników, pisanych przez wrogich im komentatorów zoroastriańskich, chrześcijańskich oraz żydowskich.
Mazdakaizm był ruchem religijnym niosącym za sobą poglądy o bardzo daleko idących implikacjach społecznych. Źródła jego zwolennicy wywodzili z zoroastrianizmu (sam Mazdak był zoroastriańskim kapłanem), którego miał być "czystą" odmianą, ale przypisywano mu również silne inspiracje manicheizmem.
Szczególnym wyróżnikiem mazdakaizmu na tle innych ówczesnych ruchów religijnych było twierdzenie, że bogactwo oraz pożądanie są przyczynami wszelkiego zła na świecie i wobec tego, dobra należy dzielić między biednych a kobiety powinny być wspólne. Silny był także w mazdakaizmie element antyklerykalny, skierowany głównie przeciw zoroastriańskiej kaście kapłańskiej. Z tych względów podnoszono, że mazdakaizm był w swych założeniach i poglądach podobny do komunizmu.

</doc>
<doc id="93661" url="https://pl.wikipedia.org/wiki?curid=93661" title="Kaduna (miasto)">
Kaduna (miasto)

Kaduna – miasto w Nigerii, położone nad rzeką Kaduną, stolica stanu Kaduna. Liczy około 1,4 miliona mieszkańców (2001). Ośrodek handlu zbożem i bawełną. Rozwinięty przemysł włókienniczy, maszynowy, metalowy, samochodowy, drzewny i ceramiczny. Klimat równikowy.
Kadunę założyli Brytyjczycy w 1913. W latach 1917–1967 była stolicą regionu północnego. Siedziba uczelni: Nigerian Defense Academy i Kaduna Polytechnic. Siedziba ośrodka badawczego nad śpiączką afrykańską (Nigerian Institute for Trypanosomiasis Research). W mieście jest wielki tor wyścigów konnych, dwa lotniska i olbrzymi targ. Kaduna słynie z garncarstwa. Jej symbolem jest krokodyl.
Kaduna jest centrum przemysłowym Północnej Nigerii, wytwarza się tu tekstylia, maszyny, stal, aluminium, produkty naftowe i łożyska.

</doc>
<doc id="93662" url="https://pl.wikipedia.org/wiki?curid=93662" title="Kaarlo Tuomi">
Kaarlo Tuomi

Kaarlo Rudolph Tuomi (ur. 1916, zm. 1995) – agent wywiadu.
Życiorys.
Urodził się na farmie w Ishpeming w Michigan w USA, w rodzinie fińskich emigrantów. Od dzieciństwa poddawany przez ojczyma indoktrynacji komunistycznej. W 1933 w wieku 16 lat z całą rodziną przeniósł się do ZSRR. Ojczym został rozstrzelany w czasach "wielkiego terroru", matka umarła z głodu. Pracował w Karelli jako drwal przy wyrębie tajgi.
W 1939 wstąpił do Armii Czerwonej. Walczył w czasie II wojny światowej w piechocie. Został zwolniony z wojska w 1946. Zamieszkał w Kirowie, gdzie ożenił się. Uczył języka angielskiego.
Podstępem zwerbowany do MGB, został zmuszony do szpiegowania kolegów. Przeniósł się do Moskwy, gdzie intensywnie przygotowywał się do roli szpiega w USA – "nielegała". Pomyślnie przeszedł kurs i z fałszywym paszportem na nazwisko Robert White i "legendą" został wysłany na Zachód.
Zdekonspirowany przez generała Dimitrija Polakowa, pozostał pod stałą obserwacją FBI. W grudniu 1958 wylądował w Montrealu. W USA został zdemaskowany i namawiany do przejścia na "drugą stronę". Wkrótce zgodził się i został podwójnym agentem dostarczającym Rosjanom fałszywych informacji wywiadowczych. Zdemaskował agentów i kanały przerzutowe Rosjan. Później przyjął pracę u Tiffaniego w porcie w Nowym Jorku.
Wezwany do ZSRR po aferze Olega Pieńkowskiego całkowicie zerwał kontakt z GRU. Pod przybranym nazwiskiem zamieszkał w USA. W Rosji pozostawił żonę i troje dzieci.

</doc>
<doc id="93665" url="https://pl.wikipedia.org/wiki?curid=93665" title="Dizzy Gillespie">
Dizzy Gillespie

Dizzy Gillespie, właśc. John Birks Gillespie (ur. 21 października 1917 w Cheraw, Karolina Południowa, zm. 6 stycznia 1993 w Englewood, New Jersey) – amerykański trębacz, kompozytor i wokalista jazzowy, współtwórca stylu bebop. Laureat NEA Jazz Masters Award 1982.
Życiorys.
Pochodził z licznej rodziny. W wieku dwunastu lat zaczął grać na puzonie, ale mniej więcej po roku przerzucił się na trąbkę. Uczył się sam i mimo że zdobył stypendium muzyczne, wiedzę o muzyce wolał zdobywać na estradzie. W 1935 porzucił uniwersytet i wyjechał do Filadelfii, gdzie występował w miejscowych grupach.
Razem z Charliem Parkerem stworzył bebop – jeden z nurtów jazzu. Zaczynał w orkiestrze Teddy'ego Hilla. Stamtąd trafił do zespołu Earla Hinesa, gdzie po raz pierwszy spotkał Parkera. Następnie trafił do bopowego big-bandu Billy’ego Eckstine’a. Wkrótce założył swój własny big-band.
Na szeroką skalę wprowadził do jazzu elementy muzyki kubańskiej. W 1965 i 1971 wystąpił w Polsce. Dizzy Gillespie wywarł ogromny wpływ na wielu muzyków jazzowych, nie tylko trębaczy, m.in. Milesa Davisa, Maxa Roacha, Arturo Sandovala.

</doc>
<doc id="93666" url="https://pl.wikipedia.org/wiki?curid=93666" title="Pointy">
Pointy

Pointy (fr. "pointe" – szpic) – twarde baletki, używane w balecie, przeznaczone do tańca klasycznego lub ostatnio używane w tańcu współczesnym. Tancerki tańcząc, stoją na samych czubkach palców, czyli wchodzą na pointy. Artystka wchodząca na pointy ma stwarzać wrażenie lekkości i unoszenia się w powietrzu.
Pointy wytwarza się, sklejając wiele warstw różnej grubości kartonu i materiału. Czubki point robi się także z gipsu, wierzch baletki pokrywając najczęściej satyną. Mają skórzane podeszwy. Z przodu znajduje się krótki ściągacz i – chociaż nie zawsze – para troczków (wstążek) zawiązywanych dla zabezpieczenia kostki lub gumka (istnieją różne metody ich przyszywania) podtrzymująca pointę. Natomiast na palce stopy nakładana jest 'wkładka' (najczęściej silikonowa) lub wata, by zapobiec zranieniom. Aby móc używać point, trzeba je 'wyrobić'. 
W celu lepszego kontrolowania ruchów w czasie tańca przed wejściem na scenę nacierane są kalafonią.
Ich pojawienie się było związane z rozwojem baletu włoskiego, połączonego z reformą kostiumu baletowego na przełomie XVIII i XIX wieku. Pierwsze na pointach stanęły słynne tancerki Taglioni i Istomina. Na początku pointy były bez troczków, bez gumek, co powodowało częste kontuzje kostek. Pointy często się łamały i były nietrwałe. Niektóre tancerki nie miały paznokci u stóp. Rozwój nastąpił później. Dziś pointy nie powodują takich uszkodzeń. Są wytrzymalsze, ale żeby móc ich używać, trzeba mieć wyćwiczoną i mocną stopę.

</doc>
<doc id="93669" url="https://pl.wikipedia.org/wiki?curid=93669" title="Kawad I">
Kawad I

Kawad I (ur. 449, zm. 531) – szach Persji z dynastii sasanidzkiej. Panował w latach 488-531. Tron uzyskał dzięki poparciu arystokracji po oślepieniu swego wuja.
Ogłosił się zwolennikiem nauk Mazdaka aby ruch, którym kierował ów słynny filozof, wykorzystać przeciwko władzy możnych rodów. W 496 został obalony przez arystokrację, która przekazała tron jego bratu Jamsapowi (Zamaspesowi). Prawowity król zbiegł do Heftalitów (Białych Hunów) i poślubił heftalicką księżniczkę. W 499 obalił brata i ukarał swoich przeciwników.
W 503 rozpoczął wojnę z Cesarstwem Wschodniorzymskim (bizantyjskim). Wojska perskie z pomocą Heftalitów opanowały Armenię i tereny nad górnym Eufratem, zajmując Teodozjopolis (502) i Amidę (503), a także odzyskały Albanię Kaukaską (504), zajętą przez plemiona Sabirów lub Chazarów. W 531 wódz cesarza Justyniana I Wielkiego, Belizariusz pokonał perską armię dowodzoną przez Azaretesa w bitwie nad Kalinikiem.
Wpływy Kawada I rozciągały się także na Iberię kaukaską (stolicą kraju było Tbilisi), gdzie szach próbował narzucić własną religię – zoroastrianizm (zaratusztrianizm) – chrześcijańskiej ludności tego regionu. Akcja nie powiodła się. Po śmierci władcy tron przejął jego syn Chosrow I Anuszirwan.

</doc>
<doc id="93675" url="https://pl.wikipedia.org/wiki?curid=93675" title="Paweł Tuchlin">
Paweł Tuchlin

Paweł Alojzy Tuchlin (ur. 28 kwietnia 1946 w Górze, zm. 25 maja 1987 w Gdańsku) – polski seryjny morderca o kryptonimie milicyjnym "Skorpion". Skazany na karę śmierci i powieszony za zabójstwo 9 kobiet oraz usiłowanie dalszych 11 zabójstw, których dokonał w latach 1975–1983.
Dzieciństwo i okres młodości.
Paweł Tuchlin był synem Bernarda, nadużywającego alkoholu rolnika, i Moniki z domu Weier; urodził się jako ósme dziecko spośród jedenaściorga rodzeństwa. Przez oboje rodziców był surowo traktowany. Moczył się jeszcze jako nastolatek, o czym wiedzieli wszyscy mieszkańcy wsi. Tuchlin mówił w sądzie:
Służbę wojskową zakończył po kilku miesiącach, gdy okazało się, że ma uszkodzony słuch.
Tuchlin uciekł do Gdańska, uzyskał zawód kierowcy, a następnie ożenił się. W tym okresie był już karany za drobne kradzieże. Odbywał wyrok w okresie od 20 grudnia 1976 r. do 28 czerwca 1979 r. Jakiś czas później Tuchlin rozwiódł się i ponownie ożenił z Reginą. Sąsiedzi opisywali go jako spokojnego, stabilnego, zaradnego, troszczącego się o żonę i dwójkę dzieci. Był zamknięty w sobie. W tym czasie miał problemy z pohamowaniem popędu płciowego, uprawiał ekshibicjonizm.
Seria zabójstw na tle seksualnym.
Paweł Tuchlin atakował swoje ofiary na terenie Gdańska, w okolicach Starogardu Gdańskiego, Skarszew, Tczewa, a także na obszarze ówczesnego województwa elbląskiego i bydgoskiego. Najmłodsza z jego ofiar miała 18 lat, najstarsza zaś 35 lat.
Lista ofiar śmiertelnych:
Śledztwo, aresztowanie, obserwacja psychiatryczna, proces i wyrok.
Milicja mogła ująć sprawcę już w listopadzie 1979 r. Pod Gdańskiem zaatakował 18-letnią Irenę H., a w rzece Raduni obok miejsca napadu zgubił narzędzie zbrodni – młotek. W metalu wybity napis ZNTK, czyli Zakłady Naprawcze Taboru Kolejowego. Milicja otrzymała listę osób pobierających narzędzia, ale nie było na niej Tuchlina. Przesłuchali każdego, kto miał odnotowane, że pobrał młotek – wszyscy mieli wiarygodne alibi. Prawdopodobnie magazynierka przeoczyła go i nie odnotowała w książce, lub też młotek został przez Tuchlina skradziony. W ZNTK przepracował jedynie dwa tygodnie.
Obuch młotka był starannie owinięty bandażem, ponieważ, jak później wyjawił morderca, młotek ziębił go w brzuch, gdy nosił go w spodniach szukając ofiar.
6 stycznia 1983 roku w Komendzie Wojewódzkiej została powołana specjalna grupa pod kryptonimem „Skorpion”, składająca się z 11 osób.
Paweł Tuchlin został zatrzymany 31 maja 1983 r. w wieku 37 lat, pod pozorem podejrzenia o kradzież drewna i parnika. W czasie przeszukania w jego gospodarstwie znaleziono między innymi ukryty w bagażniku samochodu Warszawa o numerze rejestracyjnym GDM 1418 młotek, na którego trzonku znajdowała się krew ofiar.
„Tuchlin przez pół roku przebywał na obserwacji psychiatrycznej w Szczecinie, postrzegany był jako miły i uczynny. Odkrył w sobie uzdolnienia plastyczne, wygrał nawet konkurs na lepienie rzeźb z chleba. To dobre tworzywo, wymieszany ze śliną chleb daje się znakomicie formować, a potem zastyga w kształcie, jaki mu nadano. Tuchlin wykonał w ten sposób trzy makiety pochwy, ozdobił je nawet naturalnym włosiem. Zakochał się w pani doktor psychiatrii, zaczął pisać do niej listy, żeby nie lekceważyła go, bo dopiero przy nim może poznać, co znaczą słowa „prawdziwy mężczyzna”. Jedną z tych pochw podarował jej w prezencie. Pani doktor doznała rozstroju nerwowego”.
W toku śledztwa Paweł Tuchlin przyznał się do 10 zabójstw i 11 usiłowań. Jak sam twierdził w czasie przesłuchania, mordował, by poczuć się lepiej. Na rozprawie odwołał jednak zeznania twierdząc, że do przyznania się zmusili go funkcjonariusze MO. Sąd wojewódzki w Gdańsku, wyrokiem z dnia 5 sierpnia 1985 r., skazał Pawła Tuchlina za 9 zabójstw i 11 usiłowań popełnienia morderstwa na karę śmierci. Sąd Najwyższy utrzymał wyrok w mocy, a Rada Państwa nie skorzystała z prawa łaski. Wyrok przez powieszenie wykonano 25 maja 1987 r. w areszcie śledczym w Gdańsku przy ulicy Kurkowej 12. Oficjalnie pochowany został na cmentarzu w Pieniążkowie, gmina Gniew, nieoficjalnie zaś na gdańskim cmentarzu Łostowickim w jednej z kwater NN. Według mecenasa Marka Maja, obrońcy Tuchlina na etapie śledztwa, grabarze przed zamknięciem wieka oddali mocz do trumny”.

</doc>
<doc id="93683" url="https://pl.wikipedia.org/wiki?curid=93683" title="Fingerboard">
Fingerboard

Fingerboard (w skrócie FB) – miniaturowa deskorolka, wyposażona w koła, deck, trucki i inne części podobne do tych w dużej deskorolce. Charakterystyczną cechą fingerboardu jest dokładne odwzorowanie konstrukcji deskorolki, łącznie z charakterystycznym zawieszeniem, pozwalającym na poprzeczny skręt osi, pod wpływem asymetrycznego nacisku na deskę.
Wymiary.
Fingerboardy mają długość ok. 96 mm. Szerokość fingeboardu jest zwykle uzależniona od gustu użytkownika. Wyróżniamy następujące typy szerokości:
Wraz z szerokością blatu często zmienia się również trucki, których wyróżniamy 2 typy: regular i wide. Te pierwsze stosuje się zwykle w deskach o szerokości 25 mm – 28 mm, w tych szerszych często można spotkać właśnie trucki wide.
Atrakcyjność jazdy można zwiększyć poprzez nabycie przeszkód takich jak poręcze, ławeczki, palety, rampy, grind-boxy itp. Najpopularniejszym ich producentem jest BlackRiver Ramps. W ich ofercie znaleźć można również całe fingerparki, które są produkowane również przez innych producentów.
Większość początkujących fingerraiderów zaczyna od desek firmy TechDeck. Są ogólnodostępne i tanie, przy czym zapewniają dobrą jakość wykonania. Po pewnym czasie zamienia się je na blaty własnoręcznie wykonane (z forniru lub okleiny) lub zakupione od innych firm produkujących fingerboardy (m.in. Berlin Wood, FlatFace). Decki z drewna stały się popularne do tego stopnia, że powstało kilka polskich marek, których deski są łatwiej dostępne w Polsce i tańsze.
Do fingerboardów wymyślane są coraz to nowe urozmaicenia. Najpopularniejszym z nich jest prawdopodobnie tzw. tape (został po raz pierwszy wyprodukowany przez BlackRiver Ramps pod nazwą RipTape). Jest to specjalna 
mikroguma zastępująca klasyczny papier ścierny. Daje ona lepszą sterowność nad fingerboardem.
Fingerraiderzy często modyfikują swoje fingerboardy w domowych warunkach, np. poprzez zmianę papieru ściernego, zmianę grafiki, pomalowanie trucków itp.

</doc>
<doc id="93685" url="https://pl.wikipedia.org/wiki?curid=93685" title="Charles Curtis">
Charles Curtis

Thomas Charles Curtis (ur. 25 stycznia 1860 w Topeka, zm. 8 lutego 1936 w Waszyngtonie) – amerykański prawnik i polityk, działacz Partii Republikańskiej, kongresmen i senator ze stanu Kansas, funkcjonariusz rządowy wysokiego szczebla, 31. wiceprezydent USA. Był pierwszym Amerykaninem, posiadającym indiańskich przodków (z plemienia Kaw, zwanego też Kansa) i zarazem pierwszym nie w pełni białym Amerykaninem (w 3⁄8 pochodzenia indiańskiego), który objął jedno z dwóch najważniejszych stanowisk w państwie.
Życiorys.
Przyszedł na świat w Topeka w stanie Kansas. Jego ojcem był pochodzący z Indiany biały Orren Arms (Captain Jack) Curtis a matką Ellen Pappan Curtis, półkrwi Indianka z plemienia Kaw (po żonie prapradziadka miał też ponoć nieco krwi plemienia Osedżów). Gdy w 1863 jego matka zmarła, ojciec – żołnierz Unii – oddał trzyletniego Charlesa pod opiekę białej babki Permelii Hubbard Curtis z Topeka – zagorzałej metodystki i Republikanki. Trzy lata później młody Charles trafił do swojej indiańskiej babki Julie Gonville Pappan z rezerwatu Indian Kaw w Council Grove, gdzie uczęszczał do szkoły misyjnej. Gdy w 1868 Indian Kaw przeniesiono na Terytorium Indiańskie, za radą dziadków zamieszkał ponownie z babką w Topeka, gdzie kontynuował naukę. W letnich miesiącach w latach 1869–1875 dorabiał m.in. jako woźnica i dżokej w Kansas, na Terytorium Indiańskim i w Teksasie.
Indianom amerykańskim przyznano obywatelstwo i prawa wyborcze dopiero w 1924 za prezydentury Calvina Coolidge’a. Curtis nie był jednak Indianinem czystej krwi, lecz mieszkającym poza rezerwatem Metysem i w 1878 Urząd ds. Indian (Indian Office) skreślił go z listy członków plemienia Kaw (wpisano go ponownie w 1898). Mimo powszechnych wówczas uprzedzeń jego indiańskie pochodzenie nie przeszkodziło mu w robieniu kariery. Pomogły mu w tym niewątpliwie podkreślane przez współczesnych: inteligencja, przenikliwość, zmysł do interesów i ujmujący charakter.
Uczęszczał m.in. do Topeka High School, a następnie studiował prawo w kancelarii Aderiala H. Case’a w Topeka i w 1881 – jako 21-latek – został przyjęty do korporacji adwokackiej. Jako prawnik od 1885 do 1889 był m.in. prokuratorem okręgowym w Shawnee County. Prowadził wówczas wiele spraw, głównie w zakresie prawa kryminalnego, i większość wygrywał (w tym sprawę o zamordowanie Indianina przez białego, w której argumentował, że gdyby ofiarą był biały, to przyszły morderca prawdopodobnie odstąpiłby od zbrodni). W okresie prohibicji był w Topeka pierwszym prokuratorem, który w ciągu 30 dni doprowadził do zamknięcia wszystkich saloonów w mieście.
Odziedziczoną wraz z siostrą po śmierci matki niewielką działkę na terenie byłego rezerwatu Kaw przekształcił w dochodowy interes, podając to później wielokrotnie jako przykład osiągnięć Indian, którym przyzna się prawo do indywidualnej własności ziemi i prawa obywatelskie (co umożliwiła tzw. "Ustawa Dawesa" z 1887) i używając tego jako argumentu za dążeniem do szybkiej asymilacji Indian.
27 listopada 1884 ożenił się z pochodzącą z Pensylwanii Annie Elizabeth Baird (zm. 20 czerwca 1924) i miał z nią trójkę dzieci. Rok później, wraz z wyborem na prokuratora okręgowego, rozpoczął trwającą blisko cztery dekady karierę polityczną.
Przez sześć kolejnych kadencji, od 4 marca 1893 do 28 stycznia 1907 był republikańskim członkiem Izby Reprezentantów, a następnie członkiem Senatu od 28 stycznia 1907 (z przerwami) do 3 marca 1929.
Pod koniec XIX w. był autorem kilku (odrzucanych w większości) projektów ustaw mających wprowadzić zmiany na Terytorium Indiańskim i uczynić z niego kolejny stan USA. W 1898 był autorem tzw. "ustawy Curtisa", która ograniczyła uprawnienia sądów plemiennych, przygotowała grunt pod asymilację tamtejszych tzw. Pięciu Cywilizowanych Narodów i umożliwiła powstanie Oklahomy. W Kongresie starał się dbać o przyszłość indiańskich sierot i kobiet, broniąc jednocześnie przywilejów koncernów górniczych i naftowych, eksploatujących za bezcen bogactwa naturalne w indiańskich rezerwatach. W 1902 głosował za ustawą o likwidacji plemienia Kaw oraz podzieleniu ziem rezerwatu – 160 akrów otrzymało wówczas państwo (obecnie miasto Washunga w Oklahomie), a 1625 akrów – sam Curtis i jego dzieci (który zadbał wcześniej o ponowne wpisanie go na listę członków plemienia Kaw). W grudniu 1923 był autorem pierwszej senackiej wersji tzw. "Poprawki o równych prawach" do Konstytucji USA.
Curtis był zwolennikiem integracji Indian w społeczeństwie amerykańskim na równych prawach z innymi obywatelami i w 1924 głosował za przyznaniem im praw obywatelskich i wyborczych. Chociaż uważano go za konserwatystę, to opowiadał się też m.in. za ustawami o przyznaniu praw wyborczych kobietom, zakazie pracy osób młodocianych, ochronie praw związkowych i wspieraniu rolnictwa przez państwo.
Przez pewien czas był prezydentem "pro tempore" Senatu USA, a także wysokim funkcjonariuszem Departamentu Zasobów Wewnętrznych oraz przewodniczącym senackiej komisji ds. Indian, przewodniczącym komisji obrony wybrzeża i przewodniczącym Konferencji Republikanów. W latach 1925–1929 był też liderem republikańskiej większości w Senacie. w 1932 jako wiceprezydent otwierał Letnie Igrzyska Olimpijskie w Los Angeles (przemówienie to słychać na filmie "The Jim Thorpe Story").
W wyborczym roku 1928, kiedy to prezydencką nominację Republikańską uzyskał Herbert Hoover, Curtis został mianowany kandydatem na wiceprezydenta USA (choć z uwagi za swe zasługi dla Republikanów po cichu liczył nawet na prezydenturę). Republikanie wygrali wtedy wybory i Curtis został 31. wiceprezydentem. Funkcję tę pełnił przez jedną czteroletnią kadencję, od 4 marca 1929 do 3 marca 1933. Jako wiceprezydent opowiadał się za poprawą sytuacji amerykańskich Indian, nie wskazywał jednak, w jaki konkretnie sposób miałoby to nastąpić. Krytykował natomiast propozycje reform, przedkładane m.in. przez późniejszego znanego Komisarza ds. Indian Johna Colliera. Znudzony szybko rutyną drugorzędnych obowiązków, poświęcał się organizacji licznych przyjęć dyplomatycznych i dekorowaniu biura dziełami indiańskich artystów. Na posiedzeniach gabinetu odzywał się nieczęsto i równie rzadko był proszony o radę.
W 1932 ponownie uzyskał nominację, jednakże ubiegający się o reelekcję tandem Hoover-Curtis został pokonany przez kandydatów demokratycznych Franklina D. Roosevelta i Johna N. Garnera.
Po przegranej i wycofaniu się z aktywnej działalności politycznej Curtis zamieszkał w 1933 w Waszyngtonie i podjął praktykę adwokacką; zmarł na atak serca w Waszyngtonie cztery lata później. Pochowano go w Topece.
Przez wiele lat był najbardziej znanym obywatelem stanu Kansas i osobą mieszanego pochodzenia na najwyższym stanowisku państwowym w USA. Obieralne stanowiska polityczne sprawował w sumie przez 38 lat. 4 marca 1959, w 30 rocznicę wyboru na urząd wiceprezydenta USA, w obecności wiceprezydenta Richarda Nixona wpisano go do Narodowego Panteonu Sławy Amerykańskich Indian w Andariko, w Oklahomie.

</doc>
<doc id="93688" url="https://pl.wikipedia.org/wiki?curid=93688" title="Osobowość paranoidalna">
Osobowość paranoidalna



</doc>
<doc id="93690" url="https://pl.wikipedia.org/wiki?curid=93690" title="Osobowość lękliwa">
Osobowość lękliwa



</doc>
<doc id="93694" url="https://pl.wikipedia.org/wiki?curid=93694" title="Antioch I Soter">
Antioch I Soter

Antioch I Soter (ur. ok. 324 p.n.e., zm. 262 p.n.e. lub 1 lub 2 czerwca 261 p.n.e.) – drugi król z dynastii Seleucydów, panujący wspólnie ze swoim ojcem Seleukosem od ok. 292 p.n.e., zaś samodzielnie od 281 p.n.e. aż do śmierci. Swój przydomek „Soter” (gr. „Zbawca”) otrzymał od miast greckich w Jonii po zwycięstwie nad celtyckimi Galatami, którzy wtargnęli do Azji Mniejszej. 
U boku ojca.
Był synem Seleukosa i jego sogdiańskiej żony Apame, córki Spitamanesa. W roku 301 p.n.e. młody Antioch brał udział w tzw. „Bitwie królów” pod Ipsos, dowodząc kawalerią, która została rozproszona po potężnym ataku Demetriusza Poliorketesa. W 294 lub 292 p.n.e., gdy został przez Seleukosa mianowany współrządcą imperium i zarządcą wschodnich prowincji, poślubił (za zgodą ojca) swoją macochę Stratonikę – córkę Demetriusza Poliorketesa. W latach 293-281 p.n.e., a więc do czasu śmierci Seleukosa, Antioch, jako współwładca, zarządzał wschodnimi satrapiami państwa rezydując oficjalnie w Seleucji nad Tygrysem, większość jednak czasu spędzając w Baktrii. Odciążał w ten sposób ojca w zarządzaniu imperium, bardzo trudnym do władania z uwagi na jego położenie, rozmiary i zróżnicowanie etniczne.
Samodzielny władca.
Na wschodzie imperium zastała Antiocha wiadomość o śmierci ojca, w 281 p.n.e. Młody władca musiał od razu stawić czoło piętrzącym się wielu trudnościom: rewoltom w Syrii, Anatolii oraz wojnie przeciwko Antygonowi Gonatasowi.
Około 280 p.n.e. niazależność od rządów Antiocha próbowali wywalczyć mieszkańcy Kapadocji. Armia kapadocka pod wodzą Amyntasa pokonała wojska Antiocha.
Antioch próbował również opanować Bitynię, co jednak skończyło się niepowodzeniem.
Około 280 p.n.e. ustanowił zarządcą wschodnich satrapii swojego syna Seleukosa. Został on później zabity w wyniku podejrzeń o zdradę około 267 p.n.e.
Walka z najeźdźcami.
Tymczasem celtyccy Galatowie, którzy w 279 p.n.e. zaatakowali Macedonię i Grecję stali się na tyle niebezpieczni dla Antygona Gonatasa jak i Antiocha, że skłoniło to obu władców do zawarcia pokoju (279 p.n.e.), rozdzielającego strefy wpływów między Antygonidami, a Seleukidami – pierwsi nie mieli się mieszać w sprawy Tracji i Azji, a Seleukidzi rezygnowali z roszczeń do Macedonii i Grecji. To porozumienie miało okazać się bardzo trwałe między obu dynastiami.
W 278 p.n.e., część Celtów przeprawiła się do Azji Mniejszej przez Hellespont i z poduszczenia władcy Bitynii, Nikomedesa I, uderzyła na posiadłości Seleukidów w Azji Mniejszej, pustosząc je przez około dwa lata. W 275 p.n.e. zostali jednak pokonani przez Antiocha w tzw. „Bitwie słoni” (nazwa od słoni bojowych, które odegrały w niej rolę decydującą), który tym samym uspokoił nieco sytuację w tym regionie zyskując przy okazji przydomek „Soter” (Zbawca) od miast greckich w Jonii, które w ten sposób wyraziły swoją wdzięczność Antiochowi za ocalenie przed najeźdźcami. Seleukidzie nie udało się jednak całkowicie unicestwić Galatów – osiedlili się oni w północnej Frygii dając nazwę krainie, którą opanowali, znaną odtąd w historii jako Galacja.
Konflikt z Egiptem.
Kolejnym celem politycznym Antiocha stała się kwestia opanowania Celesyrii i Fenicji, które dzierżyli Ptolemeusze od czasów bitwy pod Ipsos w 301 p.n.e. Antioch, jak i zresztą później jego następcy rościli sobie prawa do tych, według nich bezprawnie opanowanych terytoriów. 
Najprawdopodobniej zaraz po śmierci Seleukosa I, Ptolemeusze opanowali Milet w Azji Mniejszej, który jeszcze w 280 p.n.e. należał do Seleukidów, a już rok później do Lagidów. Zapewne tego typu sytuacje zaostrzały tylko stosunki na linii Antiochia – Aleksandria i pchały stopniowo oba kraje w nieuchronny konflikt, którego głównym celem było panowanie nad Celesyrią, Fenicją i Palestyną – terytoriów o wielkim znaczeniu strategicznym. 
W 276 lub 275 p.n.e. rozpoczęła się o nie tzw. I wojna syryjska, która jednak nie przyniosła Seleukidom większych nabytków terytorialnych. W jej wyniku Ptolemeusze zyskali niektóre miasta w południowej części Azji Mniejszej, a więc nie tylko utrzymali swój stan posiadania (Celesyrię), ale jeszcze go powiększyli.
Rządy wewnętrzne w państwie.
Po I wojnie syryjskiej Antioch w zasadzie nie prowadził aktywnej polityki zagranicznej, nie angażując się po żadnej ze stron, w zmaganiach między Antygonem a Atenami wspieranymi przez Ptolemeusza, w tzw. wojnie chremonidejskiej (266-262 p.n.e.). Seleukida skoncentrował się raczej na wewnętrznych sprawach państwa, wykazując się jako zdolny administrator i fundator wielu miast i świątyń. Antioch I założył i odbudował liczne miasta na terenie swego ogromnego państwa, wzmacniając tym samym żywioł grecki na Bliskim Wschodzie i w Azji Centralnej. O ile działalność budowlana Seleukosa I koncentrowała się bardziej w zachodniej części państwa, na terenach Syrii, co przejawiało się w licznych fundacjach miast, o tyle Antioch I, pokrył siecią miast tereny Azji Mniejszej i Iranu. (do znaczniejszych należała np. Antiochia Margiańska). Zakładane miasta były wyspami ludności greckiej w Azji, z których kultura helleńska promieniowała na najbliższe otaczające je tereny. Nie powstawały one na pustych, niezagospodarowanych terenach. Najczęściej rozbudowywano istniejące małe osady lub nawet większe miasta, zmieniając im nazwy i osiedlając nowych kolonizatorów, ściąganych również z okolicznych wiosek, które w ten sposób pustoszały, aby przyczynić się do rozwoju nowego ośrodka miejskiego. Tworzono klasyczne greckie "polis" z ich instytucjami samorządowymi i często o znacznej autonomii, zwłaszcza w sferze sądowniczej i finansowej. Nie miały jednak, jak za czasów Grecji klasycznej, całkowitej wolności politycznej, o czym przypominał urząd epistatesa – bezpośredniego zarządcy królewskiego. Część miast greckich bezpośrednio podlegała królowi – z "epistatesem" na czele, a część funkcjonowała jako wolni sprzymierzeńcy.
Antioch dbał również o sprawy związane z religią. Odbudował E-sagilę – zniszczony przez Kserksesa I kompleks świątynny boga Bela (jedno z imion Marduka) w Babilonie, a także świątynię boga Nabu w Borsippie, za co wdzięczny kapłan Berossos zadedykował mu swe dzieło "Babyloniaka" o dziejach, wierzeniach i kulturze Babilonii.
Ogólnie rzecz biorąc, Antioch I prowadził umiarkowaną politykę wobec wszystkich podległych sobie terytoriów.
Ostatnie lata.
U schyłku swego panowania Antioch pragnął wykorzystać śmierć Filetajrosa z Pergamonu (263 lub 262 p.n.e.) i podporządkować sobie półniezależne państewko całkowicie. Nie udało mu się jednak osiągnąć celu, gdyż przybrany syn Filetajrosa – Eumenes I, przy pomocy Galatów pokonał Antiocha w bitwie pod Sardes w 262 lub 261 p.n.e. i oficjalnie uniezależnił się od Seleukidów, dając początek dynastii Attalidów.
W r. 261 p.n.e. Antioch I Soter zmarł. Nieco wcześniej utracił on Efez na rzecz Egiptu.
Podsumowanie.
Okres panowania Antiocha I, to zalążki kryzysu monarchii Seleucydów (chociaż to stwierdzenie można także odnieść do Seleukosa I), które uwidoczniły się w postaci odrywania się od niej poszczególnych terytoriów, co szczególnie ostro objawiło się w Azji Mniejszej. Zjawisko to było stałym elementem funkcjonowania tego państwa, niemal od samego początku jego istnienia. Za Antiocha I procesy separatystyczne skondensowane były w Azji Mniejszej, toteż działalność tego monarchy tam się szczególnie uwidoczniła. Sytuacja ta zmuszała króla do walki o utrzymanie jedności państwa, przy czym Antioch nie rozwiązał kluczowych problemów swojego panowania – pomimo zwycięstwa nad Galatami nie potrafił ich jednak całkowicie wyeliminować, jako nowego czynnika politycznego w Azji Mniejszej, jak również nie powstrzymał Pergamonu w uzyskaniu niezależności politycznej, co w dalszej perspektywie okazało się katastrofalne dla państwa Seleukidów. Nie udało się również Antiochowi zawojować Celesyrii i terytoriów przyległych, zostawiając ten problem swoim następcom. Również greckie miasta na zachodnim wybrzeżu Azji Mniejszej bardzo często zmieniały sojuszników, albo panujących. Z drugiej jednak strony Antioch I potrafił utrzymać zdobycze Seleukosa w zasadniczym zarysie, a ożywiona działalność budowlana i kolonizacyjna, niewątpliwie w jakimś stopniu przyczyniła się do wzmocnienia żywiołu greckiego, a tym samym pewnego okrzepnięcia struktury państwa opartego przecież na elicie grecko-macedońskiej. Tym niemniej nierozwiązane przez Antiocha I, problemy polityczne, przyczyniły się w przyszłości do poważnego kryzysu państwa Seleukidów w połowie III wieku p.n.e., który zachwiał podstawami monarchii.

</doc>
<doc id="93697" url="https://pl.wikipedia.org/wiki?curid=93697" title="Krassus">
Krassus



</doc>
<doc id="93698" url="https://pl.wikipedia.org/wiki?curid=93698" title="Sztuka koptyjska">
Sztuka koptyjska

Sztuka koptyjska – termin przyjęty dla określenia osiągnięć potomków starożytnych Egipcjan, którzy przyjęli wiarę chrześcijańską już w czasach apostolskich. Nazwę „koptowie” wprowadzili najeźdźcy arabscy w odniesieniu ludności zamieszkującej podbite przez nich tereny Egiptu.
Sztuka koptyjska rozwijała pod wpływem późnoantycznej sztuki hellenistycznej i rzymskiej docierającej z Aleksandrii od III wieku. Początkowo związana była z wyznaniami pogańskimi, a później z religią chrześcijańską. Do najstarszych, zachowanych jej przejawów zalicza się stele nagrobne z Kaum Abu Billu datowane na lata 268–340 oraz reliefy o symbolice chrześcijańskiej (ryba z krzyżem w pyszczku) z Armat w Górnym Egipcie, datowane na IV wiek. Stele z Kaum Abu Billu cechuje ukazanie postaci z profilu, w pozycji stojącej lub leżącej przy jednoczesnych frontalnym ustawieniu głowy. Relief jest płaski.
Na okres IV–V wiek są datowane liczne znaleziska pochodzące z różnych rejonów Egiptu w postaci kamiennych detali architektonicznych, takich jak kapitele, fryzy ozdobione głębokim, nawet ażurowym reliefem. W tym samym czasie powstały odnalezione w Ahnas płaskorzeźby, na których pokazano różne przedstawienia mitologiczne, np. związane z bachanaliami, wizerunek Ledy z łabędziem i inne. Stele nagrobne z tego okresu cechuje stopniowe odchodzenie od dawniejszych proporcji postaci ludzkiej. Relief staje się bardziej schematyczny. Nadal spotykane są stele pogańskie (np. z przedstawieniem składania darów Izydzie). Na stelach chrześcijan pojawiają się postacie zmarłych w postawie oranta, motywy architektoniczne z fasadami budynków i dekoracyjne pasy na brzegach złożone z ornamentów roślinnych lub geometrycznych. Pojawia się także motyw krzyża egipskiego – crux asanta, wywodzący się ze staroegipskiego hieroglifu "ankh" oznaczającego życie. Ten początkowo pogański, później chrześcijański symbol z czasem utracił religijne znaczenie i przetrwał w sztuce koptyjskiej aż do połowy VII wieku jako stylizowany motyw dekoracyjny w rzeźbiarstwie, malarstwie i tkactwie. Z Egiptu pochodzi też jedyna odnaleziona rzeźba wolnostojąca z wyobrażeniem Jezusa w postaci Dobrego Pasterza (marmurowy posąg znajduje się w zbiorach Muzeum Grecko-Rzymskiego w Aleksandrii). Charakterystyczny jest także zanik stosowania twardych materiałów, tak popularnych w starożytnym Egipcie. Używano najczęściej piaskowców i wapieni, które pokrywano barwną polichromią.
Najstarsze malowidła ścienne związane ze sztuką koptyjską odkryto w pobliżu osady Dajr Abu Hinnis. Datuje się je na IV–V wiek. Pochodzą z przerobionych na kościół grot skalnych, których ściany pokryto utrzymanymi w konwencji antycznej scenami z Nowego Testamentu. Podobne freski odnaleziono w nekropoli Al-Badżawat w oazie Al-Charidża (Charga) na Pustyni Zachodniej.
Architektura sakralna z IV–V wieku związana jest z wpływami sztuki rozwijającej się na terenie Syrii i Palestyny (sztuka wczesnochrześcijańska Wschodu). Przeważają kamienne budowle w kształcie bazyliki. Przykłady takich rozwiązań odnaleziono w Aszmunein (dawniej Hermopolis Magma) oraz w okolicach Sohag, tzw. Biały i Czerwony Klasztor oraz bazyliki w świątyniach: Hathor w Denderze i Amona w Luksorze.
Pierwsze monastyczne klasztory powstały w Egipcie pod koniec IV wieku. Biały Klasztor (Deir-el-Abiad) został zbudowany ok. 440 r. Bazylikę poprzedzono narteksem i zakończono prezbiterium otoczonym z trzech stron absydami (plan trójliścia). Budowlę otaczał potężny mur o pochylonych i zwężających się ścianach. Całość swoim kształtem przypominała starożytne świątynie egipskie. Budowla w czasach późniejszych była przebudowywana, a bazylika nadal służy jako kościół koptyjski. Inną ważną budowlą tego okresu było hypogeum św. Menasa zbudowane na południe od Aleksandrii. Grobowiec później został włączony w trójnawową bazylikę.
Po oficjalnym odrzuceniu przez mnichów kanonów, na których opierała się sztuka hellenistyczna (po soborze chalcedońskim) nastąpił największy rozkwit sztuki koptyjskiej. Przypada on na okres od VI–VIII wieku. Z połączenia wcześniejszych wpływów hellenistycznych, syryjsko-palestyńskich i własnych, rodzimych tradycji egipskich powstają dzieła inspirowane religią chrześcijańską. W architekturze kościoły budowane w osadach i miastach nadal mają absydy, natomiast świątynie monastycznych klasztorów, od połowy VII wieku, zamiast absyd mają trójdzielne prezbiteria zamknięte prostymi ścianami. W pobliżu budowano jednakowe cele. Zanika dekoracja rzeźbiarska w kamieniu. Zastępuje ją relief wykonywany w drewnie oraz przede wszystkim bogate dekoracje malarskie wypełniające całą przestrzeń zdobionej płaszczyzny. Złożone są z ornamentów roślinnych w postaci plecionek, wici, girlandy oraz pejzaży widocznych nad Nilem. Wśród nich krzyże tryumfalne adorowane przez zwierzęta, postacie mnichów i innych osób. Nie ma scen Ukrzyżowania. W absydzie kościoła w klasztorze św. Apollina w Bawit przedstawiona jest scena Wniebowstąpienia, na której Chrystus Pantokrator w aureoli, który unosi się na tęczy podtrzymywanej przez cztery apokaliptyczne istoty, ukazany jest w górnej części obrazu, niżej Matka Boska z Dzieciątkiem pomiędzy apostołami i innymi świętymi. Podobny fresk odnaleziono w klasztorze św. Jeremiasza w Sakkara. Ten typ ikonografii został przejęty i rozbudowany w chrześcijańskiej sztuce nubijskiej.
Malarstwo ikonowe występujące w sztuce koptyjskiej wywodzi się z portretów mumiowych malowanych na cienkich deseczkach techniką enkaustyki lub tempery. Liczba odnalezionych ikon jest niewielka, a datowanie znacznie utrudnione. Tematyka ikon koptyjskich jest odmienna od występujących w sztuce Bizancjum. Bywa też niezrozumiała. W zbiorach Muzeum Koptyjskiego w Kairze przechowywana jest ikona, na której dwóch świętych namalowano z głowami szakala.
Osobną rolę w sztuce koptyjskiej odgrywają tkaniny. Najbogatsze znaleziska pochodzą z Antioche i okolic Fajum. Pasy, koła tkane z barwnych nici były naszywane na lniane tuniki. Najstarsze tkaniny o początkowo ubogiej gamie barw, są zdobione motywami wspólnymi dla sztuki hellenistycznej. Od VI do VIII wieku tkaniny mają coraz bogatsze kolory, a tematyka ornamentów i scen figuralnych jest inspirowana chrześcijaństwem.
Po podboju państwa dokonanego przez Arabów od IX wieku nasiliły się wpływy syryjskie, a później (XII–XIII wiek) muzułmańskie. Zanikają dekoracje figuralne, a ich miejsce zajmują ornamenty ze stylizowanych wzorów roślinnych i geometrycznych, w których dominuje motyw krzyża.
Sztuka koptyjska zaznaczyła swój silny wpływ na sztukę chrześcijańską Nubii, Etiopii i Irlandii.

</doc>
<doc id="93699" url="https://pl.wikipedia.org/wiki?curid=93699" title="Panna Wodna (1623)">
Panna Wodna (1623)

Panna Wodna - polski okręt wojenny - pinka (pinasa). Prawdopodobnie został zbudowany w Gdańsku w 1623 roku. W źródłach okręt ten występuje pod niemiecką nazwą "Meerweib", "Panna Wodna" jest jej przypuszczalnym tłumaczeniem.
Historia.
"Panna Wodna" wchodziła w skład pierwszej eskadry okrętów polskich biorącej udział w zwycięskiej bitwie z eskadrą szwedzką pod Oliwą 28 listopada 1627. Dowodził nią wtedy kapitan Adolf von Argen. W toku bitwy, "Panna Wodna" wspomagała admiralski galeon "Święty Jerzy", atakując i ostrzeliwując szwedzki galeon "Tigern".
2 grudnia 1627 roku "Panna Wodna" została wysłana w rejs rozpoznawczy w składzie eskadry czterech okrętów (ponadto "Latający Jeleń", "Arka Noego" i "Żółty Lew"). Z rozpoznania powróciła jako pierwsza 10 grudnia, uszkodzona przez sztorm, który rozproszył eskadrę. 15 kwietnia 1628 "Panna Wodna" wyruszyła w kolejny rejs rozpoznawczy w składzie czterookrętowej eskadry (z "Żółtym Lwem", "Czarnym Krukiem" i "Feniksem"). 23 kwietnia powróciła do Gdańska ze zdobytym statkiem hamburskim. 2 maja kapitanem okrętu został Macke. Podczas ataku szwedzkich wojsk wspieranych przez artylerię na polskie okręty stojące u ujścia Wisły koło Twierdzy Wisłoujście 6 lipca 1628, "Panna Wodna" została wycofana w górę rzeki nie ponosząc strat.
W styczniu 1629 roku "Panna Wodna" wraz z innymi polskimi okrętami została oddana przez króla Zygmunta III Wazę na służbę habsburskiej Ligi Katolickiej toczącej wojnę trzydziestoletnią, przybywając do Wismaru 8 lutego. Polskie okręty, stacjonując w Wismarze walczyły z flotą duńską i szwedzką w sporadycznych drobnych potyczkach. W styczniu 1632 Wismar skapitulował i "Panna Wodna" z innymi okrętami wpadła w ręce Szwedów, którzy wcielili ją następnie do swojej służby (jako "Meerweib").
Dane.
Zobacz też: okręty polskie do XVII wieku, SS Panna Wodna - statek pasażerski

</doc>
<doc id="93705" url="https://pl.wikipedia.org/wiki?curid=93705" title="Faras">
Faras

Faras (staroż. "Pachoras") – miejscowość w północnym Sudanie, na północ od II katarakty w pobliżu Wadi Halfa, obecnie zalana wodami jeziora Nasera.
Pachoras było stolicą prowincji królestwa Meroe od 270 p.n.e. aż do upadku państwa w 350 n.e., a później stolicą prowincji królestwa Nobadii, które w VI w. n.e. przyjęło chrześcijaństwo, a od VII w. stolicą prowincji królestwa Makurii. W VII w. n.e. w Pachoras ustanowiono biskupstwo, które istniało do XIV w., gdy Makuria ostatecznie upadła, a jej ludność została zislamizowana. W XVIII w. Arabowie wznieśli na ruinach dawnego Pachoras cytadelę, wokół której istniała osada. W latach 60. XX w. ludność wioski wysiedlono w związku z planowanym zalaniem tego obszaru w ramach budowy Tamy Assuańskiej, a część cytadeli i zabudowań wioski rozebrano w trakcie ratunkowych prac archeologicznych prof. K. Michałowskiego. Cała miejscowość wraz z okolicą została zalana po kwietniu 1964.
Stanowisko archeologiczne.
Przed 1914 prace archeologiczne w Faras prowadził brytyjski archeolog Francis Llewellyn Griffith z Uniwersytetu Oksfordzkiego, który odkrył tu pozostałości świątyni faraona Totmesa III (świątynia znajdowała się w Buhen, zaś zdobione bloki z niej pozyskane przywożono do Faras jako kamień budowlany na potrzeby wznoszonej katedry i innych budowli miasta).
W latach 1961–1964 badania na tym terenie przeprowadzili polscy archeolodzy z Centrum Archeologii Śródziemnomorskiej Uniwersytetu Warszawskiego pod kierunkiem prof. Kazimierza Michałowskiego w ramach międzynarodowej ekspedycji do Nubii pod patronatem UNESCO. Ekspedycja została zorganizowana, by uratować zabytki kultury nubijskiej, zanim teren zostanie zalany w związku z utworzeniem sztucznego jeziora Nasera. Michałowski postanowił rozkopać górujące nad okolicą wzgórze, na którym stała cytadela, gdyż sądził, że jest to tell. Dzięki tym badaniom odkryto pozostałości katedry wczesnochrześcijańskiej, której pierwotne założenie pochodzi z końca VII wieku (wzniesiono ją na pozostałościach, dwóch kolejno poprzedzających tę katedrę kościołów). Była to trójnawowa bazylika poprzedzona narteksem. Dolną części murów ułożono z bloków wapienia, a wyższą z cegły. Oprócz katedry odkopano także klasztor, pałac biskupów, ruiny pałacu eparchy, domy mieszkalne i pomieszczenia gospodarcze.
W ruinach katedry odkryto liczne ślady wcześniejszych zniszczeń i wielokrotnie powtarzanych przebudów. Ściany pokryte były licznymi malowidłami w stylu bizantyjsko-koptyjskim, wykonanych techniką "al secco" i pochodzących z okresu od VII do XIV wieku. W trakcie prac badawczych zespół K. Michałowskiego zinwentaryzował 169 malowideł, jednak niektóre zachowały się tylko śladowo. Zdjęto 120 z nich, z których 67 (pochodzących głównie z VIII w.) trafiło do zbiorów Muzeum Narodowego w Warszawie, a reszta do Chartumu (pochodzących głównie z X – XI w.). Początkowo (w VIII wieku) malowidła te były jednobarwne w tonacji fioletu, a w IX wieku z zastosowaniem bieli dla konturu i brązu dla wypełnienia obrazu. Od X wieku paleta barw została mocno wzbogacona przy zachowaniu dominacji czerwieni. Oprócz tematów religijnych, takich jak narodziny Chrystusa, Golgota, postaci Madonn, świętych i aniołów na malowidłach przedstawiano także portrety i inskrypcje władców i 14 z biskupów nubijskich, w tym wielu nieznanych wcześniej nauce). Bardzo ważne znaczenie poznawcze miała odkryta przez zespół Michałowskiego lista biskupów z Faras, obejmująca nazwiska kolejnych biskupów aż do roku 1169). Oprócz malowideł, w Faras odnaleziono także elementy rzeźbiarskiej dekoracji architektonicznej, około 200 inskrypcji w językach greckim, koptyjskim i nubijskim, a także stele nagrobne i sprzęty liturgiczne.
Okres największego rozkwitu sztuki wczesnochrześcijańskiej trwał na tym terenie do XI wieku, pod koniec XII wieku zaobserwowano powolny jej upadek.
Galeria Faras w Muzeum Narodowym w Warszawie.
Połowa z ocalonych podczas ekspedycji UNESCO malowideł (wykonanych na tynku techniką tempery) trafiła do Muzeum Narodowego w Warszawie, gdzie są eksponowane na wystawie stałej w Galerii Faras im. Profesora Kazimierza Michałowskiego. Jest to jedyna w Europie galeria, w której eksponowane są zabytki kultury nubijskiej okresu chrześcijańskiego.
W kolekcji Faras znajduje się między innymi malowidło ścienne z połowy VIII wieku, przedstawiające św. Annę w geście nakazującym milczenie. Przypuszczalnie ma on ukazywać godną milczenia tajemnicę misji jej córki Maryi. Nad głową Anny i z prawej strony znajduje się bowiem napis grecki: ANNA, MATKA BOGURODZIC(Y) (gr. ΑΝΝΑ ΗΜΗΤΗΡΤΗΟΘΕΟΤΟΚ).
Do innych malowideł ściennych przechowywanych w Warszawie zalicza się m.in. przedstawienie Archanioła Michała z IX wieku i biskupa Marianosa z 1002 roku. Wśród eksponatów przekazanych Polsce znalazły się łącznie 67 malowidła ścienne, a także m.in. elementy dekoracji architektonicznej i ceramika. Ekspozycję obiektów z Faras w Muzeum Narodowym w Warszawie otwarto w 1972, a w została w 2015 roku została rozszerzona o m.in. filmy przedstawiające trójwymiarowe rekonstrukcje wnętrza katedry i znajdujących się w jej wnętrzu obiektów.
Pozostałe obiekty odnalezione w Faras eksponowane są od 1972 w Muzeum Archeologicznym w Chartumie. Kości 13 biskupów z Faras przywiezione do Warszawy w celu przeprowadzenia badań antropologicznych zostały pochowane w 1994 przy kościele św. Wincentego na cmentarzu Bródnowskim. Część malowideł z Galerii w okresie 1968–1969 było eksponowanych na czasowych wystawach w Berlinie, Essen, Hadze, Zurychu i Warszawie.
Znaleziska archeologiczne z Faras w sztuce.
W 1964 w Sudanie wydano 3 znaczki pocztowe (Michel 197-199) z przedstawieniami malowideł z katedry w Faras, znajdujących się w muzeum w Chartumie, a w 1971 w Polsce wydano serię 8 znaczków pod tytułem „Polskie odkrycia archeologiczne – freski z Faras”, prezentującą wybrane malowidła z katedry, które znajdują się w Muzeum Narodowym w Warszawie.

</doc>
<doc id="93706" url="https://pl.wikipedia.org/wiki?curid=93706" title="Nowy Robotnik">
Nowy Robotnik

Nowy Robotnik – "ogólnopolski miesięcznik społeczno-polityczny" – ukazujący się od września 2003 do września 2006 roku.
Czasopismo związane było z młodą polską lewicą, ruchem alterglobalistycznym oraz ruchem związkowym. 
Nowy Robotnik powstał jako kontynuacja wcześniejszego periodyku noszącego nazwę Robotnik Śląski. 
Problemy opisywane w NR to przede wszystkim krytyka neoliberalizmu i społeczeństwa konsumpcyjnego, analiza sytuacji pracowniczej w Polsce i za granicą, opis form i metod protestu pracowniczego, promowanie bojkotu konsumenckiego, przedstawianie wydarzeń w ruchu alterglobalistycznym na świecie. Czasami zdarzały się w czasopiśmie przedruki z zagranicznych, szczególnie francuskich pism lewicowych. Pismo to wydawane było w formacie A4, liczyło 28 stron.
Corocznie osoby współpracujące z NR organizowały "Gewariady" w zaprzyjaźnionym chorzowskim "Rebelbarze", a także spotkania z przedstawicielami Trzeciego Świata.

</doc>
<doc id="93708" url="https://pl.wikipedia.org/wiki?curid=93708" title="Claude Helffer">
Claude Helffer

Claude Helffer (18 czerwca 1922 w Paryżu, zm. 27 października 2004) – pianista francuski.
Był uczniem Roberta Casadesusa (od 1939), później René Leibowitza (harmonia, kontrapunkt i kompozycja, 1944-1946); jednocześnie studiował na paryskiej politechnice. W 1948 w Paryżu debiutował jako koncertujący pianista. Odnosił sukcesy na estradach europejskich i amerykańskich, odbył tournée po Ameryce Południowej (1962), USA i Kanadzie (1966), występował również w ZSRR (1968).
Zasłynął m.in. interpretacją "Koncertu fortepianowego" Bartóka w Londynie (1971, dyrygował Pierre Boulez). Nagrał płyty m.in. z kompletem utworów solowych Debussy'ego i Ravela oraz "I" i "III Sonatę" Bouleza. Jako pierwszy we Francji wykonywał utwory Kazimierza Serockiego.
Źródła:

</doc>
<doc id="93709" url="https://pl.wikipedia.org/wiki?curid=93709" title="Smok (żaglowiec)">
Smok (żaglowiec)



</doc>
<doc id="93712" url="https://pl.wikipedia.org/wiki?curid=93712" title="Quedlinburg">
Quedlinburg

Quedlinburg (IPA [ˈkveːdlɪnbʊʁk]) – miasto w środkowych Niemczech w kraju związkowym Saksonia-Anhalt, w powiecie Harz, położone nad rzeką Bode, na północ od gór Harzu.
Założone w 922 przez Henryka I Ptasznika, zyskało na znaczeniu gdy Otton I Wielki wybudował tu palatium królewskie – rezydencję władców Saksonii. Duży wpływ na politykę i gospodarkę Quedlinburga miało ufundowane w 936 przez Ottona I, z inicjatywy jego matki Matyldy, wdowy po Henryku I Ptaszniku, żeńskie opactwo (niem. "Damenstift Quedlinburg"). W średniowieczu miasto należało do Hanzy. Od XV wieku pod panowaniem elektorów Saksonii. W 1698 przyłączone do Brandenburgii, a od 1813 w granicach Prus. Po II wojnie światowej na terytorium Niemieckiej Republiki Demokratycznej.
Kolegiata, zamek oraz stare miasto w Quedlinburgu zostały wpisane w 1994 na listę światowego dziedzictwa kulturowego UNESCO.
Toponimika nazwy.
Wedle legendy nazwa miasta pochodzi od nazwiska możnego z Turyngii Quitilio, który w V wieku miał postawić pierwsze zabudowania w miejscu obecnego zamku.
Geografia fizyczna.
Położenie.
Miasto leży na północ od gór Harzu na wysokości 122 m n.p.m. Większa część miasta leży na zachodnim brzegu rzeki Bode (dopływu Soławy).
Klimat.
Miasto położone jest w strefie klimatu umiarkowanego, w obszarze niewielkich opadów związanych z położeniem po północno-wschodniej, zawietrznej stronie gór Harzu, w tzw. cieniu opadowym. Całkowita roczna suma opadów w Quedlinburgu to ok. 438 mm – najniższa na terenie Niemiec. Najobfitsze opady występują w czerwcu (57 mm) a najmniejsze w grudniu, styczniu i lutym (23 mm), tak więc można mówić tu o kwedlinburskiej “suszy zimowej” (niem. "Wintertrockenheit").
Średnia roczna temperatura powietrza w Quedlinburgu wynosi 8,8 °C. Najcieplejszymi miesiącami są lipiec i sierpień (średnia temp. 17.8 °C-17,2 °C), a najchłodniejszymi styczeń i luty (średnia temp. 0.1 °C-0,4 °C).
Geografia społeczno-ekonomiczna.
Sąsiednie gminy.
Quedlinburg leży w powiecie Harz i graniczy z 12 miastami i gminami Saksonii-Anhaltu (zgodnie z ruchem wskazówek zegara, zaczynając od północnego wschodu): gminą Harsleben, miastem Wegeleben, gminami Dirfurt i Wedderstedt, miastem Ballenstedt (dzielnicami Badeborn i Asmusstedt), Neinstedt i Weddersleben, miastem Thale (dzielnica Warnstedt) oraz gminą Westerhausen.
Podział administracyjny.
Historyczne centrum miasta wyznaczają Westendorf, Burgberg, kościół św. Wiperta ("Wipertikirche") oraz Münzenberg. Na północ leży założone w 994 Stare Miasto ("Altstadt"), a na zachód założone w XII wieku Nowe Miasto ("Neustadt").
Na północ od Starego Miasta znajduje się średniowieczna dzielnica Gröpern. Wokół tego średniowiecznego centrum na przełomie XIX i XX wieku powstał pas willi w stylu secesyjnym. Za pasem budowano kolejne dzielnice: Kleysiedlung, osiedla Süderstadt (XIX–XX w.) oraz Kleers (lata 80. XX w.).
Pozostałe dzielnice Quedlinburga to: Münchenhof, Gersdorfer Burg, Morgenrot oraz Quarmbeck.
1 stycznia 2011 w wyniku reformy administracyjnej do Quedlinburga włączono miasto Gernrode oraz gminy Bad Suderode i Rieder, wchodzące do 31 grudnia 2010 w skład wspólnoty administracyjnej Gernrode/Harz, która została rozwiązana. 19 lutego 2013 sąd "Landesverfassungsgericht" w Dessau-Roßlau uznał rozwiązanie wspólnoty oraz przyłączenie trzech gmin do miasta za sprzeczne z konstytucją i tym samym dzielnice te stały się ponownie samodzielnymi gminami.
1 stycznia 2014 do miasta przyłączono gminę Bad Suderode oraz miasto Gernrode, które stały się jego dzielnicami.
Historia.
Pierwsze osadnictwo.
Pierwsze ślady osadnictwa pochodzą z paleolitu. Od tego czasu tereny obecnego Quedlinburga były bezustannie zamieszkane. Ziemie bogate w surowce mineralne stały się szczególnie atrakcyjne w okresie neolitu. Z tego okresu pochodzą pozostałości 55 osad w granicach obecnego Quedlinburga i jego najbliższych okolic. Na szczytach okolicznych gór: Moorberg, Bockshorschanze i Brüggeberg znajdują się neolityczne kurhany.
Średniowiecze.
Pierwsze wzmianki o miejscowościach leżących w pobliżu obecnego Quedlinburga pochodzą z końca VIII wieku: Marsleben, Groß Orden,
Ballersleben, Ditfurt und Weddersleben. Kościół św. Wiperta ("Wipertikirche") został założony najprawdopodobniej jako filia opactwa Hersfeld w ok. 835–863.
Palatium królewskie w Quedlinburgu X–XII wiek.
Po raz pierwszy Quedlinburg wzmiankowany jest w 922 w dokumencie wydanym przez Henryka I Ptasznika dla benedyktyńskiego klasztoru Corvay w Höxter (Nadrenia Północna-Westfalia), w którym pojawia się jako "villa quae dicitur Quitilingaburg" (pol. "miasto (miejsce) nazywane Kwedlinburgiem").
Henryk I Ptasznik zmarł w Memleben, niedaleko Quedlinburga. Zgodnie ze swoją wolą został pochowany w kaplicy kwedlinburskiego palatium w 936 Syn Henryka I, a zarazem jego następca, cesarz Otton I Wielki wybudował w Quedlinburgu w roku 936 rezydencję, która stała się siedzibą władców Saksonii.
Otton I ufundował również klasztor żeński (niem. "Damenstift Quedlinburg"), którego głównym zadaniem była modlitwa w intencji zmarłego króla Henryka I. Klasztor przyjmował głównie kobiety wywodzące się z arystokracji. Przełożoną klasztoru została wdowa po królu królowa Matylda, która sprawowała tę funkcję przez 30 lat. Córka Ottona I Matylda (955–999) objęła funkcję ksieni w klasztorze na wiosnę 966. Królowa Matylda zmarła w 968 i została pochowana u boku swojego męża. W ok. 1089–1092 w klasztorze przebywał książę Polski Zbigniew, uznany za bastarda przez swojego ojca Władysława I Hermana.
Otton I odwiedzał Quedlinburg w nieregularnych odstępach czasu, by obchodzić Święta Wielkanocne i czcić pamięć zmarłego ojca. W 941 podczas pobytu w Quedlinburgu ledwo uszedł z życiem z zamachu przygotowanego przez jego młodszego brata Henryka I.
Niektórzy historycy (m.in. Tomasz Jurek) wskazują Quedlinburg jako możliwe miejsce chrztu Polski w roku 965 lub 966.
W roku 973, po bitwie pod Cedynią odbył się w Quedlinburgu zjazd dworski (niem. "Hoftag") zwołany przez cesarza Ottona I. Z zagranicy zaproszono m.in. księcia Czech Bolesława I oraz księcia Polan Mieszka I, którzy złożyli przysięgę wierności cesarzowi. W czasie zjazdu odbył się sąd cesarski mający rozstrzygnąć spór margrabiego saskiej Marchii Wschodniej Hodona i Mieszka I. Nie jest znany osąd cesarza; pewne jest to, że wyrok ten nie został zrealizowany, ponieważ władca niemiecki umarł w kilka tygodni po zjeździe. Ogólnie przypuszcza się, że był on dla władcy polskiego niekorzystny. Mieszko najprawdopodobniej nie przybył do Quedlinburga. Zamiast tego zmuszony groźbą przysłał swojego syna Bolesława w roli zakładnika – gwaranta pokoju na wschodniej granicy Cesarstwa. Bolesław Chrobry przybył do Quedlinburga na Wielkanoc 973.
Otton I zmarł w maju 973 i został pochowany w Magdeburgu. Jego syn Otton II w trakcie swojego 10-letniego panowania odwiedził Quedlinburg jedynie dwukrotnie. W chwili jego śmierci w 984 Otton III miał dopiero 6 lat. Regentką w imieniu syna została Teofano, która doprowadziła do koronacji syna na króla Niemiec w 983. W 984 przeciwko cesarzowej wystąpił cesarski krewniak, Henryk II Kłótnik, który porwał małego Ottona.
W 984 w Quedlinburgu odbył się zjazd wielmożów niemieckich, którzy popierali starania Henryka II Kłótnika o tron królewski. W zjeździe wzięło udział trzech słowiańskich książąt: obodrzycki Mściwoj, czeski Bolesław II Pobożny oraz polski Mieszko I. Mieszko zaaranżował małżeństwo Bolesława z córką margrabiego Miśni Rygdagą w 986 wziął udział w wyprawie przeciwko Wieletom, co prawdopodobnie uratowało go przed interwencją cesarzowej Teofano.
Wkrótce Henryk II został zmuszony do oddania dziecka matce. Aby uniknąć wojny, Teofano przywróciła w 985 Henrykowi władzę w Bawarii. Dwa lata później Henryk II złożył w Quedlinburgu hołd młodemu Ottonowi III.
Otton III nadał klasztorowi swojej babki Matyldy przywilej targowy, celny oraz prawo bicia własnej monety, co przyczyniło się do szybkiego rozwoju gospodarczego Quedlinburga. O silnej pozycji miasta na politycznej mapie Rzeszy w XI-XII w. piszą późniejsze Roczniki Kwedlinburskie.
Klasztor kwedlinburski otrzymał wiele darów od saskiego domu królewskiego. Oprócz wszystkich osad kwedlinburskich, do klasztoru należały tak odległe włości jak: Soltau (oddalone o 170 km), kościół św. Michała w Volkmarskellers (od 956), Duderstadt (od 974), Poczdam (od 993) oraz Gera (od 999). Otto I podarował klasztorowi 48 miejscowości, Otto II 11 a Otto III 10. W wiekach późniejszych klasztor otrzymał dalszych 150 miejscowości, a także wiele innych darów.
W 1054 rozstrzygnięty został tutaj przez cesarza Henryka III spór o Śląsk pomiędzy władcą Polski Kazimierzem I Odnowicielem a księciem Czech Brzetysławem I. W wyniku wyroku Śląsk wrócił do Polski w zamian za coroczną opłatę w wysokości 500 grzywien srebra i 30 złota.
Rozkwit miasta.
Miasto cieszyło się wieloma przywilejami nadanymi przez cesarzy Henryka III i Lotara III w XI i XII w. Kwedlinburscy kupcy otrzymali prawo nieograniczonego bezcłowego handlu na obszarze od Morza Północnego po Alpy. Prężny handel, szczególnie tkaninami wysokiej jakości, przyczynił się do szybkiego rozwoju gospodarczego miasta w ciągu kolejnych 400 lat. Nowe Miasto zostało założone w XII w. na wschodnim brzegu rzeki Bode. Około 1330 Nowe Miasto i Stare Miasto zostały opasane wspólnym murem obronnym tworząc jedno miasto.
Ksienie klasztoru kontrolowały miasto, któremu jednak udało się wkrótce uzyskać szczególną pozycję polityczną. W konflikcie pomiędzy biskupem Halberstadt Albrechtem II a grafem Albrechtem II von Regenstein, Quedlinburg opowiedział się po stronie biskupa i pomógł pojmać von Regensteina. Wedle legendy Albrecht II von Regenstein był przetrzymywany prawie dwa lata w drewnianej skrzyni w ratuszu miejskim. Odtąd miasto cieszyło się przychylnością biskupa, co przyczyniło się do pewnego uniezależnienia się od przeoryszy klasztoru. W tym okresie Quedlinburg rozbudował umocnienia obronne oraz nawiązał wiele kontaktów z innymi miastami, m.in. w 1384 wstąpił do Związku Miast Dolnej Saksonii, a w 1426 do Hanzy.
Miasto dążyło do pełnej niezależności od klasztoru, co doprowadziło w 1477 do konfliktu. Mieszkańcy miasta próbowali siłą usunąć ksieni Jadwigę z Saksonii. Jadwiga zwróciła się o pomoc do swoich braci, książąt wettyńskich Ernesta i Albrechta, których wojska przypuściły szturm na miasto. W trakcie walk zginęło 80 obywateli Quedlinburga. Mieszczaństwo poddało się, utraciło przywileje i wystąpiło ze związków z innymi miastami. Postawiony w 1440 posąg rycerza Rolanda, symbolizujący niezależność miasta, został zburzony.
Czasy nowożytne.
Reformacja.
Podczas wojny chłopskiej zniszczono klasztor norbertanów św. Wiperta, klasztor benedyktynów św. Marii, klasztor franciszkanów na Starym Mieście oraz klasztor augustianów w Nowym Mieście. Ruch reformacyjny zwyciężył w Quedlinburgu w 1539. Klasztor żeński zamieniono w instytucję ewangelicką "Freies weltliches Stift".
W XVI i XVII w. miasto dziesiątkowały epidemie dżumy (1565–1556, 1577, 1598, 1626 oraz 1636–1637). Kolejne fale zachorowań udało się powstrzymać po założeniu cmentarza poza bramami miasta.
W 1615 przebudowano ratusz. Największe inwestycje budowlane przeprowadzono po zakończeniu wojny trzydziestoletniej. Większość z 1200 zachowanych do dziś dnia domów rzemieślniczych o budowie szachulcowej pochodzi z tego okresu. W 1676 wielki pożar pochłonął 40 domów w okolicy Steinbrücke, Word oraz Neues Weg.
W 1698 elektor Saksonii sprzedał protektorat miasta (niem. Vogtei) książętom Brandenburgii. W 1797 wybuchł wielki pożar w Nowym Mieście, który pochłonął m.in. pozostałości klasztoru augustianów. W 1803 w procesie sekularyzacji rozwiązano klasztor żeński (niem. "Damenstift"). Budynki poklasztorne przeszły na własność państwa pruskiego (w latach 1807–1813 Królestwa Westfalii).
Centrum hodowli roślin XVIII.
W XVIII-XIX wieku miasto przeżywało ponowny rozkwit dzięki szybko rozwijającej się hodowli kwiatów i nasion. W 1834 G. Chr. Hanewald założył w Quedlinburgu pierwszą fabrykę cukru w rejencji magdeburskiej, co przyczyniło się do rozwoju przemysłu spożywczego. Nowoczesne metody hodowli, połączenie kolejowe oraz reforma rolna tzw. "Flurbereinigung" (pol. "czyszczenie gruntu") pozwoliły na szybki rozwój takich firm nasiennych jak Gebr. Dippe AG, Heinrich Mette &amp; Co GmbH, Rudolf Schreiber &amp; Söhne. Firmy hodowli nasion były największym pracodawcą w owych czasach. Zatrudniały również wielu robotników sezonowych z terenów Polski.
Miasto garnizonowe od 1815.
W latach 1815–1938 Quedlinburg był miastem garnizonowym. Od 1815 stacjonował tu 7. szwadron regimentu Kirasjerów, później dołączył do niego 7. regiment rajtarii Landwehry. Od 1859 w mieście stacjonował 67. batalion regimentu piechoty, a od 1871 165. regiment piechoty.
Z przyczyn ekonomicznych władze miasta ubiegały się o kolejne garnizony. W 1905 przeniesiono do Quedlinburga I. i III. batalion oraz sztab 165. regimentu piechoty.
XX wiek.
I wojna światowa.
Podczas I wojny światowej do prac polowych wykorzystywano 17.000 jeńców wojennych z Rosji, Francji, Anglii, Belgii i Włoch, którzy przebywali w tzw. obozie Ritteranger ok. 2 km na północny wschód od miasta. Po wojnie obóz wykorzystywano jako tymczasowe zakwaterowanie dla żołnierzy carskich. Zabudowania obozu zostały spalone w 1922.
Republika Weimarska.
W czasie puczu Kappa-Lüttwitza w marcu 1920 w Quedlinburgu zginęło 7 żołnierzy i 14 osób cywilnych. Kolejne lata upłynęły pod znakiem hiperinflacji. W 1926 wielka fala powodziowa na Bode zniszczyła wszystkie mosty.
W 1922 r. Quedlinburg hucznie obchodził 1000-lecie istnienia.
Okres III Rzeszy.
Tysięczna rocznica śmierci króla Henryka I Ptasznika w 1936 została wykorzystana propagandowo przez nazistów. Heinrich Himmler uważał się za powtórne wcielenie Henryka I. SS zajęło kryptę św. Wiperta wraz kościołem św. Serwacego. Propaganda rozpowszechniała informacje o odnalezieniu zaginionych przez wieki szczątków króla Henryka I. Powojenne badania domniemanego szkieletu Henryka I wykazały fałszerstwo.
Podczas nocy kryształowej splądrowano wiele sklepów oraz mieszkań obywateli pochodzenia żydowskiego. Wkrótce rozpoczęły się deportacje Żydów. W granicach miasta znajdowały się trzy oddziały obozów koncentracyjnych: areszt okręgowy ("Kreisgerichtsgefängnis") oraz dwa obozy dla więźniów ("Gefangenenlager") w hali "Kleersturnhalle" i na lotnisku w Quarmbeck (obecnie dzielnica Quedlinburga).
Od 1943–1944 Quedlinburg pełnił funkcję lazaretu. Przebywało tu ponad 8000 rannych. W tygodniu poprzedzającym 19 kwietnia 1945, kiedy to amerykańskie oddziały (RCT 18) zdobyły miasto, udało się wywieźć z miasta części rakiet V2, które składowano w wagonach na dworcu kolejowym. Dzięki temu miastu udało się uniknąć alianckich nalotów i bombardowań.
NRD.
Po II wojnie światowej Quedlinburg znalazł się w założonym w 1945 kraju związkowym Saksonii-Anhalt, w okręgu Halle (Saale) na terenie Niemieckiej Republiki Demokratycznej (NRD). Za czasów NRD przedsiębiorstwo Steinle und Hartung stało się największym zakładem produkującym urządzenia miernicze i klimatyzacyjne (MERTIK). Na szeroką skalę kontynuowane były również tradycje hodowli warzyw na nasiona, a w mieście utworzono Instytut Naukowo-Badawczy Nasiennictwa. Na obrzeżach miasta wybudowano osiedla robotnicze (Süderstadt, Kleers).
25 lutego 1950 miasto odwiedził prezydent NRD Wilhelm Pieck. 17 czerwca 1953 robotnicy Quedlinburga i Thale przyłączyli się do ogólnonarodowych wystąpień, które zostały stłumione przez okupacyjne wojska Armii Czerwonej. 17 maja 1957 Quedlinburg odwiedził premier NRD Otto Grotewohl.
Chociaż miasto nie zostało zbombardowane w czasie II wojny, jego zabytki znajdowały się w bardzo złym stanie, częściowo grożąc zawaleniem. Początkowe plany władz NRD, by całkowicie wyburzyć historyczne Stare Miasto i na jego miejscu urządzić plac centralny otoczony zabudowaniami z wielkiej płyty, nie zostały zrealizowane z powodu braku funduszy. Część historycznych budynków udało się uratować po 1976, dzięki pracom prowadzonym przez doświadczonych polskich restauratorów i budowniczych z Torunia.
Efekty eksperymentów architektonicznych z zabudową wielkopłytową na Starym Mieście widoczne są do dziś przy Marschlinger Hofe, Neuendorf i Schmalen Straße na północ od rynku. Kompletna restauracja zabytkowych budynków Starego Miasta została przeprowadzona dopiero po reunifikacji Niemiec w 1990 r.
Okres po rewolucji 1989–1992.
Przebieg wydarzeń 1989 w Quedlinburgu opisano w poniższy sposób: “Jesienią 1989 w żadnym innym mieście nie uczestniczyło w demonstracjach tylu mieszkańców co w Quedlinburgu” (w stosunku do ogólnej liczby mieszkańców miasta).
Pokojowe demonstracje organizowano w Quedlinburgu w każdy czwartek. Największe protesty miały miejsce 9 listopada 1989, kiedy to na ulice wyszło ponad 30 000 osób, które nie wiedziały jeszcze, że w tym samym czasie upadał Mur Berliński. 12 grudnia 1989 zlikwidowano komórkę ds. kryzysowych Ministerstwa Bezpieczeństwa Publicznego (niem. "Ministerium für Staatssicherheit"), po uprzednim zniszczeniu wielu akt (np. z danymi na temat przynależności religijnej).
W styczniu 1990 w czasie nieplanowanej wizyty w Quedlinburgu, Helmut Kohl zapowiedział pomoc finansową dla niezbędnych prac remontowych w mieście. Wiosną 1990 władze Dolnej Saksonii przekazały miastu 100 000 dachówek na najbardziej niezbędne naprawy.
W 1993 powróciły z USA do Quedlinburga przedmioty zrabowane ze skarbca katedralnego. W 1994 kolegiata, zamek oraz stare miasto zostały wpisane na listę światowego dziedzictwa kulturowego UNESCO.
Zabytki.
W Quedlinburgu przetrwały do obecnych czasów liczne zabytki. Miasto swój niepowtarzalny klimat zawdzięcza starówce z ponad 1300 zabytkowymi domami o budowie szachulcowej, z których najstarsze pochodzą z XVI w.
Kościoły.
Kościoły romańskie.
Kolegiata św. Serwacego oraz kościół św. Wiperta są stacją (Nr. 36) południowego odcinka Szlaku Romańskiego w Saksonii-Anhalt.
Zabudowa szachulcowa.
Większość historycznego centrum Quedlinburga tworzy 1327 domów z muru pruskiego, podzielonych ze względu na formę architektoniczną na pięć grup: jedenaście domów zbudowanych przed 1530 (1%), 70 powstałych pomiędzy 1531 a 1620 (5%), 439 wzniesionych w latach 1621–1700 (33%), 552 wybudowanych w XVIII wieku (42%) oraz 255 z XIX-XX wieku (19%). Dla porównania podobnych domów w Wernigerode jest 624, w Stolberg (Rheinland) 354, a w Osterwiecku 353.
W latach 1989–2005 udało się odrestaurować 650 z 1200 domów objętych ochroną. Na szczególną uwagę zasługują następujące zabytki:
Gospodarka.
W mieście rozwinął się przemysł precyzyjny, chemiczny, metalowy oraz papierniczy.
Transport.
W mieście znajduje się stacja kolejowa.
Współpraca.
Miejscowości partnerskie:

</doc>
<doc id="93714" url="https://pl.wikipedia.org/wiki?curid=93714" title="Petros I">
Petros I

Petros I – jedna z najbardziej kontrowersyjnych postaci w historii Armenii. Żył w XI wieku. Uzyskał godność katolikosa w 1019 roku. Czasy jego katolikatu były okresem upadku kraju i zajęcia ziem armeńskich przez Bizancjum. Oskarżany był o prowadzenie polityki i działań na niekorzyść Armenii podzielonej wówczas na wiele państewek.
W 1020 roku po śmierci króla Gagika I jego państwo podzielono pomiędzy synów: Owanesa-Symbat i Aszota. Nie udało im się jednak powstrzymać bizantyjskiej ekspansji na ziemie ormiańskie. Katolikos udał się do Trebizondy (dziś Trabzon w Turcji) z testamentem króla Gagika, który ponoć zapisał królestwo Ani, cesarzowi. Podczas uroczystości Epifanii i błogosławienia wody zdarzył się cud. Bieg wody odwrócił się aby nie została pobłogosławiona przez Greków. Ta, zapisana w kronikach, opowieść dobitnie przedstawia stosunek Ormian do Greków, starających się zdominować ich kraj i podporządkować patriarsze w Konstantynopolu.
W 1033 król Owanes - Symbat uwięził Petrosa I. Pod groźbą klątwy dostojnika, uwolniono go jednak. W 1042 po śmierci króla, władcą został nieletni Aszot II. Wybuchła wojna z Bizancjum, które zajęło Armenię, a Petrosa porwano do Konstantynopola. Zmarł w 1058.

</doc>
<doc id="93715" url="https://pl.wikipedia.org/wiki?curid=93715" title="Jan Weyher">
Jan Weyher



</doc>
<doc id="93721" url="https://pl.wikipedia.org/wiki?curid=93721" title="Kaduna">
Kaduna



</doc>
<doc id="93722" url="https://pl.wikipedia.org/wiki?curid=93722" title="John Spencer">
John Spencer



</doc>
<doc id="93723" url="https://pl.wikipedia.org/wiki?curid=93723" title="Kran">
Kran

Kran, bądź kurek – rodzaj zaworu (a raczej potoczna jego nazwa) z jednym wolnym króćcem pozwalającym na wolny odpływ cieczy (czasem gazu) z instalacji wodociągowej. Często stanowi część baterii kranów połączonych ze sobą, pozwalających na regulację przepływu z różnych instalacji. Szczególnie dobrze jest znana bateria dwóch kranów łącząca strumień z instalacji wody ciepłej i zimnej. Kran jest częścią armatury. Ma zazwyczaj konstrukcję zaworu regulacyjnego - tłokowego ("grzybkowego") lub kulowego.
Spośród wszystkich innych zaworów, do kranu przykłada się największą wagę pod kątem stosowania sztuki użytkowej. Jego wygląd ma niebagatelne znaczenie z punktu widzenia dekoracji wnętrz. 
Kran nie zawsze musi być na stałe zamontowany do instalacji. Odszpuntowuje się nim beczki, najczęściej z piwem lub winem. Aby zamknąć beczkę po odszpuntowaniu, używa się szpuntu.

</doc>
<doc id="93724" url="https://pl.wikipedia.org/wiki?curid=93724" title="Auckland">
Auckland

Auckland (wym. []; maor. Tāmaki-makau-rau) – miasto w Nowej Zelandii, położone w północno-zachodniej części Wyspy Północnej, między dwiema zatokami Oceanu Spokojnego: na zachodzie i Hauraki na wschodzie. Jest największym miastem w państwie, mieszka w nim 1 467 800 osób (ok. 29% ludności państwa) na obszarze 559,2 km², natomiast w regionie Auckland obejmującym również rozległe przedmieścia zamieszkuje 1 642 800 osób na obszarze 4894 km². Auckland to najważniejszy ośrodek gospodarczy, kulturalny i naukowy Nowej Zelandii.
Geografia.
Auckland jest położone nad Zatoką Hauraki w Górach Hunua u podnóża wygasłego wulkanu Eden (196 m n.p.m.). Okoliczne wzgórza pokryte są lasem deszczowym, a w okolicach miasta znajdują się 53 śpiące wulkany. Centrum miasta znajduje się na przesmyku między Portem Manukau na Morzu Tasmana i Portem Waitemata na Oceanie Spokojnym.
Historia.
Szacuje się, że populacja Maorysów na obszarze przesmyku przed przybyciem Europejczyków liczyła około 20 000 ludzi. Na miejscu dzisiejszego miasta Auckland znajdowała się w pierwszej połowie XIX wieku osada wielorybników. Konflikt o ziemię pomiędzy Europejczykami i Maorysami doprowadził do wojny w połowie XIX wieku. Miasto zostało założone przez Brytyjczyków w 1840 roku. Od tego czasu było stolicą brytyjskiej kolonii, aż do roku 1865. Oficjalnie prawa miejskie zostały nadane od roku 1871.
Populacja.
Populacja Auckland ma pochodzenie głównie europejskie, choć odsetek ludności azjatyckiej lub innej spoza Europy wzrósł w ostatnich dziesięcioleciach znacznie z powodu imigracji i zniesienia ograniczeń bezpośrednio lub pośrednio ze względu na rasę. Imigracja do Nowej Zelandii jest silnie skoncentrowana na Auckland (częściowo z powodów związanych z rynkiem pracy). Ta silna koncentracja na Auckland sprawiła, że służby imigracyjne przyznały dodatkowe punkty w związku z wymogami wizowymi dla osób zamierzających przeprowadzić się do innych części Nowej Zelandii. Imigracja z zagranicy do Auckland jest częściowo równoważona przez emigrację netto ludzi z Auckland do innych regionów Nowej Zelandii, głównie Waikato i Zatoki Obfitości.
Auckland jest zamieszkiwane przez największą społeczność Polinezyjczyków na świecie.
Klimat.
Auckland leży w strefie klimatu subtropikalnego typu oceanicznego. Charakteryzuje się umiarkowanie ciepłym latem i łagodnymi, wilgotnymi zimami. Dzienne temperatury maksymalne wahają się od ok. 15 °C w lipcu i sierpniu do 24 °C w lutym. Najwyższą zanotowaną temperaturę zarejestrowano w lutym i wynosiła ona 30,5 °C, natomiast najniższa zanotowana temperatura wynosiła -3,9 °C.
Transport.
Miejski transport publiczny oparty jest o autobusy, pociągi i promy. Usługi miejskiej komunikacji są świadczone przez różne firmy transportowe, których praca jest koordynowana przez agencję ARTA (Auckland Regional Transport Authority). Port Manukau jest największym portem morskim w kraju. Miasto posiada międzynarodowy port lotniczy, który obsługuje około miliona pasażerów międzynarodowych miesięcznie.
Miasta partnerskie.
Miasta partnerskie Auckland:
Miasta zaprzyjaźnione:

</doc>
<doc id="93727" url="https://pl.wikipedia.org/wiki?curid=93727" title="Stanisław Leśniewski (1886–1939)">
Stanisław Leśniewski (1886–1939)

Stanisław Leśniewski (ur. 28 marca lub 30 marca 1886 w Sierpuchowie, zm. 13 maja 1939 w Warszawie) – polski filozof i logik.
Życiorys.
Gimnazjalne wykształcenie otrzymał w 1904 na Syberii w Irkucku, a na studia uniwersyteckie wyjechał do Lipska, Heidelbergu i w 1909 do Monachium. Po studiach za granicą pojechał do Lwowa, by zrobić doktorat na tamtejszym uniwersytecie, gdzie kierownikiem katedry filozofii był Kazimierz Twardowski. W 1912 na podstawie pracy "Przyczynek do analizy zdań egzystencjalnych" obronił stopień doktora filozofii. Po wybuchu I wojny światowej w 1914 r. Leśniewski wyjechał do
Rosji i przez kilka lat przebywał w Moskwie, pracując jako nauczyciel matematyki w polskim gimnazjum. W 1918 przeniósł się do Warszawy, został członkiem założonego w 1915 roku Warszawskiego Instytutu Filozoficznego. Na przełomie 1918 i 1919 pracował w Departamencie Wyznań Religijnych i Szkolnictwa Wyższego Ministerstwa Edukacji. W tym samym czasie wynikły poważne problemy z jego habilitacją, spowodowane sprzeciwem Mścisława Wartenberga ostatecznie uzyskał w habilitację, jednak nie we Lwowie, a w Warszawie.
W 1919 został powołany na katedrę filozofii matematyki w Uniwersytecie Warszawskim. W 1936 Leśniewski został profesorem zwyczajnym. Zmarł trzy lata później po nieskutecznej operacji usunięcia nowotworu tarczycy. Został pochowany na cmentarzu Powązkowskim (kwatera 339-5-5).
Dorobek naukowy.
Jego prace obejmują stworzenie:
Wymienione systemy Leśniewskiego powstały w wyniku poszukiwań ugruntowania podstaw matematyki oraz w celu wyeliminowania antynomii z nauk dedukcyjnych. Systemy Leśniewskiego stanowią w logice wzór pod względem ścisłości i intuicyjności. W dorobku Leśniewskiego szczególnie warto również wymienić opracowanie teorii kategorii semantycznych, wprowadzenie rozróżnienia poziomów języka (na język i metajęzyk) oraz rozróżnienie zbiorów w sensie dystrybutywnym i kolektywnym.

</doc>
<doc id="93728" url="https://pl.wikipedia.org/wiki?curid=93728" title="Auckland (ujednoznacznienie)">
Auckland (ujednoznacznienie)



</doc>
<doc id="93729" url="https://pl.wikipedia.org/wiki?curid=93729" title="Morcheeba">
Morcheeba

Morcheeba – angielski zespół muzyczny grający muzykę z pogranicza trip hopu, rocka oraz downtempo. Założony w Londynie w 1995 przez Skye Edwards oraz braci Rossa i Paula Godfreyów. 

</doc>
<doc id="93730" url="https://pl.wikipedia.org/wiki?curid=93730" title="Szpunt">
Szpunt

Szpunt, czop – mały drewniany kołek, zwykle stożkowy, służący do zatykania otworu w beczce, czyli szpuntowania.
Zamknięcia takie stosowano najczęściej w beczkach nalewnych z klepek dębowych. Aby odszpuntować beczkę, nie wyciągało się czopa, lecz w jej ścianę wbijało (młotkiem) kran. Niektóre szpunty były zaopatrzone w kranik.
Inne znaczenia.
Nazwą szpunt lub szpuntowanie określa się także łączenie polegające na osadzeniu kołka w otworze – na przykład bagnet szpuntowy mocowany był w otworze lufy muszkietu.
Szpunt to także zamknięcie krytych drewnianych piszczałek organowych.

</doc>
<doc id="93732" url="https://pl.wikipedia.org/wiki?curid=93732" title="Tullio Levi-Civita">
Tullio Levi-Civita

Tullio Levi-Civita (ur. 29 marca 1873, zm. 29 grudnia 1941) – matematyk włoski. Laureat Medalu Sylvestera za rok 1922.
Znany głównie ze swych prac z rachunku tensorowego a także równań różniczkowych. Zajmował się także mechaniką ciał niebieskich, a zwłaszcza problemem trzech ciał. Na jego cześć nazwano symbol Leviego-Civity, zwany potocznie "epsilonem z trzema indeksami" lub "symbolem permutacyjnym".

</doc>
<doc id="93733" url="https://pl.wikipedia.org/wiki?curid=93733" title="Zieleniec (Duszniki-Zdrój)">
Zieleniec (Duszniki-Zdrój)

Zieleniec – część miasta Dusznik-Zdroju, położona w Górach Orlickich, na wysokości 800–960 m n.p.m., w południowym obszarze gminy miejskiej; ośrodek sportów zimowych. Miejscowość graniczy z Czechami.
Położenie.
Pomimo znacznej odległości od miasta, Zieleniec to część Dusznik-Zdroju położona na wschodnim zboczu Gór Orlickich, pomiędzy Šerlichem na południu a Orlicą na północy, na wysokości około 800–960 m n.p.m.
Warunki naturalne.
Ok. 1,5 km na wschód od zabudowy Zieleńca znajduje się torfowisko wysokie ze ścisłym rezerwatem przyrody Torfowisko pod Zieleńcem (występują tam m.in.: brzoza karłowata na jednym z trzech stanowisk w Polsce, sosna błotna, bagnica torfowa, rosiczki).
Cały teren Zieleńca został objęty specjalnym obszarem ochrony „Góry Orlickie” (Natura 2000), a także Obszarem Chronionego Krajobrazu Góry Bystrzyckie i Orlickie.
Historia.
Zieleniec powstał jako wieś w 1719 r. na terenie lasów królewskich. W 1762 r. zbudowano tu pierwszy drewniany kościół, w 1840 r. we wsi były: szkoła, młyn i kamieniołom, w później powstały dwa kolejne młyny oraz kuźnica przerabiająca miejscową rudę żelaza. Od XIX wieku miejscowość nabrała znaczenia turystycznego, powstała tu gospoda. Na początku XX wieku w Zieleńcu powstały trasy narciarskie, skocznia i tor saneczkowy, w okresie międzywojennym był to już duży kompleks sportów zimowych z pięcioma schroniskami.
Po 1945 r. miejscowość zaczęła podupadać, dopiero w latach 70. rozbudowano urządzenia sportowe i zaplecze gastronomiczno-noclegowe, tworząc wielki ośrodek sportów zimowych.
Dawniej Zieleniec był samodzielną wsią, uważaną za najwyżej położoną w Sudetach. Zieleniec został włączony do gminy miejskiej Duszniki-Zdrój, jako część miasta.
Do 1945 r. stosowano niemiecką nazwę "Grunwald". W 1946 r. ustalono urzędowo polską nazwę "Zieleniec".
Zabytki.
W Zieleńcu znajdują się następujące zabytki:
Turystyka.
Zieleniec jest popularnym ośrodkiem narciarskim, na jego terenie działa 48 wyciągów narciarskich. Latem jest dobrą bazą wypadową w Góry Orlickie i pobliskie Góry Bystrzyckie. Znajduje się tu schronisko PTTK „Orlica” oraz schronisko PTSM. Z Zieleńca można przejść do Czech; wjeżdżając wyciągiem do schroniska Masarykova chata i przy Drodze Orlickiej niedaleko Koziej Hali do miejscowości Olešnice v Orlických horách.
W Zieleńcu panuje specyficzny mikroklimat (jedyny taki w Polsce) – zbliżony do alpejskiego.
Kolarstwo w Zieleńcu.
Zieleniec w ostatnich latach stał się jedną z miejscowości na szlaku kolarskim w Polsce. Trenuje tutaj rokrocznie polska kadra kolarzy górskich. Maja Włoszczowska przygotowuje się głównie w Zieleńcu.
W sierpniu każdego roku w Zieleńcu odbywa się maraton kolarski "Klasyk Kłodzki – Mistrzostwa Polski w Maratonie Górskim", jeden z najcięższych w kraju. Mimo jego trudności liczba uczestników każdej edycji oscyluje w granicach 400 osób. Organizatorem maratonu jest Klub Kolarski Ziemi Kłodzkiej.
Również w sierpniu ma miejsce tutaj Memoriał im. Artura Filipiaka – Otwarte Mistrzostwa Dolnego Śląska w Maratonie MTB, poświęcony zmarłemu przedwcześnie kolarzowi.

</doc>
<doc id="93737" url="https://pl.wikipedia.org/wiki?curid=93737" title="Arka Noego (1625)">
Arka Noego (1625)

Arka Noego – polski okręt wojenny – pinka (pinasa). Prawdopodobnie został zbudowany w Pucku w 1625 roku. W źródłach okręt ten występuje pod niemiecką nazwą.
Historia.
Podczas wojny ze Szwecją, „Arka Noego”, „Wodnik” i „Król Dawid” uczestniczyły w pierwszej potyczce z flotą szwedzką 17 maja 1627 r., natykając się w pobliżu Helu na dwukrotnie liczniejsze okręty szwedzkie, zmierzające do Piławy. Kapitanem „Arki Noego” był Magnus Wesman. Po wymianie strzałów, obie eskadry rozeszły się, Polacy popłynęli na zachód. Następnego dnia 18 maja doszło do potyczki polskiego zespołu na wysokości Białogóry koło Łeby z konwojem 24 statków i okrętów szwedzkich. Po pojedynku artyleryjskim, z niewielkimi stratami w ludziach, Polakom udało się oderwać od nieprzyjaciela i polskie okręty pożeglowały do Kołobrzegu. Na „Arce Noego” rozerwaniu uległo jedno działo. Po kilku dniach okręty polskie powróciły do Wisłoujścia, przedzierając się przez linie szwedzkiej blokady Zatoki Gdańskiej.
„Arka Noego”, pod dowództwem Magnusa Wesmana, weszła następnie w skład drugiej eskadry okrętów polskich, która wzięła udział w zwycięskiej bitwie z eskadrą szwedzką pod Oliwą 28 listopada 1627 r. Okręt nie odegrał w bitwie większej roli; uczestniczył w nieudanej próbie pogoni za wycofującymi się Szwedami.
2 grudnia 1627 „Arka Noego” została wysłana w rejs rozpoznawczy w składzie czterookrętowej eskadry (ponadto: „Panna Wodna”, „Żółty Lew” i „Latający Jeleń”). Z rozpoznania powróciła 11 grudnia, uszkodzona przez sztorm, który rozproszył eskadrę. Podczas ataku szwedzkich wojsk na polskie okręty u ujścia Wisły koło Twierdzy Wisłoujście z 5 na 6 lipca 1628 roku, „Arka Noego” została wycofana w górę rzeki.
W styczniu 1629 roku „Arka Noego” wraz z innymi polskimi okrętami została oddana przez króla Zygmunta III Wazę na służbę habsburskiej Ligi Katolickiej toczącej wojnę trzydziestoletnią, przybywając do Wismaru 8 lutego. Polskie okręty, stacjonując w Wismarze walczyły z flotą duńską i szwedzką w drobnych i sporadycznych potyczkach. W styczniu 1632 Wismar skapitulował i „Arka Noego” z innymi okrętami wpadła w ręce Szwedów, którzy wcielili ją następnie do swojej służby. Brak danych o dalszym jej losie.

</doc>
<doc id="93741" url="https://pl.wikipedia.org/wiki?curid=93741" title="Ministerstwo Edukacji Narodowej">
Ministerstwo Edukacji Narodowej

Ministerstwo Edukacji Narodowej (MEN) – polski urząd administracji rządowej obsługujący ministra właściwego do spraw działu administracji rządowej oświata i wychowanie, przywrócony 5 maja 2006 w wyniku podziału Ministerstwa Edukacji i Nauki na MEN i Ministerstwo Nauki i Szkolnictwa Wyższego. Zlikwidowany, w jego miejsce od 1 stycznia 2021 istnieje Ministerstwo Edukacji i Nauki.
Struktura organizacyjna.
W skład ministerstwa wchodzi Gabinet Polityczny Ministra oraz następujące jednostki organizacyjne
Jednostki organizacyjne podległe ministrowi:
Jednostki organizacyjne nadzorowane przez ministra:
Jednostki organizacyjne nadzorowane przez ministra wspólnie z innymi organami:
Historia.
Pierwszym centralnym urzędem państwowym w Polsce właściwym w sprawach oświaty i wychowania była utworzona 14 października 1773 Komisja Edukacji Narodowej, uznawana za pierwsze w świecie ministerstwo nauki, oświaty i wychowania. Po okresie rozbiorów zostało utworzone 3 stycznia 1918 Ministerstwo Wyznań Religijnych i Oświecenia Publicznego. Po II wojnie światowej resort właściwy dla spraw oświaty i wychowania nosił różne nazwy i miał różne zakresy działania.
W 1945 Ministerstwo Oświaty założyło Państwowe Zakłady Wydawnictw Szkolnych (od 1974 Wydawnictwa Szkolne i Pedagogiczne).
W latach 1951–1972 w Ministerstwie (wtedy, Oświaty) istniała m.in. jednostka zajmująca się akcjami kolonijnymi (Pełnomocnik Rządu do Spraw Wczasów dla Dzieci i Młodzieży).
W 2019 Ministerstwo Edukacji Narodowej nie zdołało zapobiec rozpoczęciu 8 kwietnia ogólnopolskiego strajku nauczycieli, do którego przystąpiło blisko 2/3 ogółu publicznych placówek oświaty. 
Ministerstwo zostało zlikwidowane na mocy rozporządzenia Rady Ministrów z dnia 17 grudnia 2020 r. w sprawie utworzenia Ministerstwa Edukacji i Nauki oraz zniesienia Ministerstwa Edukacji Narodowej i Ministerstwa Nauki i Szkolnictwa Wyższego, a w jego miejsce od 1 stycznia 2021 zostało utworzone Ministerstwo Edukacji i Nauki.
Mauzoleum Walki i Męczeństwa w Warszawie.
Muzeum mieści się w dawnej siedzibie Gestapo w alei Jana Chrystiana Szucha 25 i jest filią Muzeum Więzienia Pawiak będącego oddziałem Muzeum Niepodległości.

</doc>
<doc id="93742" url="https://pl.wikipedia.org/wiki?curid=93742" title="Minister edukacji narodowej i sportu">
Minister edukacji narodowej i sportu



</doc>
<doc id="93743" url="https://pl.wikipedia.org/wiki?curid=93743" title="Minister edukacji narodowej">
Minister edukacji narodowej



</doc>
<doc id="93744" url="https://pl.wikipedia.org/wiki?curid=93744" title="Minister edukacji">
Minister edukacji



</doc>
<doc id="93745" url="https://pl.wikipedia.org/wiki?curid=93745" title="Minister sportu">
Minister sportu



</doc>
<doc id="93747" url="https://pl.wikipedia.org/wiki?curid=93747" title="Nasz System">
Nasz System

Nasz System (znany także błędnie jako "Strefa") – polski system licytacyjny w grze w brydża oparty na bazie systemu Martens-Przybora.
Baza systemu to otwarcia ze starszych piątek w przedziale 12 - 21 PC, klasyczne 1BA, naturalne 1♦ oraz 1♣ naturalne, bądź sprzedające rękę zrównoważoną z siłą mniejszą lub większa niż na otwarcie 1BA.
W strefie środkowej "Nasz System" używa wielu gadżetów i sztucznych konwencji, często mających na celu znalezienie krótkości jeżeli został już uzgodniony fit w kolorze starszym.

</doc>
<doc id="93748" url="https://pl.wikipedia.org/wiki?curid=93748" title="Korpus">
Korpus



</doc>
<doc id="93749" url="https://pl.wikipedia.org/wiki?curid=93749" title="Korpus (technika)">
Korpus (technika)

Korpus – rodzaj obudowy maszyny albo urządzenia. Pełni funkcję szkieletu, aby zapewnić odpowiednią wytrzymałość oraz zawiera punkty zaczepienia i podparcia elementów konstrukcyjnych. Jego części mogą służyć jako zbiorniki; drąży się w nim także kanały przepływowe i w związku z tym może pełnić rolę także jako dyfuzor albo konfuzor. W wielu rozwiązaniach posiada króćce. Synonim korpusu to kadłub, ale nim nie jest, ponieważ części kadłuba nie spełniają niektórych zadań maszynowych jak dyfuzor; kanał przepływowy czy króciec. Jednak w niektórych wypadkach wygodniej używa się określenia kadłub.
Konstrukcja.
Korpus jest zazwyczaj metalowy, jeżeli nie ma przeciwwskazań konstrukcyjnych. Odlewa się go z żeliwa lub rzadziej ze staliwa. Może być też spawany z blach. Czasem wykonuje się go z tworzyw sztucznych bądź z ceramiki. Mimo iż wiele jego elementów / powierzchni pozostawia się bez obróbki jak w przypadku odlewania, to jednak wykonuje się na nim mnóstwo operacji obróbki skrawaniem, aby wykonać gwintowane otwory dla śrub, otwory dla wałów, wyżłobienia dla uszczelnień, kanały dla czynnika, mocowania fundamentów, itp... Z uwagi na stosowanie materiałów podatnych na korozję zazwyczaj jest malowany. Niektóre jego powierzchnie się metalizuje. Czasem od zewnątrz jest użebrowany, aby odprowadzać ciepło. Najczęściej bywa, że korpus jest najcięższą częścią maszyny.

</doc>
<doc id="93750" url="https://pl.wikipedia.org/wiki?curid=93750" title="Kwedlinburg">
Kwedlinburg



</doc>
<doc id="93751" url="https://pl.wikipedia.org/wiki?curid=93751" title="Blackwood (brydż)">
Blackwood (brydż)

Blackwood to jedna z najbardziej popularnych konwencji brydżowych opracowana przez amerykańskiego brydżystę Easleya R. Blackwooda.
Istota tej konwencji to odzywka 4BA która pyta partnera o liczbę posiadanych asów. W pierwszej wersji tej konwencji odpowiadający używał prostej drabinki – pierwszy szczebel (5♣) pokazywał 0 lub 4 asy, drugi (5♦) jednego asa, trzeci – 2 asy itd.
Obecnie używa się wielu odmian konwencji, najpopularniejszą jest „rzymski blackwood” – odpowiadający liczy króla atu jako dodatkowego asa, a odpowiedzi są dwuznaczne:
Istnieje także wiele innych, mniej znanych wersji konwencji takich jak:

</doc>
<doc id="93752" url="https://pl.wikipedia.org/wiki?curid=93752" title="William H. Webster">
William H. Webster

William (Hedgcock) Webster (ur. 6 marca 1924) – amerykański prawnik, dyrektor Federalnego Biura Śledczego (FBI) w latach 1978-1987 oraz dyrektor Centrali Wywiadu (DCI) w latach 1987-1991.

</doc>
<doc id="93755" url="https://pl.wikipedia.org/wiki?curid=93755" title="Stayman">
Stayman

Stayman to popularna konwencja brydżowa opracowana przez amerykańskiego eksperta George'a Rapee, jednak pierwszą osobą która ten pomysł opublikowała i spopularyzowała był inny brydżysta Samuel Stayman.
Po naturalnym otwarciu 1BA, 2♣ to sztuczne pytanie o liczbę kart w kolorach starszych u otwierającego. W najprostszej (i najbardziej popularnej) wersji tej konwencji, odpowiedź 2♦ zaprzecza posiadania starszej czwórki, 2♥ pokazuje cztery kiery i nie zaprzecza możliwości posiadania czterech pików, a 2♠ obiecuje cztery piki, zaprzecza jednak możliwości posiadania czterech kierów.
Pytaniem "Staymana" może też być odzywka 3♣ po naturalnym, silnym otwarciu 2BA (niekiedy funkcjonuje to pod nazwą Baron).
Istnieje bardzo wiele odmian tej konwencji, podstawowe z nich to:

</doc>
<doc id="93756" url="https://pl.wikipedia.org/wiki?curid=93756" title="Inti Peredo">
Inti Peredo

Guido "Inti" Peredo Leigue (ur. 30 kwietnia 1938 w Trinidad, zm. we wrześniu 1969) – boliwijski działacz komunistyczny, brat Coco.
Wstąpił do Komunistycznej Partii Boliwii mając 12 lat. Był przewodniczącym Związku Młodzieży Komunistycznej Boliwii, następnie sekretarzem komitetu Miejskiego KP Boliwii w La Paz. W oddziale Che Guevary pełnił funkcję komisarza politycznego. Po zamordowaniu Che Inti prowadził nadal działalność partyzancką w departamencie Beni, z którego sam pochodził. Zginął we wrześniu 1969.
Jego kochanką była Niemka Monika Ertl, która podejmowała próby odbudowy partyzantki guevarystowskiej na początku lat 70. i również zginęła z rąk boliwijskich sił bezpieczeństwa.

</doc>
<doc id="93757" url="https://pl.wikipedia.org/wiki?curid=93757" title="Coco Peredo">
Coco Peredo

Roberto „Coco” Peredo Leigue (ur. 23 maja 1939 w Cochabambie, zm. 27 września 1967) – boliwijski działacz komunistyczny, brat Intiego.
Już jako jedenastoletni chłopiec wstąpił do Komunistycznej Partii Boliwii. W wieku 22 lat został sekretarzem Komitetu Miejskiego KP Boliwii w La Paz. Mając 23 lata chciał wstąpić do partyzantki w Wietnamie. Członek partyzantki boliwijskiej Che Guevary, ranny 26 września 1967, schwytany przez wojsko; następnego dnia został rozstrzelany przez porucznika Galindo. Zginął mając 28 lat.

</doc>
<doc id="93758" url="https://pl.wikipedia.org/wiki?curid=93758" title="Camilo Cienfuegos">
Camilo Cienfuegos

Camilo Cienfuegos Gorriaran (ur. 6 lutego 1932 w Hawanie, zm. 28 października 1959 na Oceanie Atlantyckim) – kubański rewolucjonista.
Życiorys.
Urodził się w ubogiej rodzinie w Hawanie. W okresie dyktatorskich rządów Fulgencio Batisty zasilił szeregi antyrządowej opozycji. W 1955 roku po raz pierwszy spotkał się z Fidelem Castro. Wziął udział w szkoleniu partyzanckim Ruchu 26 Lipca w Meksyku. W listopadzie 1956 roku, wraz z grupą dysydentów wypłynął na jachcie Granma na Kubę. Na miejscu został jednym z koordynatorów rewolucji. W 1957 roku mianowany został głównodowodzącym Armii Powstańczej. 31 grudnia 1958 roku wziął udział w kluczowej dla rewolucji bitwie o Santa Clarę. Walczył w niej u boku Che Guevary. Po zwycięstwie rewolucji służył w armii kubańskiej. Zginął w katastrofie lotniczej 28 października 1959 roku. 
Jego imię w okresie PRL nosiły Zakłady Naprawcze Taboru Kolejowego w Mińsku Mazowieckim

</doc>
<doc id="93761" url="https://pl.wikipedia.org/wiki?curid=93761" title="NTSC">
NTSC

NTSC – amerykański system telewizji analogowej. Nazwa pochodzi od pierwszych liter nazwy organu, który zatwierdził system – National Television System Committee (pol. „Narodowy Komitet ds. Systemu Telewizyjnego”).
NTSC jest systemem obowiązującym w wielu krajach Ameryki, Azji wschodniej i Pacyfiku.
Historia.
Krajowy Komitet ds. Systemu Telewizyjnego został powołany w roku 1940 przez Federalną Komisję Łączności (Federal Communications Commission) w celu opracowania wspólnego dla całego obszaru Stanów Zjednoczonych standardu telewizji analogowej. Było to skutkiem konfliktu pomiędzy amerykańskimi korporacjami telewizyjnymi, lansującymi własne niezgodne ze sobą, sposoby przesyłania sygnału telewizyjnego. W marcu roku 1941 komitet opublikował system dla telewizji czarno-białej, natomiast w styczniu roku 1950 komitet przystąpił do opracowania systemu dla telewizji kolorowej. Został on opublikowany w marcu roku 1953 jako standard telewizji kolorowej NTSC. Nowy system zachował pełną kompatybilność ze swym czarno-białym poprzednikiem.
Szczegóły techniczne.
System NTSC (NTSC-M) jest stosowany dla obrazów w formacie złożonym z 525 linii na klatkę, przy częstotliwości odświeżania 59,94 Hz (jest to skutkiem stosowania w Stanach Zjednoczonych częstotliwości prądu przemiennego wynoszącej 60 Hz) i 29,97 klatkach na sekundę. Odpowiedzialna za 2/3 informacji o barwie fala podnośna przenosi jednocześnie informacje o dwóch składowych danej barwy – czerwonej i zielonej. Powoduje to dużą podatność na zakłócenia fazowe.
Krytyka.
Inżynierowie i technicy nie darzą systemu NTSC zbytnim szacunkiem i złośliwie rozszyfrowują jego skrót jako "Never The Same Color" (pol. „Nigdy ten sam kolor”), "Never Twice the Same Color" („Nigdy dwa razy taki sam kolor”) lub "Never Tested Since Christ" („Nietestowany od czasów Chrystusa”). Owa niechęć wynika z trapiących ten standard problemów, m.in. tendencji obrazu do utraty równowagi barw (wskutek zmiany fazy sygnału z powodu zakłóceń czy tłumienia; odbiorca widzi wtedy np. niebieskawe twarze lub zielonkawe niebo) czy małej rozdzielczości 525 linii na klatkę.
Odbiorniki telewizyjne obsługujące ten system muszą być wyposażone w regulator równowagi barw, którym odbiorca może ustawić właściwe barwy na ekranie. Chociaż stosuje się układy do automatycznej regulacji równowagi barw, to jednak nawet najnowsze algorytmy w nich stosowane nierzadko zawodzą, co zmusza odbiorcę do ręcznej regulacji.
Powyższa wada nie ujawnia się przy przesyłaniu sygnału na krótkim dystansie poprzez ekranowany kabel (np. w pracy studyjnej), ponieważ wtedy można ograniczyć zakłócenia i tłumienie.
Warianty systemu NTSC.
System NTSC w swej oryginalnej postaci stosowany jest wraz z klasycznym systemem telewizji monochromatycznej M. Od systemu NTSC-M odróżnia się stosowany w Japonii system NTSC-J, gdzie częściowo zastosowano technologię właściwą dla systemu PAL. Różnice te są bardzo niewielkie.
Kraje i terytoria używające systemu NTSC.
Azja.
Japonia, Filipiny, Korea Południowa, Republika Chińska (Tajwan).
Ameryka Północna.
Bahamy, Bermudy, Kanada, Meksyk, USA (obecnie wszystkie stacje z silną transmisją sygnału przeszły na nadawanie cyfrowe).
Ameryka Środkowa.
Antigua i Barbuda, Aruba, Antyle Holenderskie, Barbados, Belize, Brytyjskie Wyspy Dziewicze, Dominika, Dominikana, Gwatemala, Grenada, Haiti, Honduras, Kuba, Kostaryka, Kajmany, Montserrat, Panama, Salwador, Saint Kitts i Nevis, Saint Lucia, Saint Vincent i Grenadyny, Trynidad i Tobago, Wyspy Dziewicze Stanów Zjednoczonych.
Ameryka Południowa.
Boliwia, Chile, Kolumbia, Ekwador, Gujana, Jamajka, Peru, Surinam, Wenezuela.
Oceania.
Federacja Mikronezji, Fidżi, Guam, Mariany Północne, Midway, Wyspy Marshalla, Palau, Samoa, Samoa Amerykańskie.
Publikacje.
Opis standardu systemu NTSC został opublikowany przez agendę ONZ "International Telecommunications Union" w roku 1998 w dokumencie pod tytułem "Recommendation ITU-R BT.470-6, Conventional Television Systems".

</doc>
<doc id="93762" url="https://pl.wikipedia.org/wiki?curid=93762" title="Krach">
Krach



</doc>
<doc id="93766" url="https://pl.wikipedia.org/wiki?curid=93766" title="Laibach">
Laibach

Laibach – słoweński zespół muzyczny, założony w 1980 roku w górniczo-przemysłowej miejscowości Trbovlje w byłej Jugosławii.
Skrzydło muzyczne interdyscyplinarnego kolektywu artystycznego "Neue Slowenische Kunst (NSK)", w którego skład wchodzą: grupa sztuki wizualnej IRWIN, grupa teatralna Noordung (dawniej Gledališče Sester Scipion Nasice), studio grafiki i designu Novi Kolektivizem i Departament Czystej i Stosowanej Filozofii. Laibach uczestniczył również w projektach artystycznych "Germania", "Strom und Klang", "Kraftbach", "Peter Paracelsus" i "300.000 Verschiedene Krawalle". Zespół stworzył muzykę do wielu przedstawień teatralnych takich jak: Makbet, Krst pod Triglavom, No Fire Escape in Hell czy Molitevi stroj. Część utworów bazuje na przeróbkach piosenek najbardziej znanych zespołów światowych, takich jak The Beatles, Queen, Europe czy The Rolling Stones.
Nazwa zespołu „Laibach” pochodzi od niemieckiej nazwy Lublany, kojarzącej się z okresem okupacji przez nazistowskie Niemcy i tysiącletnim panowaniem Habsburgów. Prowokacyjna nazwa oraz stosowanie odniesień ideologicznych, politycznych i religijnych w twórczości zespołu stały się pretekstem do wprowadzenia zakazu występów Laibacha na terenie Jugosławii.
Laibach i inne grupy kolektywu NSK posługiwały się podobną estetyką, pozycjonując się jako retrogarda (straż wsteczna) w opozycji do awangardy politycznej, za którą uważała się ówczesna partia komunistyczna oraz stosując strategię artystyczną nad-identyfikacji czy też nad-utożsamienia się z systemem. Slavoj Žižek określił to jako „rozbijanie systemu (panującej ideologii) nie poprzez jego ironiczną imitację, ale poprzez przesadne utożsamianie się z nim [nad-utożsamienie się] i wywlekanie na światło dzienne bezwstydnego super ego systemu, przesadna identyfikacja blokuje jego skuteczność”.
Historia.
Laibach z Tomažem Hostnikiem (1980–1982).
Grupa Laibach została założona w 1980 roku w górniczo-przemysłowej miejscowości Trbovlje w byłej Jugosławii. Zespół współpracował z grupą sztuki wizualnej IRWIN i grupą teatralną Rdeči Pilot.
Nazwa zespołu – „Laibach” – pochodzi od niemieckiej nazwy Lublany, która wzmiankowana była po raz pierwszy w 1144 roku, następnie używana była w okresie tysiącletniego panowania Habsburgów oraz podczas okupacji Jugosławii przez nazistowskie Niemcy. Nazwa ta, niosąca z sobą wiele konotacji i skojarzeń, wywołała z początku wiele kontrowersji. Sam zespół, w wywiadzie udzielonym w 1984 roku, stwierdził, że wraz z powstaniem młodzieżowej grupy kulturowej nazwa pojawiła się w historii po raz czwarty, zwiastując możliwości powstania upolitycznionej i systematycznie ideologicznej sztuki jako konsekwencji upolitycznienia i zideologizowania. Laibach uważa rozpoczęcie swojej działalności za „powrót uciśnionych” a nazwa „Laibach” była hasłem. Laibach utrzymuje, że jeśli historia jest tłamszona, to „wykipi” a pojawienie się nazwy „Laibach” po raz czwarty symbolizowało erupcję tłamszonej historii.
Od początku działalności zespół spotykał się z niechęcią ze strony ówczesnych komunistycznych władz państwa. W 1980 roku Laibach przygotowywał w Trbovlje projekt multimedialny „Rdeči Revirji” (pol. Czerwone Dzielnice) – w odzewie na strajk miejscowych górników – który został objęty zakazem władz jeszcze przed otwarciem. Na plakatach reklamujących projekt umieszczono bowiem czarny krzyż przypominający "Czarny krzyż" Kazimierza Malewicza i krzyże malowane na niemieckich pojazdach z okresu II wojny światowej. Pod krzyżem znajdowało się jedno słowo – „Laibach”. Władze uznały plakat za wysoce niewłaściwy i nieodpowiedzialny.
Pierwsze koncerty zespołu miały miejsce w 1982 roku w Lublanie, Belgradzie i Zagrzebiu w ramach trasy tournée po trzech stolicach. Styczniowemu koncertowi w Lublanie towarzyszyła wystawa „Žrtve letalske nesreče” (pol. Ofiary wypadku samolotowego). Styl muzyczny grupy określany był wówczas jako industrial – zespół używał na scenie gramofonów i samodzielnie skonstruowanych instrumentów. Podczas festiwalu Novi Rock w Lublanie, występujący w mundurze wojskowym wokalista Tomaž Hostnik został zraniony butelką w twarz, jednak koncertu nie przerwał. W owym czasie każdy koncert Laibacha miał własny tytuł – ten festiwalowy nazywał się „Dotik Zla” (pol. Dotyk Zła). 21 grudnia 1982 roku Hostnik popełnił samobójstwo. Nowym wokalistą zespołu został Milan Fras.
Lata 1983–1988.
23 kwietnia 1983 roku, podczas wspólnego koncertu w Zagrzebiu z grupami 23 Skidoo i Last Few Days doszło do incydentu z wojskiem jugosłowiańskim i policją chorwacką. Koncert zatytułowany był „Mi kujemo bodočnost” (pol. Wykuwamy przyszłość). Podczas pokazu multimedialnego wyświetlano jednocześnie dwa filmy – jeden „Revolucija še traja” (pol. Rewolucja trwa) i drugi – film pornograficzny, których obrazy nakładały się na siebie, tak że w pewnym momencie na ekranie pojawił się obraz zmarłego prezydenta Jugosławii Tito obok prącia. Wojsko i policja przerwały koncert. Zespół musiał opuścić Chorwację.
Wkrótce po tym, Laibach podpisał kontrakt płytowy z państwową wytwórnią ZKP RTV na nagranie pierwszego albumu LP „Nebo žari” (pol. Niebo się żarzy). Wytwórnia wycofała się jednak z umowy, ponieważ postawa Laibacha i NSK nie była pewna ideologicznie. 23 kwietnia 1983 roku Laibach zadebiutował w telewizji w programie informacyjno-publicystycznym TV Tednik, co wywołało negatywne reakcje władz – członkom grupy zabroniono występów na koncertach i używania niemieckiej nazwy Laibach.
Zespół udał się wtedy w międzynarodową trasę koncertową „The Occupied Europe Tour '83” z szesnastoma koncertami w ośmiu krajach Europy wschodniej i ośmiu Europy zachodniej. Występy grupy cieszyły się dużym zainteresowaniem. Laibach posługiwał się estetyką realnego socjalizmu, nazizmu i faszyzmu, wykonując piosenki w języku niemieckim oraz przeróbki utworów w języku angielskim.
W 1984 roku członkowie grupy przenieśli się do Londynu, gdzie podejmowali się prac fizycznych i pracowali dorywczo – m.in. statystowali jako żołnierze w filmie Stanleya Kubricka Full Metal Jacket. W tym samym roku zespół wystąpił na tajnym koncercie w Lublanie, by upamiętnić zmarłego Tomaža Hostnika. Również w 1984 członkowie Laibachu wraz z grupami IRWIN i Rdeči Pilot powołali do życia interdyscyplinarny kolektyw artystyczny "Neue Slowenische Kunst (NSK)". Symbolem NSK stał się charakterystyczny krzyż Laibacha z siekierą projektu niemieckiego grafika i antynazisty Johna Heartfielda, rogami jelenia i kołem zębatym.
W kwietniu 1985 roku zespół wydał swój debiutancki album studyjny „Laibach” w wytwórni Ljubljana ŠKUC Ropot, bez nazwy zespołu na okładce i bez fragmentu przemowy Tito, który został wycięty przez cenzorów. W tym samym roku niemiecka wytwórnia Walter Ulbricht Schallfolien (WUS) wydała album „Rekapitulacija 1980–1984”, będący zbiorem wcześniejszych eksperymentalnych nagrań, a niezależna wytwórnia brytyjska Cherry Reddie singiel „Die Liebe ist die grösste Kraft, die alles schafft”. W ramach współpracy z WUS, Laibach wystąpił w czerwcu 1985 roku na festiwalu Neu Konservatiw w Hamburgu a następnie w Monachium, Berlinie, Akwizgranie i Wiesbaden – trasa zatytułowana była „Die erste Bombardierung – Laibach über dem Deutschland” (pol. Pierwsze bombardowanie – Laibach nad Niemcami).
W 1985 roku Laibach wydał przez Cherry Red drugi album studyjny „Nova Akropola” (pol. Nowy Akropol). Po wydaniu albumu, zespół dał swój pierwszy legalny koncert w Słowenii, zatytułowany „Krvava gruda, plodna zemlja” (pol. Krwawa ziemia, płodna ziemia). Członkowie zespołu wystąpili do władz o zgodę na używanie nazwy Laibach i pozwolenie na występy publiczne – prośbę rozpatrzono pozytywnie. Zespół zdobył nagrodę Zlata ptica (pol. Zloty ptak) podczas Jugosłowiańskiego Dnia Młodzieży.
6 lutego 1986 roku grupa teatralna NSK Gledališče Sester Scipion Nasice wystawiła sztukę „Krst pod Triglavom” (pol. Chrzest pod Triglavem), do której muzykę napisał Laibach. Muzyka została wydana przez WUS i Sub Rosa Records w 1987 roku na podwójnym albumie „Klangniederschrift einer Taufe”.
W tym samym roku, w Londynie grupa nagrała kilka utworów dla prezentera radiowego BBC i dyskdżokeja Johna Peela na potrzeby jego audycji radiowej. Nagrania z tej sesji wydano na CD w 2002 roku – John Peel Sessions.
Również w 1986 roku grupa występowała w sztuce tancerza Michaela Clarka „No Fire Escape from Hell” w Londynie i Manchesterze.
W 1987 roku zespół dostał się pod skrzydła wytwórni Mute Records i wydał trzeci album studyjny „Opus Dei” razem ze słoweńskim pianistą Slavko Avsenikiem. Na płycie znalazły się m.in. „Geburt einer Nation” przeróbka „One Vision” zespołu Queen, „Leben heißt Leben” przeróbka „Live Is Life” austriackiej grupy Opus a także „The Great Seal” – hymn państwa NSK z tekstem z przemówienia Winstona Churchilla „We shall fight on the beaches” z 1940 roku. Na okładce wewnętrznej znalazła się praca Johna Heartfielda przedstawiająca swastykę złożoną z czterech, ociekających krwią siekier. Z powodu użycia na okładce płyty nazwy "Opus dei" zestawionej z symbolami nazistowskimi, katolicka organizacja Opus Dei wytoczyła grupie proces, jednak sprawa została rozstrzygnięta na korzyść zespołu. Po wydaniu płyty, grupa udała się w trasę koncertową po Europie – na konferencji prasowej w Paryżu członkowie grupy wyznali, że wpływ na nich ma Tito, Toto i Tati.
Stylistycznie, utwory na płytach „Nova Akropola” i „Opus Dei” oddalają się od industrialu w stronę militarnego klasycyzmu.
W 1987 roku Laibach stworzył muzykę do inscenizacji Makbeta w reżyserii Wilfrieda Minksa w Deutsches Schauspielhaus w Hamburgu; sami muzycy byli częścią inscenizacji. Benjamin Henrichs tak zrecenzował ten spektakl:
W 1988 roku zespół wydał album „Let It Be” zawierający przeróbki i utwory nawiązujące do piosenek The Beatles z płyty Let It Be, poza piosenką tytułową.
W 1989 roku, podczas koncertu w Belgradzie filozof NSK Peter Mlakar wygłosił mowę cynicznie parodiując przemówienia Slobodana Miloševicia z SPA Kosowo.
Lata 90. XX wieku.
Okres na początku lat 90. XX wieku po upadku bloku wschodniego charakteryzował się tym, że Laibach korzystał z elementów zapożyczonych z innych gatunków a ich utwory nawiązywały na przykład do stylistyki techno ("Final Countdown" z "NATO").
Z przeróbek utworów The Rolling Stones składał się kolejny album „Sympathy for the Devil” wydany w 1990 roku.
21 grudnia 1990 roku zespół obchodził 10-lecie swojej dzielności artystycznej i z tej okazji wystąpił po raz pierwszy w rodzinnym mieście Trbovlje. Koncert ten uświetnił powołanie do życia państwa NSK, z własną walutą, flagą i paszportem.
W 1991 roku Słowenia uzyskała niepodległość. W 1992 roku, Laibach wydał kolejny album „Kapital”, prezentując własną wizją materializmu. W 1993 roku wytwórnia Mute wydała album z koncertami grupy z Lublany, Zagrzebia i Belgradu z 1982 roku, prezentując dokument politycznego zaangażowania zespołu z wczesnych lat działalności.
W 1994 roku zespół nagrał album „NATO” zainspirowany wydarzeniami wojny w Bośni i Hercegowinie, zawierający przeróbki utworów o tematyce wojennej w konwencji techno i pop. Na płycie znalazły się m.in. „The Final Countdown” zespołu Europe, „In the Army Now” zespołu Status Quo, „Indian Reservation” Johna D. Loudermilka i „Marš na Drinu” ("Na Drinu") – serbski marsz z okresu I wojny światowej autorstwa Stanislava Biničkiego.
W latach 1994–1995 grupa odbyła trasę koncertową „The Occupied Europe NATO Tour 1994–95”, a materiał z trasy został wydany w ramach projektu NATO. Udokumentowano m.in. koncert z Sarajewa w dniu podpisania układu w Dayton.
W 1996 roku zespół opracował własną wersję opery rockowej Andrew Lloyda Webbera Jesus Christ Superstar.
15 maja 1997 roku grupa występowała razem ze słoweńską orkiestrą symfoniczną pod batutą Marko Letonji’ego oraz chórem Tony’ego Tomšicia podczas ceremonii otwarcia Europejskiego Miesiąca Kultury w Lublanie. Podczas koncertu zaprezentowano wczesne utwory Laibacha w wersji orkiestrowej. W tym samym roku został wydany album „M.B. December 21, 1984”, zawierający zapis tajnego koncertu Laibacha w Malic Belic Hall w Lublanie w 1984 roku. 14 listopada 1997 roku podczas kolejnego koncertu w Belgradzie, Peter Mlakar przemówił ponownie – jednak tym razem jego przesłanie odebrano z mieszanymi uczuciami – Maklar zwrócił się do publiczności słowami „zjedzcie tę świnię i przetrawcie ją raz na zawsze”, przy czym odnosił się do urzędującego wówczas prezydenta Serbii Slobodana Miloševicia.
XXI wiek.
W 2003 roku zespół wydał album „WAT” (We Are Time), na którym znalazł się również utwór „Tanz mit Laibach” zainspirowany twórczością niemieckiej grupy DAF. Współautorem tekstów był Peter Mlakar a muzykę współtworzyli Iztok Turk i DJ-e Umek, Bizzy i Dojaja.
W 2004 roku grupa wydała dwupłytowy album z remiksami najpopularniejszych, najbardziej „hymnowych” utworów zespołu oraz jeden nowy utwór – cover „Mama Leone” Bino. Wydawnictwo zawiera również 40. stronicową biografię zespołu autorstwa Alexeia Monroe.
W 2006 roku Laibach wydał album „Volk” z utworami inspirowanymi hymnami państwowymi oraz hymnem fikcyjnego państwa NSK „Das Lied der Deutschen” – napisanym w 1797 roku i wykonywanym w okresie Republiki Weimarskiej. Tytuł płyty opiera się na grze słów – słowo "Volk" w języku niemieckim oznacza 'lud', natomiast w języku słoweńskim znaczy 'wilk' (przewrotnym pomysłem było umieszczenie na okładce płyty obrazka przedstawiającego owce).
1 czerwca 2006 roku zespół wykonał własną interpretację „Die Kunst der Fuge” Bacha na koncercie w rodzinnym mieście kompozytora w Lipsku podczas dorocznego festiwalu Bachfest. Interpretacja Laibacha została wydana na płycie „Laibachkunstderfuge” w 2008 roku.
18 kwietnia 2009 roku zespół wystąpił ponownie ze słoweńską orkiestrą symfoniczną pod batutą Izidora Leitingera w Lublanie, interpretując fragmenty utworów Wagnera takich jak Tannhäuser, Zygfryd i Walkiria. Koncert zatytułowany był „Volkswagner”.
W 2012 roku zespół wraz z Benem Watkinsem z Juno Reactor skomponował muzykę do filmu Timo Vuorensoli Iron Sky.
14 kwietnia 2012 roku Laibach wystąpił w Tate Gallery w Londynie z koncertem pod tytułem „Monumental Retro-Avant-Garde”. Jesienią 2012 roku Laibach koncertował w kopalni Velenje – koncert zatytułowany był „Kohle ist Brot” (pol. Węgiel jest chlebem) i był częścią programu artystycznego Mariboru z okazji pełnienia funkcji europejskiej stolicy kultury w roku 2012.
W listopadzie 2012 roku teatr Schauspielhaus w Düsseldorfie wystawił inscenizację sztuki Lwa Tołstoja „Die Macht der Finsternis” (pol. Ciemna potęga) w reżyserii Sebastiana Baumgartena, do której muzykę stworzył Laibach.
W marcu 2014 roku zespół wydał album „Spectre”. W tekstach poruszana jest tematyka kapitalizmu, ucisku i inwigilacji obywateli poprzez polityków i władze. Zespół czerpał inspiracje z działalności ruchu Occupy Wall Street i demaskatorów takich jak Edward Snowden, Bradley Manning i Julian Assange. Zespół powołał do życia symboliczną partię Spectre-Party, by zainicjować zmiany społeczne. Książeczka partyjna oraz teksty pieśni partyjnych zostały dołączone do limitowanej wersji CD albumu Spectre.
W lipcu 2014 roku Laibach wydał płytę o powstaniu warszawskim, na której znalazły się trzy utwory: „Warszawskie dzieci”, „Zog nit keyn mol” i „Mach dir nichts daraus”. Projekt zrealizowano na zlecenie Narodowego Centrum Kultury i sfinansowano ze środków Ministerstwa Kultury i Dziedzictwa Narodowego z okazji obchodów 70. rocznicy powstania warszawskiego.
W sierpniu 2015 roku Laibach, jako pierwsza profesjonalna zagraniczna grupa muzyczna, dał koncert w stolicy Korei Północnej Pjongjangu w ramach obchodów 70. rocznicy wyzwolenia Półwyspu Koreańskiego spod okupacji Japonii. Występ utrzymany był w konwencji północnokoreańskiej propagandy – na ekranie wyświetlano plakaty propagandowe a zespół zagrał m.in. utwory z musicalu „Dźwięki muzyki” z 1965 roku – jednego z nielicznych filmów „zachodnich” dopuszczonych do dystrybucji w Korei Północnej oraz przeróbkę tradycyjnej pieśni koreańskiej „Arirang”.
Strategia artystyczna.
Retro-awangarda.
Artystyczna koncepcja Laibacha określana jest mianem (monumentalnej) retro-awangardy – retrogardy (straży wstecznej):
Prace muzyczne i plastyczne Laibacha są wyrazem tego podejścia poprzez zastosowanie elementów, symboli, znaków i cytatów z najróżniejszych kontekstów artystycznych i polityczno-historycznych, ale przede wszystkim ideologii totalitarnych XX wieku. Laibach często sięga do motywów wykorzystywanych w marszach wojskowych, symboli totalitarnych, estetyki faszystowskiej, stylizując podobnie swój wizerunek, czego celem jest podkreślenie zagrożeń związanych z totalitaryzmem. Okładki ich płyt czy też elementy scenografii koncertowej często zdobią przerobione symbole religijne i totalitarne, związane ze sobą w specyficzny sposób, jak np. Matka Boska z Leninem na rękach, czy sylwetka Chrystusa na tle czarnego krzyża, jakiego używało niemieckie wojsko w trakcie drugiej wojny światowej.
Muzycznie Laibach czerpał ze stylistyki m.in. heavy metal, muzyki disco i techno, wykorzystywał elementy i przeróbki dzieł klasycznych, m.in. Gustava Holsta, Antona Brucknera, Carla Orffa, Liszta i Szostakowicza, czy utworów współczesnych artystów rockowych, m.in. Queen, The Beatles czy The Rolling Stones. Laibach pobiera materiał muzyczny różnego pochodzenia i przetwarza go do własnych celów, w artystyczny ready-made w sensie Marcela Duchampa i Josepha Beuysa:
Nad-identyfikacja.
Postawa retro-awangardy przyjmowana nie jest w celu osiągnięcia ironii, satyry, przesady czy dystansu krytycznego, lecz w celu nad-identyfikacji z systemem. Słoweński filozof Slavoj Žižek określił to jako „trawersowanie chimery”. Laibach nie przyjął tradycyjnej postawy wolnościowej historycznych ruchów awangardowych (czy im współczesnego jugosłowiańskiego ruchu punkowego), lecz świadomie symulował w swoich pracach podatność takich ruchów na skorumpowanie przez system polityczny:
Radykalne podejście nad-identyfikacji kulminuje w totalitarnej i po części wojennej inscenizacji Laibacha i związane z tym roszczenie absolutności, które jest symbolicznym zawłaszczeniem funkcji ideologii i reżimu totalitarnego:
W odpowiedzi na pytanie czy członkowie Laibacha są faszystami, wokalista zespołu odpowiedział:
Wpływ artystyczny.
Laibach był inspiracją dla niemieckiej grupy Rammstein. W 1999 roku został wydany album „Various – Schlecht Und Ironisch – Laibach Tribut”, na którym znalazły się utwory wielu zespołów industrialnych i eksperymentalnych, wystąpili m.in. Kirlian Camera czy Prager Handgriff.

</doc>
<doc id="93768" url="https://pl.wikipedia.org/wiki?curid=93768" title="John Carpenter">
John Carpenter

John Howard Carpenter (ur. 16 stycznia 1948 w Carthage w stanie Nowy Jork w USA) – amerykański reżyser filmowy i scenarzysta, twórca głównie horrorów oraz filmów science fiction.
Do niektórych filmów sam pisze scenariusze, niekiedy też sam komponuje muzykę. Jest współscenarzystą kultowego slashera "Halloween", który zapoczątkował serię horrorów i otworzył mu drogę do hollywoodzkiej kariery. Cechą rozpoznawalną w filmach Carpentera jest pokazywanie grozy w postaci kroczących lub też stojących w bezruchu postaci, jakby bezwolnych, opanowanych przez destruktywne zło, którego geneza jest różna w różnych filmach ("Atak na posterunek 13", "Mgła", "Ucieczka z Nowego Jorku", "Coś", "Książę ciemności", "Oni żyją", "Wioska przeklętych", "Łowcy wampirów", "Duchy Marsa"). Charakterystyczne jest też dla Carpentera stawianie głównego bohatera przed dylematem natury moralnej, gdy jego bliżsi znajomi przechodzą niezamierzoną mentalną oraz fizyczną transformację przechodząc na stronę zła, stanowiącego bezwzględne zagrożenie i musi podjąć decyzję o ich unicestwieniu. ("Coś", "Książę ciemności", "Łowcy wampirów").
Komentarze audio.
John Carpenter jest entuzjastą płytowych materiałów dodatkowych. Bardzo chętnie udziela się w nagrywaniu komentarzy audio do wydań DVD swoich filmów, w których przeważnie występuje wraz z innym członkiem ekipy danego filmu. Jego komentarze, pełne ciekawostek i anegdot z produkcji filmu, są uznawane za jedne z najlepszych i najbardziej wartościowych merytorycznie. Przed wprowadzeniem formatu DVD, reżyser nagrał dwa komentarze dla wydań na nośniku LaserDisc. Obecność komentarzy audio na płytach DVD z filmami Johna Carpentera nie jest jednakowa dla wydań w różnych krajach. Niektóre komentarze były obecne tylko w edycjach amerykańskich, niektóre tylko w brytyjskich. Kilka z nich zostało umieszczonych na polskich wydaniach DVD. Carpenter kończy swoje komentarze frazą: "thanks for watching and see you at the movies" (ang. "dzięki za obejrzenie i do zobaczenia w kinie").

</doc>
<doc id="93769" url="https://pl.wikipedia.org/wiki?curid=93769" title="Pittsburgh">
Pittsburgh

Pittsburgh – miasto w Stanach Zjednoczonych, w stanie Pensylwania, ośrodek administracyjny hrabstwa Allegheny, położone nad zbiegiem rzek Allegheny i Monongahela, dających w tym miejscu początek rzece Ohio. W 2020 roku miasto liczyło 302 971 mieszkańców, a obszar metropolitalny – 2 370 930.
Historia.
W 1754 Francuzi założyli w tym miejscu Fort Duquesne, wyparci zostali przez Brytyjczyków w 1758. Miasto rozplanowane zostało w 1764 roku, nazwane na cześć polityka Williama Pitta. Pittsburgh prawa miejskie otrzymał w 1816. Miasto rozwinęło się w XIX wieku jako ośrodek przemysłowy, w szczególności hutnictwa stali, czemu sprzyjał duży napływ imigrantów z Europy. W szczytowym okresie, przypadającym na lata 50. XX wieku, Pittsburgh liczył nieco ponad 675 000 mieszkańców.
Obecnie centrum bankowo-biznesowe (siedziby koncernów Gulf Oil, Westinghouse Electric, National Steel). Ośrodek naukowy (m.in. Uniwersytet Pittsburski, założony w 1787, oraz politechnika Carnegie Mellon University) i kulturalny (znana orkiestra filharmoniczna, muzea, galerie sztuki nowoczesnej).
Gospodarka.
Tradycyjnie uznawany jako centrum przemysłu hutniczego w Stanach Zjednoczonych, nosi przydomek "Miasto Stali" (ang. "Steel City"). Był ośrodkiem przemysłu maszynowego, elektrotechnicznego, środków transportu, chemicznego, szklarskiego, ale od kilkunastu lat przekształca się w centrum usług. Dużą rolę pełnią usługi zdrowotne (University of Pittsburgh Medical Center) – Pittsburgh jest siedzibą licznych szpitali i centrum badań zdrowotnych.
Transport.
Ważny węzeł komunikacji kolejowej i drogowej. Pittsburgh posiada komunikację autobusową, lekkiej kolei i port rzeczny oraz międzynarodowy port lotniczy.
Kultura.
Pittsburgh jest siedzibą licznych muzeów, m.in. Muzea Carnegie w Pittsburghu. W mieście znajduje się również The Andy Warhol Museum.
W Pittsburghu mają swoją siedzibę zespoły sportowe:

</doc>
<doc id="93770" url="https://pl.wikipedia.org/wiki?curid=93770" title="Chromatyna płciowa">
Chromatyna płciowa

Chromatyna płciowa (inaczej ciałko Barra lub ciałko X) – widoczna wyraźnie w jądrze interfazowym grudka chromatyny tuż pod błoną jądrową komórek somatycznych u samic ssaków (w tym u kobiet). Występuje także u mężczyzn z zespołem Klinefeltera (XXY). Proces inaktywacji zachodzi w sposób losowy i stan ten przenosi się na komórki potomne (stąd mamy dwa klony komórkowe ze względu na dwa chromosomy X, z których jeden jest inaktywowany). Jej proces powstawania nazywa się lionizacją.
Ciałko Barra barwi się wyraźnie metodą Feulgena.

</doc>
<doc id="93771" url="https://pl.wikipedia.org/wiki?curid=93771" title="Histony">
Histony

Histony – zasadowe białka wchodzące w skład chromatyny, neutralizujące i wiążące kwas deoksyrybonukleinowy.
Mają niewielką masę cząsteczkową (poniżej 23 kDa). Charakteryzują się dużą zawartością aminokwasów zasadowych, zwłaszcza lizyny i argininy, co nadaje im właściwości polikationów. Histony wiążą się z polianionową helisą DNA, tworząc elektrycznie obojętne nukleoproteiny.
Histony występują u wszystkich eukariontów. U bruzdnic są zastąpione przez inne białka, jednak one też mają geny umożliwiające wytwarzanie histonów.
Typy histonów.
Wyróżnia się pięć typów histonów:
Histony H3 i H4 są najbardziej konserwatywne ewolucyjnie, natomiast histon H1 jest najbardziej zmienny.
Histony H2A, H2B, H3 i H4 tworzą rdzeń nukleosomu, a histon H1 spina DNA wchodzące i schodzące z nukleosomu.
Histony są białkami niezwykle konserwatywnymi ewolucyjnie i występują u wszystkich organizmów eukariotycznych, a także u archeonów, jednak H1 wykazuje spore różnice nie tylko gatunkowe, ale także tkankowe. Nie jest to spowodowane różnymi genami kodującymi histon H1, lecz modyfikacjami potranslacyjnymi. Istnieje także bardzo wiele tkankowo specyficznych wariantów histonów, zwłaszcza w przypadku histonu łącznikowego, na przykład:
Budowa.
Rdzeń każdego histonu jako białka jest niepolarną domeną globulinową. Polarne są obydwa końce, które zawierają właśnie aminokwasy zasadowe odpowiadające za polarność cząsteczki. Motyw "C"-końcowy nazywany jest także zawinięciem histonowym (ang. "histone fold"), natomiast motyw "N"-końcowy (ogon histonu) jest często obiektem modyfikacji potranslacyjnych, pośredniczy on także w tworzeniu heterodimerów histonów w nukleosomie. Histony archeonów nie posiadają charakterystycznego dla eukariontów motywu "N"-końcowego.
Białka oddziałujące z histonami.
Podczas replikacji DNA konieczne jest także odtworzenie struktury chromatyny i przyłączenie do niej nowo zsyntezowanych histonów. Pośredniczą przy tym następujące białka:
Modyfikacje.
Histony wchodzące w skład chromatyny podlegają modyfikacjom potranslacyjnym, co powoduje rozluźnienie chromatyny. Jest to konieczne do przeprowadzenia replikacji DNA lub transkrypcji. Najczęstsze modyfikacje, którym podlegają histony w trakcie cyklu komórkowego, to:
Acetylacja zachodzi najczęściej na histonie H4 i dotyczy lizyny. Proces ten ma duże znaczenie w ekspresji genów, ponieważ acetylacja histonów powoduje częściową dekondensację chromatyny, przez co jest ona bardziej dostępna dla czynników transkrypcyjnych. Niski poziom acetylacji jest czynnikiem biorącym udział w inaktywacji chromosomu X oraz z superaktywnością tego chromosomu u samców "Drosophila melanogaster". Wiele acetylotransferaz to aktywatory transkrypcji. Z kolei metylacja histonów jest zwykle skorelowana z wyciszaniem transkrypcji. Do niedawna uważano, że w odróżnieniu od acetylacji jest ona procesem nieodwracalnym, ale niedawno opisano enzymy o aktywności demetylaz histonów.
Fosforylacja histonów skorelowana jest zwykle z cyklem komórkowym, największy stopień tej modyfikacji jest obserwowany podczas późnej fazy G2 i mitozy. Podczas samej mitozy na jedną cząsteczkę histonu H1 przypada od 6 do 25 grup fosforanowych (w zależności od organizmu). Ponadto zakłada się, że dla przeprowadzenia tej fosforylacji konieczne jest częściowe wynurzenie. Różne warianty są fosforylowane w różny sposób i różne jest rozmieszczenie ufosforylowanych cząsteczek w chromatynie.
Proces ADP-rybozylacji polega na dodaniu do cząsteczek histonów łańcuchów złożonych z kilkunastu reszt cukrowych, połączonych kowalencyjnie z białkiem. Modyfikacja ta związana jest ze stabilizacją struktury wyższego rzędu, ale niektóre dane wskazują, że ADP-rybozylacja prowadzi raczej do relaksacji chromatyny. Ponadto jest ona prawdopodobnie związana z procesami naprawy DNA, a także apoptozą.

</doc>
<doc id="93773" url="https://pl.wikipedia.org/wiki?curid=93773" title="Wyspy Auckland">
Wyspy Auckland

Auckland (ang. Auckland Islands) – grupa wysp pochodzenia wulkanicznego położona na Oceanie Spokojnym (na Płaskowyżu Nowozelandzkim) około 465 km na południe od południowego krańca Wyspy Południowej. Administracyjnie wyspy należą do Nowej Zelandii. Ich współrzędne geograficzne: 50°28′ – 50°56′S oraz 165°52′ – 166°22′E.
Geografia.
Wyspy, które zajmują łączną powierzchnię około 627 km², są niezamieszkane. Główna wyspa archipelagu, wyspa Auckland, ma powierzchnię 510 km². Znana jest ze swoich wysokich klifów, osiągających nawet kilkaset metrów wysokości. Wyspa rozciąga się z północy na południe na długości 42 km. Jej południowa część rozszerza się, tworząc podstawę od szerokości 26 km. Od położonej bardziej na południe wyspy Adams (pow. 100 km²) oddziela ją wąska cieśnina, znana jako Carnley Harbour (lub Adams Straits). Stanowi ona zalaną wodami oceanicznymi kalderę wygasłego wulkanu, którego aktywność doprowadziła do wyłonienia się wysp ponad powierzchnię oceanu. Poza tymi dwiema głównymi wyspami archipelag obejmuje wiele mniejszych wysepek, z których najważniejsze to Disappointment i Enderby. Wyspy są górzyste; jeden z najwyższych szczytów, Cavern Peak na wyspie Auckland, osiąga wysokość 659 m n.p.m.
Historia.
Na północnych krańcach wysp w XIII wieku przejściowo osiedlili się Maorysi – istnieją dowody archeologiczne ich bytności.
Wyspy zostały odkryte dla Europejczyków w 1806 przez kapitana statku wielorybniczego Abrahama Bristowa, który nazwał je na cześć Williama Edena, barona Auckland. Rok później Wielka Brytania uznała wyspy za część Imperium Brytyjskiego. Wyspy Auckland odwiedzali badacze antarktyczni: Jules Dumont d’Urville w 1839 i James Clark Ross w 1840. W tym samym okresie podjęto próby osiedlenia się na wyspie – powstały tu bazy łowców wielorybów i fok. Większa osada, Hardwicke, założona przez Charlesa Enderby’ego, mająca być fundamentem kolonizacji, przetrwała tylko dwa lata (1850–1852). Fiasko kolonizacji było wynikiem ostrego klimatu i częstych opadów charakterystycznych dla Oceanu Południowego.
Za czasów ekspedycji Rossa nastąpiła druga fala osadnictwa maoryskiego: na wyspie Enderby osiedlili się osadnicy z wysp Chatham z plemienia Ngāti Mutunga. Pomagali oni Brytyjczykom w budowie infrastruktury na wyspie.
W 1863 parlament Wielkiej Brytanii zdecydował, że wyspy stanowić będą część terytorium Nowej Zelandii. W latach 40. XX wieku Nowa Zelandia utrzymywała na Auckland stację meteorologiczną, którą musiała jednak zlikwidować po kilku latach. Obecnie mieści się tutaj jedynie automatyczna stacja sejsmologiczna, gdyż obszar ten nawiedzany jest dość często przez silne trzęsienia ziemi.
Fauna i flora.
Na wyspach znalazły swoje miejsce liczne kolonie ptaków oceanicznych i ssaków morskich, między innymi uchatki nowozelandzkiej.
Na wyspie Auckland żyje endemiczny gatunek ptaka z rodziny kaczkowatych (Anatidae), cyraneczka auklandzka ("Anas aucklandica"). Do XX wieku występował tam także drugi endemit z tej rodziny, tracz auklandzki ("Mergus australis"). Ostatniego osobnika tego gatunku zanotowano w 1902.

</doc>
<doc id="93777" url="https://pl.wikipedia.org/wiki?curid=93777" title="Phoenix">
Phoenix

Phoenix (o’odham: "Ski:kigk"; yavapai: "Wathinka" lub "Wakatehe"; nawaho: "Hoozdoh"; mohave: "Hachpa 'Anya Nyava") – stolica i jednocześnie największe miasto amerykańskiego stanu Arizona, piąte pod względem populacji miasto w Stanach Zjednoczonych, za sprawą populacji liczącej 1 445 632 mieszkańców (2012). Stanowi centrum obszaru metropolitalnego Phoenix (znanego jako "Dolina Słońca"), dwunastego ze względu na wielkość w Stanach Zjednoczonych, zamieszkiwanego przez około 4,2 miliona osób (2010). Ponadto Phoenix jest siedzibą hrabstwa Maricopa, a zarazem jednym z największych miast w skali kraju z uwzględnieniem kryterium zajmowanej powierzchni.
Phoenix zostało założone w 1861 roku nieopodal rzeki Salt, zaś prawa miejskie zyskało w 1881 roku. Miasto słynie z rozbudowanej i znaczącej kultury politycznej; stąd wywodziło się wielu wpływowych polityków i dygnitarzy, włączając w to m.in.: Barry’ego Goldwatera, Williama Rehnquista, Johna McCaina, Carla Haydena oraz Sandrę Day O’Connor. Mieszkańcy Phoenix określani są mianem Phoenicians.
Historia.
Początki: Indianie na terenach Phoenix.
Przez ponad dwa tysiące lat ziemie, które dziś stanowią Phoenix, zamieszkiwane były przez ludy Hohokam. Ich społeczność stworzyła kanały nawadniające o długości około 217 kilometrów, które przekształciły miejscowe tereny pustynne w grunty orne. Pierwotne ścieżki tych kanałów zostały wykorzystane do budowy kanałów Arizona Canal i Central Arizona Project, a także między innymi akweduktu Hayden-Rhodes Aqueduct. Hohokam utrzymywali ścisłe stosunki handlowe z pobliskimi plemionami Anasazi, Mogollon, Sinagua oraz innymi ludami Mezoameryki. Uważa się, że Hohokam byli w 1006 roku świadkami supernowej SN 1006, o czym świadczą stworzone przez nich petroglify, przedstawiające to zjawisko; petroglify znajdują się obecnie w White Tank Mountain Regional Park.
Nastające na przemian susze i powodzie doprowadziły do tego, że w okresie 1300–1450 ludność Hohokam zaczęła stopniowo opuszczać tereny współczesnego Phoenix. Zamiast nich, na miejscu osiadali przedstawiciele plemion Pima oraz Yavapai; później dołączył do nich również lud Maricopa.
Ojciec Eusebio Kino (1645–1711) był jednym z nielicznych Europejczyków, którzy dotarli do Phoenix na przełomie XVII i XVIII wieku. Hiszpanie skupiali się przede wszystkim na misjach pośród plemienia Pima w południowej Arizonie; w wyniku tego, aż do lat 60. XIX wieku Salt River Valley była zamieszkiwana przez zaledwie kilku przybyszów z Europy.
Formowanie państwa amerykańskiego.
Na początku XIX wieku do obszarów dzisiejszego Phoenix dotarła grupa „Mountain Men”, złożona z amerykańskich i europejskich traperów oraz odkrywców. Natrafili oni na te tereny eksplorując ziemie centralnej Arizony, odkrywając na miejscu gatunki zwierząt o cennych w wymianie handlowej skórach: bobra kanadyjskiego i wydrę kanadyjską; te zwierzęta, podobnie jak jeleniowate i wilki meksykańskie, często zamieszkiwały Salt River Valley, dysponującą odpowiednimi zasobami wodnymi oraz temperaturami.
Po zakończeniu wojny amerykańsko-meksykańskiej w 1848 roku, większość północnego obszaru Meksyku znalazła się pod kontrolą Stanów Zjednoczonych i została włączona do nowo powstałego Terytorium Nowego Meksyku, które objęło również ziemie dzisiejszego Phoenix. W 1853 roku sfinalizowano tzw. zakup Gadsdena, w wyniku którego południowa część stanów Arizona i Nowy Meksyk została sprzedana Amerykanom przez władze Meksyku. Tereny te były miejscem walk podczas wojny secesyjnej; oba – Terytorium Arizony utworzone przez Konfederatów w 1861 roku (ze stolicą w Tucson) i Terytorium Arizony sformowane przez Kongres Stanów Zjednoczonych w 1863 roku (ze stolicą w Fort Whipple) – uznały Salt River Valley za część swojego obszaru. Pomimo to, dolina nie była ważna pod względem militarnym i nie rozgrywały się w niej potyczki wojenne.
W 1865 roku United States Army utworzyła na rzece Verde fort McDowella, by zdławić indiańskie powstania. Hiszpańscy pracownicy fortu założyli w 1866 roku własny obóz na południowym brzegu rzeki Salt, który stał się pierwszym nie-indiańskim obozem w dolinie, po opuszczeniu tych terenów przez Hohokam. Kilka lat później grupa lokalnych osad połączyła się i utworzyła wspólne miasto Tempe, które zostało ostatecznie włączone do zespołu miejskiego Phoenix.
Założenie miasta.
Historia Phoenix jako niezależnego miasta sięga Jacka Swillinga, weterana wojny secesyjnej (1861–1865), który osiadł w południowych Stanach Zjednoczonych, pracując głównie w Wickenburg. Podczas jednej z pieszych wycieczek w 1867 roku zatrzymał się na chwilę, by odpocząć u podnóży gór White Tank. Stamtąd obserwował opuszczoną dolinę nad rzeką i rozważał jej potencjał w dziedzinie rolnictwa. Teren i klimat były odpowiednie, potrzebne było jedynie stałe źródło wodne. Kluczowe znaczenie w tej kwestii miały ruiny osad ludności Hohokam, na czele z kanałami nawadniającymi.
Swilling rozpoczął konstrukcję serii kanałów odwzorowujących system Indian sprzed kilkuset lat. Jednocześnie w okolicy, około 6 kilometrów na wschód od dzisiejszego Phoenix, formowała się niewielka społeczność. Pierwotnie miasteczko określano mianem Pumpkinville, ze względu na wielkie dynie, które rosły na polach wzdłuż kanałów. Następnie nazwę zmieniono kilkakrotnie, na Swilling’s Mill, Helling Mill, Mill City i, ostatecznie, East Phoenix. Swilling, były żołnierz Armii Stanów Skonfederowanych, pragnął nazwać miasto „Stonewall”, na cześć generała Thomasa „Stonewalla” Jacksona, zaś inni sugerowali nazwę „Salina”. Jednakże żadna z tych propozycji nie została zaakceptowana przez lokalną społeczność.
Ostatecznie, lord Darrell Duppa zaproponował nazwę „Phoenix”, która miała symbolizować miasto zrodzone na ruinach dawnej cywilizacji.
Rada hrabstwa Yavapai, które wówczas skupiało Phoenix, oficjalnie nadała mu prawa miejskie dnia 4 maja 1865 roku, tworząc ponadto nowy okręg wyborczy. Pierwszy urząd pocztowy w Phoenix rozpoczął działalność 15 czerwca 1868 roku, a jego naczelnikiem został Jack Swilling. Rosnąca liczba mieszkańców (w 1870 roku populacja całej Salt River Valley wynosiła 240 osób) sprawiła, że konieczne stało się wyznaczenie konkretnego miejsca, w którym znajdowałoby się miasto. 20 października 1870 roku mieszkańcy odbyli spotkanie, podczas którego podjęto tę decyzję. Na jej mocy wykupiono 320 akrów ziemi, gdzie zlokalizowano Phoenix; obecnie na tym obszarze znajduje się biznesowa dzielnica miasta.
W 1871 roku wybudowany został pierwszy kościół, a także pierwszy sklep w Phoenix. W międzyczasie utworzone zostało hrabstwo Maricopa, powstałe w wyniku podziału hrabstwa Yavapai. Wybory z 1871 roku wyłoniły członków władz miejskich oraz szeryfa. 5 września 1872 roku odbyły się pierwsze zajęcia w lokalnej szkole publicznej, z siedzibą w jednym z pomieszczeń urzędu władz hrabstwa. W październiku 1873 roku do użytku oddano pierwszą małą szkołę w Phoenix. 10 kwietnia 1874 roku Prezydent Ulysses Grant zatwierdził oficjalnie umiejscowienie miasta Phoenix. Całkowita wartość terenu zajmowanego przez miasto szacowana była na 550 dolarów, a działki w centrum sprzedawane były za kwoty od 7 do 11 dolarów każda. Niedługo po tym, w Phoenix działało już biuro z telegrafem, szesnaście barów (saloonów), cztery sale taneczne oraz dwa banki.
Inkorporacja.
W 1881 roku dotychczasowa, komisarska forma rządów okazała się niewystarczająca dla rozwijającego się Phoenix, liczącego już około 2500 mieszkańców. Dlatego też lokalny parlament przyjął ustawę, która nadała miastu status korporacji municypalnej, z rządami w formie burmistrz-rada miejska. Ustawa została podpisana przez gubernatora Arizony, Johna Frémonta, 25 lutego 1881 roku. Z kolei 3 maja przeprowadzono wybory, w których to stanowisko pierwszego w historii burmistrza Phoenix objął sędzia John T. Alsap. Na początku 1888 roku do użytku oddano nowy ratusz, w którym swoją siedzibę posiadali lokalni urzędnicy miejscy. W budynku znajdowały się ponadto tymczasowe biura dla przedstawicieli samorządu terytorialnego.
Dotarcie do miasta systemu kolei było jednym z kilku ważnych wydarzeń, które zrewolucjonizowały lokalną gospodarkę. Od tego czasu wszelkie zaopatrzenie docierało do Phoenix pociągami; porzucono jednocześnie dotychczasową metodę transportu dóbr, czyli tradycyjne wozy. Tym samym miasto zyskało status ośrodka handlowego, a wywodzące się stąd produkty docierały zarówno na rynki wschodnie, jak i zachodnie. W odpowiedzi na rozrost gospodarki, 4 listopada 1888 roku w mieście utworzono izbę handlową. W latach 90. XIX wieku zelektryzowano miejską sieć tramwajową, która jednak zaprzestała działalności w wyniku pożaru z 1947 roku.
Współczesne Phoenix.
14 lutego 1912 roku, za prezydentury Williama Howarda Tafta, Phoenix zostało stolicą nowo sformowanego stanu Arizona. Miasto zostało uznane za odpowiednie do tej roli ze względu na bardziej centralne położenie w porównaniu do Tucson lub Prescott. Pomimo że w tamtym okresie Tucson zamieszkiwała większa liczba mieszkańców, Phoenix rozrosło się w następnych latach, stając się największym miastem w stanie.
W 1913 roku Phoenix przyjęło nową formę rządów, przechodząc z systemu burmistrz-rada miejska na menedżer-rada miejska, stając się jednym z pierwszych miast amerykańskich z taką formą sprawowania władzy.
Po wybuchu II wojny światowej gospodarka Phoenix przekształciła się z dystrybucyjnej na przemysłową, z masową produkcją sprzętu wojskowego. Bazy wojskowe Luke Field, Williams Field i Falcon Field, położone na terenie Phoenix lub jego okolic, przyciągnęły do miasta tysiące osób.
W noc Święta Dziękczynienia 1942 roku w mieście zorganizowana została nielegalna walka bokserska pomiędzy czarnoskórym a białym członkiem dwóch różnych pułków wojskowych. Niepodziewanie przekształciła się ona w zamieszki pomiędzy rywalizującymi grupami, do których dołączali kolejni żołnierze, opuszczający swoje bazy. Starcia dotarły do centrum miasta; lokalna policja, niezdolna do ich opanowania, wezwała na pomoc armię amerykańską, która otrzymała przyzwolenie na użycie broni, co spowodowało dziesiątki ofiar. To z kolei zrodziło naciski, by zreformować ówczesną formę rządów i usunąć skorumpowanych urzędników. Jednocześnie rada nadała menedżerowi miasta więcej swobód w zakresie wykonywanej funkcji. Phoenix zostało tym samym jednym z największych miast amerykańskich, bez struktury władz lokalnych opartej na silnej pozycji burmistrza.
Po II wojnie światowej zaczęły narastać powiązania pomiędzy elitą biznesową a przestępczością zorganizowaną. Najważniejszy incydent, który odzwierciedlał powojenne oblicze Phoenix, nazywany jest „spiskiem antytramwajowym”. W 1947 roku w mieście wybuchł pożar, który zniszczył większość systemu linii tramwajowych. Tym samym władze i mieszkańcy stanęli przed wyborem pomiędzy jego odbudową a „przerzuceniem” się na sieć autobusową i samochody. Jednocześnie miasto zaczęło zmieniać reguły poruszania się po drogach, poszerzając ulice i zwiększając limity dozwolonych prędkości, co doprowadziło do obniżenia standardów życia w najstarszych dzielnicach. W wyniku tych zmian najpopularniejszym środkiem transportu w Phoenix zostały samochody. To pociągnęło za sobą jedne z pierwszych inwestycji w branży nieruchomości, które zwiększały obszar miasta i wzbogacały największych właścicieli ziemskich w okolicy. W 1950 roku obszar administracyjny Phoenix zamieszkiwało już ponad 100 tysięcy osób, a kolejne tysiące osiadały w sąsiednich społecznościach. Ponadto miasto dysponowało 238 kilometrami ulic utwardzanych i 262 kilometrami ulic nieutwardzanych.
Na przestrzeni kolejnych dekad Phoenix przeżywało ogólny rozwój, stając się popularnym celem turystycznym, ze względu na egzotyczne, pustynne położenie i możliwości rekreacyjne. W latach 70. XX wieku miasto odnotowało jednak wzrost przestępczości i jednocześnie zahamowanie wzrostu gospodarczego w ścisłym centrum.
Wedle danych spisu powszechnego z 1970 roku, ówczesna populacja miasta składała się w 81% z ludności białej; pozostała część mieszkańców reprezentowała inne rasy. W wyniku rosnącego zróżnicowania etnicznego w Phoenix oraz procesów desegregacji, którym towarzyszył wzrost działalności gangów ulicznych, przestępczości i handlu narkotykami, coraz powszechniejsze stawało się zjawisko tzw. white flight. Charakteryzuje się ono masowymi migracjami białej ludności ze śródmieścia do przedmieść, obszarów podmiejskich lub nawet okolicznych miasteczek.
W marcu 1997 roku w mieście doszło do zjawiska tzw. „świateł nad Phoenix”, które rzekomo pochodziły od UFO. W 2008 roku Squaw Peak, druga pod względem wysokości góra w Phoenix, została oficjalnie przemianowana na Piestewa Peak, na cześć wywodzącej się z Arizony Lori Ann Piestewa, czyli pierwszej Indianki, która jako członek amerykańskiej armii poniosła śmierć, i jednocześnie pierwszej kobiety-ofiary wojny w Iraku.
Na początku XXI wieku procesy rozwoju i rozrostu miasta przyspieszyły, wynosząc 24,2%. Tym samym, Phoenix było drugim ze względu na wzrost populacji obszarem metropolitalnym w Stanach Zjednoczonych, ustępując jedynie Las Vegas (z przyrostem populacji na poziomie 29,2%). Phoenix było jednym z miast najsilniej dotkniętych kryzysem na rynku nieruchomości z 2008 roku; w pierwszych miesiącach 2009 roku średnia cena domu wynosiła 150 tysięcy dolarów, w porównaniu do 262 tysięcy dolarów z lat wcześniejszych. W ostatnich latach w Phoenix zanotowano spadki wskaźników przestępczości, które przyczyniły się między innymi do ożywienia centralnych dzielnic miasta, widocznego w otwieraniu nowych restauracji, sklepów oraz biznesów.
Geografia.
Topografia.
Phoenix leży w dolinie rzeki Salt River (zwanej "Doliną Słońca"), w centralnej Arizonie. Znajduje się na wysokości 340 metrów ponad poziomem morza, granicząc na północy z pustynią Sonora. Zgodnie z danymi US Census Bureau, miasto zajmuje łączną powierzchnię 1341 km², z czego 1230 km² to ląd, zaś 0,6 km² (0,05%) to wody.
W przeciwieństwie do górzystych terenów otaczających miasto, topografia Phoenix jest generalnie płaska, co umożliwia głównym, szerokim ulicom precyzyjny bieg wzdłuż siatki miejskiej. Obszar Phoenix otoczony jest przez góry McDowell na północnym wschodzie, góry White Tank na zachodzie, góry Superstition na wschodzie oraz góry Sierra Estrella na południowym zachodzie. Na terenie miasta znajdują się ponadto góry Phoenix i South Mountains.
Przez miasto, na zachód, biegnie rzeka Salt; jej koryto jest często suche ze względu na zróżnicowane położenie kanałów nawadniających; wyjątki stanowią okresy opadów lub przypadki, gdy z pobliskich zapór spuszczane są większe ilości wody. Miasto Tempe wybudowało dwie zapory na Salt, by utworzyć całoroczne jezioro rekreacyjne, Tempe Town Lake.
Obszar metropolitalny Phoenix (znany oficjalnie jako Phoenix-Mesa-Glendale) jest 12. pod względem wielkości w Stanach Zjednoczonych, z populacją licząca 4 192 887 (2010) mieszkańców. Samo Phoenix jest największym miastem stanu Arizona i jednocześnie tzw. Arizona Sun Corridor, czyli 8. ze względu na wielkość megaregionu amerykańskiego wedle kryterium powierzchni.
Phoenix jest ponadto 6. najbardziej zaludnionym miastem w Stanach Zjednoczonych (1 445 632 mieszkańców), jednak ze względu na dużą powierzchnię, gęstość zaludnienia jest niewielka, wynosząc 1 188/km². Dzieje się tak, ponieważ około 1/3 obszaru miasta to niezagospodarowane tereny pustynne. Dla porównania, zamieszkiwana przez 1,5 miliona osób Filadelfia (dysponująca powierzchnią 330 km²) posiada gęstość zaludnienia na poziomie 4 405/km².
Podobnie jak niemalże w całej Arizonie, w Phoenix nie obowiązuje czas letni. W 1973 roku ówczesny gubernator Jack Williams zaapelował do Kongresu Stanów Zjednoczonych, że po zmianie czasu wzrośnie zużycie energii w godzinach wieczornych. Obawiał się on ponadto o dzieci, które musiałyby chodzić do szkoły, gdy poranki nie byłyby wystarczająco widne.
Klimat.
Phoenix leży w strefie subtropikalnego klimatu pustynnego (klasyfikacja Köppena – "BWh"), typowego dla pustyni Sonora, na obszarze której się znajduje. Okresy letnie w mieście są bardzo gorące, zaś zimowe ciepłe. Średnia letnich temperatur w Phoenix jest jedną z największych spośród głównych miast amerykańskich, mając podobny poziom, co w Rijad lub Bagdadzie. Przez około 110 dni w roku temperatura dzienna osiąga co najmniej 38 °C (100 °F), głównie w okresie od późnego maja do początków września. Średnio 18 dni w roku temperatura przekracza natomiast 43 °C (110 °F). W mieście występują duże różnice pomiędzy letnimi temperaturami dziennymi a nocnymi; średnia temperatura w lipcowe/sierpniowe noce wynosi 27 °C (80 °F). W sumie, w ciągu około 67 nocy letnich temperatura w Phoenix przekracza tę granicę. Prawdopodobieństwo dni słonecznych w mieście wynosi 85%.
Miesiące zimowe są ciepłe, ze średnimi najwyższymi temperaturami wynoszącymi 18–22 °C i średnimi najniższymi temperaturami spadającymi niekiedy poniżej 4 °C. Średnio, w ciągu zaledwie pięciu dni w roku temperatura spada do lub poniżej 0 °C; ma to miejsce przeważnie w okresie od grudnia do lutego. Te ramy czasowe nie odnoszą się jednak do obszaru całego miasta, bowiem prawdopodobieństwo niższych temperatur zwiększa się wraz z oddalaniem się od centrum (miejskiej wyspy ciepła).
Opady deszczu rozkładają się przede wszystkim pomiędzy miesiącami letnimi; napływ monsunowej wilgoci, trwający zazwyczaj od początku lipca do połowy sierpnia, zwiększa wilgotność powietrza i pociąga za sobą duże opady, powodujące sporadycznie powodzie. Średnia rocznych opadów pozostaje jednak niewielka, wynosząc około 200 mm. Najbardziej wilgotnym miesiącem jest marzec (27 mm), a najbardziej suchym czerwiec (2 mm). Pomimo że burze mogą występować w dowolnym momencie roku, najczęściej powstają podczas okresu monsunowego, kiedy to nad Phoenix napływają wilgotne masy powietrza znad Zatoki Kalifornijskiej. Przynoszą one silne wiatry, duży grad oraz, sporadycznie, tornada. Zimowe sztormy z Oceanu Spokojnego od czasu do czasu również powodują opady deszczu, jednak zdarzają się niezwykle rzadko. Zjawisko mgły jest nieczęste, jednakże może być zaobserwowane głównie w miesiącach zimowych.
Opady śniegu są niezwykle rzadkie w centrum miasta, chociaż zdarza się, że występują w niewielkich ilościach na jego obrzeżach. Pierwsze opady śniegu w Phoenix odnotowano w 1898 roku; od tego czasu opady większe od 0,25 cm miały miejsce zaledwie osiem razy. Największa śnieżyca w historii miasta miała miejsce 21–22 stycznia 1937 roku, kiedy to w niektórych częściach Phoenix spadło od 2,5 do 10 cm śniegu, który utrzymywał się przez trzy dni. 30 grudnia 2010 roku w mieście spadły krupy, mimo że powszechnie uznano je za śnieg.
Rekordowe temperatury, jakie odnotowano w Phoenix, to –9 °C (16 °F) z 7 stycznia 1913 roku oraz 50 °C (122 °F) z 26 czerwca 1990 roku.
Demografia.
Phoenix stanowi 6. pod względem wielkości miasto w Stanach Zjednoczonych, za sprawą populacji liczącej 1 445 632 mieszkańców (2010).
Z uwzględnieniem kryterium rasowego, w 2019 roku populacja Phoenix składała się w: 76,7% z ludności rasy białej (41,4% nie licząc Latynosów), 43,2% z Latynosów, 7,3% z osób rasy czarnej Afroamerykanów, 4,0% z ludności o korzeniach azjatyckich, 2,1% z rdzennej ludność Ameryki i 0,3% z osób pochodzących z Hawajów lub innych wysp Pacyfiku. 3,8% społeczeństwa reprezentowało co najmniej dwie rasy.
Do największych grup należą osoby pochodzenia meksykańskiego (38,3%), niemieckiego (9,2%), irlandzkiego (6,7%), afroamerykańskiego, angielskiego (5,4%), włoskiego (3,8%) i „amerykańskiego” (3,3%). Osoby pochodzenia polskiego stanowiły 1,8% populacji miasta.
Religia.
Struktura religijna obszaru metropolitalnego w 2014 roku, według Pew Research Center:
Gospodarka.
Początki lokalnej gospodarki sięgają głównie rolnictwa, opartego na tzw. „5Cs”, czyli miedzi, bydle, klimacie, bawełnie i owocach cytrusowych (ang. "copper", "cattle", "climate", "cotton", "citrus"). W ostatnich latach większość farm została jednak przekształcona w obszary przedmieść, zaś gospodarka przeszła dywersyfikację, wraz ze wzrostem populacji miasta. Boom budowlany załamał się w 2008 roku, w wyniku wielkiego kryzysu finansowego 2007–10, doprowadzając do spadków cen nieruchomości. Jako że Phoenix jest stolicą stanu, wielu mieszkańców zatrudnionych jest w urzędach państwowych. Ważnym sektorem gospodarki miasta jest przemysł technologiczny i komunikacyjny; w Phoenix działa wiele korporacji z tych branż. Ze względu na klimat, Phoenix czepie duże korzyści z turystów i rekreacji, takich jak rozwinięta baza golfowa.
W Phoenix swoją siedzibę główną ma siedem korporacji notowanych na liście "Fortune" 500: Allied Waste, Avnet, Apollo Group, Freeport-McMoRan, PetSmart oraz Pinnacle West. W mieście znajduje się ponadto siedziba poświęconego przestrzeni kosmicznej oddziału korporacji Honeywell, a także jedna z największych fabryk Intel, zatrudniająca ponad 10 tysięcy osób.
American Express przeprowadza w Phoenix swoje transakcje finansowe, zaś korporacje U-HAUL i Best Western prowadzą tutaj swoje główne siedziby. W mieście działa również centrum operacyjne linii lotniczych US Airways oraz siedziba Mesa Air Group, regionalnego przewoźnika lotniczego.
W Phoenix znaczącą obecność ma wojsko, za sprawą bazy Luke Air Force Base, ulokowanej na zachodnich przedmieściach. W szczytowym okresie, w latach 40. XX wieku, w mieście działały trzy bazy militarne: Luke Field, Falcon Field i Williams Air Force Base.
Zagraniczne rządy utworzyły na obszarze metropolitalnym Phoenix 30 urzędów konsularnych i 11 czynnych zagranicznych izb handlowych i związków zawodowych.
Kultura.
Muzyka i telewizja.
Centrum Phoenix jest jednym z najważniejszych ośrodków muzycznych Arizony. Właśnie tutaj zlokalizowane są liczne obiekty muzyczne, takie jak Phoenix Symphony Hall (gdzie często występuje Phoenix Symphony Orchestra, Phoenix Youth Symphony Arizona Opera oraz Ballet Arizona) oraz Orpheum Theatre (siedziba Phoenix Metropolitan Opera).
Popularne hale koncertowe, to m.in.: Talking Stick Resort Arena, Comerica Theatre i Jobing.com Arena. Z miasta wywodzi się kilku znanych artystów, głównie reprezentujących muzykę country i rock, na czele z Wayne’em Newtonem, Buckiem Owensem, Jordin Sparks i Chesterem Benningtonem. Z kolei wśród zespołów z doliny Phoenix wyróżnić można: Meat Puppets, Andrew Jackson Jihad oraz Jimmy Eat World.
W Phoenix rozgrywała się akcja kilku seriali telewizyjnych, włączając w to m.in.: "Medium", "Alice", a także "The New Dick Van Dyke Show".
Muzea.
Phoenix Art Museum stanowi największy zbiór sztuki wizualnej z całego świata w południowo-zachodnich Stanach Zjednoczonych. Muzeum, zajmujące powierzchnię 26 tysięcy m², dysponuje ponad 18 tysiącami prac artystów amerykańskich, azjatyckich i europejskich, a także organizuje międzynarodowe wystawy. Phoenix Art Museum posiada ponadto bogaty, całoroczny program złożony z festiwali, wszelkiego rodzaju występów scenicznych, pokazów kina niezależnego oraz programów edukacyjnych.
Innym ważnym muzeum w mieście pozostaje Heard Museum, złożone z 12 tysięcy m² galerii, sal wykładowych oraz miejsc do występów scenicznych. Do najpopularniejszych wystaw w Heard należą między innymi ekshibicje poświęcone historii hoganów ludności Nawahów, a także kolekcja 437 historycznych lalek Kaczyni wytworzonych przez plemię Hopi. Muzeum jest każdego roku odwiedzane przez około 250 tysięcy gości.
Do licznej grupy pozostałych muzeów w Phoenix zaliczyć można m.in.: Arizona Science Center, Hall of Flame Firefighting Museum, Phoenix Museum of History, Pueblo Grande Museum and Cultural Park oraz Children’s Museum of Phoenix. W 2010 roku w mieście otwarte zostało Musical Instrument Museum, złożone z największej na świecie kolekcji instrumentów muzycznych.
Kuchnia.
Phoenix od dawna słynie z oryginalnej kuchni meksykańskiej, za sprawą dużej populacji latynoskiej oraz bliskości granic Meksyku. Jednakże w ostatnich latach wyż demograficzny w Stanach Zjednoczonych sprawił, że do miasta zaczęli napływać ludzie z innych części kraju, przy jednoczesnych spadkach liczby imigrantów z pozostałych państw. Te wydarzenia wywarły wpływ na miejscową kuchnię; ponadto popularnością w Phoenix zaczęły się cieszyć restauracje serwujące dania kuchni brazylijskiej i azjatyckiej, ze względu na obecność licznej grupy przedstawicieli tych krajów w mieście.
Sport.
W Phoenix działa kilka profesjonalnych drużyn sportowych, włączając w to zespoły występujące we wszystkich czterech najważniejszych ligach amerykańskich (NFL, NBA, MLB i NHL). W rzeczywistości tylko dwie z tych drużyn mają jednak w swojej nazwie „Phoenix”, a ich domowe stadiony znajdują się w granicach administracyjnych miasta. Phoenix było ostatnim z największych miast Stanów Zjednoczonych, które wprowadziło swojego reprezentanta, do którejkolwiek z lig; była to drużyna Phoenix Suns, która od 1968 roku rywalizuje w National Basketball Association (NBA). W 1997 roku Phoenix Mercury była natomiast jedną z ośmiu pierwotnych drużyn, które powołały do życia ligę Women’s National Basketball Association (WNBA). Domowym obiektem obu zespołów pozostaje US Airways Center. W tejże arenie rozegrane zostały dwa mecze NBA All-Star Game: w 1995 i 2009 roku.
W 1988 roku do Phoenix, z St. Louis, przeniosła się drużyna Arizona Cardinals, grająca w dywizji NFC West konferencji National Football Conference ligi National Football League (NFL). Zespół nigdy jednak nie występował w granicach administracyjnych miasta, jako że przez pierwsze lata jego obiekt domowy stanowił Sun Devil Stadium w kampusie Uniwersytetu Stanu Arizona, w pobliskim Tempe. W 1996 roku na Sun Devil Stadium rozegrany został finał Super Bowl XXX pomiędzy Dallas Cowboys a Pittsburgh Steelers, wygrany przez tych pierwszych.
W 2006 roku Cardinals zmienili swój stadion, na University of Phoenix Stadium, położony w Glendale. Na University of Phoenix Stadium odbył się finał Super Bowl XLII w 2008 roku, w którym to New York Giants pokonali New England Patriots. W obiekcie organizowany jest ponadto coroczny Tostitos Fiesta Bowl, mecz uczelnianych rozgrywek w futbolu amerykańskim, stanowiący część rywalizacji w ramach Bowl Championship Series (BCS).
Od 1996 roku Phoenix Coyotes reprezentuje miasto w National Hockey League (NHL); drużyna rozgrywa domowe mecze w Jobing.com Arena, obok University of Phoenix Stadium w Glendale.
W 1998 roku działalność rozpoczęła drużyna Arizona Diamondbacks, występująca w Major League Baseball (MLB). W 2001 roku Diamondsbacks pokonała New York Yankees w World Series serią zwycięstw 4–3, stając się nie tylko pierwszą profesjonalną drużyną z Phoenix, która zdobyła krajowe mistrzostwo, ale i jednym z najmłodszych zespołów, które wywalczyły tak wysokie wyróżnienie. Ze względu na sprzyjający klimat, piętnaście drużyn z Major League Baseball odbywa swoje wiosenne treningi właśnie w Phoenix, co określane jest mianem „Kaktusowej Ligi”.
Od 2007 roku w Phoenix istnieje drużyna Phoenix Flame, występująca w lidze International Basketball League (IBL) i rozgrywająca domowe mecze w Arizona Veterans Memorial Coliseum. Miasto posiada również drużynę arena footballową, czyli Arizona Rattlers z ligi Arena Football League, z US Airways Center pełniącym rolę domowego obiektu.
Na torze Phoenix International Raceway odbywają się każdego roku dwa wyścigi w ramach serii NASCAR. Z kolei na Firebird International Raceway rozgrywane są równoległe wyścigi samochodów oraz łodzi. W okresie 1989–1991 w Phoenix organizowano Grand Prix Stanów Zjednoczonych Formuły 1, jednakże słabe zainteresowanie ze strony widzów spowodowało rezygnację z imprezy.
W Phoenix rozgrywane są ważne turnieje golfowe, włączając w to Safeway International (LPGA) oraz The Tradition (Champions Tour). W 2006 roku miasto miało wedle pierwotnych planów zorganizować NHL All-Star Game, jednakże mecz został odwołany ze względu na Zimowe Igrzyska Olimpijskie (przyjęta wówczas przez NHL umowa zbiorowa mówiła, że mecz gwiazd nie może odbywać się w roku Igrzysk Olimpijskich). Każdego roku, w styczniu, Phoenix jest jednym z trzech miast Arizony, w których ma miejsce maraton Rock 'n' Roll Arizona Marathon; w 2010 roku na starcie wyścigu pojawiły się ponad 32 tysiące uczestników.
8 marca 2010 roku na University of Phoenix Stadium odbyła się WrestleMania XXVI; wydarzenie to ustanowiło nowy rekord publiczności, bowiem na stadionie zjawiły się 72 219 osób. Rekord ten został jednak pobity już w 2011 roku, za sprawą meczu BCS National Championship Game, który z trybun obejrzało 78 603 fanów.
(*) Notka: Cardinals zdobyli swoje 2 tytuły, gdy grali w Chicago, przed przenosinami do Phoenix.
Parki i rekreacja.
W Phoenix znajduje się duża liczba parków i obszarów rekreacyjnych. W całej dolinie działa ponadto szereg parków wodnych, które pomagają mieszkańcom radzić sobie z pustynną gorączką podczas letnich miesięcy; do najpopularniejszych należą m.in.: Big Surf w Tempe, Wet ‘n’ Wild Phoenix i Oasis Water Park w Phoenix, a także Golfland Sunsplash w Mesa. W Phoenix zlokalizowane są również dwa parki rozrywki: Castles N’ Coasters oraz Enchanted Island.
Wiele parków zostało utworzonych w celu zachowania pustynnego krajobrazu na obszarach, które w przeciwnym razie zostałyby przekształcone w strefy komercyjne i mieszkaniowe. Jednym z nich jest South Mountain Park, czyli największy na świecie park miejski, zajmujący powierzchnię 67 km².
Największym i jednocześnie najpopularniejszym parkiem w Phoenix jest Encanto Park. Z kolei w Papago Park znajduje się ogród botaniczny Desert Botanical Garden (dysponujący roślinami z pustyń całego świata), Phoenix Zoo, a także kilka pól golfowych.
Podział administracyjny.
Od 1986 roku Phoenix dzieli się na tzw. „miejskie wioski” (charakterem nieco zbliżone do dzielnic), które często mają podłoże historyczne i długą historię. Każda z nich posiada własny komitet ds. planowania, powołany i zatwierdzony przez radę miejską. Zgodnie z oficjalnymi założeniami, zadaniem komitetów jest współpraca z miejską komisją ds. planowania w kwestii zapewniania balansu w dziedzinie zatrudnienia i nieruchomości w każdej „miejskiej wiosce”, rozwój zgodny z indywidualnymi potrzebami oraz promocja unikalnego charakteru i tożsamości każdej z nich.
Obecnie w Phoenix wyróżnić można 15 „miejskich wiosek”: Ahwatukee Foothills, Alhambra, Camelback East, Central City, Deer Valley, Desert View, Encanto, Estrella, Laveen, Maryvale, North Gateway, North Mountain, Paradise Valley, South Mountain i Rio Vista–najmłodsza, powołana w 2004 roku „miejska wioska”, która dopiero się rozwija, zarówno gospodarczo, jak i społecznie.
Phoenix dzieli się ponadto w luźny sposób na szereg mniejszych dzielnic, które także charakteryzują się w dużej mierze własną historią i określoną specyfiką. Zaliczyć można do nich m.in.: Downtown, Midtown, West Phoenix, North Phoenix, South Phoenix, Arcadia oraz Ahwatukee.
Władze miasta.
W Phoenix obowiązuje forma rządów menedżer-rada miejska; rada składa się z burmistrza oraz ośmiu członków, reprezentujących osiem dystryktów miasta. Kadencja obu urzędów trwa cztery lata. Obecnie, od 2011 roku, funkcję burmistrza Phoenix pełni Demokrata, Greg Stanton. Zarówno burmistrz, jak i członkowie rady miejskiej mają równe prawa głosu w sprawie przyjmowania rozporządzeń i aktów dotyczących funkcjonowania miasta. Menedżer miasta posiada silną pozycję, nadzorując wszystkie departamenty oraz wykonując przyjęte przez radę założenia.
Phoenix prowadzi rejestr tzw. partnerstwa życiowego, otwarty zarówno dla par hetero- jak i homoseksualnych; do zapisu w rejestrze nie jest wymagany status mieszkańca miasta.
W 2010 roku strona internetowa miasta została uhonorowana nagrodą Sunny Award przez organizację Sunshine Review za open government.
Stanowe obiekty rządowe.
Jako stolica Arizony, Phoenix mieści legislaturę stanową. Znajduje się tu ponadto szereg agencji stanowych, z których część ma swoje siedziby w Kapitolu Arizony.
Departament ds. Nieletnich prowadzi szkoły Mountain Adobe i Black Canyon. Arizona State Hospital zarządzany jest natomiast przez Departament Służby Zdrowia Arizony; jest to ośrodek zdrowia psychicznego i jednocześnie jedyna instytucja medyczna kierowana przez rząd stanowy.
Federalne obiekty rządowe.
Federalne Biuro ds. Więziennictwa zarządza Federal Correctional Institution (FCI), położoną w pobliżu północnej granicy miasta.
W Phoenix znajduje się Sąd Dystryktowy dla Arizony Sandry Day O’Connor, nazwany tak na cześć pierwszej kobiety-sędzi Sądu Najwyższego Stanów Zjednoczonych, która dorastała w Arizonie.
Budynek władz federalnych znajduje się w centrum miasta i mieści różne biura agencji oraz urzędów federalnych, a także lokalny oddział sądu upadłościowego. Nim obiekt ten został oddany do użytku w 1961 roku, rząd federalny miał siedzibę w historycznym urzędzie pocztowym skompletowanym w latach 30. XX wieku.
Przestępczość.
W latach 70. w mieście notowano wzrost przestępczości i jednocześnie zahamowanie rozwoju biznesu w obszarze centrum. W latach 80. bezpieczeństwu Phoenix zaczęła zagrażać rosnąca działalność gangów ulicznych i handel narkotykami, a także rozprzestrzenianie się prostytucji. Od tego czasu wskaźniki przestępczości miasta systematycznie spadały, jednakże wciąż oscylowały wokół średnich stanowych i krajowych.
W 2008 i 2009 roku zauważono ogromne spadki w zakresie kradzieży samochodów oraz zabójstw. W 2007 roku liczba morderstw wyniosła bowiem 222, zaś już w 2009 roku była mniejsza o ponad 100. Dużym problemem w Phoenix były zawsze kradzieże aut; w 2001 roku miasto przewodziło w skali Stanów Zjednoczonych pod względem występowania tego procederu (35 161 kradzieży; wskaźnik 1 081,25 na 100 000). W 2003 roku, mimo że Phoenix spadło w tym rankingu na 2. miejsce (ustępując Modesto w Kalifornii), kradzież samochodów zwiększyła się do 40 769 (wskaźnik 1 253,71 na 100 000). Jednakże w 2008 roku odnotowano znaczące zahamowanie kradzieży pojazdów, a samo Phoenix zajmowało 19. pozycję w krajowym zestawieniu. Spadki te były zasługą działalności Phoenix Police Department; oddziały policji wzmożyły patrole w sekcjach popularnych wśród złodziei, a także wykorzystywały podstawione samochody do chwytania przestępców.
Pod koniec lat 00. XXI wieku Phoenix zostało okrzyknięte mianem „porwaniowej stolicy Stanów Zjednoczonych”. Większość porwanych uznaje się za ofiary przemytu ludzi lub osoby związane z nielegalnym handlem narkotykami, podczas gdy sami porywacze uważani są za członków karteli biorących udział w meksykańskiej wojnie narkotykowej. John McCain nazwał nawet Phoenix drugim pod względem ilości porwań miastem na świecie, mimo że późniejsze porównanie danych wykazało niesłuszność tego stwierdzenia.
Ogólnie, w 2008 roku w Phoenix zanotowano spadek przestępstw brutalnych o 24%, zaś w 2009 roku był to spadek o kolejnych 18%.
Edukacja.
Phoenix podzielone jest na ponad 30 dystryktów szkolnych, skupiających publiczne placówki oświaty. Phoenix Union High School District zarządza większością publicznych szkół średnich w mieście. W Phoenix działają ponadto szkoły społeczne, takie jak North Pointe Preparatory, Sonoran Science Academy i Veritas Preparatory Academy.
Szkolnictwo wyższe.
Najważniejszą instytucją edukacji wyższej w regionie jest Uniwersytet Stanu Arizona. Główny kampus uczelni znajduje się w Tempe, zaś pozostałe w Northwest Phoenix i Downtown Phoenix oraz w mieście Mesa. ASU stanowi jeden z największych uniwersytetów publicznych w Stanach Zjednoczonych, z 72 250 studentami (2011). W Phoenix zlokalizowany jest także jeden z dwóch kampusów University of Arizona College of Medicine, jedynej akademii medycznej w Arizonie.
W Phoenix znajduje się kilka budynków wchodzących w skład kompleksów uniwersytetów Arizony (z siedzibą w Tucson) i Północnej Arizony (z siedzibą we Flagstaff). W mieście działa ponadto Grand Canyon University, czyli jedyny prywatny, prowadzony dla zysków uniwersytet katolicki w Stanach Zjednoczonych. Obecnie posiada on ponad 10 tysięcy studentów, z czego niemalże 85% edukuje się na drodze online.
Zarówno ASU, jak i UoA uwzględniane są w zestawieniach najlepszych uczelni wyższych Stanów Zjednoczonych oraz świata.
Maricopa County Community College District skupia dziesięć community college’ów oraz dwa centra dokształcające dla dorosłych, rozlokowane na terenie całego hrabstwa Maricopa. Phoenix College, wchodzący w skład tegoż dystryktu, powstał w 1920 roku i jest najstarszą tego typu szkołą w Arizonie.
W Phoenix i jego okolicach działa ponadto kilka prywatnych uczelni wyższych, zarówno o charakterze świeckim, jak i religijnym.
Transport.
Powietrze.
Phoenix obsługiwane jest głównie przez Port lotniczy Phoenix-Sky Harbor (IATA: PHX, ICAO: KPHX), który stanowi 10. najbardziej ruchliwe lotnisko Stanów Zjednoczonych i jednocześnie 24. świata ze względu na liczbę obsługiwanych pasażerów, z 42 milionami podróżnych w 2007 roku. Port oferuje stałe połączenia do ponad 100 miast.
Wśród międzynarodowych przewoźników operujących na Phoenix-Sky Harbor są m.in.: Aeroméxico, Air Canada, British Airways i WestJet. Na Phoenix-Sky Harbor znajduje się ponadto węzeł lotniczy linii US Airways, które oferują loty do takich państw, jak Kanada, Meksyk czy Kostaryka.
W sąsiedniej Mesie znajduje się Port lotniczy Phoenix-Mesa (IATA: AZA, ICAO: KIWA), który także obsługuje komercyjny ruch lotniczy w regionie. Lotnisko to powstało w miejscu bazy wojskowej Williams Air Force Base, zamkniętej w 1993 roku. Jednym z najważniejszych przewoźników operujących na Phoenix-Masa są linie Allegiant Air.
Do mniejszych lotnisk, które w większości obsługują loty prywatnych i korporacyjnych maszyn, należy Port lotniczy Phoenix-Deer Valley (IATA: DVT, ICAO: KDVT), a także lotniska miejskie: Glendale Municipal Airport, Falcon Field Airport oraz Phoenix Goodyear Airport.
Kolej i autobusy.
W 1996 roku Amtrak przerwał swoją działalność w mieście; Phoenix jest tym samym największym inkorporowanym miastem w Stanach Zjednoczonych, które nie jest obsługiwane przez międzystanowe pociągi pasażerskie. Najbliższe linie kolejowe: Sunset Limited (Orlando–Los Angeles) i Texas Eagle (Chicago–San Antonio), przebiegają przez Maricopę, położoną trzydzieści mil na południe od centrum Phoenix.
Amtrak Thruway oferuje połączenia autobusowe do pobliskiego miasta Flagstaff, przez które przebiega codzienna linia autobusowa Southwest Chief (Los Angeles–Chicago). W Phoenix działa ponadto przewoźnik międzystanowy Greyhound; stacja główna znajduje się przy 4. ulicy, w pobliżu lotniska.
Komunikacja miejska.
Za transport publiczny na obszarze metropolitalnym Phoenix odpowiada Valley Metro, czyli organizacja skupiająca miejskich przewoźników autobusowych, szynowych oraz car-poolingowych. Ze względu na wysokie temperatury, a także fakt, że wiele stacji autobusowych nie posiada zadaszenia, komunikacja miejska w Phoenix nie cieszy się tak dużą popularnością, jak w innych miastach amerykańskich.
27 grudnia 2008 roku do użytku oddana została 32-kilometrowa sieć linii lekkiej kolei, zwana METRO, biegnąca od północno-centralnego Phoenix, przez śródmieście, na wschód, w kierunki Tempe i Mesy. Do 2030 roku ukończony zostanie projekt rozszerzania trasy o ponad 48 dodatkowych kilometrów.
Rowerzyści i piesi.
W 2000 roku 0,89% mieszkańców Phoenix wykorzystywało rowery jako codzienny środek transportu do pracy, co stanowiło spadek w porównaniu do 1,12% z roku 1990.
Na obszarze metropolitalnym Phoenix działa specjalny komitet doradczy ds. rowerzystów, którego celem jest poprawa warunków dla rowerzystów na ulicach miast oraz ścieżkach poza miastami.
"Bicycling Magazine" umieścił Phoenix na 15. miejscu najbardziej przyjaznych rowerzystom miast w Stanach Zjednoczonych z populacją powyżej 100 tysięcy mieszkańców.
W 2011 roku indeks Walk Score wyróżnił Phoenix na 33. miejscu najbardziej przyjaznych pieszym spośród 50 największych amerykańskich miast.
Miasta partnerskie.
Phoenix posiada dziesięć miast partnerskich.
Ponadto w 2009 roku Phoenix podpisało specjalną umowę partnerską z Dubajem w zakresie wzajemnej, wzmożonej współpracy.

</doc>
<doc id="93780" url="https://pl.wikipedia.org/wiki?curid=93780" title="Osobowość antyspołeczna">
Osobowość antyspołeczna



</doc>
<doc id="93784" url="https://pl.wikipedia.org/wiki?curid=93784" title="Gunter Verheugen">
Gunter Verheugen



</doc>
<doc id="93785" url="https://pl.wikipedia.org/wiki?curid=93785" title="Guenter Verheugen">
Guenter Verheugen



</doc>
<doc id="93786" url="https://pl.wikipedia.org/wiki?curid=93786" title="Heinrich von Plauen">
Heinrich von Plauen

Heinrich von Plauen (ur. 1370 w Turyngii, zm. 1429 w Lochstädt, obecnie osiedle Pawłowo w granicach administracyjnych miasta Bałtyjska) – dwudziesty siódmy wielki mistrz zakonu krzyżackiego w latach 1410-1413.
Życiorys.
Pochodził ze znanego rodu rycerskiego, zasłużonego dla zakonu krzyżackiego. Do Prus przybył ok. 1390 w charakterze gościa zakonu, później został jego pełnoprawnym członkiem.
Początkowo nie pełnił żadnych ważniejszych urzędów i dopiero w 1402 mianowano go komturem Nieszawy. W 1407 został komturem Świecia. W czasie wojny polsko-krzyżackiej 1409–1411, 27 sierpnia 1409 w czasie wypadu polskiej załogi zamku w Bydgoszczy pod Świecie Plauen dostał się do niewoli. Wkrótce potem dążące pod Bydgoszcz oddziały krzyżackie uwolniły komtura, a tamtejszy zamek obległy i zdobyły.
Plauen nie brał udziału w bitwie pod Grunwaldem 15 lipca 1410 r. Na wieść o klęsce zakonu natychmiast pospieszył ze swym hufcem i niedobitkami spod Grunwaldu do Malborka przewidując, że tam właśnie skierują się oddziały polsko-litewskie. Dotarł na czas – i to w dużej mierze dzięki energicznej postawie von Plauena Krzyżacy utrzymali swoją stolicę.
Za zasługi podczas obrony zamku malborskiego kapituła zakonna obrała Heinricha von Plauena wielkim mistrzem w 1410, pomijając innych hierarchów zakonnych, sprawujących ważniejsze funkcje m.in. Wernera von Tettingena, wielkiego szpitalnika i komtura elbląskiego, który uratował się z rzezi grunwaldzkiej. W 1411 wielki mistrz odniósł sukces dyplomatyczny, podpisując z Polską tzw. I pokój toruński na bardzo korzystnych dla Zakonu warunkach. Do jego podpisania odzyskał prawie wszystkie terytoria utracone po klęsce pod Grunwaldem. Jednocześnie, mimo osłabienia militarnego i gospodarczego zakonu, rozpoczął aktywne przygotowania do wojny odwetowej z południowym sąsiadem.
Mimo niekwestionowanych zasług wielki mistrz nie cieszył się poważaniem u braci zakonnych. Von Plauen był człowiekiem porywczym i okrutnym, zwolennikiem rządów twardej ręki. Zwalczał aktywnie opozycję miast pruskich i Związek Jaszczurczy. W 1411 wykrył spisek komtura radzyńskiego Georga von Wirsberga i kazał ściąć Mikołaja Ryńskiego za jego współpracę z Polakami, co tylko zwiększyło jego niepopularność. W końcu wielki mistrz został obalony w 1413 za sprawą wielkiego marszałka i komtura Królewca Michaela Küchmeistra, zwolennika dalszych układów z Polską, który został nowym zwierzchnikiem zakonu. Od 1413 do 1414 był komturem Engelsburga (Pokrzywno). W 1414 uwięziono go razem z bratem, również Heinrichem, byłym komturem gdańskim, w Uszakowie, a następnie w Gdańsku. Plauen odzyskał wolność dopiero w 1422, po śmierci Küchmeistra. Został prokuratorem w Lochstädt, na Półwyspie Sambijskim i zmarł tam w 1429.
W maju 2007 r. odkryto w katedrze w Kwidzynie kryptę ze szczątkami trzech osób. Znaleziono przy nich charakterystyczne zapinki płaszczy i fragmenty szat wykonanych z jedwabiu (bardzo cennego w średniowieczu). Wykonane zostały badania antropologiczne i DNA szczątków, oraz dendrologiczne drewna użytego do wykonania trumien. Badania zakończone w grudniu 2008 potwierdziły, że są to szczątki trzech wielkich mistrzów zakonu krzyżackiego: Wernera von Orseln, Ludolfa Koeniga von Wattzau oraz właśnie Henryka von Plauen.
Heinrich von Plauen w filmie.
W filmie "Krzyżacy" w reżyserii Aleksandra Forda na podstawie powieści Henryka Sienkiewicza rolę Heinricha von Plauen grał Ryszard Ronczewski.

</doc>
<doc id="93788" url="https://pl.wikipedia.org/wiki?curid=93788" title="Günter Verheugen">
Günter Verheugen

Günter Verheugen (ur. 28 kwietnia 1944 w Bad Kreuznach) – niemiecki polityk, poseł do Bundestagu, w latach 1999–2010 członek Komisji Europejskiej.
Życiorys.
Od 1963 praktykował w redakcji jednej z gazet. W latach 1965–1969 studiował historię, socjologię i nauki polityczne na uniwersytetach w Kolonii i Bonn. Pracował następnie w administracji rządowej, kierując wydziałami resortów spraw wewnętrznych i spraw zagranicznych. Zaangażował się w działalność polityczną w ramach Wolnej Partii Demokratycznej. Był federalnym dyrektorem partii (1977–1978) i jej sekretarzem generalnym (1978–1982).
W 1982 przeszedł do Socjaldemokratycznej Partii Niemiec, gdy FDP opuściła koalicję rządową kanclerza federalnego Helmuta Schmidta. Pełnił funkcję rzecznika partii (1986–1987), redaktora naczelnego związanej z nią gazety „Vorwärts” (1987–1989) i federalnym dyrektorem SPD (1993–1995). W 1983 po raz pierwszy objął mandat posła do Bundestagu, zasiadając w niższej izbie niemieckiego parlamentu do 1999.
W 1999 dołączył do Komisji Europejskiej kierowanej przez Romano Prodiego. Objął w niej stanowisko komisarza do spraw rozszerzenia, brał aktywny udział w negocjacjach zakończonych w 2004 akcesją do Unii Europejskiej dziesięciu nowych państw członkowskich. W 2004 pozostał w składzie KE pod przywództwem José Durão Barroso jako jej wiceprzewodniczący oraz komisarz do spraw przedsiębiorstw i przemysłu. Funkcję tę pełnił do 2010.
Odznaczony m.in. Krzyżem Komandorskim z Gwiazdą Orderu Zasługi RP (2009). Wyróżniony tytułami Człowieka Roku tygodnika „Wprost” (2002, wspólnie z Leszkiem Millerem) i Człowieka Roku „Gazety Wyborczej” oraz honorowego obywatela Ostródy (2009).

</doc>
<doc id="93789" url="https://pl.wikipedia.org/wiki?curid=93789" title="Zastrzał (medycyna)">
Zastrzał (medycyna)

Zastrzał (łac. "panaritium") – rodzaj ropowicy, zapalenie ropne dłoniowej części ręki. Powstaje najczęściej w wyniku urazu i szerzy się przez ciągłość na okoliczne części kończyny.
Podział.
Zależnie od głębokości procesu zapalnego rozróżnia się: 
Zastrzał najczęściej jest zakażeniem opuszki palca. Ropne zapalenia grzbietowej powierzchni palców i śródręcza są zapaleniami okołowłosowymi (łac. "perifolliculitis"), choć urastającymi niekiedy do wielkości czyraka, to nie powodującymi powikłań. Ropne zapalenia dłoniowej strony palców i śródręcza stanowią poważny problem, mogą bowiem prowadzić do znacznego uszkodzenia funkcji ręki (w szczególności zastrzał ścięgnisty i kostny). Tkanki dłoniowej powierzchni ręki są nie rozciągliwe, przebiegają tam naczynia i nerwy, a w pochewkach ścięgna otoczone troczkami. Dlatego obrzęk często przemieszcza się na stronę grzbietową, gdzie tkanki są wiotkie i rozciągliwe. Może to być mylące i wymaga poszukiwania właściwej przyczyny obrzęku. Etiologia zastrzału jest przeważnie związana z małą raną kłutą opuszki palca.
Objawy i leczenie.
Zastrzał skórny.
Zbiornik ropy jest zlokalizowany pod zgrubiałym naskórkiem. Występuje silny pulsujący ból nasilający się w nocy. Leczenie polega na nacięciu naskórka i ewakuacji ropy.
Zastrzał podskórny.
Zakażeniem objęta jest tkanka podskórna, na ogół jest ograniczone do jednego paliczka. Występuje silny ból nasilający się po opuszczeniu palca. Ze względu na ciasne przegrody łącznotkankowe po dłoniowej stronie, obrzęk pojawia się po stronie grzbietowej ręki. Stwierdza się rozlaną bolesność uciskową palca, która w miarę upływu czasu najsilniejsza jest pod tworzącym się ropniem. Odczyn zapalny w obrębie skóry pojawia się późno.
Zastrzał podskórny może doprowadzić do powikłań w postaci ropnego zapalenia kości, stawów i pochewek ścięgnistych lub rozległej martwicy z późniejszym ograniczeniem ruchomości palca.
Leczenie jest chirurgiczne. Po znieczuleniu miejscowym nacina się skórę w miejscu największej bolesności. Kształt cięcia na opuszce jest półkolisty, w obrębie paliczka środkowego czy bliższego nacina się wzdłuż osi długiej palca. Zakłada się sączek i unieruchamia palec do czasu ustąpienia bólu i obrzęku, a następnie wdraża się rehabilitację. Uzupełniająco podaje się antybiotyki.
Zastrzał ścięgnisty.
Zakażenie obejmuje pochewki ścięgniste i powstaje w wyniku szerzenia się przez ciągłość lub poprzez bezpośrednie uszkodzenie pochewki. Objawy są uzależnione od budowy anatomicznej dłoni i łatwego szerzenia się zakażenia na sąsiednie pochewki.
Początkowo występuje obrzęk, zaczerwienienie i wrażliwość na dotyk. Pojawia się też wybiórcza bolesność w przebiegu pochewki ścięgnistej, przykurcz palca i ostry ból przy próbie jego prostowania. Ból szybko narasta, co jest związane z brakiem wolnej przestrzeni i wzrostem ciśnienia w tkankach.
Wskazane jest szybkie leczenie, aby zapobiec zniszczeniu ścięgien. Leczenie polega na otwarciu pochewki ścięgna, stosowanie samych tylko antybiotyków jest nieskuteczne.
Zastrzał stawowy.
Zakażenie rozwija się przez ciągłość lub poprzez bezpośrednie zranienia stawu. Klinicznie objawia się bólem, obrzękiem, zaczerwienieniem skóry okolicy stawu. Ruchomość w stawie jest ograniczona lub zniesiona. Występuje gorączka i dreszcze. Leczenie polega na odbarczeniu zbiorników ropy, usunięciu martwiczych tkanek. Ranę po zdrenowaniu pozostawia się otwartą, a kończynę należy unieruchomić. Podaje się antybiotyki.
Zastrzał kostny.
Zastrzał kostny jest powikłaniem zakażenia bardziej powierzchniowych struktur. Objawia się bólem, obrzękiem, zaczerwienieniem, a także objawami ogólnymi z podwyższeniem ciepłoty ciała i dreszczami. Rozstrzygający jest obraz radiologiczny zapalenia kości z obecnością martwiaków.
Leczenie polega na opróżnieniu zbiorników ropy, usunięciu martwych tkanek i martwiaków. Ranę po zdrenowaniu pozostawia się otwartą. Stosuje się antybiotyki i okłady ze środków antyseptycznych. Kończynę się unieruchamia i unosi.

</doc>
<doc id="93790" url="https://pl.wikipedia.org/wiki?curid=93790" title="Zastrzał (lotnictwo)">
Zastrzał (lotnictwo)

Zastrzał – element konstrukcyjny statków powietrznych, głównie samolotów – profilowany pręt łączący płat, statecznik poziomy lub podwozie z kadłubem, stosowany zwłaszcza w starszych konstrukcjach dwupłatów i górnopłatów zastrzałowych. Rolą zastrzałów jest zwiększenie zdolności zespołów płatowca do przenoszenia obciążeń zewnętrznych, dzięki czemu całość konstrukcji może być lżejsza. Obecnie zastrzały zewnętrzne zostały w większości wyparte przez konstrukcje wolnonośne.
Pręty łączące górny i dolny płat w dwupłacie, czasami mylnie utożsamiane z zastrzałami, nosiły nazwę rozpórek.

</doc>
<doc id="93791" url="https://pl.wikipedia.org/wiki?curid=93791" title="Zastrzał (architektura)">
Zastrzał (architektura)

Zastrzał – drewniana belka w konstrukcjach szkieletowych ścian i więźbach dachowych. Ustawiona ukośnie, usztywnia elementy pionowe konstrukcji. Niekiedy nazywany mieczem, choć jest od niego dłuższa i może przebiegać przez kilka elementów i z nimi się łączyć (tak zwana konstrukcja wielozastrzałowa). Może występować pojedynczo lub parami. Parę biegnącą od elementu pionowego w górę nazywa się ramionami, a w dół nogami. Dwa zastrzały skrzyżowane symetrycznie (krzyż Św. Andrzeja) noszą nazwę krzyżownicy.

</doc>
<doc id="93792" url="https://pl.wikipedia.org/wiki?curid=93792" title="DSM-IV">
DSM-IV

DSM-IV ("Diagnostic and Statistical Manual of Mental Disorders") – klasyfikacja zaburzeń psychicznych Amerykańskiego Towarzystwa Psychiatrycznego. DSM-IV jest też obowiązującym standardem w armiach NATO. Jest umieszczona m.in. w wydanej w języku polskim publikacji „Kryteria Diagnostyczne według DSM-IV-TR”, stanowiącym przekład najnowszej, poprawionej wersji czwartego wydania pod redakcją prof. Jacka Wciórki z Instytutu Psychiatrii i Neurologii.
Nowa wersja – DSM-5 – została wydana 18 maja 2013.
Pięć wymiarów klasyfikacji stanowi pomoc w diagnozowaniu choroby, przewidywaniu jej przebiegu a także zaplanowaniu postępowania.
Postawioną diagnozę uzupełnia się następującymi zadaniami:
Ogólna skala oceny funkcjonowania według DSM-IV.
Należy uwzględniać sprawność funkcjonowania w zakresie życia psychicznego, społecznego i zawodowego. Każdy z czynników należy umieścić w pewnym ciągu, którego jednym biegunem jest zdrowie, drugim zaś choroba. Pomija się upośledzenie funkcjonowania spowodowane czynnikami fizycznymi lub środowiskowymi.

</doc>
<doc id="93799" url="https://pl.wikipedia.org/wiki?curid=93799" title="Magnus Norman">
Magnus Norman

Leif Magnus Norman (ur. 30 maja 1976 w Filipstadzie) – szwedzki tenisista i trener tenisa, finalista French Open 2000, zdobywca Pucharu Davisa, olimpijczyk z Sydney (2000).
Kariera tenisowa.
W gronie tenisistów zawodowych zadebiutował w 1995 roku, a zakończył karierę w październiku 2004 roku.
W 1996 roku po raz pierwszy wszedł do czołowej setki rankingu światowego. W tym samym roku zaliczył pierwszy start w turnieju wielkoszlemowym, w Rolandzie Garrosie. W 1997 roku sprawił jedną z większych niespodzianek na French Open, eliminując w III rundzie Pete'a Samprasa; dotarł do ćwierćfinału, w którym uległ Filipowi Dewulfowi. Na Wimbledonie wyeliminował w II rundzie Ivaniševicia; w meczu tym zaserwował 46 asów i wygrał piąty, decydujący set w stosunku 14:12. W lipcu wygrał swój pierwszy turniej z cyklu ATP World Tour, pokonując w finale w Båstad Juana Antonio Marína. W finale w Ostrawie uległ Karolowi Kučerze. Sezon 1997 zakończył jako drugi tenisista Szwecji, za Jonasem Björkmanem.
W 1998 roku wygrał turniej w Amsterdamie, po pokonaniu w finale Richarda Fromberga oraz dotarł do finału w Umagu, gdzie uległ Bohdanowi Ulihrachowi. W kwietniu debiutował w reprezentacji w Pucharze Davisa w meczu ze Słowacją; w meczu otwarcia uległ Dominikowi Hrbatemu, ale pokonał w czwartym pojedynku Karola Kučerę, tym samym przyczyniając się do zwycięstwa Szwecji 3:2. W tym samym sezonie wystąpił jeszcze w finale Pucharu Davisa przeciwko Włochom, zdobywając punkt po zwycięstwie z Andreą Gaudenzim. Szwecja wygrała ostatecznie 4:1 i Norman znalazł się w gronie zdobywców Pucharu Davisa.
Lata 1999–2000 były najlepszymi w karierze szwedzkiego tenisisty. W 1999 roku wygrał pięć turniejów rangi ARP World Tour, najpierw w Orlando, potem w Stuttgarcie, Umagu, Long Island i Szanghaju. Ponownie był drugim tenisistą w Szwecji, tym razem za Thomasem Enqvistem. Wystąpił w meczu Pucharu Davisa przeciw Austrii; porażka z Austrią zepchnęła Szwecję z grupy światowej rozgrywek.
W 2000 roku Norman ponownie wygrał pięć turniejów, Auckland, Rzymie, Båstad, Long Island i Szanghaju. W czerwcu Szwed awansował do finału Rolanda Garrosa w Paryżu. Wyeliminował po drodze m.in. finalistę poprzedniej edycji Andrija Medwediewa, Marata Safina i Franco Squillariego. W spotkaniu o tytuł nie sprostał Gustavo Kuertenowi (Kuerten zakończył finał dopiero po jedenastej piłce meczowej, w czterech setach). Norman dotarł także do półfinału Australian Open, pokonując m.in. Lleytona Hewitta i Nicolasa Kiefera; przegrał z Kafielnikowem. Łącznie w sezonie 2000 wygrał 67 pojedynków (więcej zwycięstw odniósł w 2000 roku tylko Marat Safin). Po sukcesie w Rzymie w maju przez siedem tygodni był liderem rankingu ATP Champions Race obejmującego wyniki uzyskane wyłącznie w ciągu bieżącego sezonu. W rankingu całorocznym ATP zajmował pozycję wicelidera. Po raz pierwszy zakwalifikował się do turnieju Tennis Masters Cup i był nr 1. w szwedzkim tenisie na koniec sezonu. Występy w reprezentacji pucharowej pomogły Szwecji powrócić do grupy światowej Pucharu Davisa. W tym samym roku zagrał na igrzyskach olimpijskich w Sydney. Odpadł z rywalizacji w III rundzie po porażce z Arnaudem Di Pasqualem, późniejszym brązowym medalistą.
Od 2001 roku do końca kariery Norman zmagał się z licznymi kontuzjami, ale dochodził do finałów w 2001 roku w Sydney i Scottsdale, a w 2002 roku w Tokio.
W gronie tenisistów znany jako propagator hokeja, był m.in. organizatorem charytatywnego meczu hokejowego między szwedzkimi tenisistami i golfistami w 2000 roku. Obok poważnych kontuzji pleców i ramienia do zakończenia kariery przyczyniły się kłopoty z sercem.
Styl gry Magnusa Normana opierał się przede wszystkim na solidności uderzeń z głębi kortu. Praworęczny, z mocnym forhendem i oburęcznym bekhendem, dysponował także skutecznym pierwszym serwisem. Największe sukcesy odnosił na nawierzchni ziemnej.
Kariera trenerska.
W 2008 roku pełnił funkcrę trenera Thomasa Johanssona. Od 2009 do końca sezonu 2010 był szkoleniowcem Robina Söderlinga, który awansował w tym czasie do finałów French Open, wygrał zawody ATP World Tour Masters 1000 w Paryżu i był klasyfikowany na 4. miejscu w rankingu światowym. W roku 2013 został zatrudniony przez Stana Wawrinkę, doprowadzając go do 3 tytułów wielkoszlemowych, triumfu w Pucharze Davisa i 3. pozycji w klasyfikacji ATP. W 2016 roku otrzymał nagrodę ATP Coach of the Year Award (Nagroda Trenera Roku). W połowie sezonu 2017 Norman i Wawrinka zakończyli współpracę.

</doc>
<doc id="93800" url="https://pl.wikipedia.org/wiki?curid=93800" title="Halloween">
Halloween

Halloween – zwyczaj związany z maskaradą, obchodzony w wielu krajach w wieczór 31 października. Odniesienia do Halloween są często widoczne w kulturze popularnej, głównie amerykańskiej.
Halloween najhuczniej jest obchodzony w Stanach Zjednoczonych, Kanadzie, Irlandii, Australii i Wielkiej Brytanii. Mimo że dzień nie jest świętem urzędowym, cieszy się po święcie Bożego Narodzenia największą popularnością. Święto Halloween w Polsce pojawiło się w latach 90. XX w.
Głównym symbolem święta jest wydrążona i podświetlona od środka dynia z wyszczerbionymi zębami. Inne popularne motywy to duchy, demony, zombie, wampiry, czarownice, trupie czaszki, nietoperze, czarne koty, pajęczyny itp.
Historia.
Dokładna geneza Halloween nie jest znana. Może nią być rzymskie święto na cześć bóstwa owoców i nasion (Pomony) albo celtyckie święto na powitanie zimy.
Według tej drugiej teorii Halloween wywodzi się z obchodzonego w Europie północnej święta z okazji końca jesieni a początku zimy, znanego na terenach irlandzkich jako Samhain („koniec lata”), walijskich jako Nos Galan Gaeaf („wieczór zimowy”), anglosaskich jako Blodmonath („krwawy miesiąc”), nordyckich jako „zimowe noce”. Z jednej strony był to czas radowania się minionymi zbiorami oraz powrotem bliskich do domów, z drugiej strony pojawiało się widmo zimy – czasu zmagań z głodem, chłodem i niedostatkiem światła słonecznego – w północnej Europie to zimą i wczesną wiosną umierało najwięcej ludzi. W powszechnej świadomości Halloween kojarzone jest ze świętem zmarłych – w rzeczywistości zarówno poganie, jak i wcześni chrześcijanie upamiętniali zmarłych wiosną – między marcem a majem.
Druidzi (kapłani celtyccy) wierzyli, iż w dzień Samhain zacierała się granica między zaświatami a światem ludzi żyjących, zaś duchom, zarówno złym, jak i dobrym, łatwiej było się przedostać do świata żywych. Wierzono, że bóg śmierci Samhain sprowadzał wtedy na ziemię dusze osób zmarłych w minionym roku, aby odpokutowały swoje występki. Ważnym elementem obchodów Samhain było palenie ognisk, które miały przyciągnąć duchy dobre, a odegnać duchy złe. Paleniska te były również wyrazem czci i wsparcia dla boga słońca i światła Luga, nad którym w tym czasie Samhain zaczynał zdobywać przewagę. Próbowano przebłagać Samhaina składając mu ofiary – także z ludzi. Sądzi się, iż właśnie z potrzeby odstraszania złych duchów wywodzi się zwyczaj przebierania się w ów dzień w dziwaczne stroje i zakładania masek. Symbolem święta Halloween były noszone przez druidów czarne stroje oraz duże rzepy, ponacinane na podobieństwo demonów.
Po 835 roku pod wpływem chrześcijaństwa zwyczaj zaczął zanikać, gdy uroczystość Wszystkich Świętych została przeniesiona z maja na 1 listopada.
W 998 roku zaś św. Odylon, francuski benedyktyn i przełożony opactwa w Cluny, ustanowił 2 listopada Dniem Zadusznym. W XIV wieku wspomnienie Wszystkich Wiernych Zmarłych zostało wprowadzone do liturgii rzymskiej i upowszechnione w całym Kościele.
Za sprawą protestantyzmu, tj. reformacji w Anglii, która zniosła zarówno doktrynę czyśćca i kult świętych, oba święta (Wszystkich Świętych i Dzień Zaduszny) zniknęły z większości terenów brytyjskich, a samo Halloween przetrwało tam jedynie w formie luźnych skojarzeń. 31 października kościoły protestanckie obchodzą Święto Reformacji.
Tymczasem w Irlandii przetrwały zarówno święto katolickie jak i pierwotne święto sezonowe. Irlandzcy imigranci sprowadzili tradycję do Ameryki Północnej w latach 40. XIX wieku.
31 października 1920 roku w mieście Anoka w stanie Minnesota odbyła się pierwsza w Stanach Zjednoczonych parada z okazji Halloween. Uczestnikami parady byli mieszkańcy przebrani w kolorowe stroje popularnych postaci. W kolejnych latach pochód organizowano corocznie 31 października. W roku 1937 Anokę ogłoszono światową stolicą Halloween.
W drugiej połowie XX wieku święto trafiło do zachodniej Europy, a po upadku żelaznej kurtyny pod koniec XX wieku to święto trafiło do środkowej i wschodniej Europy.
Pochodzenie nazwy.
Nazwa "Halloween" jest najprawdopodobniej skróconym "All Hallows' E’en", czyli wcześniejszym „All Hallows' Eve” – wigilia Wszystkich Świętych.
Zwyczaje.
Scary farm.
Młodzież i dzieci oprócz organizowania domowych imprez często odwiedza tzw. straszne farmy (ang. "scary farm"), czyli zaadaptowane na ten cel duże przestrzenie, gdzie tworzone są specjalne scenerie, wyglądające niczym wystrój planu filmów grozy, takich jak "Nosferatu", "Drakula", "Frankenstein" czy "Mumia".
Cukierek albo psikus.
Do zabaw w Halloween zalicza się także zabawa "cukierek albo psikus" ("ang. trick or treat"). Dzieci chodzą z pojemnikami na cukierki po okolicy i odwiedzają mieszkańców. Gdy ktoś nie chce dać cukierka, otrzymuje od dzieci w zamian "psikusa".
Apple bobbing.
W tej zabawie należy bez użycia rąk ugryźć jedno z jabłek pływających w miednicy z wodą. Jabłko nieuszkodzone przy zabawie ma oznaczać szczęście w nadchodzącym roku.
Inne zabawy.
Halloweenowe zabawy to również przeskakiwanie przez świeczki, które są rozstawione w kole na ziemi. Świeczki, które nie zgasną, to szczęśliwe miesiące w przyszłym roku. Kolejna gra to wrzucanie orzecha do ogniska. Jeżeli orzech pęknie z trzaskiem, oznacza to odwzajemnioną miłość. Inną popularną zabawą jest zjadanie bez pomocy rąk wiszących na nitkach ciastek i owoców.
W ten dzień również istnieją różne formy wróżbiarstwa, np. wróżenie ze spodków, wróżenie z obierek jabłek.
W Halloween dzieci i dorośli przebierają się za potwory, takie jak wampiry, duchy czy czarownice. Kostiumy są również oparte na postaciach z telewizji. Pierwsze kostiumy na Halloween pojawiły się w 1930 roku, wtedy zwyczaj "cukierek albo psikus" ("trick or treat") stał się popularny w Stanach Zjednoczonych. Dorośli urządzają pochody przez ulice miast.
Symbole.
W Irlandii obowiązuje zasada, że po 1 listopada nie zbiera się dzikich owoców, bo mogą być zatrute. W regionach Szkocji, Anglii, Walii i Irlandii sprząta się mieszkanie, gasi ogień pod kuchnią, a gospodynie wykładają jedzenie i napoje, po czym wszyscy idą spać.
Kolorami święta Halloween są czarny i pomarańczowy.
Jack-o'-lantern.
Jack-o'-lantern to halloweenowa lampa zrobiona z wydrążonej dyni. W środku wydrążonej dyni z wyciętymi otworami stawia się świecę. Z okazji święta Halloween tradycją stało się stawianie w oknie lub w drzwiach domostwa latarni.
Wydrążona dynia ze światełkiem w środku dla irlandzkich chłopów oznaczała błędne ogniki uważane za dusze tragicznie zmarłych. W czasie tajemniczych obrzędów miano uwalniać ludzkie dusze z ciał czarnych kotów i nietoperzy. Obecnie w wyeksponowanych miejscach domów umieszcza się wydrążone i podświetlone od wewnątrz dynie z wyciętymi kształtami różnych postaci oraz, w zależności od wyobraźni domowników, imitacje ludzkich czaszek, szkieletów, manekinów znanych postaci z horrorów itp.
Kontrowersje.
W związku z pogańską genezą tego święta Halloween spotyka się z krytyką ze strony części przedstawicieli Kościoła rzymskokatolickiego, prawosławnego, episkopalnego i luterańskiego, a także Świadków Jehowy.
Od obchodzenia Halloween w Polsce odcinają się również słowiańskie rodzimowiercze związki wyznaniowe – opowiadające się za kultywowaniem rodzimych zwyczajów, związanych z tradycją Dziadów.
Noc z 31 października na 1 listopada jest także ważnym świętem w Kościele Szatana. Niektórzy przedstawiciele Kościoła rzymskokatolickiego potępiają Halloween i utożsamiają je z kultem Szatana.

</doc>
<doc id="93801" url="https://pl.wikipedia.org/wiki?curid=93801" title="Sieklówka">
Sieklówka

Sieklówka – wieś w Polsce położona w województwie podkarpackim, w powiecie jasielskim, w gminie Kołaczyce.
Do 1991 była podzielona na Sieklówkę Dolną i Sieklówkę Górną. Podział ów związany był z zamieszkami religijnymi i miał nastąpić w XVI wieku. W świadomości mieszkańców, których głównie jednoczyła parafia, raczej nie istniała granica między osadami prócz tej, że sieklowianie "na dole" pracowali w dawnych czasach dla innego pana, aniżeli sieklowianie "na górze".
Wieś liczy około 1000 mieszkańców – w większości jest to ludność rolnicza. Część osób znajduje zatrudnienie w okolicznych zakładach pracy.
Miejscowość jest siedzibą parafii św. Stanisława Biskupa, należącej do dekanatu Brzostek, diecezji rzeszowskiej.
Historia.
Od czasów najdawniejszych do I wojny światowej.
U schyłku epoki kamienia (ok. 2900–2300 lat p.n.e.) tereny Sieklówki Dolnej zamieszkiwała pasterska ludność kultury ceramiki sznurkowej, co potwierdzają badania archeologiczne przeprowadzone przez krakowskich archeologów.
Według jednej z hipotez, na terenie miejscowości osiedlił się w VI wieku "Siekluch" pochodzący ze szczepu lechickiego. Wyjaśniałoby to genezę nazwy wsi (wskazuje się także na związek z wyrazem siekluka – nazwa ryb i imieniem osobowym Siekluk, znanym w XV wieku).
Sieklówka, która swe powstanie zawdzięcza benedyktynom tynieckim, występuje po raz pierwszy w dokumentach z 1474 roku, kiedy to król Kazimierz IV Jagiellończyk przeniósł wieś wraz z Sowiną, których właścicielem był rycerz Jakub Sieklucki z prawa polskiego na niemieckie. Po śmierci Jakuba Siekluckiego w 1512 roku, dobra Sieklówki i Sowiny przeszły kolejno w ręce Reginy Filipowskiej (siostra Jakuba Siekluckiego) oraz Mikołaja a następnie Jakuba Filipowskiego (burgrabia krakowski). W roku 1563 pisał się z Sieklówki Hieronim Filipowski – poborca ziemi krakowskiej. Od 1581 roku osada należała do Jana Gnoińskiego, a następnie Jordana z Zakliczyna herbu Trąby – rotmistrz ok. 1581 r. kupił wieś Siekluk, obecnie Sieklówka. Po przystąpieniu do braci polskich został oskarżony o sprofanowanie miejscowego kościoła i zabity przed rokiem 1591. Odtąd sieklowianie należeli do parafii w Lubli. Między mieszkańcami obydwu wsi dochodziło stale do sporów i zatargów, dlatego w Sieklówce wzniesiono kaplicę, w której ksiądz z Lubli odprawiał mszę, co drugą niedzielę. Dopiero rząd austriacki utworzył we wsi kapelanię, a Anna i Jerzy Ramułtowie wybudowali kościół i zobowiązali się ponosić wszystkie ciężary, płynące z patronatu kapelani. Obowiązki swoje zaintabulowali na dobrach Sieklówka Dolna. Wśród mieszkańców krąży opowieść o tym, że kościół został wygrany w karty i przewieziony w ciągu jednego dnia, a złożony – w trzech dniach.
Mieszkańcy wsi należeli prawie do końca XV wieku do parafii w Warzycach. W tym okresie został wybudowany kościółek, a wieś przyłączona do parafii w Lubli. 6 lutego 1489 roku w Sieklówce powstała parafia.
Właścicielami wschodniej połowy dawnej Sieklówki już podzielonej po zamieszkach religijnych, czyli Sieklówki Dolnej byli Ramułtowie. Od Anny Ramułtowej Sieklówkę Dolną kupił Stanisław Piliński, po którym dziedziczył syn Konstanty. Później majątek nabył Józef Przyłęcki dla syna Stanisława. Po Stanisławie Przyłęckim dziedziczyła jego córka Michalina z Przyłęckich Adamska – posiadała majątek do czasów II wojny światowej.
Natomiast zachodnią część Sieklówki, czyli Sieklówkę Górną nabył około roku 1780 Michał Wilusz. Po jego śmierci dziedziczyła córka – Antolina z Wiluszów Biesiadecka. Rodzina Biesiadeckich cieszyła się szacunkiem i przywiązaniem mieszkańców wsi, o czym świadczy fakt obronienia jej w 1846 roku (w czasie rzezi galicyjskiej) przed napastnikami z Gogołowa. Biesiadecka sprzedała Sieklówkę Górną Adamowi i Henryce Jakubowskim. Od roku 1881 właścicielami wsi byli Kazimierz i Maria Horodyńscy. Po nich dziedziczył syn Władysław Horodyński, który wraz z żoną Marią gospodarował w Sieklówce Górnej w dworze Horodyńskich do czasów okupacji niemieckiej.
W 1860 roku zorganizowana została szkoła, która miała swoją siedzibę w drewnianym budynku w Sieklówce Dolnej. W 1888 roku została przeniesiona do murowanego budynku w Sieklówce Górnej. Również w 1888 roku zostało założone Kółko Rolnicze. Około 1893 roku powstało tzw. Wiejskie Pogotowie Ogniowe, które po sformalizowaniu działalności i reorganizacji zostało zarejestrowane jako Ochotnicza Straż Pożarna w 1900 roku.
I i II wojna światowa.
Pozostałością po działaniach wojennych lat 1914-1915, których centrum znajdowało się w okolicach Gorlic, jest cmentarz wojenny (nr 42, okręg II Jasło) na którym spoczywa 19 Austriaków i 13 Rosjan poległych w dniach 20–28 grudnia 1914 roku oraz 2 Niemców poległych 8 maja 1915 roku.
W czasie okupacji hitlerowskiej wieś była jednym z najaktywniejszych ośrodków konspiracyjnego ruchu oporu AK w okolicy. Wojna pochłonęła wiele ofiar. 6 lipca 1940 roku w lesie na pograniczu Sieklówki rozstrzelano 87 polskich żołnierzy i oficerów oraz kilku przewodników. Dwóm osobom udało się zbiec w trakcie transportu, a jednej z miejsca egzekucji (Tadeusz Socha z Mrukowej). W 1945 roku ciała przeniesiono do grobu nr 6 na cmentarzu ofiar hitlerowskich egzekucji w Warzycach. Powyżej miejsca egzekucji, przy drodze z Sieklówki do Warzyc, wybudowano pomnik odsłonięty w 1971 roku. Po zbliżeniu się linii frontu do Sieklówki wieś została wysiedlona 22 sierpnia 1944 roku. Działania wojenne przyniosły ogromne straty materialne: zniszczono 168 budynków mieszkalnych (ocalało 18), wycięto 610 drzew owocowych, pola zostały zaminowane, a we wsi znajdowało się 220 bunkrów i ponad 12 km okopów.
Czasy powojenne.
W lutym 1945 roku Jan Wojaczyński uzyskał pozwolenie na zorganizowanie szkoły. Pierwsze zajęcia odbyły się 10 kwietnia 1945 roku w 2 wyremontowanych salach dworu Władysława Horodyńskiego.
Wieś została zelektryfikowana w 1965 roku. W roku 1975 miejscowość znalazła się w województwie krośnieńskim. W 1992 roku nastąpiło administracyjne połączenie Sieklówki Górnej i Dolnej.
W nocy z 7 na 8 kwietnia 1993 roku spłonął kościół parafialny, liczący ponad 150 lat.
W tym samym roku mieszkańcy wsi wybudowali z własnych funduszy i własnymi rękoma nową świątynię w ciągu 80 dni, pracując dosłownie od świtu do nocy. W 2001 roku został oddany do użytku nowy budynek szkolny.

</doc>
<doc id="93805" url="https://pl.wikipedia.org/wiki?curid=93805" title="Arka Noego (zespół muzyczny)">
Arka Noego (zespół muzyczny)

Arka Noego – dziecięcy zespół muzyczny wykonujący piosenki o tematyce religijnej. Nieoficjalnie powstał już w roku 1999, gdy z okazji pielgrzymki papieża Jana Pawła II telewizyjna redakcja katolicka szukała odpowiedniej piosenki i wykonawców mających uświetnić wizytę. Powstały wtedy utwór "Tato (Nie boję się, gdy ciemno jest)" stał się wielkim przebojem, a twórcy programu „Ziarno” zasugerowali nagranie kolejnych.
Historia.
W skład wchodzą głównie dzieci członków zespołu 2Tm2,3 i ich przyjaciele. Młodzi wykonawcy śpiewają naturalnie i spontanicznie – nie mają specjalnie szkolonych i ustawianych głosów, nie odbywają regularnych prób. Na przestrzeni lat od początku powstania zespołu w składzie grupy było wiele dzieci. Według Roberta Friedricha, do 2011 przez zespół przewinęło się około 100 dzieci.
Zespół jeździ z koncertami po całej Polsce. Co roku daje specjalne koncerty z okazji Bożego Narodzenia i Wielkanocy, transmitowane później przez Telewizję Polską. Odbył kilka zagranicznych tournée, w tym do USA i Kanady.
W styczniu 2001 wystąpił w Auli Pawła VI na Watykanie przed papieżem Janem Pawłem II i tysiącami wiernych podczas wielkiego spotkania dzieci na zakończenie Roku Jubileuszowego, współorganizowanego przez boloński Instytut Antoniano.
Piosenki "Arki" zostały przetłumaczone i nagrane w kilku językach obcych – w Niemczech przez "NOAHs KIDSs", w Peru – "Arca de Noe", w USA – "NOAHs KIDSs". Zapowiadana jest też wersja białoruska.
W roku 2005 zespół wystąpił w reklamie lodów Koral, w której śpiewał między innymi zmodyfikowaną wersję swojego przeboju „Taki mały, taki duży może świętym być” brzmiącą: „Taki mały, taki duży może lody jeść”.
W 2010 roku Arka Noego wystąpiła na scenie folkowej XVI Przystanku Woodstock. Rok później zespół wystąpił na festiwalu ponownie, tym razem na scenie głównej. Podczas koncertu jego członkowie odebrali statuetkę Złotego Bączka – nagrodę dla najlepszego koncertu mającego miejsce na scenie folkowej podczas poprzedniej edycji festiwalu.
Odbiór zespołu przez "Tygodnik Powszechny".
Na łamach Tygodnika Powszechnego pojawiły się publikacje krytyczne wobec działalności zespołu. Występ członków grupy w reklamie lodów Koral wywołał kontrowersje natury prawnej oraz teologicznej. W artykule w Tygodniku Powszechnym, ks. dr hab. Andrzej Draguła zarzucił Zespołowi banalizację sacrum poprzez wykorzystanie religii w celach komercyjnych:

</doc>
<doc id="93808" url="https://pl.wikipedia.org/wiki?curid=93808" title="Komisja Przejściowa">
Komisja Przejściowa

Komisja Przejściowa Tymczasowej Rady Stanu – organ przejściowy, powołany 25 sierpnia 1917 r. przez Tymczasową Radę Stanu w Królestwie Polskim (TRS) w związku ze złożeniem mandatów przez członków tejże Rady. Z dniem 1 lutego 1918 r. kompetencje Komisji formalnie zostały przejęte przez Radę Ministrów Królestwa Polskiego, zaś kompetencje Marszałka Koronnego i Przewodniczącego Komisji Przejściowej – przez Prezydenta Ministrów.
Skład.
Komisję tworzyli:
Działalność.
Komisja sprawowała nadzór nad departamentami byłej Tymczasowej Rady Stanu. Kontynuując działalność TRS, z dniem 1 września 1917 r. Komisja Przejściowa przejęła od władz okupacyjnych zarząd sądownictwa, zaś 1 października 1917 r. – szkolnictwo. W dniu 18 września 1917 r. Komisja Przejściowa wskazała władzom okupacyjnym kandydatów na członków Rady Regencyjnej.
Sekretarz Komisji Przejściowej Ludomir Grendyszyński wraz z Władysławem Mchem sporządzili sprawozdanie z prace Departamentów i Biur Tymczasowej Rady Stanu do 1 września 1917 r., natomiast nie sporządzono takiego sprawozdania z działalności agend TRS w okresie istnienia Komisji Przejściowej.
Likwidacja.
W dniu 13 grudnia 1917 r. Komisja Przejściowa podjęła uchwałę w sprawie przekazania Radzie Ministrów departamentów Tymczasowej Rady Stanu, a Prezydentowi Ministrów – pozostałych agend TRS, a także o zawieszeniu swojej działalności. Tego samego dnia Rada Ministrów uchwaliła przejęcie prowadzenia korespondencji zewnętrznej od Komisji Przejściowej, uzależniła zwoływanie posiedzeń Komisji Przejściowej od swojej zgody oraz upoważniła ministrów do przejęcia departamentów. Wyjątek od dwóch pierwszych postanowień stanowiły sprawy związane z likwidacją Komisji. Z dniem 1 lutego 1918 r. kompetencje administracyjne Komisji formalnie zostały przejęte przez powołany przez Radę Regencyjną rząd Jana Kucharzewskiego.

</doc>
<doc id="93811" url="https://pl.wikipedia.org/wiki?curid=93811" title="Generalny Inspektor Ochrony Danych Osobowych">
Generalny Inspektor Ochrony Danych Osobowych

Generalny Inspektor Ochrony Danych Osobowych (w skrócie GIODO) – organ do spraw ochrony danych osobowych w latach 1997–2018, działający na podstawie ustawy z dnia 29 sierpnia 1997 r. o ochronie danych osobowych. Zgodnie z ustawą z dnia 10 maja 2018 r. o ochronie danych osobowych, z dniem 25 maja 2018 został zastąpiony Prezesem Urzędu Ochrony Danych Osobowych.
Zadania.
GIODO kontrolował zgodność przetwarzania danych z przepisami ustawy, wydawał decyzje administracyjne i rozpatrywał skargi w sprawach wykonania przepisów o ochronie danych osobowych, prowadził rejestr zbiorów danych, opiniował akty prawne dotyczące ochrony danych osobowych, inicjował i podejmował przedsięwzięcia w zakresie doskonalenia ochrony danych osobowych, uczestniczył w pracach międzynarodowych organizacji i instytucji zajmujących się problematyką ochrony danych osobowych (np. Grupy roboczej art. 29).
GIODO powoływany był na 4-letnią kadencję (liczoną od dnia złożenia przysięgi) przez Sejm RP za zgodą Senatu. W zakresie wykonywania swoich zadań podlegał tylko ustawie. Przysługiwał mu immunitet.
W celu wykonania swoich zadań miał do pomocy Biuro Generalnego Inspektora Ochrony Danych Osobowych, którego siedziba znajdowała się w Warszawie.
Zgodnie z art. 20 ustawy, raz w roku Generalny Inspektor składał Sejmowi sprawozdanie ze swojej działalności wraz z wnioskami wynikającymi ze stanu przestrzegania przepisów o ochronie danych osobowych. Sprawozdanie było dostępne w formie druku sejmowego.
Likwidacja.
10 maja 2018 roku Sejm RP VIII kadencji uchwalił nową ustawę o ochronie danych osobowych, która zastąpiła ustawę z 1997 roku i przewidywała likwidację organu oraz ustanowienie nowego organu właściwego w sprawie ochrony danych osobowych - Prezesa Urzędu Ochrony Danych Osobowych.
Budżet, zatrudnienie i wynagrodzenia.
Wydatki i dochody Generalnego Inspektora Ochrony Danych Osobowych były realizowane w części 10 budżetu państwa.
W 2017 wydatki GIODO wyniosły 20,15 mln zł, a dochody 0,02 mln zł. Przeciętne zatrudnienie w Biurze GIODO w przeliczeniu na pełne etaty wyniosło 142 osoby, a średnie miesięczne wynagrodzenie brutto 7050 zł.
W ustawie budżetowej na 2018 wydatki Generalnego Inspektora Ochrony Danych Osobowych zaplanowano w wysokości 21,01 mln zł.

</doc>
<doc id="93813" url="https://pl.wikipedia.org/wiki?curid=93813" title="Al-Dżazira">
Al-Dżazira

Al-Dżazira (ang. "Al-Jazeera", arab. الجزيرة, tłum. „Wyspa” lub „Półwysep”) – arabska stacja telewizyjna z siedzibą w Ad-Dausze, stolicy Kataru.
Kanał rozpoczął nadawanie 1 listopada 1996 roku, przyjmując do siebie wielu dziennikarzy z zawieszonego w kwietniu tego samego roku arabskojęzycznego kanału BBC World Service, który napotkał trudności z cenzurą w Arabii Saudyjskiej.
Pierwszym dyrektorem i redaktorem naczelnym został Mohammed Jassim Al Ali. W początkowych miesiącach stacja nadawała 6 godzin programu dziennie. Sygnał emitowany był w systemie naziemnym, w telewizjach kablowych oraz przez satelitę. Zainteresowanie rosło tak szybko, że już w 1997 roku Al-Dżazira zwiększyła czas antenowy do 12 godzin dziennie. Od 1998 roku stacja nadaje przez 24 godziny na dobę.
Al-Dżazira ogłasza się stacją politycznie niezależną, aczkolwiek pozostaje w finansowej zależności od emira Kataru. Zaczynała z podarowanym przez emira funduszem 150 mln USD, dążąc jednak do uzyskania finansowej niezależności, głównie dzięki reklamom. Cel ten nie został osiągnięty i do dzisiaj korzysta z rządowych subwencji (w 2004 roku 30 mln USD). Inne źródła finansowania to ogłoszenia (ok. 40% wpływów), sprzedaż audycji, abonament.
Wydarzenia roku 2001, czyli atak na World Trade Center i późniejsza wojna w Afganistanie, przyniosły stacji międzynarodowe zainteresowanie. Al-Dżazira miała biuro w Kabulu i była jedyną telewizją na świecie, nadającą bezpośrednie wojenne relacje, oświadczenia Al-Ka’idy i Osamy bin Ladena. Relacje nadawał korespondent Tayseer Allouni, który przeprowadził też słynny wywiad z bin Ladenem, 11 października 2001 roku.
8 kwietnia 2003 roku biura Al-Dżaziry w Bagdadzie zostały zbombardowane podczas amerykańskiego nalotu. Zginął wówczas dziennikarz Ariq Ayoub. Armia USA zarzucała dziennikarzom stacji współpracę z rebeliantami.
Strategia programowa Al-Dżaziry obejmuje m.in. prezentowanie tematów kontrowersyjnych politycznie, zapraszanie emigracyjnych dysydentów świata arabskiego oraz poruszanie tematów istotnych kulturowo, takich jak rola kobiet w społeczeństwie. Dodatkowym atutem jest fakt, że ma wyłączność na emitowanie przekazów Al-Ka’idy.
W 2003 roku powstała Al-Dżazira Sports, w 2004 Al-Dżazira Live, w 2005 Al-Dżazira Children, w 2006 roku Al-Dżazira w wersji angielskojęzycznej. W 2001 roku powstał portal aljazeera.net, od 2003 roku dostępny także w języku angielskim.
W 2017 r. kraje Półwyspu Arabskiego postawiły Katarowi szereg warunków mających zagwarantować koniec domniemanego wspierania przez to państwo islamistycznych terrorystów. Jednym z warunków była likwidacja kanału Al-Dżazira.

</doc>
<doc id="93814" url="https://pl.wikipedia.org/wiki?curid=93814" title="Sarny">
Sarny

Sarny (ukr. Сарни) – miasto w zachodniej części Ukrainy, w obwodzie rówieńskim, nad rzeką Słucz. Węzeł kolejowy. W 2001 liczyło 28 257 mieszkańców.
Historia.
Miasto, które powstało jako węzeł kolejowy, łączy w sobie historię Ukraińców, Polaków, Żydów i Romów.
W 1859 roku Sarny (Dorotycze) były wsią własnościową , była drewniana cerkiew, kaplica rzymskokatolicka i gorzelnia, 132 podwórka i 1100 mieszkańców (547 mężczyzn i 553 kobiety), w tym 1088 prawosławnych, 8 Żydów, 4 rzymskich katolików.
W 1885 roku na skrzyżowaniu linii kolejowych Równe–Łuniniec i Kowel–Korosteń (zob. Kolej Kowelska) zbudowano mały drewniany budynek. Tak na mapie połączeń kolejowych pojawiła się nazwa stacji – „Sarny”. Zaczęto budować mieszkania dla pracowników stacji, a populacja zaczęła zauważalnie rosnąć. Dalszy rozwój miejscowości był więc ściśle związany z koleją. W 1902 roku wybudowano filię Kijów–Sarny–Kowel. Następnie we wsi wybudowano parowozownię i plac wagonowy.
3 czerwca 1917 roku dekretem Rządu Tymczasowego o przekształceniu 41 osad wiejskich w miasta wieś w pobliżu stacji Sarny obwodu rówieńskiego guberni wołyńskiej otrzymała status miasta. W 1920 r. władze sowieckie, nie uznając zarządzeń „starego ustroju”, ponownie nadały Sarnom status miasta.
W 1921 roku , po zawarciu pokoju ryskiego, Sarny znalazły się na terytorium Polski i były siedzibą powiatu sarneńskiego w województwie poleskim, a od 16 grudnia 1930 r. w wołyńskim. 45% mieszkańców stanowili Żydzi (4070 w 1937 roku), drugą najliczniejszą grupą narodowościową byli Ukraińcy. Od 1930 do 1939 był garnizonem Korpusu Ochrony Pogranicza. Stacjonowało w nim dowództwo pułku KOP „Sarny”.
18 września 1939 roku miasto zostało zajęte przez Armię Czerwoną. Pani J.R. z Wołynia pisała o mordzie na polskich policjantach w Sarnach, wkrótce po wkroczeniu Sowietów do tego miasta: „Żydzi z bronią krótką w ręku wraz z kilkoma żołnierzami radzieckimi prowadzili polską Policję Państwową, plując na nich, krzycząc „przepuścić tych psów”. Policja szła bez pasów, z rękami w górze, szli na śmierć. Szli w pięciu grupach, około 300 osób. Szli w stronę mostu na rzece Słucz w las. Przez te ciężkie lata nigdy żadna wzmianka o ich losie, grobach, nie przywróciła ich pamięci. Więcej w tej sprawie nie mogę powiedzieć, ponieważ musieliśmy uciekać w stronę Lwowa na Przemyśl (…) Cześć ich pamięci! Chyba w tej sprawie znajdą się inni Polacy, co widzieli”. (Cyt. za : R. Szawłowski : op.cit.,t.1,s.390) Gen. Stanisław Sosabowski (wspomnienia "Droga wiodła ugorem"): „Gdy się zjawiłem przy ul. Halickiej, starsza siostra żony i ciotka - rodzice bowiem już nie żyli - zachowały się tak, jakbym był duchem. - Na miły Bóg - mówiły - uciekaj stąd, tu się dzieją straszne rzeczy - zaczęły wyliczać, kto został aresztowany, kto już rozstrzelany. - Miejscowi nacjonaliści ukraińscy, Żydzi denuncjują wszystkie byłe wybitniejsze osobistości”.
W pierwszych dniach lipca 1941 roku, po wybuchu wojny niemiecko-sowieckiej, w miejscowym areszcie NKWD zamordowało od 70 do 100 więźniów. Od lipca 1941 miasto znajdowało się pod okupacją niemiecką. 2 kwietnia 1942 Niemcy utworzyli w Sarnach getto dla Żydów miejscowych i przesiedlonych z okolicznych miejscowości, wskutek czego liczba ludności żydowskiej w mieście wzrosła do 13 tysięcy. W dniach 27–28 sierpnia 1942 roku Sicherheitsdienst przy udziale niemieckiej żandarmerii, ukraińskiej policji i Wehrmachtu rozstrzelało Żydów w podmiejskich lasach. Według niektórych źródeł 3 tys. osób zdołało zbiec przed egzekucją.
Podczas rzezi wołyńskiej w 1943 roku Sarny były miejscem, do którego ściągali polscy uchodźcy z eksterminowanych przez UPA wsi. W maju 1943 Niemcy utworzyli w Sarnach oddział policji złożony z Polaków, który bronił miasta i pacyfikował ukraińskie wsie. Polskich uchodźców Niemcy sukcesywnie wywozili do Generalnego Gubernatorstwa oraz na roboty przymusowe w III Rzeszy.
Od stycznia 1944 ponownie zajęte przez wojska sowieckie.
Gospodarka.
W mieście rozwinął się przemysł spożywczy, metalowy oraz meblarski.
Sport.
Do 1939 roku w mieście funkcjonowały kluby piłkarskie Słucz Sarny i Zagończyk Sarny.

</doc>
<doc id="93815" url="https://pl.wikipedia.org/wiki?curid=93815" title="Wątek (grupy dyskusyjne)">
Wątek (grupy dyskusyjne)

Wątek – zbiór wiadomości wysłanych do jednej grupy dyskusyjnej, stanowiących rozwinięcie wiadomości pierwotnej, najczęściej połączonych tym samym tematem (ang. subject).
Wątek rozwija się, gdy użytkownicy grup dyskusyjnych odpowiadają na wcześniejsze wiadomości z danego wątku. O przynależności wiadomości do wątku i umieszczeniu jej we właściwym miejscu jego drzewka przez czytnik news decydują referencje, czyli pole nagłówka "References", które powinno zawierać przynajmniej identyfikator pierwszej wiadomości w wątku i wszystkich wiadomości cytowanych w odpowiedzi.
Na grupach o dużym ruchu wątki mogą być bardzo rozbudowane i liczyć nawet kilka tysięcy wiadomości, więc sprawne czytanie takich wątków wymagać może skorzystania z zaawansowanych funkcji czytnika.

</doc>
<doc id="93818" url="https://pl.wikipedia.org/wiki?curid=93818" title="Lina (wspinaczka)">
Lina (wspinaczka)

Lina – we wspinaczce pełni różnorodne, ważne funkcje techniczne, a także jest symbolem więzi łączącej partnerów w zespole wspinaczkowym „na dobre i na złe”.
Funkcje liny.
Asekuracyjna.
Jest podstawowym składnikiem łańcucha asekuracyjnego, spełnia w nim rolę amortyzatora, czyli urządzenia pochłaniającego energię upadku wspinacza. W tym celu powinna być na tyle elastyczna by rozciągając się łagodnie powstrzymać upadek. Taką elastyczną linę nazywa się też liną dynamiczną.
Komunikacyjna.
Służy do zjazdu po linie, czyli kontrolowanego przemieszczania się w dół, oraz wychodzenia (podchodzenia) po linie za pomocą przyrządów zaciskowych. Możliwa jest też komunikacja pozioma za pomocą trawersu tyrolskiego czy też ukośna. Lina używana do celów komunikacyjnych i transportowych nie powinna się rozciągać pod obciążeniem roboczym.
Transportowa.
Służy do transportu wyposażenia, tak w pionie, jak i w poziomie. Nie powinna się rozciągać pod obciążeniem roboczym.
Pomocnicza.
Lina pomocnicza występuje jako linka, pętla, repsznur, taśma. Używana jest do pętli i taśm asekuracyjnych, pomocniczych, linki lawinowej.
Rodzaje i zastosowanie.
Liny dynamiczne.
Ich konstrukcja gwarantuje, że podczas hamowania upadku wspinacza przeciążenia działające na niego nie przekroczą 12 g.
Liny statyczne.
Mało elastyczne, posiadają bardzo małe własności dynamiczne – zdolności do pochłaniania energii upadku. Używane przeważnie w speleologii do celów komunikacyjnych i transportowych, długości do 200 metrów.
Budowa.
Konstrukcja.
Współcześnie używane liny asekuracyjne zbudowane są z rdzenia składającego się z kilkunastu żył chronionego przez oplot. Zwykle są one impregnowane. Elementem, który zapewnia wytrzymałość, jest rdzeń, a oplot wyłącznie chroni rdzeń mechanicznie. Włókna, z których zbudowany jest rdzeń, są długości całej liny.
Materiały.
Liny asekuracyjne obecnie produkowane są z włókien poliamidowych, a dokładniej z nylonu. Do impregnacji najczęściej stosowany jest teflon.
Konserwacja.
Linę należy przechowywać w suchym, chłodnym, ciemnym i przewiewnym miejscu. Mocno zabrudzone można wypłukać w chłodnej wodzie (można użyć delikatnego mydła) i wysuszyć nie podgrzewając i nie na słońcu. Najlepiej trzymać je w worku na linę chroniącym przed zabrudzeniem i uszkodzeniami mechanicznymi. Nie wolno narażać liny na kontakt z kwasami i zasadami.
Historia.
Początkowo lina służyła do asekuracji idącego na drugiego członka zespołu i do ewakuacji. Liny produkowano z włókien naturalnych, ich długość sięgała 25–30 metrów.
Normy dla lin.
Aktualnie obowiązującą normą określającą wytrzymałość lin wspinaczkowych jest norma EN 892.
Liny dynamiczne.
Liny pojedyncze
Liczba odpadnięć UIAA minimalnie 5
Siła graniczna maksymalnie 12 kN
Posuw oplotu maksymalnie ± 1%
Wydłużenie statyczne maksymalnie 10%
Wydłużenie dynamiczne maksymalnie 40%
Liny podwójne – tak jak liny pojedyncze oprócz:
Siła graniczna maksymalnie 8 kN
Liny bliźniacze – tak jak liny pojedyncze oprócz:
Liczba odpadnięć UIAA minimalnie 12

</doc>
<doc id="93822" url="https://pl.wikipedia.org/wiki?curid=93822" title="Domenico Alaleona">
Domenico Alaleona

Domenico Alaleona (ur. 16 listopada 1881 w Montegiorgio, zm. 28 grudnia 1928 tamże) – włoski kompozytor, muzykolog.
Życiorys.
Studiował w Akademii Muzycznej św. Cecylii w Rzymie grę na fortepianie pod kierunkiem Alessandra Bustiniego i Giovanniego Sgambatiego, grę organową u Remigia Renziego oraz kompozycję w klasie Cesarego De Sanctisa. Dyplom uzyskał w 1912 i objął katedrę estetyki i historii muzyki na tej uczelni.
Równocześnie studiował muzykologię na Uniwersytecie Rzymskim, gdzie w 1907 przedstawił doktorską dysertację monograficzną na temat historii oratorium we Włoszech "Studi su la storia dell oratorio musicale in Italia" (Turin, 1908). W 1911 ogłosił pracę "L'armonia modernissima: le tonalità neutre e l'arte di stupore" (Turyn, 1911) na temat teorii modernizmu muzycznego oraz "I moderni orizzonti della tecnica musicale: teoria della divisione dell'ottava in parti uguali" (Turyn, 1911) dotyczącą współczesnej harmonii, zwłaszcza podziału oktawy na pięć równych części (indonezyjska pentatonika slendro). Ten techniczny zabieg kompozytorski zastosował w swoim najbardziej ambitnym utworze – operze "Mirra", będącej jednak kompozycją eklektyczną i nierównomierną.
Jako dyrygent specjalizował się w muzyce chóralnej. W 1907–1911 wykładał chóralistykę w Instituto Nazionale di Musica w Rzymie. W 1926 roku założył Madrigalisti Romani, prowadził też Choral Società Guido Monaco z Livorno. Był również krytykiem muzycznym oraz działał w kierunku poprawy włoskiej edukacji muzycznej.

</doc>
<doc id="93823" url="https://pl.wikipedia.org/wiki?curid=93823" title="Krzysztof Martens">
Krzysztof Martens

Krzysztof Martens (ur. 24 maja 1952) – polski brydżysta, Arcymistrz Światowy (PZBS), World Grand Master (WBF), European Grand Master, European Champion w kategorii Open (EBL), odznaczony złotą odznaką PZBS (1992) sędzia okręgowy, trener II klasy, członek drużyny CONSUS Kalisz, polityk lewicowy.
Życiorys.
Współtwórca wraz z Tomaszem Przyborą systemu licytacyjnego „Martens-Przybora” którego odmianą jest Nasz System. Autor dwunastu książek brydżowych wydanych w języku angielskim.
Od 2003 jest członkiem Komitetu Systemów WBF, a od 2010 członkiem Komisji Zawodników WBF. Od 1999 jest członkiem Komisji Systemów EBL. W latach 2001–2010 był członkiem Komisji Odwoławczej EBL. W latach 2001–2007 był członkiem Komitetu Sędziów EBL.
Pełnił funkcję niegrającego kapitana reprezentacji Libanu na Mistrzostwach Europy Teamów – w 1999 reprezentacji open na 44. Mistrzostwach na Malcie, a w 2004 reprezentacji kobiet na 47. Mistrzostwach w Malmö.
Pełnił rolę członka Komisji Odwoławczej na następujących zawodach:
W latach 2002–2007 Krzysztof Martens pełnił funkcję przewodniczącego podkarpackiej rady wojewódzkiej Sojuszu Lewicy Demokratycznej. Był członkiem władz krajowych partii. Był jednym z założycieli platformy programowej SLD pod nazwą „Prawo-Demokracja-Solidarność”. Dwukrotnie kandydował bez powodzenia do Parlamentu Europejskiego (w 2004 z listy SLD-UP i w 2009 z listy Porozumienia dla Przyszłości), a także do sejmiku województwa podkarpackiego (w 2006 z listy Lewicy i Demokratów oraz w 2010 z listy Polskiego Stronnictwa Ludowego).
W sierpniu 2006 prokurator Prokuratury Okręgowej w Lublinie przedstawił mu zarzuty składania fałszywych zeznań. W grudniu 2007 został uniewinniony przez Sąd Rejonowy w Rzeszowie.
Wyniki brydżowe.
Zawody krajowe.
W rozgrywkach krajowych zdobywał następujące lokaty:
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:
Inne zawody.
W innych zawodach zdobył następujące lokaty:

</doc>
<doc id="93825" url="https://pl.wikipedia.org/wiki?curid=93825" title="Samodzielna Grupa Operacyjna „Polesie”">
Samodzielna Grupa Operacyjna „Polesie”

Samodzielna Grupa Operacyjna „Polesie” (SGO „Polesie”) – wyższy związek taktyczny Wojska Polskiego II RP, improwizowany w czasie kampanii wrześniowej 1939.
Geneza.
W wyniku rozkazu ze Sztabu Naczelnego Wodza z 9 września dowódca Okręgu Korpusu Nr IX Brześć gen. bryg. Franciszek Kleeberg rozpoczął, głównie na bazie ośrodków zapasowych 20 i 30 DP, organizowanie obrony Polesia na linii rzek Muchawiec-Prypeć, od Brześcia po wschodnią granicę państwa, ze stanowiskiem dowodzenia w Pińsku.
Zadaniem „wojsk Obrony Polesia” było ubezpieczenie Frontu Północnego (odcinek Bugu od Brześcia do Hrubieszowa) przed głębokim obejściem od wschodu. Wypełniając je, podjęły walkę z nacierającym z północy niemieckim XIX KPanc (3 DPanc, 2 i 20 DPZmot oraz przydzielona do korpusu 10 DPanc): zgrupowanie „Brześć” broniło 14–16 września twierdzy brzeskiej (w nocy z 16 na 17 września wycofało się w kierunku Terespola i straciło kontakt z resztą wojsk gen. Kleeberga), a zgrupowanie „Kobryń” 16–18 września walczyło na przedpolach Kobrynia.
Przebieg działań.
Po agresji sowieckiej w dniu 17 września generał Kleeberg początkowo próbował wykonać rozkaz Naczelnego Wodza o przejściu polskich wojsk do Rumunii lub na Węgry, przemieszczając swe oddziały w rejon Kowla. W tym samym dniu, 17 września do jego oddziałów dołączyła Podlaska Brygada Kawalerii. Po 22 września, pozbawiony łączności z wyższym dowództwem, zdecydował się jednak podjąć marsz z odsieczą okrążonej Warszawie. Jego wojsko złączyło się 26 września z nowo utworzonym w rejonie Małoryty zgrupowaniem „Brzoza”. W dniu 27 września połączone oddziały przeprawiły się przez Bug w rejonie Włodawy. 28 września nastąpiło połączenie z Dywizją Kawalerii „Zaza”, razem z reorganizacją zgrupowania w SGO „Polesie” (wcześniej stosowano nazwy „Grupa Poleska” i „Grupa Operacyjna gen. Kleeberga”). Wobec dysponowania niedostateczną ilością amunicji, gen. Kleeberg rozkazał grupie „Polesie” marsz na Dęblin w celu zdobycia Głównej Składnicy Uzbrojenia Nr 2 w Stawach. 28 września do zgrupowania dotarła wiadomość o kapitulacji Warszawy, więc Kleeberg zdecydował się dalej przebijać na zachód i prowadzić działania partyzanckie, bazując w dużych kompleksach leśnych. Jego grupa w dniach 29–30 września stoczyła zwycięskie walki z oddziałami sowieckimi pod Jabłoniem i Milanowem.
Po 2 października zgrupowanie to toczyło walki w rejonie Kock – Radzyń – Łuków z niemieckim XIV KZmot (13 DPZmot i 29 DPZmot). Ostatni bój stoczony został 5 października pod Wolą Gułowską, gdy to Brygada Kawalerii „Edward” wyszła na tyły 13 DPZmot, a 60 DP przełamała obronę jego lewego skrzydła. Mimo tego taktycznego zwycięstwa, gen. Kleeberg postanowił kapitulować wskutek wyczerpania się amunicji, rozpoczynając rokowania po południu 5 października. Wymiana ognia z wojskami niemieckimi trwała do godz. 1:00 w nocy 6 października, około godziny 2:00 parlamentariusze polscy przekazali uzgodniony akt kapitulacji, zaś o 10:00 tego samego dnia, po wysłuchaniu pożegnalnego rozkazu Franciszka Kleeberga, rozpoczęto składanie broni przed Niemcami.
Skład.
Według rozkazu z 11 września w skład zgrupowania miały wejść oddziały znajdujące się w obrębie OK IX:
14 września ustalił się następujący skład:
Wskutek reorganizacji z 27 września w skład zgrupowania wchodziły:
30 września dołączyły jeszcze resztki 135 pp rez. Wszystkie jednostki miały niepełne stany liczebne. Liczebność SGO „Polesie” wynosiła około 20 tys. ludzi.
Oddziały utrzymywały wysokie morale, żołnierze byli zaprawieni w bojach, szczególnie w 60 DP i w kawalerii.
Obsada personalna Kwatery Głównej.
Obsada personalna Kwatery Głównej
Dziedzictwo tradycji.
18 września 2019 Marek Łapiński, w zastępstwie ministra obrony narodowej, decyzją Nr 148/MON ustalił, że 19 Brygada Zmechanizowana w Lublinie przejmuje i z honorem kultywuje dziedzictwo tradycji Samodzielnej Grupy Operacyjnej „Polesie”.

</doc>
<doc id="93827" url="https://pl.wikipedia.org/wiki?curid=93827" title="Perykarion">
Perykarion



</doc>
<doc id="93828" url="https://pl.wikipedia.org/wiki?curid=93828" title="Substancja szara">
Substancja szara

Istota szara (substancja szara, łac. "substantia grisea") – skupisko ciał komórek nerwowych, wspólnie z substancją białą buduje ośrodkowy układ nerwowy. 
Między innymi z uwagi na obecność ciałek Nissla (tigroidu), przybiera na przekroju nieutrwalonego preparatu barwę szaroróżową.
Występowanie.
Mózgowie.
W mózgowiu istota szara znajduje się na powierzchni mózgu i móżdżku tworząc tzw. korę (łac. "cortex"): korę mózgu i korę móżdżku, oraz w leżących w głębi mózgowia, otoczonych substancją białą skupiskach zwanych jądrami (łac. "nuclei nervosi"); są to m.in. jądra wzgórza, jądra podstawy, a także jądra pnia mózgu.
Rdzeń kręgowy.
Substancja szara w rdzeniu kręgowym jest położona wewnątrz substancji białej i w przekroju poprzecznym tworzy charakterystyczny kształt litery H. Jej ramiona noszą nazwę rogów przednich, tylnych oraz występujących tylko w odcinku piersiowym rogów bocznych.

</doc>
<doc id="93830" url="https://pl.wikipedia.org/wiki?curid=93830" title="Nadwiślański Park Krajobrazowy">
Nadwiślański Park Krajobrazowy

Nadwiślański Park Krajobrazowy – park krajobrazowy w województwie kujawsko-pomorskim. Został powołany w celu ochrony wartości krajobrazowych i kulturowych Doliny Dolnej Wisły. Obejmuje tereny o powierzchni 33 306,5 ha położone wzdłuż rzeki Wisły, głównie na lewym jej brzegu (jedynie w południowej części również tereny na brzegu prawym).
Wraz z Chełmińskim Parkiem Krajobrazowym i Parkiem Krajobrazowym Góry Łosiowe funkcjonuje w ramach Zespołu Parków Krajobrazowych nad Dolną Wisłą z siedzibą w Świeciu, ul. Sądowa 5.
Historia.
Park został utworzony w 1993 roku pod nazwą "Zespół Nadwiślańskich Parków Krajobrazowych". W marcu 1999 roku połączono go z Chełmińskim Parkiem Krajobrazowym, tworząc "Park Krajobrazowy Doliny Dolnej Wisły" (przemianowany w 2003 roku na "Zespół Parków Krajobrazowych Chełmińskiego i Nadwiślańskiego"). Jednakże rozporządzenie wojewody tworzące ten park zostało unieważnione wyrokiem Naczelnego Sądu Administracyjnego, więc powrócono do dwóch oddzielnych parków krajobrazowych. Zespół Parków Krajobrazowych Chełmińskiego i Nadwiślańskiego został zlikwidowany we wrześniu 2005 roku, a w jego miejsce ponownie utworzono dwa parki: Nadwiślański Park Krajobrazowy i Chełmiński Park Krajobrazowy, którymi zarządzał Zespół Parków Krajobrazowych Chełmińskiego i Nadwiślańskiego. W 2018 roku, po włączeniu nowo utworzonego Parku Krajobrazowego Góry Łosiowe do zespołu, zmieniono jednocześnie jego nazwę na "Zespół Parków Krajobrazowych nad Dolną Wisłą".

</doc>
<doc id="93833" url="https://pl.wikipedia.org/wiki?curid=93833" title="Ciało komórki">
Ciało komórki



</doc>
<doc id="93836" url="https://pl.wikipedia.org/wiki?curid=93836" title="Perikarion">
Perikarion

Perikarion (perycaryon), inaczej ciało komórki nerwowej, soma lub neurocyt – część neuronu otaczająca jądro komórkowe wraz z jąderkiem (rzadziej dwa jądra lub więcej).
Podział.
Ze względu na liczbę wypustek wyróżnia się ciała komórek:
Organella.
W perikarionie oprócz cytoplazmy znajdują się następujące organella: 
Funkcje.
Błona komórkowa perikarionu przyspiesza albo hamuje impulsy nerwowe biegnące do aksonów i z dendrytów. Funkcją perikarionu jest też synteza makrocząsteczek i większości cząsteczek (białek, lipidów itp.).
Rozmiary.
Perikarion ma od 4 μm (warstwa ziarnista kory móżdżku) do 120 μm (komórki ruchowe przednich rogów rdzenia kręgowego).

</doc>
<doc id="93837" url="https://pl.wikipedia.org/wiki?curid=93837" title="Konstytucja Europejska">
Konstytucja Europejska



</doc>
<doc id="93839" url="https://pl.wikipedia.org/wiki?curid=93839" title="Konstytucja Unii Europejskiej">
Konstytucja Unii Europejskiej



</doc>
<doc id="93844" url="https://pl.wikipedia.org/wiki?curid=93844" title="Wypustki nerwowe">
Wypustki nerwowe

Wypustki nerwowe, wypustki komórki nerwowej, wypustki neuronu – rurkowate twory odchodzące od ciała komórki nerwowej, umożliwiające komunikację jednego neuronu z innymi.
Wyróżnia się dwa rodzaje wypustek nerwowych:
Każda komórka nerwowa ma tylko jeden akson, który (w normalnych warunkach) przewodzi informacje od ciała komórki ku peryferiom, czyli innym komórkom nerwowym lub komórkom innego rodzaju.
Komórka nerwowa może mieć wiele dendrytów. W normalnych warunkach dendryt przewodzi informacje od peryferii (innych komórek nerwowych lub receptorów).
Wypustki nerwowe pokryte są błoną komórkową. Błona komórkowa wypustek nerwowych może być pokryta osłonką włókien nerwowych.

</doc>
<doc id="93845" url="https://pl.wikipedia.org/wiki?curid=93845" title="Mont Rose">
Mont Rose



</doc>
<doc id="93846" url="https://pl.wikipedia.org/wiki?curid=93846" title="Liczba Nepera">
Liczba Nepera



</doc>
<doc id="93847" url="https://pl.wikipedia.org/wiki?curid=93847" title="Boniface Alexandre">
Boniface Alexandre

Boniface Alexandre (ur. 31 lipca 1936) – polityk haitański, prawnik, w latach 2004–2006 tymczasowy prezydent Haiti.
Jest siostrzeńcem byłego premiera Haiti Martiala Celestina. Przez około 25 lat pracował w znanej haitańskiej firmie prawniczej Cabinet Lamarre, specjalizującej się w sprawach gospodarczych i rozwodowych. W latach 90. został mianowany sędzią Sądu Najwyższego, a w 2002 przewodniczącym Sądu Najwyższego. Odbierając nominację od prezydenta Aristide zapowiedział walkę z korupcją i niekompetencją w sądownictwie.
Profesor uniwersytetu w Port-au-Prince, w kwietniu 2003 nadano mu honorowe obywatelstwo amerykańskiego miasta Lafayette (stan Luizjana).
29 lutego 2004, po ustąpieniu prezydenta Aristide’a pod naciskiem protestów społecznych, został tymczasowym prezydentem Haiti.

</doc>
<doc id="93850" url="https://pl.wikipedia.org/wiki?curid=93850" title="Żółty Lew">
Żółty Lew

Żółty Lew – polski okręt wojenny – pinka (pinasa)
Historia.
Prawdopodobnie został zbudowany w Gdańsku w 1622 roku, jako pierwszy okręt wojenny zbudowany i ukończony w Polsce. Wyposażony był w 10-12 dział, a jego załogę stanowiło 40 marynarzy. W źródłach okręt ten występuje pod niemiecką nazwą (polskie brzmienie jest rekonstrukcją).
Był pierwszym i najmniejszym okrętem floty polskiej tworzonej przez króla Zygmunta III Wazę i biorącej udział w wojnie ze Szwecją; nazywany był też „starą pinką” w odróżnieniu od nowszych okrętów tej klasy. 
„Żółty Lew” wchodził w skład pierwszej eskadry okrętów polskich, która wzięła udział w zwycięskiej bitwie z eskadrą szwedzką pod Oliwą 28 listopada 1627. Jego kapitanem był Hans Kizero. Okręt nie odegrał w bitwie większej roli; uczestniczył w nieudanej próbie pogoni za wycofującymi się Szwedami.
2 grudnia 1627 roku „Żółty Lew” został wysłany w rejs rozpoznawczy w składzie eskadry czterech okrętów (ponadto „Latający Jeleń”, „Arka Noego” i „Panna Wodna”). Jako jedyny z nich odniósł powodzenie, zdobywając fluitę holenderską, z którą powrócił do portu 13 grudnia (zdobyty statek następnie wzmocnił polską flotę jako okręt „Feniks”). 15 kwietnia 1628 „Żółty Lew” wyruszył w kolejny rejs rozpoznawczy (z „Panną Wodną”, „Czarnym Krukiem” i „Feniksem”).
Podczas ataku wojsk szwedzkich wspieranych przez artylerię na polskie okręty stojące u ujścia Wisły koło twierdzy Latarnia (Wisłoujście) po północy 6 lipca 1628, „Żółty Lew” został trafiony zapalającą kulą w magazyn prochu i eksplodował, zginął przy tym również kapitan Hans Kizero.
W sierpniu 2017 roku dzięki dotacji MKiDN podjęto próbę odszukania pozostałości okrętu.

</doc>
<doc id="93855" url="https://pl.wikipedia.org/wiki?curid=93855" title="Sfederowane Stany Mikronezji">
Sfederowane Stany Mikronezji



</doc>
<doc id="93856" url="https://pl.wikipedia.org/wiki?curid=93856" title="ACh">
ACh



</doc>
<doc id="93859" url="https://pl.wikipedia.org/wiki?curid=93859" title="Robert Trujillo">
Robert Trujillo

Robert Trujillo, właściwie Roberto Agustín Miguel Santiago Samuel Trujillo Veracruz (ur. 23 października 1964 w Santa Monica) – amerykański gitarzysta basowy. Grał w zespołach: Suicidal Tendencies, Infectious Grooves, Black Label Society oraz dla Ozzy’ego Osbourne’a. Obecnie jest basistą zespołu Metallica, do którego dołączył w 2003 roku po nagraniu, a przed wydaniem, płyty "St. Anger".
Sprzęt.
Charakterystycznym basem Trujillo jest 5 strunowy Fernandes Gravity z niebieskimi płomieniami. Posiada również sygnowany model Sonus RT wykonany przez Zon Guitars. Zanim zaczął grać w Metallice, grał często na basach Tobias, ESP i Musicman (wszystkie pięciostrunowe) oraz Fender Precision Bass (grając z Ozzy Osbourne'em). Ostatnio widuje się go z pięciostrunowym basem Yamaha TRB5-P2, czterostrunowym Rickenbackerem 4001/4003, Fender Precision Bass, a także z Warwick Streamer. Dla efektu wah-wah, Trujillo używa pedału firmy Morley Wah Pedal, sygnowanego przez Marka Tremontiego.
Trujillo we współpracy z firmą Jim Dunlop stworzył swoją serię stalowych strun basowych (zakres grubości 45-130).

</doc>
<doc id="93860" url="https://pl.wikipedia.org/wiki?curid=93860" title="Ciałka Nissla">
Ciałka Nissla



</doc>
<doc id="93862" url="https://pl.wikipedia.org/wiki?curid=93862" title="Rodzina Poszepszyńskich">
Rodzina Poszepszyńskich

Rodzina Poszepszyńskich – humorystyczne słuchowisko radiowe w odcinkach, napisane przez Macieja Zembatego i Jacka Janczarskiego, pierwotnie emitowane od 1972 do 1998 roku w Programie Trzecim Polskiego Radia i wielokrotnie powtarzane na antenie tej stacji. Pierwsze emisje słuchowiska odbywały się w ramach audycji "Ilustrowany Tygodnik Rozrywkowy" i "Zgryz".
Opis.
Akcja toczy się w warszawskim mieszkaniu rodziny Poszepszyńskich, a także na łonie natury. Bohaterowie przeżywają różne, czasem dramatyczne, ale zawsze śmieszne przygody. Mimo swych wad bohaterowie pokazują, jak przetrwać w trudnych czasach.
Pomysł słuchowiska został zaczerpnięty z „poprawnego politycznie” słuchowiska "Matysiakowie", nadawanego w Programie I Polskiego Radia. "Rodzina Poszepszyńskich" jest parodią mieszczańskich wartości promowanych w "Matysiakach".
Postacie.
Rodzina Poszepszyńskich wraz ze swym psem Murzynem mieszka w jednym z warszawskich bloków, umiejscowionym Na Rozdrożu 2, i tam też dzieje się akcja większości odcinków.
Postacie drugoplanowe.
Oprócz tego gościnnie pojawiają się także (według liczby odcinków, w których występują):
Oprócz tego serial stworzyły następujące osoby:
Postacie często wspominane, ale prawie niepojawiające się w słuchowisku.
Iga Korczyńska (właściwie Jadwiga Wielgus) jest postacią prawdziwą, podobnie jak teatrzyk „Ananas”, w którym tańczyła i istotnie została zamordowana.
Zachariasz nosił w rzeczywistości nazwisko Drożyński (dziadek Jacek je przekręca) i zastrzelił Igę Korczyńską 6 sierpnia 1931 r. Skazany jednak został za zabójstwo w afekcie na osiem lat więzienia, a nie na karę śmierci, po apelacji zmniejszono mu karę do sześciu lat i jeszcze przed wojną wyszedł z więzienia.
Odcinki.
Odcinki są zazwyczaj kilkunastominutowe, średnio po 15 minut. Oprócz dialogów w prawie każdym odcinku wykonywana jest piosenka.
Słuchowisko powstało w sześciu seriach:
Oprócz ww. serii powstał odcinek specjalne pt. "Koncert – Pierwszy Międzynarodowy Dzień Piernika", nagrany z udziałem publiczności.

</doc>
<doc id="93866" url="https://pl.wikipedia.org/wiki?curid=93866" title="Substancja biała">
Substancja biała

Substancja biała, istota biała () – jeden z dwóch (obok substancji szarej) podstawowych składników ośrodkowego układu nerwowego. Są to dobrze unaczynione skupiska wypustek neuronów (dendrytów i aksonów), których ciała znajdują się w substancji szarej. Wypustki te otacza zazwyczaj osłonka mielinowa, która jest błoną komórkową oligodendrocytu. Podstawowym składnikiem błony są fosfolipidy (pochodne tłuszczów), z tego względu substancja biała ma kolor biały.
Tkanka ta leży pod korą mózgu i tworzy różne szlaki łączące poszczególne obszary kory oraz obszary pozakorowe (np. drogi korowo-rdzeniowe czy korowo-jądrowe). Również ciało modzelowate (tzw. spoidło wielkie) jest częścią istoty białej.
Odwrotne położenie istoty białej występuje w rdzeniu przedłużonym i rdzeniu kręgowym. Tu znajduje się ona dookoła centralnie położonej istoty szarej.
Istota biała odgrywa rolę w uczeniu się: osoby zawodowo grające na pianinie mają lepiej rozwiniętą substancję białą; jej rozwinięcie koreluje też z IQ u osób w wieku 5–18 lat. Niedobory substancji białej występują w wielu chorobach, m.in. w stwardnieniu rozsianym, porażeniu mózgowym, schizofrenii.

</doc>
<doc id="93871" url="https://pl.wikipedia.org/wiki?curid=93871" title="Wielkie spoidło mózgowe">
Wielkie spoidło mózgowe



</doc>
<doc id="93872" url="https://pl.wikipedia.org/wiki?curid=93872" title="Al-Fatah">
Al-Fatah

Al-Fatah (; odwrotny akronim od nazwy , trb. "Harakat at-Taḥrīr al-Waṭanī al-Filasṭīnī", „Palestyński Ruch Wyzwolenia Narodowego”) – palestyńska organizacja polityczno-wojskowa.
Nazwa.
Słowo Fatah jest odwrotnym akronimem pełnej nazwy grupy. Składa się z trzech liter F – T – H, czyli Harakat al-Tahrir al-Watani al-Filastini (Palestyński Ruch Wyzwolenia Narodowego).
Historia.
Został utworzony w 1958 roku przez emigrantów palestyńskich w Kuwejcie. Założycielami al-Fatah byli Jasir Arafat, Salah Chalaf (ps. Abu Ijad) i Chalil al-Wazir (ps. Abu Dżihad). Działalności al-Fatahu finansowana była z darowizn zwolenników. Organem Fatah było pismo „Filistin al-Thawra” (Rewolucja Palestyńska). Zbrojnym ramieniem grupy była Al-Asifa (Burza) działająca od końca 1964 r. W 1963 roku rozwinęły się w grupie struktury typu komandoskiego. W 1964 roku partyzanci al-Fatahu przeprowadzili pierwszą akcję wojskową na obszarze Izraela. Obozy partyzanckie al-Fatah znajdowały się w Libanie i Jordanii.
21 marca 1968 roku fedaini z Al-Asifa stoczyli bitwę z wojskami izraelskimi w Al-Karamie. Bitwa zakończyła się sukcesem propagandowym Palestyńczyków. Pomimo izraelskiej przewagi fedainom udało się doprowadzić do wycofania się wojsk izraelskich z miejscowości. Zwycięstwo okupione zostało życiem połowy bojowników Al-Asifa. Wydarzenia z Al-Karamy przyczyniły się do objęcia przez Arafata urzędu przewodniczącego Organizacji Wyzwolenia Palestyny w 1969 roku. Od tego momentu al-Fatah utrzymuje w OWP przewodnią pozycję. W latach 1968–1969 do Fatah przyłączyły się m.in. Awangarda Wyzwolenia Palestyny, Front Rewolucji Palestyńskiej i Święta Wojna.
We wrześniu 1970 roku al-Fatah wraz z innymi ugrupowaniami OWP wplątał się w wojnę z rządem jordańskim (Czarny Wrzesień). Siły OWP zostały rozbite przez jordańskie wojska i zmuszone do wycofania się do Libanu. Na cześć tych wydarzeń sformowana została organizacja terrorystyczna Czarny Wrzesień, w której skład weszli członkowie al-Fatah.
W pierwszej połowie lat 70. sformowana została Brygada 17, elitarny oddział al-Fatah odpowiedzialny za operacje wywiadowcze i uderzeniowe.
W 1974 roku z grupy wyrzucony został ekstremistyczny Abu Nidal. Polityk założył rozłamową Rewolucyjną Radę Fatah.
22 listopada 1974 roku Jasir Arafat wystąpił przed delegatami posiedzenia plenarnego Organizacji Narodów Zjednoczonych. Zażądał likwidacji Izraela i utworzenia w jego miejsce ekumenicznego państwa Żydów, muzułmanów i chrześcijan. Wkrótce po tym ONZ uznało prawo samostanowienia narodu palestyńskiego.
W styczniu 1976 roku al-Fatah włączył się w wojnę domową w Libanie, w której poparł libańską lewicę zrzeszoną w Libańskim Ruchu Narodowym.
W 1982 roku wojsko izraelskie zniszczyło struktury al-Fatahu w Libanie. Odtąd przywódcy Fatahu przebywali w Tunisie.
W 1983 roku ugrupowanie opuściła frakcja radykalna, która sformowała Fatah al-Intifada.
Pod koniec lat 80. al-Fatah wyrzekł się terroryzmu. Na początku lat 90. rozpoczęły się rozmowy pokojowe pomiędzy OWP a Izraelem. OWP w rozmowach reprezentował Arafat. W 1993 roku Arafat i Icchak Rabin wypracowali porozumienie, na mocy którego rok później utworzona została Autonomia Palestyńska. Al-Fatah zdominował struktury Autonomii.
W 1995 roku powstała zbrojna frakcja al-Fatah Tanzim (Organizacja), a w 2000 roku Brygady Męczenników Al-Aksa.
Po śmierci Arafata w 2004 roku przewodniczącym al-Fatah został Faruk al-Kaddumi. W wyborach prezydenckich w Autonomii Palestyńskiej w 2005 roku al-Fatah poparł Mahmuda Abbasa. W wyborach parlamentarnych w styczniu 2006 roku utracił większość w parlamencie, lista al-Fatahu zdobyła wtedy 41,43% głosów. W 2007 roku organizacja utraciła wpływy w Strefie Gazy (na rzecz Hamasu) ograniczając je do Zachodniego Brzegu.
Ideologia.
Głównym celem al-Fatah jest wyzwolenie Palestyny spod panowania Izraela. Jest on ruchem świeckim.

</doc>
<doc id="93874" url="https://pl.wikipedia.org/wiki?curid=93874" title="Viggo Brun">
Viggo Brun

Viggo Brun (ur. 13 października 1882, zm. 15 sierpnia 1978) – norweski matematyk.
Jego prace dotyczyły teorii liczb.
W 1919 udowodnił, że suma odwrotności szeregu liczb bliźniaczych jest zbieżna. 
Suma ta jest zwana stałą Bruna

</doc>
<doc id="93875" url="https://pl.wikipedia.org/wiki?curid=93875" title="Karta Palestyńska">
Karta Palestyńska



</doc>
<doc id="93880" url="https://pl.wikipedia.org/wiki?curid=93880" title="Diagram">
Diagram

Diagram (gr. "διάγραμμα" – zarys, figura geometryczna) – uproszczona reprezentacja graficzna pewnych pomysłów, idei, konstrukcji, zależności, danych statystycznych, bądź struktur anatomicznych, wykorzystywana we wszystkich dziedzinach życia do obrazowej reprezentacji wiedzy. Człowiek jest istotą, która większość informacji o otoczeniu czerpie ze zmysłu wzroku. Ludzkie oczy są bardzo wrażliwe na kształty i kolory. Jeżeli przekaz, który da się zawrzeć w słowach, zostanie przedstawiony na kolorowym diagramie, to dla odbiorców stanie się on łatwiejszy do zrozumienia. Pewne typy wykresów zwyczajowo nazywane są diagramami.
Przykłady diagramów używanych w nauce.
Istnieją rodzaje diagramów takie jak kołowy, słupkowy, przy czym słupkowy może być pionowy lub poziomy.

</doc>
<doc id="93896" url="https://pl.wikipedia.org/wiki?curid=93896" title="Kontener">
Kontener



</doc>
<doc id="93898" url="https://pl.wikipedia.org/wiki?curid=93898" title="Tomasz Przybora">
Tomasz Przybora

Tomasz Przybora (ur. 12 maja 1949 - zm. 6 czerwca 2022) – polski brydżysta, Arcymistrz Światowy (PZBS), World Life Master (WBF), European Master, European Champion w kategorii Open (EBL).
Wraz z Krzysztofem Martensem współtwórca systemu licytacyjnego „Martens-Przybora” którego odmianą jest Nasz System.
Wyniki brydżowe.
Kraj.
W rozgrywkach krajowych zdobywał następujące lokaty:
Olimpiady.
Na olimpiadach uzyskał następujące rezultaty:
Świat.
W światowych zawodach zdobył następujące lokaty:
Europa.
W europejskich zawodach zdobył następujące lokaty:
Inne.
W innych zawodach zdobył następujące lokaty:

</doc>
<doc id="93903" url="https://pl.wikipedia.org/wiki?curid=93903" title="Concerto grosso">
Concerto grosso

Concerto grosso ([konˈtʃɛrto ˈɡrɔsso]; l.m. "concerti grossi" [konˈtʃɛrti ˈɡrɔssi]; z języka wł. "duży koncert") – typ instrumentalnego koncertu barokowego, charakteryzujący się współzawodniczeniem partii grupy instrumentów solowych (concertino) z partią całej orkiestry (tutti).
Historia.
Pierwsze utwory z cechami charakterystycznymi dla concerto grosso komponował prawdopodobnie Alessandro Stradella w drugiej połowie XVII wieku, jednak nie nazywał on swoich utworów nazwą obecną. Jako pierwszy nazwy concerto grosso użył Giovanni Lorenzo Gregori.
Pierwszym ważnym kompozytorem używającym nazwy concerto grosso był Arcangelo Corelli. Wzorem dla koncertów Corellego była sonata barokowa da chiesa i da camera. Po śmierci Corellego został opublikowany zbiór jego dwunastu "Concerti grossi op. 6". Wkrótce zdobyły one olbrzymią popularność w całej Europie. Francesco Geminiani i Giuseppe Torelli pisali concerti grossi w stylu Corellego, miał on także wpływ na twórczość Antonia Vivaldiego.
Rodzaje concerto grosso.
Za czasów Corellego wyodrębniły się dwa rodzaje concerto grosso: concerto da chiesa (koncert kościelny) oraz concerto da camera (koncert kameralny). Concerto da chiesa był bardziej formalny, występowały w nim na przemian części powolne (largo, adagio) i szybkie (allegro). Concerto da camera miał charakter suity poprzedzonej preludium i zawierającej wiele popularnych w tych czasach form tanecznych. Ten podział zaczął się później zacierać.
We Włoszech popularnym rodzajem był także koncert pastoralny.
Rozwój concerto grosso.
Obsada.
Tutti (zwane też ripieni lub concerto) było początkowo małą orkiestrą smyczkową. Instrumenty dęte nie miały samodzielnej partii, jedynie wspomagały inne instrumenty. W późniejszym czasie, tutti zostało wzbogacone o flety, oboje i rogi, co nadało concerti grossi nową barwę.
Concertino Corellego składało się z dwóch skrzypiec i wiolonczeli. Z czasem kompozytorzy zaczęli urozmaicać skład o inne instrumenty.
Forma.
Utwory Corellego mają od czterech do ponad pięciu części. Stałą trzyczęściową formę concerto grosso ustalił Antonio Vivaldi, wzorując swoje utwory na trzyczęściowej włoskiej symfonii (szybka-wolna-szybka).
Wykonanie.
W ówczesnym czasie partie basso continuo były wykonywane na organach (szczególnie w przypadku concerti da chiesa), ale dziś wykonuje się je praktycznie wyłącznie na klawesynie.

</doc>
<doc id="93904" url="https://pl.wikipedia.org/wiki?curid=93904" title="Szczawnik">
Szczawnik

Cieki wodne
Szczyty
Miejsca
Miejscowości

</doc>
<doc id="93907" url="https://pl.wikipedia.org/wiki?curid=93907" title="Margaret Thatcher">
Margaret Thatcher

Margaret Hilda Thatcher z domu Roberts, właśc. Margaret Hilda Thatcher, Baronessa Thatcher (ur. 13 października 1925 w Grantham, zm. 8 kwietnia 2013 w Londynie) – brytyjska chemiczka, prawnik i polityk, premier Wielkiej Brytanii w latach 1979–1990. Stanowczość w stosunku do strajkujących górników oraz do państw bloku wschodniego spowodowała nadanie jej przydomku „Żelaznej Damy” (). Liberalną politykę gospodarczą jej gabinetu ochrzczono mianem „taczeryzmu”. Należała do czołowych eurosceptyków, była zwolenniczką ograniczonej integracji europejskiej. 
Była najdłużej urzędującym brytyjskim premierem w XX wieku, piastowała ten urząd przez najdłuższy nieprzerwany czas od kadencji Roberta Jenkinsona (1812–1827). Jest także pierwszą kobietą, która w Wielkiej Brytanii została wybrana na szefa partii rządzącej. Wraz z Margaret Beckett (minister spraw zagranicznych), Theresą May (minister spraw wewnętrznych oraz premier) i Liz Truss (minister spraw zagranicznych oraz premier) jako jedyne pełniły funkcję ministra z najważniejszej grupy resortów, tzw. Great Offices of State.
Życiorys.
Nauka i dom rodzinny.
Margaret Thatcher urodziła się w Grantham (hrabstwo Lincoln we wschodniej Anglii). Jej ojcem był Alfred Roberts, który prowadził sklep wielobranżowy i aktywnie uczestniczył w lokalnej działalności politycznej, pełnił m.in. funkcję radnego, był pastorem kościoła metodystów. Jego sympatie polityczne kierowały się ku miejscowym konserwatystom. W 1946 roku musiał ustąpić z urzędu radnego po tym, jak Partia Pracy wygrała wybory do rady miejskiej Grantham. Matką była Beatrice, z domu Stephenson. Margaret była wychowywana w oparciu o nauczanie kościoła metodystów i pozostała mu wierna przez resztę życia.
Była stypendystką Kesteven and Grantham Girls’ School. W 1944 rozpoczęła naukę w Somerville College na Uniwersytecie Oksfordzkim na wydziale chemii. W 1946 została prezesem uczelnianego koła konserwatystów. Studia ukończyła w 1947, pisząc pod kierunkiem Dorothy Crowfoot Hodgkin pracę dyplomową na temat krystalografii rentgenowskiej. Później rozpoczęła pracę w firmie British Xylonite jako chemik doświadczalny, stąd przeszła do przedsiębiorstwa J. Lyons and Co., gdzie zajmowała się m.in. opracowywaniem metod konserwacji żywności.
Kariera polityczna w latach 1950–1970.
W 1950 i 1951 roku brała udział w wyborach do parlamentu z okręgu Dartford. Była wówczas najmłodszą kandydatką z Partii Konserwatywnej. Jej aktywność polityczna spowodowała, że zwrócił na nią uwagę Denis Thatcher – bogaty przedsiębiorca, którego poślubiła 13 grudnia 1951 roku.. On nakłonił żonę do ubiegania się o miejsce w angielskiej palestrze, tzw. Bar Association. W 1952 roku rozpoczęła naukę na wydziale prawa (ówczesna nazwa – Inns of Court School of Law) w londyńskim City University. W 1953 zdała egzaminy adwokackie i otrzymała uprawnienia do wykonywania zawodu. 15 sierpnia tego samego roku urodziła bliźniaki: Marka i Carol. Po powrocie do pracy specjalizowała się głównie w sprawach podatkowych.
W 1954 roku zaczęła się ubiegać ponownie o miejsce na liście wyborczej w okręgu Orpington. Wystartowała w nich, znowu bez powodzenia. Później bezowocnie kandydowała kilkakrotnie. Dopiero w kwietniu 1958 została wybrana na kandydatkę z okręgu Finchley. Zdobyła łatwo fotel w Izbie Gmin w wyborach 1959. Jej pierwsze wystąpienie w Parlamencie dotyczyło rad miejskich i gminnych, a dokładniej zmuszenia tych organów do odbywania jawnych posiedzeń. W mowie tej wykazała się dużymi umiejętnościami oratorskimi, a jej postulaty zostały zrealizowane. W 1961 głosowała niezgodnie z zaleceniami macierzystej partii, opowiadając się za przywróceniem kary chłosty.
Szybko awansowała w partii. Otrzymała miejsce w przedniej ławie poselskiej ("front bench") jako sekretarz parlamentarny do spraw prawa pracy i wynagrodzeń (wrzesień 1961). Stanowisko to utrzymywała do 1964 roku, gdy konserwatyści stracili władzę. Gdy ze stanowiska szefa partii ustąpił Alec Douglas-Home, Thatcher poparła na jego następcę Edwarda Heatha, który pokonał Reginalda Maudlinga. W zamian otrzymała stanowisko rzecznika do spraw budownictwa mieszkaniowego. W 1966 znalazła się w grupie osób w gabinecie cieni, zajmującej się sprawami należącymi do resortu skarbu.
Była jednym z nielicznych członków parlamentu, którzy głosowali za dekryminalizacją kontaktów homoseksualnych. Opowiadała się także za legalizacją aborcji. Sprzeciwiała się natomiast zniesieniu kary śmierci oraz ułatwieniom w procedurze rozwodowej. Głośna stała się także jej wypowiedź z 1966 roku, kiedy wystąpiła z silnym atakiem na nowe rządowe propozycje podatkowe Partii Pracy, które nazwała nie tylko krokiem ku socjalizmowi, ale wręcz ku komunizmowi. W gabinecie cieni zajmowała się kolejno sprawami energetycznymi (1967), transportem i ostatecznie edukacją (przed wyborami 1970/1971).
W rządzie premiera Heatha.
Kiedy konserwatyści wygrali wybory w 1970 roku, Thatcher została ministrem edukacji w rządzie Edwarda Heatha. W pierwszych miesiącach urzędowania zmniejszyła budżet resortu szkolnictwa, zdecydowała się także na niedofinansowywanie bezpłatnego mleka w szkołach, co wywołało falę protestów. Doczekała się wtedy przydomku „Mrs Thatcher the milk snatcher” (Thatcher – złodziejka mleka). Jednak otworzyła więcej szkół niż jakikolwiek wcześniejszy minister.
Jej kadencja stała się znana głównie ze względu na wywieranie nacisku na władze lokalne w celu przekształcenia szkół gimnazjalnych (tzw. "grammar schools") w licea ogólnokształcące (tzw. "comprehensive schools"). Thatcher obroniła także The Open University (tzw. Wolny Uniwersytet) przed planowanymi cięciami budżetowymi.
W opozycji.
Po przegranej konserwatystów w 1974 objęła tekę ministra środowiska w gabinecie cieni. Pełniąc tę funkcję popierała propozycję zniesienia podatku od nieruchomości opartego na stopach procentowych ("rating system") płaconego od wartości nominalnej nieruchomości za niektóre usługi świadczone przez władze samorządowe. Postulat ten spotkał się z uznaniem wewnątrz partii.
Zgodziła się także z Keithem Josephem co do tego, że rząd Heatha stracił kontrolę nad polityką budżetową. To właśnie Joseph zdecydował się objąć przywództwo po Heathcie, ale później wycofał swoją kandydaturę. Wtedy Thatcher postanowiła ubiegać się o fotel szefa partii. Niespodziewanie w lutym 1975 pokonała w pierwszym głosowaniu Heatha, a w drugim zwyciężyła. William Whitelaw objął stanowisko jej zastępcy.
19 stycznia 1976 wygłosiła w ratuszu w Kensington (dzielnica Londynu) ciętą mowę przeciwko Związkowi Radzieckiemu, najsłynniejsza jej część brzmiała następująco:
W odpowiedzi na to sowiecka gazeta rządowa „Krasnaja Zwiezda” nadała jej przydomek „Żelazna Dama”, który został szybko rozpowszechniony przez audycję Radia Moskwa. Ona sama była zadowolona z tego miana.
Na początku mianowała na wiele stanowisk w gabinecie cieni zwolenników Heatha. Poprzez ten krok chciała mieć szerokie spektrum opinii, tak, aby wszystkie skrzydła partii były reprezentowane. Musiała działać jednak ostrożnie, aby nie zrazić członków partii do swoich monetarystycznych przekonań. Sprzeciwiła się także forsowanej poprzednio przez konserwatystów polityce utworzenia autonomicznego rządu Szkocji. W wywiadzie dla telewizji Granada w 1978 wyraziła obawy odnośnie do imigrantów, którzy według niej zalewali Anglię. Słowa te wywołały w tym czasie wiele kontrowersji. Niektórzy uznali także tę wypowiedź za chęć przyciągnięcia zwolenników Brytyjskiego Frontu Narodowego do Partii Konserwatywnej.
W czasie wyborów 1979 spośród potencjalnych kandydatów większą popularnością od Thatcher cieszył się James Callaghan, którego wyborcy preferowali jako premiera. Mimo to Partia Konserwatywna utrzymała prowadzenie i zdobyła większość głosów. Poprzedni rząd Partii Pracy napotkał wiele problemów, w szczególności na tle sporów z pracownikami przedsiębiorstw państwowych. Doszło także do licznych strajków, przy wysokim bezrobociu i spadku jakości świadczeń państwa (zwłaszcza w okresie zimy 1978/1979, którą nazwano zimą niezadowolenia). Słynnym hasłem konserwatystów w czasie kampanii stało się: „Labour doesn’t work” (gra słów: dwa możliwe tłumaczenia to „Partia Pracy nie pracuje” oraz „Partia pracy nie działa”).
Rząd Callaghana upadł na wiosnę 1979 po początkowych sukcesach tzw. ruchu niepewności, a konserwatyści uzyskali po wyborach przewagę w Izbie Gmin, która pozwalała na sformowanie rządu. Margaret Thatcher została pierwszą w brytyjskiej historii kobietą na stanowisku premiera.
Na czele rządu.
1979–1983.
Utworzyła rząd 4 maja 1979. Dysponowała przy tym silnym poparciem własnej partii, które pozwalało jej na całkowitą zmianę polityki gospodarczej. Środkiem do poprawy sytuacji ekonomicznej kraju miało być ograniczenie roli państwa w gospodarce. Zapewniła, że będzie dążyć do osiągnięcia większego wpływu na sytuację na świecie i wzmocnienia znaczenia kraju na arenie międzynarodowej. Mentalnie była pokrewną duszą nowego prezydenta USA – Ronalda Reagana i Briana Mulroneya, premiera Kanady (od 1984). Wydawało się wtedy, że konserwatyzm zapanował w całym anglosaskim świecie na dłuższy czas.
W maju 1980, na dzień przed spotkaniem z taoiseachem (premierem) Irlandii Charlesem Haugheyem, powiedziała w Izbie Gmin, że „przyszłość ustroju konstytucyjnego Irlandii Północnej zależy wyłącznie od jej mieszkańców i jest to sprawa tylko tego rządu, tego parlamentu i nikogo innego”.
W 1981 r. grupa więźniów z IRA i Irlandzkiej Armii Wyzwolenia Narodowego przebywająca w więzieniu w Maze ogłosiła strajk głodowy w celu uzyskania praw więźniów politycznych, które zostały im cofnięte 5 lat wcześniej. Bobby Sands – jeden ze strajkujących – został wybrany do parlamentu z okręgu Fermanagh i South Tyrone, ale kontynuował głodówkę i zmarł kilka tygodni później.
Na początku odmawiała spełnienia żądań strajkujących, twierdząc, że „przestępstwo jest przestępstwem, i nie jest to kwestia polityki”. Jednak po tym, jak dalszych dziewięciu mężczyzn zagłodziło się na śmierć, a strajk się skończył i w obliczu wzrastającej nienawiści po obu stronach granicy oraz przy rozszerzającym się niepokoju, zdecydowano się na przywrócenie pewnych uprawnień więźniom z grup paramilitarnych, jak IRA, jednak nie otrzymali statusu więźniów politycznych.
Kontynuowała także politykę tzw. ulsteryzacji, rozpoczętą przez poprzedni laburzystowski rząd i jego ministra do spraw Irlandii Północnej – Roya Masona, uważając, że unioniści z Irlandii Płn. powinni być na czele walczących z irlandzkimi republikanami. Oznaczało to zwiększenie obecności wojska w rejonie oraz wzmocnienie roli takich jednostek policyjnych jak: Ulster Defence Regiment i Royal Ulster Constabulary.
W zakresie polityki ekonomicznej ogłosiła podwyższenie stóp procentowych, aby zmniejszyć podaż pieniądza. Widoczne było także, że zechce zwiększyć obciążenia w zakresie podatków pośrednich, zaś mniejszy na podatki od dochodów osobistych. Podatek VAT został gwałtownie podniesiony do 15%, co natychmiast odbiło się na zwiększeniu inflacji. Wpłynęło to także niekorzystnie na działalność przedsiębiorców (w szczególności w przemyśle wytwórczym) i przyczyniło się do wzrostu bezrobocia do ponad 2 mln.
Polityczni komentatorzy twierdzili, że nowy rząd nawiązuje do poczynań rządu Heatha (tzw. "u-turn" – zawracanie z obranej wcześniej drogi – niedotrzymywanie obietnic wyborczych), jednak „Żelazna Dama” odżegnała się od tego na konferencji Partii Konserwatywnej w 1980 r., mówiąc, że: „dla czekających z zapartym tchem na ulubione przez media słowo "u-turn" chcę powiedzieć tylko jedną rzecz: zmieniajcie kierunek jeśli chcecie, ale dama (przyp. premier) nie jest od zawracania” („To those waiting with bated breath for that favourite media catch-phrase-the U-turn- I have only one thing to say: you turn if you want to; the Lady’s not for turning”). Słowa te zostały potwierdzone w budżecie 1981 r., w którym podatki zostały podwyższone w środku recesji gospodarczej. Decyzja rządu Thatcher została podjęta pomimo wystosowanego przez 364 czołowych ekonomistów listu otwartego, w którym stwierdzali: „przekonanie Rządu o tym, że poprzez zmniejszenie popytu inflacja zostanie powstrzymana, nie ma żadnego oparcia w teorii ekonomicznej”, dodając, że „obecna polityka pogłębi kryzys, wyniszczy bazę przemysłową naszej gospodarki i zagrozi jej społeczno-politycznej stabilności”. W styczniu 1982 r. inflacja spadła do jednocyfrowej, wtedy też obniżono stopy procentowe. Bezrobocie w dalszym ciągu rosło, osiągając według oficjalnych danych rządowych 3,6 mln (ale kryteria kwalifikowania osoby jako bezrobotnej zostały wcześniej zmienione i według niektórych bezrobocie osiągnęło wysokość 5 mln). Według , który w latach 1979–1981 pełnił funkcję doradcy w brytyjskim Skarbie Państwa, niewykluczone, że fala bezrobocia wywołana przez antyinflacyjną politykę rządu Thatcher była prawdziwym celem podejmowanych działań, a nie ich niechcianym skutkiem. Poprzez zwiększenie bezrobocia, Thatcher osłabiała bowiem polityczną pozycję brytyjskiej klasy robotniczej.
Szukanie oszczędności spowodowało cięcia budżetu brytyjskiego ministerstwa obrony. W Argentynie pozbawiona stabilnego poparcia społecznego junta wojskowa szukała możliwości poprawy wizerunku w oczach narodu, który znosił pogarszającą się z roku na rok sytuację ekonomiczną. 2 kwietnia 1982 r. wojska argentyńskie wylądowały na Falklandach. Była to pierwsza inwazja na brytyjskie terytorium od czasów II wojny światowej. Argentyna od 1830 r. pozostawała w sporze z Wielką Brytanią o ten niewielki archipelag. Margaret Thatcher musiała podjąć jedną z najtrudniejszych decyzji w czasie swojej kadencji. Reakcja „Żelaznej Damy” była natychmiastowa – w ciągu kilku dni w rejon konfliktu została wysłana flota wojenna z zadaniem odbicia Falklandów. Dzięki sukcesowi tej operacji wzmogły się w Anglii nastroje patriotyczne, a prestiż premier, do tej pory bijącej w sondażach rekordy niepopularności, wzrósł niepomiernie.
Czynnik falklandzki przy rozpadzie opozycji był przyczyną wygranej konserwatystów w wyborach w 1983 roku. Był to jeden z największych sukcesów rządu Thatcher, pomimo niepopularnych decyzji.
Pomimo rozbicia laburzystów zwycięstwo nie było pewne, bowiem na drodze torysów stanęła koalicja, którą tworzyły Partia Socjaldemokratyczna i Partia Liberalna. Jednak ta nowa siła nie była w stanie powstrzymać Partii Konserwatywnej, która zdobyła 42,4% głosów (niedużo gorszy wynik niż w wyborach 1979 r.). Obowiązująca w Wielkiej Brytanii ordynacja większościowa sprawiła, że torysi mimo niedużych różnic procentowych zdobyli znaczną przewagę nad innymi partiami w parlamencie (była to różnica 144 miejsc).
1983–1987.
Margaret Thatcher była zdeterminowana, by ograniczyć wpływy związków zawodowych. Jednak obrała inną strategię niż rząd Heatha – zamiast jednej ustawy postanowiła to zrobić stopniowo. Kilka związków natychmiast ogłosiło strajk, którego celem było zniszczenie polityczne „Żelaznej Damy”. Strajk górniczy z 1984 r. ogłoszony przez Krajowy Związek Górniczy (NUM, National Union of Mineworkers), którego przewodniczącym był Arthur Scargill, był najgroźniejszy. Jednak Thatcher przygotowała się do jego stłumienia, gromadząc zapasy węgla, dzięki czemu nie było przerw w dostawach prądu (w przeciwieństwie do 1972 r.). Prowadzono przy tym przemyślaną kampanię medialną, policja wstrzymywała się z akcjami, które mogłyby doprowadzić do pogwałcenia praw obywatelskich. Równocześnie w prasie i telewizji ukazywano zdjęcia grup uzbrojonych górników, którzy przemocą zmuszali swoich kolegów do powstrzymywania się od pracy. Spowodowało to, że opinia publiczna odwróciła się od strajkujących. Strajk górników trwał około roku, po czym strajkujący ustąpili, nie uzyskując nic w zamian. Torysowski rząd zadecydował także o zamknięciu większości kopalń, z wyjątkiem piętnastu, które zostały sprywatyzowane w 1984 r.
W czerwcu 1984 r. Thatcher zaprosiła prezydenta RPA – P. W. Bothę i ministra spraw zagranicznych tego kraju – Pika Bothę w celu przedyskutowania kwestii związanych z apartheidem i związanych z nim sankcji gospodarczych nałożonych na ten kraj. Było to dotkliwe dla Wielkiej Brytanii, która zainwestowała tam duże środki. Wizyta ta miała miejsce po upływie 3 miesięcy od incydentu, w którym południowoafrykańscy przemytnicy broni zostali aresztowani w Coventry i oskarżeni o złamanie embarga ONZ-u na dostawy broni do RPA.
Rankiem 12 października 1984, na dzień przed swoimi 59. urodzinami, ledwo uszła z życiem z zamachu bombowego na hotel w Brighton, do którego przyznała się Tymczasowa Irlandzka Armia Republikańska. Zamach miał miejsce podczas konferencji konserwatystów. Pięć osób zginęło (w tym Roberta Wakeham, żona Johna Wakehama, szefa klubu politycznego torysów w parlamencie, oraz poseł Izby Gmin – Anthony Berry), a ważny członek rządu – Norman Tebbit – został ranny (wraz z żoną Margaret, która została sparaliżowana). Thatcher zginęłaby, gdyby w momencie wybuchu nie korzystała właśnie z toalety. Nalegała, żeby jej wystąpienie planowane na następny dzień odbyło się, miało to być wyzwanie rzucone terrorystom. Gest ten zyskał jej poparcie wszystkich partii politycznych.
15 listopada 1985 podpisała angielsko-irlandzkie porozumienie (nazywane porozumieniem z Hillborough), w którym po raz pierwszy Republice Irlandii dawano pewną możliwość udziału w decydowaniu o sprawach Ulsteru. Umowa ta spotkała się z potępieniem irlandzkich unionistów. Ulsterska Partia Unionistyczna oraz Demokratyczna Partia Unionistyczna zawarły 23 stycznia 1986 r. pakt wyborczy, w ramach którego zorganizowały doraźne referendum i zrezygnowały ze swoich miejsc w parlamencie, jednocześnie współzawodnicząc w nowo rozpisanych wyborach uzupełniających – straciły w nich tylko jedno miejsce na rzecz SDLP – laburzystów połączonych z Partią Socjaldemokratyczną. Jednak w przeciwieństwie do roku 1974, unioniści nie zdołali storpedować porozumienia poprzez strajk generalny. Był to skutek zmiany układu sił w stosunkach między związkami zawodowymi a rządem.
W polityce gospodarczej kładła nacisk na działanie sił wolnorynkowych oraz na przedsiębiorczość. Od czasu objęcia funkcji premiera eksperymentowała ze sprzedażą małych przedsiębiorstw państwowych ich własnym pracownikom. Akcja ta spotkała się z pozytywnym odzewem. Po wyborach 1983 r. rząd zachęcony tymi sukcesami wyprzedał większość udziałów w publicznych firmach, które w większości znacjonalizowano w okresie lat 40. Duża część społeczeństwa włączyła się w tę akcję i nabyła udziały wielu przedsiębiorstw; niektórzy sprzedali je, zarabiając na różnicy kursowej, wielu jednak pozostało ich współwłaścicielami. Polityka prywatyzacji była krytykowana przez lewicę i stała się synonimem taczeryzmu. Wbrew niepochlebnym opiniom sprawiła ona, że budżet państwa stanął na nogi, a firmy w rękach prywatnych stały się rentowne.
Wspierała Ronalda Reagana w jego polityce odstraszania ZSRR (polityka ta była realizowana głównie poprzez duże nakłady na zbrojenia). Była to zasadnicza różnica wobec poprzedniej strategii Zachodu, polegającej na powstrzymywaniu (czyli nie dopuszczeniu do rozprzestrzeniania się komunizmu). Armia USA dostała pozwolenie rządu brytyjskiego na umieszczenie na wyspach wyrzutni rakiet atomowych (reakcją na to były protesty na rzecz likwidacji arsenałów nuklearnych). „Żelazna Dama” była pierwszym przywódcą państwa zachodniego, który ciepło odniósł się do zabiegów reformatorskich Michaiła Gorbaczowa. Po spotkaniu w 1984 r. określiła go jako człowieka, z którym można ubić dobry interes (było to na 3 miesiące przed jego dojściem do władzy). Ocieplenie stosunków pomiędzy Wschodem a Zachodem od tej pory nabrało tempa. ZSRR pod wodzą Gorbaczowa modyfikował swoją politykę zagraniczną, a w roku 1991 doszło do jego rozpadu. Thatcher przetrwała na urzędzie zimną wojnę, która zakończyła się w 1989 r. Są głosy, które uznają jej duży wkład w zwycięstwo orientacji demokratycznej nad autorytaryzmem, zarówno poprzez politykę odstraszania, jak i powstrzymywania.
Sympatyzowała również z chilijskim dyktatorem generałem Augusto Pinochetem, który – podobnie jak ona – wdrażał reformy gospodarcze inspirowane poglądami tzw. szkoły chicagowskiej. Podczas wojny falklandzkiej rząd Chile, jako jedyny w Ameryce Łacińskiej, aktywnie poparł Wielką Brytanię. Pinochet pozwalał na awaryjne lądowania brytyjskich samolotów i helikopterów oraz organizował akcję ratowania zestrzelonych pilotów, którzy dzięki temu uniknęli argentyńskiej niewoli. Thatcher wspierała Pinocheta nawet wówczas, gdy został on aresztowany w Londynie 10 października 1998 roku w związku z zarzutami zabójstwa, zaginięcia i stosowania tortur wobec 91 obywateli hiszpańskich, argentyńskich i chilijskich.
W 1985 r. Uniwersytet Oksfordzki odmówił jej przyznania tytułu doktora honoris causa w proteście wobec obcięcia środków na edukację. Było to tym bardziej znaczące, że do tej pory uczelnia przyznawała to wyróżnienie każdemu premierowi, który się kształcił w jej murach.
W 1986 r., w przeciwieństwie do innych członków NATO, wsparła operację „Kanion El Dorado” bombardowania Libii przez lotnictwo amerykańskie, w której wykorzystano bazy brytyjskie. Jej upodobanie do zacieśniania współpracy wojskowej z USA przejawiło się także w tzw. aferze Westland, gdzie ważny dostawca uzbrojenia – firma Westland Helicopters (producent helikopterów) był powstrzymywany przez Thatcher i jej kilku współpracowników od połączenia się z włoską Agustą, faworyzowano natomiast amerykańską firmę Sikorsky Aircraft. Minister obrony Michael Heseltine, który optował za Agustą, zrezygnował w proteście przeciwko stylowi prowadzenia rady ministrów i naciskom wywieranym na niego przez Thatcher (stał się później jej poważnym krytykiem i konkurentem w walce o władzę w partii).
W 1986 r. jej rząd w kontrowersyjnych okolicznościach zlikwidował Radę Wielkiego Londynu, wówczas zarządzaną przez radykalnego Kena Livingstone’a oraz rady wszystkich sześciu hrabstw metropolitalnych. Posunięcie to uzasadniano względami efektywności. Przeciwnicy twierdzili zaś, że była to akcja czysto polityczna, bo większość radnych pochodziła z Partii Pracy, a jednostki samorządu miejskiego stały się centrum opozycji przeciwko rządowi. Ponadto radni żądali przeznaczenia wyższych funduszy na rozwój miasta, co nie zgadzało się z polityką oszczędności budżetowych realizowanych przez torysów.
W czasie drugiej kadencji odnotowała na swym koncie dwa poważne sukcesy w polityce zagranicznej. W 1984 r. odwiedziła Chiny, 19 grudnia doszło tam do podpisania międzypaństwowej umowy chińsko-brytyjskiej. W akcie tym Chiny zgodziły się przyznać Hongkongowi po wygaśnięciu brytyjskiej dzierżawy w roku 1997 roku status Specjalnego Regionu Administracyjnego, zgodnie z zasadą „Jeden kraj, dwa systemy”. Chiny zobowiązały się nie zmieniać ustroju społeczno-gospodarczego Hongkongu aż do 2047 r.
W czasie spotkania Rady Europejskiej w listopadzie 1979 w Dublinie Thatcher stwierdziła, że Wielka Brytania otrzymuje ze Wspólnoty o wiele mniej środków, niż wpłaca. Złożyła wówczas sławne oświadczenie: „my nie prosimy Wspólnoty czy kogoś innego o pieniądze, my po prostu chcemy nasze pieniądze z powrotem”. Jej twarde stanowisko sprawiło, że na szczycie w Fontainebleau w czerwcu 1984 r. zgodzono się na rabat w składce brytyjskiej, który wyniósł 66% pomiędzy tym, co Brytyjczycy wnosili a tym, co otrzymywali.
1987–1990.
Poprzez wygraną w wyborach 1987 r. na fali boomu gospodarczego pomimo ostrej opozycji laburzystowskiej atakującej konserwatystów za udostępnienie Amerykanom możliwości instalacji rakiet nuklearnych, ze 102-osobową przewagą w parlamencie Margaret Thatcher została najdłużej nieprzerwanie sprawującym urząd premierem od czasu Roberta Banksa – lorda Liverpool i pierwszą osobą, która trzykrotnie z rzędu wygrała wybory od czasów Henry’ego Temple’a – lorda Palmerston (1865). Większość gazet brytyjskich była jej przychylna, z wyjątkiem Daily Mirror i The Guardian. Thatcher doceniła to, organizując dla mediów krótkie konferencje prasowe prowadzone przez jej sekretarza prasowego – Bernarda Ingrama. W gazetach brukowych i tabloidach była znana jako „Maggie” – to zdrobniałe określenie stało się wkrótce znanym sloganem protestacyjnym – „Maggie precz!” („Maggie out”) wykrzykiwanym przez jej przeciwników. „Żelazna Dama” była szczególnie niepopularna wśród środowisk lewicowych, dowodem tego były teksty takich piosenek jak: „Stand Down Margaret” („Margaret ustąp”, The Beat), „Tramp The Dirt Down” (Elvis Costello), „Margaret On The Guillotine” („Margaret na gilotynę”, Morrissey) czy „Mother Knows Best” („Matka wie najlepiej”, Richard Thompson).
Była zwolennikiem dekryminalizacji kontaktów homoseksualnych, ale w 1986 r. na konferencji konserwatystów powiedziała: „dzieci, którym powinno się wpajać tradycyjne wartości są zamiast tego nauczane, że posiadają niezbywalne prawo do bycia gejem”. W tym okresie mniej znani konserwatywni posłowie oraz parowie rozpoczęli kampanię pod hasłem „zaprzestania promowania homoseksualizmu”. W grudniu 1987 r. została przyjęta specjalna poprawka do Ustawy o samorządzie (Local Government Act), która nakazywała władzom samorządowym aby: „ani pośrednio ani bezpośrednio nie promowały homoseksualizmu, ani też nie publikowały materiałów, które są nakierowane na powyższy cel” (zakaz ten dotyczył również szkół finansowanych z budżetów lokalnych). Poprawka ta została usunięta w 2000 roku.
W czasie trzeciej kadencji reformowano także system państwowej opieki społecznej i pomocy bezrobotnym. Stworzono program aktywizacji i szkolenia osób pozostających bez pracy, na który składała się także praca w pełnym wymiarze za zasiłek z dodatkiem 10-funtowym. System ten był oparty na modelu amerykańskim tzw. "workfare" – nakierowanym na pobudzenie aktywności i przedsiębiorczości według hasła „aby coś otrzymać, trzeba coś dać (zrobić)”, w przeciwieństwie do modelu kontynentalnego, w którym istnieją głównie proste transfery socjalne mające na celu jedynie doraźne ulżenie w trudnym położeniu materialnym, ale nie pomagające w zmianie istniejącego stanu rzeczy.
W późnych latach 80. Thatcher – była chemik – zaczęła wykazywać zainteresowanie problemami ochrony środowiska, które poprzednio nie leżały w głównym kręgu działania rządu. W przemówieniu z 1988 r. przyznała, że globalne ocieplenie, dziura ozonowa i kwaśne deszcze są poważnym problemem. W 1990 r. otworzyła Hadley Centre, które miało się zajmować badaniem zmian klimatycznych i ich przewidywaniem. W swojej książce "Statecraft" ("Sztuka rządzenia", 2002) wyznała, że żałowała swojego poparcia dla koncepcji przyczynienia się człowieka do procesu globalnego ocieplenia, ponieważ miało to negatywny efekt na proces produkcji dóbr – „cokolwiek społeczność międzynarodowa uzgodni w kwestii problemów ochrony środowiska, musi mieć na względzie, że nasze gospodarki potrzebują możliwości wzrostu i rozwoju, ponieważ bez tego brakować będzie środków, które są potrzebne na zapobieganie degradacji środowiska naturalnego”.
W Brugii w 1988 r. nakreśliła sprzeciw wobec propozycji sfederalizowania i centralizacji wspólnot europejskich. W dalszym ciągu jednak popierała członkostwo Wielkiej Brytanii w jej strukturach, przy czym widziała jej rolę tylko przy zapewnianiu swobodnego przepływu towarów (wolnego handlu) i zapewnieniu konkurencyjności gospodarek krajów europejskich. Obawiała się, że zmiany, które zostały wprowadzone w Anglii, mogą zostać zniweczone przez nowe regulacje unijne, twierdziła m.in., że „nie po to ograniczaliśmy rolę państwa w gospodarce brytyjskiej, żeby teraz widzieć powrót poprzedniego stanu na poziomie wspólnotowym, z europejskim superpaństwem i dominacją Brukseli”. Szczególnie ostro zwalczała pomysł Wspólnej Strefy Monetarnej i zniesienia walut narodowych. Jednak w łonie Partii Konserwatywnej doszło w tych kwestiach do głębokiego podziału i wielu członków tej partii nie podzielało opinii swej szefowej.
21 grudnia 1988 r. samolot linii lotniczych Pan Am rozbił się w katastrofie lotniczej w pobliżu miasta Lockerbie. Straciła w niej życie największa liczba obywateli brytyjskich od czasu zakończenia II wojny światowej. Wczesne doniesienia mówiły, że zamach był odwetem za zestrzelenie irańskiego Airbusa w lipcu 1988 r. przez amerykański niszczyciel Vincennes. Późniejsze śledztwo prowadziło jednak w stronę Libii. W późniejszych wspomnieniach Thatcher nie można jednak natrafić na żadne wzmianki o tej katastrofie, ani o procesie dwóch Libijczyków.
W 1989 r. jej popularność spadła. Było to związane ze zwiększeniem poziomu stóp procentowych (krok ten motywowano chęcią schłodzenia zbyt szybkiego, zdaniem niektórych, wzrostu gospodarczego), co wywarło niekorzystny wpływ na gospodarkę. Ona sama winiła za to swojego kanclerza Nigela Lawsona, który wdrażał politykę mającą przygotować Wielką Brytanię do wejścia do Wspólnej Europejskiej Strefy Monetarnej. Thatcher twierdziła, że nie informował jej o tym i że robił to bez jej zgody. Na szczycie w Madrycie Lawson oraz minister spraw zagranicznych Geoffrey Howe zmusili ją do zaakceptowania warunków, na jakich Wielka Brytania miałaby przystąpić do Mechanizmu Kursów Walutowych ("Exchange Rate Mechanism" – ERM), który miał być przygotowaniem do pełnej unii monetarnej. W październiku 1989 r. Lawson zrezygnował ze stanowiska.
Także w październiku musiała ona stoczyć walkę o przywództwo w partii. Jej przeciwnikiem był mało znany i zasiadający w tylnych ławach poselskich Anthony Meyer. Dla niektórych wpływowych działaczy ta cecha Meyera miała być jego zaletą i miał się on stać czarnym koniem w wyścigu do fotela szefa partii. Thatcher z łatwością pokonała Meyera, ale w urnie do głosowania znalazło się aż 60 kart wstrzymujących się od głosu bądź popierających Meyera – był to zaskakująco słaby wynik jak na urzędującego premiera.
W 1989 r. zniesiono możliwość ustalania przez samorządy lokalne stawek podatkowych od nieruchomości w Szkocji, a w 1990 r. w Anglii i w Walii. Stawki zostały zamienione na podatek gminny ("community charge", znany szerzej jako "poll tax" – odpowiadający znanemu w dawnej Polsce podatkowi pogłównemu), który był stałą sumą przypadającą na każdego rezydenta z pewnymi ulgami dla mało zarabiających. Decyzja ta okazała się być najbardziej niepopularną podczas pełnienia przez Margaret Thatcher urzędu premiera. Dodatkowe problemy powstały, kiedy niektóre samorządy odpowiedzialne za pobór podatku niewłaściwie go naliczały. Spowodowało to protesty, m.in. 31 marca 1990 r. w Londynie miała miejsce demonstracja licząca 70–200 tys. uczestników, która przekształciła się w gwałtowne zamieszki (113 osób zostało rannych, 340 aresztowano). Miliony ludzi odmawiały płacenia podatku. Przeciwnicy pogłównego opasywali się razem, aby stawić opór komornikom, przeszkadzali także w posiedzeniach sądowych rozpatrujących sprawy dłużników podatkowych. „Żelazna Dama” jednak uparcie trwała przy swoim.
Jednym z jej ostatnich posunięć było wywieranie presji na George’a H.W. Busha w celu nakłonienia go do wysłania wojsk do Kuwejtu i wyparcie stamtąd armii irackiej. Bush był pełen obaw o plan inwazji. Premier Thatcher wypowiedziała wtedy słynne zdanie: „to nie czas dla trzęsących się!” („no time to go wobbly!”).
W piątek przed konferencją Partii Konserwatywnej w październiku 1990 r. Thatcher poleciła nowemu ministrowi finansów Johnowi Majorowi, aby ten obniżył stopy procentowe o jeden punkt procentowy. Major przekonał ją jednak, że jedynym sposobem na utrzymanie stabilności walutowej jest dołączenie do europejskiego systemu ERM, pomimo że Wlk. Brytania nie spełniała wymogów madryckich.
Utrata władzy.
W 1990 r. sprzeciw wobec polityki rządu ogniskował się głównie w kwestiach gospodarczych, a w szczególności dotyczył nowego podatku gminnego i wysokich podstawowych stóp procentowych sięgających 15%. Kwestie te dotykały tradycyjnych grup wyborców konserwatystów – takich jak przedsiębiorcy, sektor wielkiego przemysłu i duzi posiadacze nieruchomości. W samej partii coraz wyraźniej objawiał się podział odnośnie do integracji w ramach Unii Europejskiej, w obliczu zbliżających się wyborów.
Dalsze problemy pojawiły się wraz z rezygnacją ze stanowiska w dniu 1 listopada 1990 r. Geoffreya Howe’a (wcześniej ministra spraw zagranicznych) – zastępcy premiera i jednego z najważniejszych współpracowników Thatcher. Po długich rozmowach z innymi członkami gabinetu i po niepewnym wyniku pierwszej rundy głosowania na szefa partii, zaczęła być na nią wywierana coraz większa presja w celu zmuszenia jej do ustąpienia.
22 listopada, o godz. 9:30 ogłosiła, że nie zamierza być kandydatem w drugim głosowaniu na przywódcę Partii Konserwatywnej (co tradycyjnie łączyło się z rezygnacją z urzędu premiera), tym samym jej kadencja dobiegła końca. Powiedziała wtedy: „po obszernych konsultacjach z moimi współpracownikami doszłam do wniosku, że lepiej przysłużę się jedności partii i dam jej większe szanse na zwycięstwo w nadchodzących wyborach, jeżeli pozwolę moim ministrom na uczestniczenie w wyborach o przywództwo w partii. Chciałabym jeszcze podziękować tym wszystkim z mojego rządu i spoza niego, którzy ofiarowali mi swoje poparcie”.
Ustępująca Thatcher w ostatniej debacie, w której występowała w roli premiera wygłosiła jeszcze pamiętną mowę odnośnie do polityki zagranicznej: „Wspólna waluta to teraz polityka Europy, to dojście tylnymi drzwiami do Federacji Europejskiej. Czy więc powinnam rozważyć propozycję szanownego posła z Bolsover (przyp. Dennisa Skinnera)? Tak więc, gdzie teraz jesteśmy? Cieszę się z całej tej sytuacji.”
Później udzieliła poparcia swojemu następcy Johnowi Majorowi, który wygrał wybory na szefa partii. Po jej rezygnacji przeprowadzony został sondaż opinii publicznej, w którym 52% respondentów uznało, że generalnie jej rządy były dobre dla kraju, wobec 44% przeciwnego zdania. Na corocznej konferencji Partii Konserwatywnej zgotowano jej bezprecedensową owację na stojąco, mimo że wcześniej uprzejmie odmówiła wygłoszenia mowy, pomimo wezwań licznych delegatów. Po wyborach w 1992 r. przestała być posłem do Izby Gmin i przeszła na emeryturę.
Późniejsza działalność polityczna.
W 1992 r. została uhonorowana godnością para poprzez przyznanie jej dożywotniego tytułu baronowej Thatcher of Kesteven w hrabstwie Lincolnshire. Nie przyjęła tytułu dziedzicznego, mimo że miała taką możliwość. Później tłumaczyła się, że nie miałaby wystarczających środków dla uzyskania wsparcia takiegoż tytułu. Dzięki tej godności uzyskała możliwość zasiadania w Izbie Lordów. Wygłosiła tam szereg mów krytykujących Traktat z Maastricht i po raz pierwszy od 1961 r. zagłosowała w tej sprawie niezgodnie z zaleceniami własnej partii. Traktat opisywała jako idący zbyt daleko i w czerwcu 1993 r. stwierdziła, że nigdy by go nie podpisała. Thatcher była także zwolenniczką zorganizowania referendum, w którym zadecydowano by czy należy go przyjąć, motywowała to tym, że gdy wszystkie trzy partie są za jego aprobowaniem, należy umożliwić narodowi zabranie głosu.
W sierpniu 1992 r. wystąpiła do NATO z apelem o powstrzymanie serbskiego ataku na Goražde i Sarajewo, położenie tamy trwającym tam czystkom etnicznym oraz utrzymanie niezależności państwa bośniackiego. Twierdziła przy tym, że wydarzenia w Bośni przypominają jej wyczyny nazistów. W grudniu 1992 r. ostrzegała przed nowym holocaustem, a po pierwszej masakrze w Srebrenicy w kwietniu 1993 r. miała wrażenie, że w byłej Jugosławii dochodzi do tragedii, o jakiej myślała, że Europa już nigdy nie doświadczy po doświadczeniach II wojny światowej. Podobno miała powiedzieć wtedy do Douglasa Hurda, ministra spraw zagranicznych, krytykując go za bezczynność, że „Neville Chamberlain wygląda przy tobie jak podżegacz wojenny”.
Już wcześniej królowa odznaczyła Thatcher w 1990 r. krótko po jej rezygnacji odznaczeniem Order of Merit – jednym z najwyższych brytyjskich orderów. Dodatkowo jej mąż – Denis Thatcher otrzymał dziedziczny tytuł baroneta w 1991 r. (Był to pierwszy baronet od 1965) W 1995 r. Thatcher otrzymała nowe odznaczenie – Order Podwiązki – najwyższe odznaczenie rycerskie w Wielkiej Brytanii.
Dalsze życie.
W lipcu 1992 r. międzynarodowy koncern tytoniowy – Philip Morris zatrudnił ją w charakterze konsultanta do spraw geopolitycznych z pensją w wysokości 250 tys. dolarów rocznie oraz z roczną donacją na rzecz jej fundacji w tej samej wysokości.
W latach od 1993 do 2000 r. była kanclerzem uczelni – College of William &amp; Mary, została także mianowana kanclerzem University of Buckingham – jedynego prywatnego brytyjskiego uniwersytetu z Przywilejem Królewskim ("Royal Charter"). Z tej drugiej posady zrezygnowała w 1998 r.
Napisała swoje pamiętniki w dwóch tomach "Droga do władzy" ("Path to Power") i "Lata spędzone na Downing Street" ("The Downing Street Years"). Później spod jej ręki wyszło jeszcze kilka książek, głównie o tematyce politycznej i sprawach międzynarodowych. Mimo że publicznie wyrażała poparcie dla polityki Johna Majora, prywatnie nie wszystkie sprawy spotykały się z jej zadowoleniem, natomiast jej opinie były szeroko komentowane w prasie.
W 1998 r. odbyła wizytę w Surrey, gdzie gościła u Augusta Pinocheta, który przebywał wówczas w areszcie domowym; głównym celem tych odwiedzin było wyrażenie przyjaźni i poparcia dla niego. Pinochet był dla jej rządu kluczowym sojusznikiem w czasie wojny falklandzkiej. W tym samym roku ofiarowała 2 miliony funtów dla Uniwersytetu w Cambridge w celu wyposażenia specjalnego instytutu "Margaret Thatcher Chair in Entrepreneurial Studies" (Katedra Badań nad Przedsiębiorczością im. Margaret Thatcher). Wsparła również archiwum tego uniwersytetu (Churchill College), przechowujące jej osobiste dokumenty.
Wielokrotnie zabierała głos na świecie w aktualnych sprawach politycznych i aktywnie wsparła konserwatystów podczas wyborów w 2001 r. Jednak w 2002 r. lekarze zalecili jej, aby więcej nie wypowiadała się publicznie ze względu na stan zdrowia, po tym, jak wcześniej po kilku drobnych chorobach jej odporność została nadwerężona.
Margaret Thatcher uczestniczyła w różnych grupach i organizacjach, takich jak m.in. Conservative Way Forward, Bruges Group i Fundacja Europejska.
26 czerwca 2003 r. na raka trzustki umarł jej mąż Denis Thatcher.
11 czerwca 2004 r. złożyła hołd byłemu amerykańskiemu prezydentowi Ronaldowi Reaganowi na jego pogrzebie w Waszyngtonie.
13 października 2005 r. uczciła swoje 80. urodziny wydając pamiątkowe przyjęcie w Mandarin Oriental Hotel w Hyde Parku, gdzie gośćmi byli m.in. królowa Elżbieta II oraz jej mąż Filip, książę Edynburga, Joan Collins i Tony Blair. Geoffrey Howe skomentował jej karierę polityczną: „jej prawdziwym osiągnięciem było nie tylko przekształcenie i odmiana jednej partii, ale dwóch, tak więc kiedy laburzyści wrócili do władzy nie mogło być mowy o odwrocie od thatcheryzmu, który został przez nich zaakceptowany”.
11 września 2006 r. wzięła udział w obchodach piątej rocznicy zamachu na World Trade Center. 22 lutego 2007 r. osobiście odsłoniła swój pomnik ustawiony w gmachu parlamentu.
Była zwolenniczką deklaracji praskiej w sprawie sumienia europejskiego i komunizmu. Pod koniec listopada 2009 r. na 10 Downing Street odbyła się uroczystość odsłonięcia jej portretu autorstwa Richarda Stone’a.
W 2010 r. nowy premier David Cameron zapowiedział przyjęcie na jej 85. urodziny z udziałem ministrów byłych i obecnych. Nie uczestniczyła na obchodach z powodu ciężkiej grypy. Została zaproszona na ślub księcia Wilhelma i Catherine Middleton 29 kwietnia 2011 r., ale również nie uczestniczyła z powodu złego stanu zdrowia. Stan zdrowia nie pozwolił jej także wziąć udziału w ceremonii odsłonięcia pomnika Ronalda Reagana, która odbyła się 4 lipca 2011 r.
21 grudnia 2012 r. przeszła operację pęcherza moczowego.
Zmarła 8 kwietnia 2013 roku na udar mózgu. Jej pogrzeb odbył się 17 kwietnia 2013 roku. Skremowane prochy pochowano na terenie domu opieki dla weteranów Royal Hospital Chelsea, gdzie od 2003 spoczywa również jej małżonek.
Spuścizna.
Margaret Thatcher jest postacią kontrowersyjną. Wiele osób uważa ją za matkę opatrznościową gospodarki brytyjskiej po tym, jak przeprowadziła reformy ekonomiczne, które wyciągnęły kraj z długotrwałego marazmu gospodarczego. Szczególne uznanie zdobyła także za radykalne rozwiązanie wielu kwestii społecznych i całkowicie odmienną politykę socjalną. Jej przeciwnicy uważają ją za osobę egoistyczną i nie cofającą się przed autorytaryzmem. Jest oskarżana o zdemontowanie tzw. państwa dobrobytu ("welfare state") i zniszczenie wielkich zakładów pracy, co miało się przyczynić do osłabienia potencjału produkcyjnego kraju i skazania wielu ludzi na długotrwałe bezrobocie.
Jednym z głównych zarzutów stawianych kierowanemu przez nią rządowi jest specyficzna retoryka (rozumiana jako pochwała liberalizmu), jaką się on posługiwał w zakresie polityki społecznej, natomiast jego działania są w mniejszym stopniu negatywnie oceniane, głównie ze względu na stosunkowo niewielkie cięcia w transferach socjalnych. Drugim zarzutem kierowanym przeciwko Thatcher jest upadek przemysłu wytwórczego (sfery produkcyjnej gospodarki) i całkowite zniknięcie niektórych gałęzi przemysłu. Jednak brytyjska gospodarka stała się jedną z najprężniejszych na starym kontynencie. Zwolennicy „Żelaznej Damy” uważają, że stało się tak dzięki przeprowadzonym przez nią reformom.
Oponenci taczeryzmu twierdzą, że problemy ekonomiczne lat 70. są wyolbrzymiane i były one głównie spowodowane czynnikami międzynarodowymi, takimi jak wysokie ceny ropy naftowej, które prowadziły do wysokiej inflacji, ponadto zastój panował w większości ówczesnych krajów uprzemysłowionych. Twierdzą oni także, że spowolnienie gospodarcze nie było wynikiem socjalistycznej polityki i działalności związków zawodowych, tak jak uważają zwolennicy Margaret Thatcher. Jej krytycy utrzymują też, że okres rządów konserwatystów w latach 80. zbiegł się z poprawą ogólnoświatowej sytuacji ekonomicznej oraz z odkryciem złóż gazu i ropy na Morzu Północnym, co wpłynęło na spadek cen i dodatkowe wpływy z podatków.
U większości Brytyjczyków osoba Margaret Thatcher budzi mieszane uczucia. Przejawem tego może być lista 100 najważniejszych osób w historii kraju z 2002 r. (sporządzona poprzez głosowanie telewizyjne) – gdzie Thatcher uplasowała się na 16. pozycji – najwyższej spośród żyjących osób. Zajęła także miejsce trzecie na liście 100 najmniej popularnych Brytyjczyków wśród osób żyjących (Tony Blair zajął pierwsze miejsce). Pośrednio wyraziła uznanie dla laburzystowskiego premiera, kiedy podczas wyborów na szefa Partii Konserwatywnej powiedziała, iż: „oni (przyp. Konserwatyści)... nie potrzebują kogoś kto pokona Blaira, oni potrzebują kogoś takiego jak Blair”.
Szczególnie rozbieżne są opinie dotyczące jej spuścizny w dziedzinie myśli ekonomicznej, głównie kwestii wydajności rynku i długotrwałego wzrostu gospodarczego. W szczególności przedmiotem sporów, głównie ze względu na szerokie reformy, które zostały w tym zakresie podjęte. Wprawdzie stopa bezrobocia spadła, ale stało się to kosztem początkowego skoku w górę ilości bezrobotnych i radykalnych reform rynku pracy. Wśród nich znalazły się ustawy dotyczące osłabienia siły związków zawodowych, odformalizowania rynku finansowego, co przyczyniło się do powrotu City of London do czołówki europejskich centrów finansowych, wprowadzono nowe rozwiązania zwiększające konkurencję. Rozwój gospodarczy kształtował się w okresie jej rządów na niskim poziomie (przy czym brak jest dokładnych informacji ze względu na niedokładne badania w tym zakresie, ponadto kulała także ewidencja środków przeznaczonych na inwestycje), niekorzystnym efektem oszczędnościowej polityki budżetowej było obniżenie standardów edukacyjnych.
Wiele z jej posunięć do tej pory jest przedmiotem zażartych sporów. Na większości obszarów Szkocji, Walii oraz w zurbanizowanych i byłych rejonach górniczych północnej Anglii jej rządy uważane są za klęskę. Pamięta się tam o trudnym okresie strajków górniczych, który uderzył w tradycyjne społeczności utrzymujące się z pracy pod ziemią. Nieodwracalne okazało się także przejście od gospodarki przemysłowej (w większości był to przemysł ciężki) do gospodarki opartej na usługach.
Thatcher była głównie popularna w żyznych i wiejskich rejonach południowo-zachodniej Anglii, wyjątkiem było Plymouth, w którym co najmniej jedna trzecia mieszkańców pracowała w przemyśle obronnym (głównie stoczniowym). Prywatyzacja tamtejszych przedsiębiorstw w 1987 r. i utrata wielu miejsc pracy przyczyniły się do obniżenia zaufania do rządu konserwatystów (w 1979 – 44% głosów, w 1987 – 29%).
Radykalne reformy, które dotknęły wielki przemysł i górnictwo, znalazły odbicie w wyborach 1987 r. Większość konserwatywnych posłów została wybrana w południowej Anglii i rolniczych rejonach północnej części kraju. Było to spowodowane głównie wspólną polityką rolną, z której przeznaczano duże środki na wsparcie brytyjskiego rolnictwa.
Za granicą Margaret Thatcher również nie spotkała się z jednoznaczną oceną. Lewica uważa ją za osobę, która siłą zdławiła opozycyjne ruchy społeczne oraz przeprowadziła reformy społeczne, które nie uwzględniały interesów klasy pracującej, faworyzując klasę średnią i wielki kapitał. Stała się ona przedmiotem wielu satyr. Na przykład francuski piosenkarz – Renaud Séchan skomponował piosenkę o tytule "Miss Maggie" – w której chwalił kobiety jako istoty powstrzymujące się od wielu śmiesznych zachowań właściwych mężczyznom – z wyjątkiem "Mrs Thatcher". Jedną z najbardziej charakterystycznych kwestii, które wygłosiła i które zostały najdłużej zapamiętane była deklaracja, że: „nie istnieje taka rzecz jak społeczeństwo”. Jest to esencja jej myśli politycznej, w której ośrodkiem jest jednostka i rodzina, a nie państwo czy dobro całego społeczeństwa, tak charakterystyczne dla filozofii socjalizmu. W gospodarce z właściwym sobie uporem lansowała liberalizm klasyczny. W przeciwieństwie do poprzedników ośmieliła się rzucić wyzwanie związkom zawodowym i zerwała z ugodowością. Ekonomia brytyjska może zawdzięczać jej wiele zmian w prawie gospodarczym, dzięki którym zlikwidowano ograniczenia, a przedsiębiorcy zyskali więcej swobody. Sam taczeryzm stał się wzorem dla polityków usiłujących reformować gospodarki swoich krajów.
Przez irlandzkich bojowników o niepodległość została zapamiętana jako osoba bezkompromisowa, która nie prowadziła negocjacji z Tymczasową Irlandzką Armią Republikańską, przez co znalazła się na celowniku tej organizacji. Jej krytycy twierdzą, że takie postępowanie przyczyniło się do nasilenia fali przemocy w Irlandii Północnej, rząd Thatcher można natomiast pochwalić za wciągnięcie do procesu pokojowego Irlandii poprzez zawarcie specjalnego porozumienia.
W 1996 r. tzw. śledztwo Scotta prowadzone w sprawie irackiej afery zbrojeniowej wykazało, że rząd Thatcher układał się z Saddamem Husajnem. Ujawniono, że wydano ok. 1 mld funtów dla wsparcia bliskowschodniego dyktatora i zachęcenia go do zaopatrywania się w broń u brytyjskich firm. Odkryto, że podczas wojny iracko-irańskiej w 1980 r., urzędnicy zniszczyli dokumenty świadczące o przemycie części czołgów Chieftain do Iraku. Ministrowie potajemnie postępowali niezgodnie z instrukcjami, aby pomóc prywatnym firmom sprzedawać maszyny budowlane, które miały być użyte przy budowie fabryk amunicji. Wiele z dostaw do Iraku pochodziło z przedsiębiorstwa Racal, które eksportowało urządzenia komunikacyjne – Jaguar V na kredyt dla armii byłego irackiego dyktatora. Śledztwo wykazało, że posługiwano się w tych wypadkach nielegalnie środkami kredytowymi na pokrycie sprzedaży uzbrojenia. Członkowie rządu konserwatystów odmówili wstrzymania udzielania Husajnowi kredytów, nawet gdy wydał rozkaz egzekucji brytyjskiego dziennikarza Farada Bazofta, takie postępowanie uzasadniano obawą przed zaszkodzeniem brytyjskiemu przemysłowi zbrojeniowemu.
Rządy Margaret Thatcher przyczyniły się do radykalnego przekształcenia brytyjskiej sceny politycznej poprzez ukształtowanie tendencji głównych partii politycznych do zbaczania na prawo. Tzw. „New Labour” – Nowa (Partia) Pracy oraz „bleryzm” ("blairism") włączyły do swojego programu większość zasad polityki gospodarczej i społecznej taczeryzmu, tak samo jak wcześniej Partia Konserwatywna, która od lat 50. aż do rządów Edwarda Heatha akceptowała ideę państwa dobrobytu ("welfare state") wykreowaną przez Partię Pracy. Demontaż i radykalne ograniczenie roli państwa w polityce społecznej pozostawiły trwałe skutki. Również program prywatyzacji przedsiębiorstw państwowych nie został zrewidowany. Ograniczenie roli państwa w gospodarce jest traktowane przez czołowych polityków jako oczywistość.
Bezdyskusyjny jest też jej wpływ na brytyjski ruch związkowy. Niemożliwy stał się powrót związkowców do stopnia oddziaływania na państwo jakie było w latach 70. i wcześniej. Spadła liczba pracowników należących do organizacji związkowych.
Margaret Thatcher wywarła wpływ na torysów. Kolejni liderzy partii od Johna Majora poprzez działających już w opozycji: Williama Hague’a, Iaina Duncana Smitha i Michaela Howarda musieli się zmagać z licznymi frakcjami w partii, która miała problemy tożsamościowe oraz nie mogła określić, które elementy taczeryzmu powinny zostać utrzymane w programie, a które odrzucone.
W lewicowym magazynie „New Statesman” w 2006 r. Margaret Thatcher znalazła się na 5. miejscu na liście największych bohaterów naszych czasów.
Odniesienia w kulturze.
Została umieszczona na dwóch okładkach singli brytyjskiego heavy metalowego zespołu Iron Maiden: "Sanctuary" przedstawiona została scena tuż po zamordowaniu ówczesnej premier przez maskotkę zespołu, Eddiego. Scena nawołuje do podobieństw przydomka premier z nazwą zespołu ("iron maiden" – żelazna dziewica). Okładka wywołała zmieszanie w prasie, z tego powodu na większości okładek premier Wielkiej Brytanii ma zasłonięte oczy czarną taśmą. Jednak w zamyśle projektanta – Dereka Riggsa – okładka nie jest cenzurowana, a zasłonięcie oczu jest posunięciem marketingowym. Na drugiej okładce jest przedstawiona z pistoletem maszynowym Sterling i czai się za budynkiem, chcąc zemścić się na maskotce zespołu, idącej z dwiema kobietami w mundurach. Singiel nosi nazwę "Women in Uniform". Pojawiła się ona również na okładce płyty grupy NOFX, promującej singiel "Ronnie and Mags". Piosenka krytykowała politykę Ronalda Reagana oraz Margaret Thatcher.
W 2011 roku powstał film "Żelazna Dama" w reżyserii Phyllidy Lloyd, który pokazuje dojście do władzy oraz rządy Thatcher. W główną rolę wcieliła się Meryl Streep, która za tę rolę otrzymała trzeciego Oscara. Jest to najbardziej znany film przedstawiający życie „Żelaznej Damy”. Oprócz tego nakręcono kilka innych:
Powstało również wiele sztuk teatralnych poświęconych byłej premier.
W serialu „The Crown” w postać Thatcher wcieliła się Gillian Anderson
Związki z Polską.
Była znana z sympatii do Polski. Według jej biografa Charlesa Moore’a darzyła Polskę szczególnym uczuciem. Świadczyć o tym miało czynne poparcie dla Polski w czasach PRL-u (poparcie dla Solidarności, przekonywanie Jaruzelskiego do zalegalizowania związku, wysłanie bohatera wojennego Aireya Neave’a na uroczystości upamiętnienia zbrodni katyńskiej).
Była pierwszym premierem brytyjskim, który przyjechał do Polski. 3 listopada 1988 roku spotkała się w Warszawie z generałem Wojciechem Jaruzelskim oraz premierem Mieczysławem Rakowskim. W swoim przemówieniu wyraziła pragnienie zniesienia zimnowojennego podziału Europy oraz nadzieję na przywrócenie Polski kulturze europejskiej. Tego samego dnia odwiedziła Kościół św. Stanisława Kostki w Warszawie by oddać hołd księdzu Jerzemu Popiełuszce. 4 listopada udała się do Gdańska, gdzie złożyła wizytę w Ratuszu Głównego Miasta. Na zaproszenie księdza prałata Henryka Jankowskiego spotkała się także nieoficjalnie z Lechem Wałęsą oraz innymi członkami Solidarności. Spotkanie odbyło się na plebanii kościoła św. Brygidy. Złożyła kwiaty przed Pomnikiem Poległych Stoczniowców. Podczas złożenia kwiatów pod pomnikiem zgromadził się tłum gdańszczan.
Wyróżnienia otrzymane w Polsce:

</doc>
<doc id="93909" url="https://pl.wikipedia.org/wiki?curid=93909" title="Michael Mann (filmowiec)">
Michael Mann (filmowiec)

Michael Kenneth Mann (ur. 5 lutego 1943 w Chicago) – amerykański reżyser, scenarzysta i producent filmowy.
Życiorys.
Na początku swojej kariery kręcił głównie filmy o tematyce kryminalnej oraz filmy dokumentalne. Do końca lat 80. XX wieku kręcił też często i produkował seriale telewizyjne m.in. "Crime Story" oraz "Policjanci z Miami", które zyskały dużą popularność i stały się ikonami filmowej popkultury.
Jako reżyser kinowy stał się popularny dzięki widowiskowej wersji "Ostatniego Mohikanina" oraz nakręconej trzy lata później "Gorączki", z Alem Pacino i Robertem De Niro – po raz pierwszy występujących wspólnie na ekranie (obaj grali wcześniej w drugiej części "Ojca chrzestnego", ale ich postacie nie mogły się ze sobą spotkać – Pacino gra Michaela Corleone, a De Niro – jego ojca w młodości).
Przewodniczył jury konkursu głównego na 69. MFF w Wenecji (2012).

</doc>
<doc id="93913" url="https://pl.wikipedia.org/wiki?curid=93913" title="Hipoglikemia">
Hipoglikemia

Hipoglikemia (łac. "hypoglycaemia"), inaczej niedocukrzenie – stan, w którym ilość glukozy we krwi (poza żyłą wrotną) spada poniżej 3,9 mmol/l (70 mg/dl). Hipoglikemię rozpoznaje się przy obniżeniu stężenia glukozy we krwi poniżej 3,9 mmol/l, niezależnie od występowania objawów klinicznych, które u części osób, zwłaszcza chorujących od wielu lat na cukrzycę typu 1, mogą pojawiać się dopiero przy niższych wartościach glikemii. Pełnoobjawowa hipoglikemia występuje zwykle przy stężeniu poniżej 2,2 mmol/l (40 mg/dl) jednak pierwsze objawy rozpoczynają się zazwyczaj przy stężeniu poniżej 3,0 mmol/l (54 mg/dl) – klinicznie istotna hipoglikemia. Hipoglikemia może być przyczyną śmierci.
Objawy.
Odczuwanie hipoglikemii jest zależne od obszarów mózgu (niedocukrzenie odczuwa przede wszystkim jądro podstawno-brzuszne nadwzgórza)
Diagnostyka.
Hipoglikemię różnicuje się z zaburzeniami psychicznymi, padaczką, udarem mózgu i innymi schorzeniami.
Jeśli w przypadku stwierdzonej hipoglikemii nie stwierdzi się cukrzycy, prowadzi się dalszą diagnostykę w celu ustalenia przyczyny.
Po ciężkim przypadku wykonuje się często EEG mózgu, w celu sprawdzenia prawidłowości w jego działaniu po wstrząsie.
Skutki zdrowotne.
Skutki zdrowotne hipoglikemii mogą być bardzo poważne, znaczny spadek poziomu cukru we krwi (poniżej 20 mg%) może być nawet przyczyną śmierci – wstrząsu hipoglikemicznego.
Na powikłania spowodowane niedocukrzeniem narażone są głównie osoby chore na cukrzycę (głównie typu pierwszego) oraz osoby z zaburzeniami endokrynologicznymi – hiperprodukcją insuliny lub zmniejszonym wydzielaniem glukagonu (hormonu antagonistycznego względem niej). Mózg potrzebuje glukozy (blisko 150 gramów dziennie), a nie ma możliwości magazynowania jej. Spadek dostawy cukru do mózgu powoduje znaczne zaburzenia w jego pracy, a nawet obumieranie. Proces destrukcyjny dotyka najszybciej kory mózgowej, a następnie hipokampu oraz innych struktur mózgu, co zagraża zdrowiu i życiu organizmu.
Bezpośrednią odpowiedzią organizmu jest zwiększenie przepływu krwi (adrenalina) i zwiększenie wchłaniania glukozy do tkanek.
Leczenie.
W przypadku hipoglikemii należy podać/przyjąć słodki napój (np. sok z cukrem, nie słodzikiem, naturalnie słodzony napój gazowany) lub glukozę (i popić), zaprzestać wysiłku i najlepiej się położyć, a następnie spożyć cukier złożony (np. banan, jogurt, kanapka, obiad (ziemniaki)).
Jeśli chory straci przytomność, należy ułożyć go w pozycji bocznej ustalonej, podać niezwłocznie glukagon w zastrzyku domięśniowym i wezwać pogotowie. Poprawa i odzyskanie przytomności powinno nastąpić w ciągu 0,5 godziny.
Podstawą leczenia jest usunięcie przyczyny. W wielu przypadkach można tego dokonać zachowawczo stosując odpowiednią dietę lub leki.
W przypadku lekkiej hipoglikemii podaje się choremu 10–20 g glukozy lub sacharozy doustnie w formie krystalicznej lub w roztworze, np. w postaci soku.
W przypadku ciężkiej hipoglikemii (utraty przytomności) podaje się 20% roztwór glukozy dożylnie (nie podaje się już 40% glukozy), a następnie wlew 10% roztworu glukozy.
Jeśli nie można podać dożylnie glukozy podaje się domięśniowo glukagon, a następnie po wybudzeniu doustnie glukozę. Należy jednak pamiętać, że podanie glukagonu jest nieskuteczne w przypadku wyczerpania zapasów glukozy w organizmie. Zastosowanie glukagonu przeciwwskazane jest w przypadku hipoglikemii wywołanej spożyciem alkoholu. Nie powinno się go ponadto podawać w przypadku hipoglikemii wywołanej przez doustne leki przeciwcukrzycowe, ponieważ może zwiększać wydzielanie insuliny endogennej.
Reakcja organizmu – kontrregulacja.
Organizm nie pozostaje obojętny na spadek poziomu glukozy we krwi – w zwykłych sytuacjach nie dopuszcza do hipoglikemii, poprzez dozowanie glukagonu. Jednak w przypadku znacznego spadku poziomu glukozy wyzwalanych jest wiele hormonów, które mają za zadanie podnieść stężenie glukozy we krwi. Szybkość ich działania jest jednak zróżnicowana, co powoduje efekt zwany „odbiciem”, czyli hiperglikemią nawet do dwunastu godzin po niedocukrzeniu.
Adrenalina powoduje drżenie rąk, drgawki, przyspieszone bicie serca, drażliwość

</doc>
<doc id="93916" url="https://pl.wikipedia.org/wiki?curid=93916" title="Bunt">
Bunt

Bunt – zachowanie dewiacyjne wobec konformizmu. 
W koncepcji Roberta Mertona oznacza sposób przystosowania jednostki poprzez odrzucenie zarówno celów społecznych grupy (wartości), jak i społecznie uznawanych środków realizacji tych celów (norm) oraz zastąpienie ich własnymi wartościami i normami. Zachowania tego typu pojawiać mogą się pod wpływem frustracji i niezadowolenia, ale bunt niesie w sobie propozycję alternatywy, jak przypadku odrzucania kultury dominującej i zastępowania jej kontrkulturą.
Zachowanie w postaci buntu jest niestałą reakcją na anomię, jeśli buntujące się podgrupy nie są odizolowane od reszty społeczeństwa, co pozwalałoby im zwiększać własną zwartość. Gdy jednak zaczyna on obejmować większą część społeczeństwa, może prowadzić do rewolucji.
Merton odróżnia bunt od koncepcji resentymentu Nietzschego i Schelera. Resentyment w odróżnieniu od buntu nie prowadzi do całkowitej zmiany wartości: potajemnie pożądane wartości są jednocześnie jawnie potępiane.

</doc>
<doc id="93927" url="https://pl.wikipedia.org/wiki?curid=93927" title="Ragga">
Ragga

Ragga, zwane również Raggamuffin – styl w muzyce jamajskiej wywodzący się z gatunków reggae i dancehall, którego podstawą są elektroniczne brzmienia. 
Granice pomiędzy tymi nurtami muzycznymi są bardzo znikome i coraz częściej się przenikają. Ragga powstało na Jamajce w latach 80. XX wieku. Zapoczątkowane zostało przez Jamajczyków pochodzących z niskich warstw społecznych (nazwa gatunku pochodzi właśnie od angielskiego słowa "ragamuffin", oznaczającego „obdartus, włóczęga”). Utwory ragga posiadają zazwyczaj mocny przekaz, który często jest jawną krytyką polityki, rządu, braku tolerancji oraz wszelkich wydarzeń godnych potępienia („conscious ragga”). Wokal jest agresywny, szybki i wyrazisty, rytm utrzymywany jest w szybszym tempie.
Nie należy mylić ragga z gatunkiem muzyki indyjskiej znanym jako raga.

</doc>
<doc id="93928" url="https://pl.wikipedia.org/wiki?curid=93928" title="Pełcznica (rzeka)">
Pełcznica (rzeka)

Pełcznica ("Czarnula", niem. Polsnitz, Freiburger Wasser) – rzeka górska w południowo-zachodniej Polsce w woj. dolnośląskim w Sudetach Środkowych, w Górach Wałbrzyskich, Kotlinie Wałbrzyskiej i Pogórzu Wałbrzyskim.
Rzeka o długości 39,95 km, prawy dopływ Strzegomki, jest ciekiem IV rzędu należącym do dorzecza Odry, zlewiska Morza Bałtyckiego.
Rzeka płynie w województwie dolnośląskim. Jej źródła znajdują się powyżej Wałbrzycha, w Górach Wałbrzyskich, u podnóża zachodniego zbocza wzniesienia Borowa, po północnej stronie przysiółka Rybnicy Leśnej- Kamionka, w pobliżu dzielnicy Glinik Stary, około 558 m n.p.m. Przepływa przez Wałbrzych i Świebodzice, przy czym wałbrzyski odcinek jest częściowo skanalizowany – tzn. na całym odcinku zabudowy miejskiej koryto rzeki stanowi kanał kryty o długości ok. 5,4 km, który kończy się w dzielnicy Stary Zdrój. Pomiędzy Wałbrzychem a Świebodzicami tworzy Przełom Pełcznicy. Wpada do Strzegomki na jej 43–44 kilometrze, w pobliżu wsi Skarżyce. Koryto rzeki kamienisto-żwirowe słabo spękane i na ogół nieprzepuszczalne z małymi progami kamiennymi, na których w górnym biegu w kilku miejscach występują niewielkie progi. W większości swojego biegu płynie obok drogi, wśród terenów zabudowanych i pól uprawnych. Zasadniczy kierunek biegu rzeki jest północno-wschodni. Jest to rzeka górska odwadniająca ze swymi dopływami zachodnią część Gór Wałbrzyskich oraz odprowadza część wód z Kotliny Wałbrzyskiej i Pogórza Wałbrzyskiego. Rzeka charakteryzuje się niewyrównanymi spadkami podłużnymi i zmiennymi wodostanami, znajduje się na niej szereg progów redukujących spadek.
Większymi dopływami są potoki: Sobięcinka, Poniatówka, Lubiechowski Potok (Lubiechowska Woda) i Szczawnik.
Obecnie Pełcznica toczy wody od I do III klasy czystości. W latach 1946–1996 była zwana przez mieszkańców Wałbrzycha i okolic „Czarną Rzeką”, „Czarną”, „Smródką”, a w Świebodzicach – „Czarnulą”. Powodem było katastrofalne zanieczyszczenie szlamem z odstojników, poflotacyjnych węgla z wałbrzyskich kopalń.

</doc>
<doc id="93930" url="https://pl.wikipedia.org/wiki?curid=93930" title="KGHM">
KGHM



</doc>
<doc id="93936" url="https://pl.wikipedia.org/wiki?curid=93936" title="OKW">
OKW



</doc>
<doc id="93941" url="https://pl.wikipedia.org/wiki?curid=93941" title="Polip (medycyna)">
Polip (medycyna)

Polip (łac.) "polypus" z gr. "πολύπους/polypos" – polip (w znaczeniu głowonóg, ośmiornica), polip (w znaczeniu: narośl, guz); z gr. "πολύς /polys/" – przedrostek oznaczający m.in.: liczny, wielki + gr. "πούς/pous" – stopa, noga, łapa, macka, ramię – guzowaty twór patologiczny wyrastający z błon śluzowych wysłanych nabłonkiem gruczołowym, często mnogi (polipowatość).
Polip jest pojęciem makroskopowym, odnoszącym się do rozrostów łagodnych błon śluzowych. W typowej postaci ma on kształt maczugowaty, składa się z cienkiej nóżki (szypuły), zawierającej wiązkę naczyń odżywiających oraz kulistego, miękkiego zgrubienia. Nazwa była pierwotnie używana wobec szczególnej postaci przewlekłego zapalenia wytwórczego błon śluzowych, w których dochodzi do rozrostu tkanki łącznej włóknistej blaszki właściwej błon śluzowych (łac. "inflammatio chronica proliferativa polyposa"). Obecnie pojęcie to jest używane także jako określenie makroskopowe niektórych nowotworów łagodnych (gruczolaków polipowatych – łac. "adenoma polyposum"), jak również zaburzeń rozwojowych mających kształt polipa.
Etiologia i postacie.
We współczesnym nazewnictwie medycznym pojęcie „polip” jest odnoszone wobec:
W przypadku polipa zapalnego pierwotnie dochodzi do odczynowego rozrostu składnika łącznotkankowego podścieliska, a wtórnie do rozrostu składnika nabłonkowego. Szczególną postacią polipów zapalnych są polipy regeneracyjne, w których dochodzi do nadmiernego rozrostu błony śluzowej, jako reakcji na jej zniszczenie. W polipach nowotworowych rozrost pierwotnie dotyczy nabłonka, a wtórnie wciągane jest podścielisko łącznotkankowe. Niektóre gruczolaki polipowate (zwłaszcza jelita grubego) mogą przekształcać się w gruczolakoraki.
Pod względem postaci makroskopowej dzieli się je na:
Polipy uszypułowane (posiadające rodzaj „nóżki”) jest stosunkowo łatwo usunąć w trakcie badania endoskopowego przy pomocy pętli, natomiast polipy o szerokiej podstawie zwykle są przed usunięciem obstrzykiwane. Badanie endoskopowe, wyskrobiny są najczęstszymi zabiegami diagnostycznymi mającymi na celu pozyskanie tkanek polipa celem ustalenia jego postaci i etiologii przy pomocy badania mikroskopowego. Należy dążyć do tego aby podczas biopsji usunąć możliwie jak największą masę polipa, a zwłaszcza jego szypułę. W przypadku polipów nowotworowych, jeśli w obrębie jego szypuły znajdowany jest naciek raka, niezbędne bywa szybkie poszerzenie zabiegu (wycięcie danego narządu w granicach zdrowych tkanek).
Rozrosty polipowate są najczęściej spotykane w górnych drogach oddechowych (błona śluzowa nosa i zatok – najczęściej są to polipy zapalne), trzonie macicy, cewce moczowej, żołądku, jelicie grubym (zwykle polipy zapalne i nowotworowe, rzadziej z zaburzeń rozwojowych).
Polipowatość jelita grubego.
Występowanie licznych polipów gruczolakowatych w jelicie grubym jest charakterystyczne dla zespołu rodzinnej polipowatości gruczolakowatej (znanej też jako "gruczolakowatość rodzinna jelita grubego" lub "polipowatość rodzinna"). Rozpoznaje się ją jeśli liczba rozrostów o charakterze polipa przekracza 100 w całym jelicie. Jest to genetycznie uwarunkowany zespół, predysponujący do występowania raka jelita grubego (100% nieleczonych chorych w ciągu 20 lat). Innymi nowotworowymi polipowatościami jelita grubego są: zespół Turcota, zespół Gardnera, zespół Oldfielda, zespół Zanca.
W jelicie grubym występują także mnogie polipy w polipowatościach związanych z zaburzeniami rozwojowymi. Do zespołów takich należą: zespół Peutza-Jeghersa, zespół Cronkhite’a-Canady, zespół Cowden, zespół Gorlina.
Polipy można również podzielić na dziedziczne i niedziedziczne:
Powikłania i następstwa.
Następstwa rozrostów polipowatych zależą od ich lokalizacji i etiologii. Najczęściej występującymi powikłaniami polipów są:
Historia pojęcia.
Wyraz "polypos" pojawił się już u Homera (VIII w. p.n.e.) „Iliadzie”, w znaczeniu „ośmiornica”: "„Jak u polipa, gdy go wyrwać z jamy, zostają na mackach przyssane kamyki, tak na skale została skóra zdarta ze śmiałych dłoni Odysa”" (tłum. Jana Parandowskiego). Później słowo to w starożytnej kulturze greckiej oznaczało ogólnie „potwora morskiego”. Gajusz Pliniusz Starszy (23–79 r.) używał nazwy zlatynizowanej w odniesieniu do głowonogów, natomiast inni starożytni autorzy, np. Celsus (53 p.n.e. – 7 n.e.), także w znaczeniu medycznym, dla określenia polipów nosa.
Wyrwanie lub skręcenie polipowatej zmiany patologicznej może spowodować oderwanie strzępków otaczającej błony śluzowej. Nie jest to zatem zmiana „wielonożna” – tak jak w podanym wyżej opisie Homera – ale „mocno przytwierdzona”, która kształtem przypomina pomniejszony wór głowowo-trzewny odpoczywającej ośmiornicy. Francuski położnik Andre Levret (1703–1780), w swojej książce z 1749 r. na temat polipów narządu rodnego, graficznie przedstawił to podobieństwo.

</doc>
<doc id="93962" url="https://pl.wikipedia.org/wiki?curid=93962" title="Bigamia">
Bigamia

Bigamia – pozostawanie w związku małżeńskim z osobą, która znajduje się w innym ważnym związku małżeńskim.
Bigamia jest przestępstwem w większości krajów świata, które uznają wyłącznie małżeństwa monogamiczne. Najczęściej ani pierwszy, ani drugi małżonek nie wiedzą o drugim małżonku partnera. Zgoda poprzedniego małżonka nie ma wpływu na zgodność z prawem drugiego małżeństwa, uważanego za nieważne.
W niektórych krajach z dominującym islamem bigamia jest dozwolona, m.in. w Iranie (wymagana zgoda pierwszej żony), niektórych stanach Indii, Libii, Arabii Saudyjskiej, Malediwach, w Maroku (tylko dla muzułmanów), Pakistanie, Polinezji (muzułmanie), RPA, Sudanie, Tajlandii. 
W niektórych stanach USA bigamia niektórych zamkniętych grup religijnych, np. mormonów nie jest ścigana z urzędu
W Polsce.
Zawarcie małżeństwa.
W Polsce bigamia jest czynem zabronionym stypizowanym w art. 206 Kodeksu karnego: karalne jest zawieranie małżeństwa pomimo pozostawania w związku małżeńskim. Jeżeli druga osoba ma świadomość, że zawiera związek małżeński z osobą niebędącą stanu wolnego, to odpowiada razem z nią jako podżegacz lub pomocnik.
Problem prawny stanowić może sytuacja, kiedy dwie osoby będące małżeństwem biorą ponownie ślub ze sobą (w sytuacji, kiedy oba śluby wiążą się z zawarciem małżeństwa prawa cywilnego). Stosując dosłowne brzmienie art. 206 (i odpowiednich przepisów poprzednio obowiązującego kodeksu karnego) taki czyn stanowi bigamię, ale w kilku wypadkach przyjęto zasadę nieuznania tego za przestępstwo z powodu znikomego stopnia szkodliwości społecznej czynu.
Taki problem nie dotyczy sytuacji, kiedy osoby, które zawarły ślub za granicą, decydują się na ponowny ślub w Polsce, jeśli uznanie ich związku za małżeństwo napotyka na przeszkody.
Bigamista w Polsce.
W kręgu kultury łacińskiej bigamia co do zasady stanowi przestępstwo. W niektórych krajach (m.in. islamskich) bigamia i poligamia jest legalna. Jeżeli osoba, która podlega systemowi prawnemu takiego państwa i zawarła małżeństwo w takim państwie, zawiera kolejne małżeństwo w Polsce, popełnia przestępstwo z art. 206 k.k. Natomiast nie stanowi przestępstwa samo pozostawanie takiej osoby w bigamicznym lub poligamicznym związku.

</doc>
<doc id="93964" url="https://pl.wikipedia.org/wiki?curid=93964" title="Bielańsko-Tyniecki Park Krajobrazowy">
Bielańsko-Tyniecki Park Krajobrazowy

Bielańsko-Tyniecki Park Krajobrazowy – park krajobrazowy znajdujący się w województwie małopolskim, na terenie miasta Krakowa oraz gmin Czernichów i Liszki. Obejmuje fragment doliny Wisły pomiędzy Krakowem a Ściejowicami. Był częścią Zespołu Jurajskich Parków Krajobrazowych, a obecnie wchodzi w skład Zespołu Parków Krajobrazowych Województwa Małopolskiego.
Został utworzony Uchwałą Nr 65 Rady Narodowej Miasta Krakowa z 2 grudnia 1981 roku. Powierzchnia parku wynosi obecnie 63,5909 km², natomiast jego otulina liczy 97,6557 km².
W obrębie Parku znajdują się trzy większe kompleksy leśne: Lasek Wolski oraz lasy w okolicach Tyńca i Czernichowa. W Parku znajduje się także kilka jaskiń, w tym Jaskinia Kryspinowska (dł. 255 m). 
Nazwa parku wywodzi się od dwóch klasztorów położonych na terenie parku: Klasztoru Ojców Kamedułów na Bielanach oraz Opactwa Ojców Benedyktynów w Tyńcu.
Rezerwaty przyrody.
Na terenie Bielańsko-Tynieckiego Parku Krajobrazowego znajdują się cztery rezerwaty przyrody: 
Użytki ekologiczne.
Na terenie Bielańsko-Tynieckiego Parku Krajobrazowego znajdują się pięć użytków ekologicznych:
Pomniki przyrody.
Na terenie Bielańsko-Tynieckiego Parku Krajobrazowego znajdują się 63 pomniki przyrody, np. aleja lip drobnolistnych przy Opactwie Benedyktynów, Jaskinia Kryspinowska, Park przy Willi Decjusza czy Źródło Świętojańskie.
Zabytki.
Do zabytków na terenie parku należą liczne kościoły i klasztory:
kościół Wniebowzięcia Najświętszej Maryi Panny w Krakowie, zespół Opactwa Benedyktynów w Tyńcu, Kaplica Różańcowa w Czernichowie, kaplica pw. Matki Boskiej Śnieżnej w Bodzowie, oraz równie liczne zespoły dworskie i parki zabytkowe: zespół dworski w Chełmie, dwór w Kole Tynieckim, zespół dworski w Ściejowicach, Willa Decjusza, zabytkowy park dworski w Czernichowie.

</doc>
<doc id="93966" url="https://pl.wikipedia.org/wiki?curid=93966" title="Regiel dolny">
Regiel dolny

Regiel dolny w klimacie umiarkowanie chłodnym jest to piętro lasów liściastych i mieszanych występujące powyżej piętra pogórza i poniżej regla górnego.
W Tatrach występuje ono na wysokości od 650 do 1200-1250 m n.p.m., w Gorcach na wysokości od 600 do 1150 m n.p.m., na Babiej Górze na wysokości od 700 do 1150 m n.p.m., w Wielkiej Fatrze na wysokości od 600 do 1000-1200 m n.p.m., w Karpatach Wschodnich na wysokości od 450-500 do 920 m n.p.m. (w Czarnohorze do 1300 m n.p.m.), w Karkonoszach i Masywie Śnieżnika na wysokości od 400-500 do 1000 m n.p.m.
Formacją roślinną regla dolnego w Polsce są głównie buczyny, które w większości zostały w ciągu kilkuset ostatnich lat zastąpione sztucznymi borami świerkowymi. Mniejszą rolę odgrywają inne typy lasów, np.:
Flora regla dolnego to m.in.: kosmatka gajowa, żywiec dziewięciolistny, żywiec gruczołowaty, przytulia okrągłolistna, przenęt purpurowy, starzec jajowaty (s. Fuchsa), krokusy, lilia złotogłów, zimowit jesienny, paprotnica górska, dziewięćsił bezłodygowy.
Na terenie tego piętra występują gleby brunatne górskie, głównie kwaśne i zdegradowane. Średnie temperatury roczne kształtują się na poziomie +4 do +6 °C. Jest tutaj dość skrócony okres wegetacyjny, natomiast dłuższy okres zalegania pokrywy śnieżnej od niżej położonego piętra.

</doc>
<doc id="93968" url="https://pl.wikipedia.org/wiki?curid=93968" title="Regiel górny">
Regiel górny

Regiel górny – piętro roślinne usytuowane powyżej regla dolnego a poniżej piętra kosodrzewiny, czyli poniżej górnej granicy lasu.
W Tatrach występuje ono na wysokości od 1200-1250 do 1550 m n.p.m., w Gorcach na wysokości powyżej 1150 m, na Babiej Górze na wysokości od 1150 do 1390 m, w Wielkiej Fatrze na wysokości od 1000-1200 do 1200-1400 (lokalnie do 1500) m, w Gorganach na wysokości od 920 do 1450 m, w Czarnohorze od 1300 do 1450-1560 m, w Połoninach Hryniawskich i Górach Czywczyńskich od 1300 do 1670 m, w Masywie Śnieżnika na wysokości od 1000 do 1250 m, w Karkonoszach na wysokości od 1000 do 1250-1300, miejscami do 1360 m.
W reglu górnym przeważa świerk pospolity. W górnych jego partiach, gdzie las przechodzi w piętro kosodrzewiny występuje tzw. górna granica lasu. Ma postać falistej linii wznoszącej się na grzbietach górskich i opadającej na dnie dolin. Obecnie, na skutek presji człowieka, granice pięter regla dolnego i regla górnego w znacznym stopniu są zatarte.
W Karpatach w reglu górnym gatunkiem dominującym jest świerk. W reglu górnym w Tatrach w runie leśnym charakterystycznymi gatunkami są: paprotnik ostry, podrzeń żebrowiec, gruszyczka jednokwiatowa, listera sercowata, kosmatka żółtawa, żłobik koralowaty, a z mchów "Plagothecium undulatum", "Hylocomium umbratum", "Rhyitidiadelphus loreus".
Podobna roślinność występuje w tajdze.

</doc>
<doc id="93969" url="https://pl.wikipedia.org/wiki?curid=93969" title="Sieklówka Górna">
Sieklówka Górna



</doc>
<doc id="93977" url="https://pl.wikipedia.org/wiki?curid=93977" title="Liczby Mersenne’a">
Liczby Mersenne’a

Liczby Mersenne’a – liczby postaci formula_1 gdzie formula_2 jest liczbą naturalną. Liczby Mersenne’a zostały tak nazwane na cześć francuskiego matematyka Marina Mersenne’a, który opublikował tablicę liczb pierwszych tego typu (jak się później okazało, błędną).
Liczba Mersenne’a formula_3 jest równa sumie ciągu geometrycznego
Pierwszość liczb Mersenne’a.
Warunkiem koniecznym, żeby liczba formula_3 była pierwsza jest, by formula_2 było liczbą pierwszą.
Rzeczywiście, niech formula_7 będzie liczbą złożoną, gdzie formula_8 są liczbami naturalnymi. Wówczas
również jest złożona.
Pierwszość wskaźnika formula_2 nie jest jednak wystarczająca dla pierwszości liczby formula_11 np.:
Liczby złożone Mersenne’a.
Nie wiadomo, czy istnieje nieskończenie wiele liczb złożonych Mersenne’a o wskaźnikach pierwszych. Ich przykładami są:
Hipoteza byłaby prawdziwa, gdyby okazało się, że istnieje nieskończenie wiele liczb pierwszych Germain mających postać formula_22
Liczby pierwsze Mersenne’a.
Nie wiadomo, czy istnieje nieskończenie wiele liczb pierwszych Mersenne’a. Obecnie poznano ich 51:
Test Lucasa-Lehmera.
Pierwszość liczb Mersenne’a sprawdza się za pomocą testu Lucasa-Lehmera:
Przyjmijmy
i następnie
Liczba Mp jest liczbą pierwszą wtedy i tylko wtedy, gdy:
Przykład zastosowania testu Lucasa:
Rozważmy M7 = 127
liczba M7 = 27−1 = 127 jest liczbą pierwszą.
Największa liczba pierwsza Mersenne’a.
Największą obecnie znaną liczbą pierwszą Mersenne’a jest formula_23 Odkrył ją 7 grudnia 2018 roku Patrick Laroche w ramach projektu GIMPS. Do jej zapisania w układzie dziesiętnym potrzeba cyfr. Współcześnie poszukiwaniem liczb pierwszych Mersenne’a i rozkładaniem liczb złożonych na czynniki pierwsze zajmują się projekty obliczeń rozproszonych. Czołowym z nich jest właśnie GIMPS, do którego należy odkrycie ostatnich największych znanych liczb pierwszych.
Liczby Mersenne’a a liczby doskonałe.
Liczby Mersenne’a są związane z odnajdywaniem kolejnych liczb doskonałych, ponieważ występują we wzorze, który je generuje: formula_24 gdzie wyrażenie formula_25 to liczba pierwsza Mersenne’a formula_3.
Związek liczb złożonych Mersenne’a z liczbami pierwszymi Germain.
Twierdzenie: Liczba Mersenne’a formula_27 jest złożona i podzielna przez formula_28 dla dowolnej liczby pierwszej Germain formula_29
Dowód: Na mocy twierdzenia o wzajemności kwadratowej, kongruencja formula_30 ma rozwiązanie dla liczby pierwszej nieparzystej formula_31 wtedy i tylko wtedy, gdy formula_32
Niech formula_33 będzie liczbą pierwszą Germain, czyli formula_34 jest pierwsze, oraz formula_35 jest liczbą pierwszą. Wtedy formula_36 więc istnieje liczba całkowita formula_37 taka, że formula_38 Zatem na mocy Małego Twierdzenia Fermata: formula_39
Przykłady: formula_40

</doc>
<doc id="93979" url="https://pl.wikipedia.org/wiki?curid=93979" title="Historia sztuki Torunia">
Historia sztuki Torunia



</doc>
<doc id="93983" url="https://pl.wikipedia.org/wiki?curid=93983" title="Bartłomiej I (patriarcha Konstantynopola)">
Bartłomiej I (patriarcha Konstantynopola)

Bartłomiej I, właśc. Δημήτριος Αρχοντώνης, Dimitrios Archondonis (ur. 29 lutego 1940 na Imroz) – grecki duchowny prawosławny, patriarcha Konstantynopola. Pełna tytulatura: „Jego Świątobliwość Bartłomiej I, Arcybiskup Konstantynopola – Nowego Rzymu i Patriarcha Ekumeniczny”.
Życiorys.
W 1961 Dimitrios Archondonis ukończył seminarium duchowne na Chalki. 13 sierpnia 1961 ówczesny metropolita chalcedoński Meliton wyświęcił go na hierodiakona z imieniem Bartłomiej.
W latach 1961–1963 hierodiakon odbył służbę w wojsku tureckim. W latach 1963–1969 studiował na Uniwersytecie Ludwika i Maksymiliana w Monachium, w Bossejskim Instytucie Ekumenicznym (w Szwajcarii) oraz Papieskim Instytucie Orientalnym w Rzymie, gdzie obronił doktorat pt. "Kodyfikacja świętych kanonów oraz instytucji kanonicznych w Cerkwi Prawosławnej". Po powrocie na Chalki 19 listopada 1969 został wyświęcony na hieromnicha przez patriarchę Atenagorasa I. Później w bardzo krótkim czasie został wyniesiony do godności archimandryty. 25 grudnia 1973 obecny patriarcha został wyświęcony na biskupa i mianowany metropolitą Alaşehiru. 14 stycznia 1991 został wyniesiony do godności metropolity chalcedońskiego oraz dziekana synodu Patriarchatu Konstantynopolitańskiego.
Po śmierci patriarchy Dymitra I w październiku 1991 został wybrany patriarchą Konstantynopola. Intronizacja odbyła się 2 listopada 1991. Jest tym samym honorowym przywódcą duchowieństwa prawosławnego. Kontynuuje politykę dialogu z katolikami, nawiązał także porozumienie z przedstawicielami innych religii (islamu, judaizmu, innych wyznań chrześcijańskich). Zajął się odbudową hierarchii prawosławnej w niektórych krajach dawnego bloku socjalistycznego w Europie.
Jest narodowości greckiej, posiada obywatelstwo tureckie, jednak na zasadach prawa "rum millet" korzysta z praw suwerena nad wyznawcami greckiego prawosławia. Poliglota, władający poza tureckim i greckim również włoskim, niemieckim, francuskim, angielskim oraz klasyczną greką i łaciną.
16 października 1998 otrzymał tytuł doktora "honoris causa" Chrześcijańskiej Akademii Teologicznej w Warszawie.
20 sierpnia 2010 został doktorem honorowym KUL.
19 marca 2013 jako pierwszy od niemal tysiąca lat patriarcha Konstantynopola, był obecny na inauguracji pontyfikatu katolickiego papieża Franciszka.
W czerwcu 2016 r. przewodniczył delegacji Patriarchatu Konstantynopolitańskiego na Święty i Wielki Sobór Kościoła Prawosławnego na Krecie.
Na przełomie 2018 i 2019 proklamował powstanie autokefalicznego Kościoła Prawosławnego Ukrainy.

</doc>
<doc id="93984" url="https://pl.wikipedia.org/wiki?curid=93984" title="Parki krajobrazowe województwa małopolskiego">
Parki krajobrazowe województwa małopolskiego



</doc>
<doc id="93985" url="https://pl.wikipedia.org/wiki?curid=93985" title="Lilia złotogłów">
Lilia złotogłów

Lilia złotogłów ("Lilium martagon" L.) – gatunek byliny z rodziny liliowatych ("Liliaceae"). Występuje w Europie i Azji. W Polsce jest rośliną dość rzadką i objęta jest ochroną prawną. Uznawana jest za „jedną z najpiękniejszych roślin” we florze polskiej. Uprawiana jest też jako ozdobna, poza tym wykorzystywana jest jako roślina lecznicza.
Rozmieszczenie geograficzne.
Gatunek występujący na przeważającej części Europy z wyjątkiem Półwyspu Skandynawskiego i Wysp Brytyjskich – od południowej Hiszpanii po Kaukaz i Ural. Północna granica zasięgu przechodzi przez Polskę. Granica południowa biegnie przez Korsykę, Apeniny i góry Półwyspu Bałkańskiego. W Azji zasięg występowania ciągnie się przez centralną część kontynentu przez wschodnią i zachodnią Syberię po północną Mongolię i prowincję Sinciang w Chinach oraz okolice jeziora Bajkał i Jakucka na Syberii. Gatunek introdukowano we wschodnich prowincjach Kanady.
W Polsce spotykana często w Sudetach i Karpatach, na niżu bardzo rzadka, zwłaszcza w części północno-zachodniej.
Systematyka i zmienność.
W tradycyjnym podziale lilii Combera z 1949 lilia złotogłów zaliczana jest do zespołu I obejmującego krzyżujące się między sobą gatunki takie jak: lilia Hansona "Lilium hansonii", lilia medeolowata "L. medeoloides", lilia dwurzędowa "L. distichum" i lilia tsingtaueńska "L. tsingtauense". Mieszańce uzyskano także z lilią bulwkowatą "L. bulbiferum" oraz z lilią drobną "L. pumilum".
Odmiany ozdobne:
Nazewnictwo.
Łacińska nazwa gatunkowa – "Lilium martagon" – pochodzi z języka greckiego. W Starożytnej Grecji wierzono, że kwiaty lilii powstały z mleka uronionego przez Herę, roślinę nazwali więc "leirion" czyli cienka, delikatna. Drugi człon nazwy – "martagon" – oznaczał w alchemii roślinę poświęconą Marsowi. Zawdzięczamy go XVI-wiecznym alchemikom, którzy złocistożółtych cebulek lilii używali przy próbach przemiany różnych metali w złoto. Polski człon nazwy – złotogłów – nawiązuje do cennego materiału. Zwana też leliwą, górale nazywają ją lelują, a gwarowo określana jest też mianem „janowej lilii”.
Zagrożenia i ochrona.
Ze względu na efektowne kwiaty gatunek zagrożony jest z powodu zrywania ich do bukietów oraz przesadzania roślin ze stanowisk naturalnych do ogrodów. Stanowiskom zagraża też zamiana drzewostanów liściastych na iglaste. Roślina jest też chętnie zjadana przez sarny i inne ssaki przeżuwające. Lilia złotogłów objęta jest w Polsce ochroną ścisłą od 1946 roku. 
Zastosowanie.
Już wiele wieków przed naszą erą starogrecki Hezjod, a po nim i inni, podawali, że mielone cebule lilii mieszano z mąką stosowaną do wypieku chleba. Cebule zawierają sporą ilość skrobi, dlatego dawniej uchodziły za przysmak w każdej postaci: surowej, gotowanej i pieczonej. W postaci suszonej i mielonej wraz z pałką szerokolistną i korzeniami łącznia baldaszkowatego uchodziły za swego rodzaju mąkę.
Leonhart Fuchs już w XVI w. pisał o leczniczych właściwościach kwiatów i liści lilii złotogłów. W Niemczech uprawiana ona była jako roślina lecznicza. W Rosji stosowana ją w leczeniu zapalenia wątroby.
Uprawa.
Gatunek wymaga podłoża zdrenowanego, alkalicznego, optymalnie z udziałem ściółki leśnej.
Obecność w kulturze i symbolice.
Zgodnie ze starymi wierzeniami lilia złotogłów była rośliną magiczną. Miała moc otwierania wszystkich zamków, była używana jako ochrona przed demonami. Znajdowała zastosowanie do wyrobu napojów miłosnych. Jest częstym motywem dekoracyjnym w sztuce ludowej Podhala określanym mianem "leluja".
Znaczenie kulturowe lilii – symboliczne, mistyczne i religijne odnoszone jest zazwyczaj ogólnie do rodzaju lub gatunków uprawianych, pochodzących z obszaru śródziemnomorskiego. Także wierzenia i zastosowania w zakresie leczniczego działania lilii dotyczą na ogół lilii uprawianych od wieków w ogrodach (tj. innych gatunków i mieszańców).
Lilia złotogłów pojawia się w literaturze m.in. w powieści Doroty Bałuszyńskiej-Srebro „Imir” jako królowa roślin leczniczych.

</doc>
<doc id="93987" url="https://pl.wikipedia.org/wiki?curid=93987" title="Stomatolog">
Stomatolog



</doc>
<doc id="93988" url="https://pl.wikipedia.org/wiki?curid=93988" title="Landrynka">
Landrynka

Landrynki – twarde cukierki wykonane z jednorodnej masy, służące do ssania lub rozgryzania, przezroczyste, ale o różnych kolorach. Występują w różnych smakach, głównie owocowych.
W opinii stomatologów są jednymi z najbardziej niepożądanych słodyczy z racji ich szczególnie długiego przetrzymywania w ustach. Nie zmienia to faktu, że są jednymi z popularniejszych rodzajów cukierków.
Nazwa pochodzi od nazwiska Fiodora Matwiejewicza Łandrina (Федор Матвеевич Ландрин, 1817-1882), założyciela i właściciela fabryki słodyczy założonej w 1848 roku w Petersburgu.

</doc>
<doc id="93989" url="https://pl.wikipedia.org/wiki?curid=93989" title="Urban VI">
Urban VI

Urban VI (łac. "Urbanus VI", właśc. Bartolomeo Prignano; ur. ok. 1318 w Neapolu, zm. 15 października 1389 w Rzymie) – papież w okresie od 8 kwietnia 1378 do 15 października 1389.
Życiorys.
Wczesne życie.
Urodzony w Neapolu. Był specjalistą prawa kanonicznego i arcybiskupem Acerenzy, a następnie Bari. Od 1376 roku był kierownikiem kancelarii papieskiej.
Wybór na papieża.
Kiedy po śmierci Grzegorza XI, rozpoczęło się konklawe (8 kwietnia 1378), na ulicach Rzymu trwały protesty i apele, by nie wybrano Francuza. Zebrany tłum żądał wyboru Rzymianina lub Włocha, gdyż obawiał się powrotu papiestwa do Awinionu. Tego samego dnia, lud wtargnął do pałacu papieskiego i z trudem udało się go stamtąd usunąć. Po tym wydarzeniu, kardynałowie postanowili niemalże jednogłośnie wybrać arcybiskupa Prignano, który przyjął imię Urban VI. Bartolomeo Prignano był ostatnim z papieży, który w chwili wyboru, nie należał do kolegium kardynalskiego.
Pontyfikat.
Urban był niepopularny wśród duchowieństwa, jak i wśród Rzymian, głównie ze względu na swoją agresję i wybuchowość. Jego planem była gruntowna reforma Kurii Rzymskiej i uproszczenie życia kardynalskiego. Kiedy usłyszał propozycję powrotu do Awinionu, Urban zagroził, że mianuje tylu włoskich kardynałów, by podporządkować francuską większość. Doprowadziło to do tego, że 2 sierpnia część kardynałów uznała elekcję Urbana za nieważną i zaproponowali papieżowi by ustąpił. Wkrótce potem kardynałowie udali się do Fondi i tam 20 sierpnia wybrali Roberta z Genewy na antypapieża. Urban i Klemens zaczęli wówczas rozsyłać listy do głów państw europejskich zapewniając, że to oni są właściwymi papieżami. Obaj także nałożyli na siebie wzajemnie ekskomuniki. Francja, Szkocja, Burgundia i Neapol stanęły po stronie Klemensa, natomiast Niemcy, Anglia, część Włoch i większość krajów środkowoeuropejskich uznały Urbana (Hiszpania zachowała neutralność). Doprowadziło to do walk w samym Państwie Kościelnym, gdzie w bitwie pod Marino w kwietniu 1379, wojska Urbana pokonały armię Klemensa, po czym antypapież musiał uciec do Awinionu. Te wydarzenia zapoczątkowały tzw. wielką schizmę zachodnią.
Ostatnie lata i śmierć.
Po wyjeździe Klemensa, walki w Państwie Kościelnym trwały nadal. Papież, za poparcie Klemensa, złożył z tronu i ekskomunikował królową Neapolu Joannę I, a także ingerował w sprawy jej następcy, Karola III. W konsekwencji król Karol w porozumieniu z kilkoma kardynałami, opracował plan ustanowienia rady regencyjnej nad papieżem. Gdy Urban się o tym dowiedział uwięził sześciu kardynałów, torturował i skazał na śmierć. Został za to oblężony w Nocerze, lecz udało mu się zbiec do Genui, a następnie do Lukki i do Pizy. Po powrocie do Rzymu, był opuszczony przez stronników i zmarł 15 października 1389; możliwe, że na skutek otrucia.
Za pontyfikatu tego papieża, 15 lutego 1386, Władysław II Jagiełło przyjął chrzest oraz rozpoczął chrystianizację Litwy.

</doc>
<doc id="93998" url="https://pl.wikipedia.org/wiki?curid=93998" title="Marin Mersenne">
Marin Mersenne

Marin Mersenne (ur. 8 września 1588 w pobliżu Oizé, zm. 1 września 1648 w Paryżu) – francuski duchowny katolicki i uczony: minimita, teolog, filozof, matematyk i teoretyk muzyki. W matematyce zajmował się m.in. teorią liczb.
Życiorys.
Nauki pobierał w Le Mans i sławnym kolegium jezuickim w La Flèche, gdzie zawarł wieloletnią przyjaźń z Kartezjuszem, który także był uczniem tej szkoły. Do nowicjatu minorytów wstąpił w 1611 w podparyskiej miejscowości Nigeon. W latach 1614–1620 był profesorem filozofii w Nevers.
Prowadził ożywioną korespondencję naukową, m.in. z Fermatem i Pascalem a zwłaszcza ze swoim przyjacielem Kartezjuszem. Potępiał poglądy Różokrzyżowców przeciwstawiając się „nauce tajemnic i sekretów” na rzecz nieskrępowanej wymiany poglądów pomiędzy uczonymi. Postulował aby opracować encyklopedię służącą wszystkim pokoleniom.
W dziele "Cogitata Physico-Mathematica" z 1644 roku napisał, że liczby postaci formula_1 (nazywane dziś liczbami Mersenne’a) są pierwsze dla n = 2, 3, 5, 7, 13, 17, 19, 31, 67, 127, 257. Dopiero później wykazano, że twierdzenie to jest nieprawdziwe dla n = 67 i 257. Jeżeli Mersenne miał na myśli twierdzenie: "liczba formula_2 jest pierwsza dla n będącego liczbą pierwszą", to nie uwzględnił on liczb "n = 61, 89, 107".
Interesował się także optyką, mechaniką i akustyką. Wyznaczył długość wahadła sekundowego. Jako pierwszy zmierzył prędkość dźwięku w powietrzu (opisał to w "Harmonie universelle"), uzyskując (w przeliczeniu) wynik ok. 450 m/s, wyższy o przeszło 100 m/s od prędkości rzeczywistej. Te badania kontynuował Joseph Sauveur.
Jego nazwiskiem nazwano krater Mersenius znajdujący się na Księżycu.
Dzieła.
Główne dzieła Mersenne’a to:

</doc>
<doc id="94000" url="https://pl.wikipedia.org/wiki?curid=94000" title="Herman Witte">
Herman Witte

Herman Witte (? – grudzień 1627), admirał polskiej floty wojennej (nazwisko zapisywane też Witt lub With).
Podczas wojny polsko-szwedzkiej, Witte był początkowo kapitanem polskiego małego galeonu "Wodnik". Dowodząc eskadrą w składzie "Wodnika" i okrętów "Król Dawid" i "Arka Noego", uczestniczył w pierwszej potyczce z flotą szwedzką 17 maja 1627, natykając się w pobliżu Helu na dwukrotnie liczniejsze okręty szwedzkie, zmierzające do Piławy. Po wymianie strzałów, obie eskadry rozeszły się, Polacy popłynęli na zachód. Następnego dnia 18 maja doszło na wysokości Białej Góry koło Łeby do potyczki z konwojem 24 statków i okrętów szwedzkich. Kronikarz zapisał to: "Pan kapitan With, postrzegłszy okrętów szwedzkich, ku nim szedł". Po pojedynku artyleryjskim, Polakom udało się oderwać od nieprzyjaciela z niewielkimi stratami w ludziach.
Przed bitwą pod Oliwą, 24 listopada 1627 Herman Witte został mianowany przez komisarzy królewskich wiceadmirałem polskiej floty, jednocześnie miał on sprawować zwierzchnictwo nad artylerią okrętową (funkcja flagowego artylerzysty floty). W czasie bitwy, 28 listopada 1627, odważnie dowodził "Wodnikiem", abordażując większy szwedzki galeon "Solen".
Po bitwie i śmierci admirała Dickmanna, Witte został wyznaczony admirałem (głównodowodzącym) polskiej floty. 2 grudnia 1627 roku dowodząc galeonem "Latający Jeleń", został wysłany z trzema innymi okrętami na rejs rozpoznawczy. Okręty zostały jednak rozproszone przez sztorm, po czym "Latający Jeleń" natknął się koło Olandii na przeważające siły szwedzkie i po stoczonej bitwie zatonął wraz z większością załogi i admirałem Hermanem Witte na pokładzie. W Polsce okręt uznano za zaginiony, a o jego losie dowiedziano się dopiero po dwóch miesiącach.
Nieodłącznym kompanem Wittego, był bosman Latającego Jelenia – Kaszub, Benedykt Szelf.

</doc>
<doc id="94001" url="https://pl.wikipedia.org/wiki?curid=94001" title="Narses III Budowniczy">
Narses III Budowniczy

Narses III Budowniczy – Katolikos Wszystkich Ormian z lat 641–661. Jedna z czołowych postaci politycznego i kulturalnego życia Armenii w VII wieku. 
Pochodził z Iszchani w regionie Tajk w dawnej zachodniej Armenii. Tajk związany był z kulturą grecką a sam Narses prezentował poglądy pro-greckie. Starał się doprowadzić do kompromisu między grecką ortodoksją a wyznawanym przez Ormian monofizytyzmem. 
Zasiadł na tronie katolikatu, w trudnym okresie inwazji arabskiej i mimo sympatii względem Bizancjum przekonał głównodowodzącego armii ormiańskiej, Teodora Rasztuniego do poddania się Arabom. W 652 roku zawarto układ - Armenia uzyskała autonomię, lecz została zmuszona do płacenia daniny.
Duchowny został porwany do Konstantynopola na rozkaz cesarza Bizancjum Konstansa II, który nakłaniał go do unii z kościołem greckim. Kronikarze podają sprzeczne informacje co do tego faktu. Narses III powrócił do ojczyzny po śmierci Rasztuniego. Zmarł w swej posiadłości w 661 roku.
Katolikos uzyskał miano Budowniczego za działalność na polu architektonicznym. Odbudował kościół w Dwinie, w którym pochowano ofiary arabskiego najazdu oraz wzniósł kościół Czuwających Aniołóww Zwartnoc (3 km od Eczmiadzynu). Kościół ten zbudowany jest na planie terakonchosu (czterolistnym) z kolistym obejściem i wieloma absydami. Budowlę uznano za perłę sakralnej sztuki ormiańskiej. Była wielokrotnie kopiowana. Narses III wsławił się także na polu teologicznym.

</doc>
<doc id="94004" url="https://pl.wikipedia.org/wiki?curid=94004" title="Szahak III">
Szahak III

Szahak III () – Katolikos Wszystkich Ormian z lat 677–703. Jedna z najtragiczniejszych postaci Apostolskiego Kościoła Ormiańskiego. 
Szahak III pochodził z kantonu Dzoropor. W 689 został porwany podczas ekspedycji wojskowej cesarza bizantyjskiego Justyniana II i zmuszony do unii z Kościołem greckim, którą zerwał po powrocie do ojczyzny. 
Później, na rozkaz kalifa arabskiego, został uprowadzony do Damaszku podczas powstania ormiańskiego w 703. Powstanie to wzniecił książę Symbat w reakcji na zerwanie układu z 652 i wcielenie Armenii do nowo utworzonej prowincji "Arminija", zarządzanej przez Muhammada, brata kalifa Abd al-Malik ibn Marwana. Katolikos wynegocjował z kalifami nowy układ, gwarantujący Ormianom wolność religijną. Układ podpisano w 703 – tuż po śmierci katolikosa.

</doc>
<doc id="94005" url="https://pl.wikipedia.org/wiki?curid=94005" title="Robert Gates">
Robert Gates

Robert Michael Gates (ur. 25 września 1943 w Wichita) – amerykański polityk, sekretarz obrony Stanów Zjednoczonych od 18 grudnia 2006 do 20 stycznia 2009 w gabinecie George’a W. Busha, a od 20 stycznia 2009 do 1 lipca 2011 w gabinecie Baracka Obamy, były zastępca dyrektora Centrali Wywiadu Williama Caseya ("Deputy Director of Central Intelligence" – DDCI), od 6 listopada 1991 do 20 stycznia 1993 dyrektor Centrali Wywiadu – DCI.

</doc>
<doc id="94006" url="https://pl.wikipedia.org/wiki?curid=94006" title="Robert M. Gates">
Robert M. Gates



</doc>
<doc id="94008" url="https://pl.wikipedia.org/wiki?curid=94008" title="Vasa">
Vasa

Vasa – szwedzki okręt, królewski galeon, słynny z powodu spektakularnego zatonięcia, a następnie wydobycia i przekształcenia w okręt muzeum. Był jak na owe czasy imponujący. Miał wraz z bukszprytem 69 m długości i blisko 12 m szerokości. Wysokość jego kadłuba na rufie wynosiła 19,3 m. Top najwyższego masztu (grotmasztu) wznosił się prawie 30 m ponad górnym pokładem. Kadłub wykonano ze szlachetnego czarnego dębu. Na dwóch pokładach zainstalowano potężne uzbrojenie. Vasa był również bogato zdobiony. Zatonął w sierpniu 1628. Okręt wydobyto 24 kwietnia 1961 roku na powierzchnię i po latach prac konserwacyjnych przekształcono w muzeum.
Historia.
„Vasa” należał do klasy największych szwedzkich galeonów nazywanych "Regalskeppet" (okręty królewskie). Zbudowany został między 1626 a 1628 w Sztokholmie na zlecenie króla Gustawa Adolfa, pod nadzorem budowniczego holenderskiego pochodzenia Henrika Hybertssona. Był przeznaczony m.in. do wzięcia udziału w wojnie z Polską. Okręt miał być nie tylko jednym z najsilniejszych okrętów ówczesnej szwedzkiej floty, lecz także głosić potęgę i prezentować program polityczny szwedzkiego władcy. Przejawiało się to w bogatych wielokolorowych zdobieniach okrętu, nawiązujących do historii (figury cesarzy rzymskich – deklaracja planów stworzenia własnego imperium przez Gustawa Adolfa), Biblii (król Dawid, Gedeon – zwycięzcy wodzowie starożytnego Izraela) czy mitologii greckiej (np. Herakles – symbol siły i odwagi, Proteusz – grecki bóg, patron żeglarzy), których autorami byli m.in. pochodzący z Niemiec Mårten Redtmer i Hans Clausink, oraz Holender Johan Thesson. Z racji, iż okręt powstawał podczas wojny z Polską – w okresie, gdy antypolskie nastroje osiągały w Szwecji apogeum, na dziobie okrętu umieszczono także rzeźby przedstawiające polskich szlachciców, przycupniętych w upokarzającej pozie pod ławkami. Było to nawiązanie do polskiego obyczaju "odszczekiwania" łgarstw, oraz miało przedstawiać Polaków, uznających Gustawa Adolfa za uzurpatora tronu szwedzkiego jako kłamców. Jednak wbrew popularnemu w Polsce mitowi, owe rzeźby nie zostały umieszczone pod latrynami, lecz pod położonymi wyżej kotbelkami, czyniąc je dobrze widocznymi dla załatwiających potrzeby marynarzy, przypominając im, w jaki sposób mają myśleć o wrogu.
Król miał wpływ na prace projektowe, życzył sobie między innymi, żeby nowy okręt był największym z galeonów, a przy tym był smukły. Główny projektant zmarł na rok przed ukończeniem okrętu. W rezultacie powstał najsilniejszy z ówczesnych galeonów, lecz zbyt długi i wysoki jak na swoją szerokość, wyposażony w wysokie i bogato zdobione nadbudówki. Uzbrojenie stanowiły 64 działa umieszczone głównie na dwóch zakrytych pokładach działowych. 120 ton balastu kamiennego było niewystarczające do zrównoważenia wysoko położonych mas, w tym zwiększonej artylerii umieszczonej na górnym pokładzie. Widoczne to było już podczas próby stateczności, lecz pomimo jej niepokojących wyników, admirał Klas Fleming dopuścił okręt do wypłynięcia w próbny rejs.
Okręt został również zbudowany asymetrycznie, ponieważ zespoły budujące go używały różnych jednostek miary. Używana była stopa amsterdamska i stopa szwedzka, różniące się o ponad 1,5 cm. Spowodowało to różnice w rozłożeniu masy po obu stronach okrętu.
10 sierpnia 1628 „Vasa” pod dowództwem kapitana Söfringa Hanssona wyruszył w pierwszy próbny rejs z portu sztokholmskiego, obserwowany z brzegu przez tłumy ludzi. Jeszcze w obrębie portu, po postawieniu żagli i wydostaniu się zza osłony nabrzeżnych skał, pod wpływem podmuchu wiatru okręt silnie przechylił się na lewą burtę. Po nabraniu wody przez otwarte furty działowe, okręt przewrócił się na burtę i zatonął, pociągając za sobą około 30 do 50 marynarzy. Okręt przepłynął zaledwie około mili. Płaskie dno, niewielkie zanurzenie, ogromna przewaga części nadwodnej nad podwodną, niewystarczający kamienny balast i na dodatek zgromadzone na górnych pokładach ciężkie działa spowodowały, że jednostka ledwie utrzymywała równowagę na wodzie nawet bez żagli.
Zwołana później komisja nie obarczyła nikogo odpowiedzialnością za katastrofę. O sabotaż oskarżono wówczas domniemanych polskich agentów, którzy mieli celowo zmienić dane konstrukcyjne okrętu.
Przeprowadzone bezpośrednio przed wypłynięciem próby stateczności przerwano z obawy przed wywróceniem okrętu, co mogło spotkać się z gniewem monarchy, króla Gustawa II Adolfa. W chwili katastrofy okręt niósł zaledwie kilka mniejszych żagli. Mimo to pierwszy silniejszy podmuch wiatru niemal natychmiast zachwiał jego równowagą.
Wydobycie.
W 1664 i 1665 roku z wraku wydobyto większość dział za pomocą dzwonu nurkowego, usuwając część pokładów. „Vasa” przeleżał na dnie 333 lata w stanie niemal nienaruszonym. Po ponad czterech latach prac przygotowawczych okręt wydobyto 24 kwietnia 1961 roku na powierzchnię.
W 1956 wrak spoczywający na głębokości 32 m został odnaleziony przez archeologa amatora Andersa Franzéna. Zdecydowano wydobyć wrak w celu pogłębienia wiedzy o XVII-wiecznym budownictwie okrętowym i zyskania cennego zabytku. Powołano w tym celu komitet Vasy. W toku długotrwałych prac pod wrakiem wydrążono 6 tuneli, przez które przeciągnięto kable; inwentaryzowano również wszystkie odłamane fragmenty. Wrak następnie podniesiono za pomocą dwóch pontonów przymocowanych do kabli i przeholowano na płytszą wodę, gdzie następnie przeprowadzono pod wodą doraźne prace remontowe, mające zapewnić „Vasie” pływalność, żeby mogła wpłynąć do suchego doku (między innymi zatkano furty działowe). Dzięki warunkom Bałtyku, między innymi brakowi organizmów "Teredo navalis", żywiących się drewnem, wrak zachował się w dobrym stanie.
24 kwietnia 1961 wrak „Vasy” został wydobyty na powierzchnię za pomocą pontonów, następnie wypompowano wodę z połatanego kadłuba. Kolejnym trudnym i kosztownym wyzwaniem była konserwacja okrętu, spoczywającego w wodzie od 333 lat. Początkowo wrak spryskiwano wodą w celu zapobieżenia wysychaniu. Od 1962 zaczęto spryskiwać go konserwującym środkiem, w skład którego wchodził poli(tlenek etylenu) (PEG). Spryskiwanie okrętu roztworem trwało 17 lat i zakończono je w 1979. W latach 80. podjęto prace nad odbudową nadbudówek i dołączaniem luźnych części, jak rzeźb i ornamentów. Rekonstrukcja i konserwacja okrętu, który znalazł pomieszczenie w specjalnym budynku w Sztokholmie, trwa nadal.
Okręt w 98% jest oryginalny, a na jego pokładzie i na dnie znaleziono ponad 14 000 przedmiotów, w tym ponad 700 rzeźb oraz 6 zapasowych żagli. „Vasa” jest obecnie umieszczony w Muzeum Vasa na Djurgården w Sztokholmie, otwartym dla publiczności w 1990. Placówka ta jest najczęściej odwiedzanym muzeum w Szwecji.

</doc>
<doc id="94009" url="https://pl.wikipedia.org/wiki?curid=94009" title="Andrzej Wilkosz">
Andrzej Wilkosz

Andrzej Jacek Wilkosz (ur. 14 sierpnia 1935 w Sosnowcu, zm. 29 grudnia 2012 w Mielcu) – polski brydżysta, Arcymistrz Światowy (PZBS), World Life Master w kategorii Open oraz Seniors Master (WBF), European Grand Master oraz European Champion w kategorii Seniors (EBL), odznaczony złotą odznaką PZBS (1996) członek honorowy PZBS (1996).
Z wykształcenia był metalurgiem. Jest autorem konwencji brydżowej „2 Karo Wilkosza” zwanej żargonowo "wilkoszem".
W 2013 pośmiertnie został odznaczony Krzyżem Kawalerskim Orderu Odrodzenia Polski "za wybitne zasługi w działalności na rzecz rozwoju i upowszechniania sportu".
Wyniki Brydżowe.
Rozgrywki krajowe.
W rozgrywkach krajowych zdobywał następujące lokaty:
Olimiady.
W olimpiadach w zawodach teamów uzyskał następujące rezultaty:
Zawody Światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:
Inne zawody.
W innych zawodach zdobył następujące lokaty:

</doc>
<doc id="94011" url="https://pl.wikipedia.org/wiki?curid=94011" title="2 Karo Wilkosza">
2 Karo Wilkosza

2 Wilkosza – jedna z najbardziej popularnych konwencji brydżowych używanych w Polsce, opracowana w latach 60 XX wieku przez arcymistrza międzynarodowego Andrzeja Wilkosza.
Otwarcie 2 jest otwarciem blokującym i pokazuje rękę niezrównoważoną (z dwoma kolorami minimum pięciokartowymi - przynajmniej jeden z tych kolorów musi być kolorem starszym) w sile poniżej limitu otwarcia (7 - 11 PC).
Konwencja jest zakazana na większości turniejów brydżowych poza Polską i określana bywa mianem HUM (z ang. highly unusual method), ponieważ otwarcie 2 Wilkosza nie precyzuje przynajmniej jednego koloru, jaki posiada otwierający.

</doc>
<doc id="94014" url="https://pl.wikipedia.org/wiki?curid=94014" title="Indianapolis">
Indianapolis

Indianapolis – miasto w Stanach Zjednoczonych, stolica i największe miasto stanu Indiana, leżące w hrabstwie Marion, nad rzeką White.
Demografia.
Miasto ma zróżnicowaną strukturę demograficzną. Większość (69,9%) stanowią biali. Za nimi plasują się Afroamerykanie, którzy stanowią ponad 25% ludności miasta. Prawie 4% ludności stanowią Latynosi i 1,5% Indianie. 25,7% ludności stanowią dzieci do 18. roku życia, a 11% ludzie powyżej 65 lat. Średnie zarobki w tym mieście wynoszą około 40 tysięcy dolarów rocznie.
Historia.
Indianapolis zostało założone w 1820 jako stolica stanu Indiana. Miasto z resztą świata łączyła szosa National Road. W 1847 uzyskało prawa miejskie. Miasto zaczęło się dynamicznie rozwijać dopiero po ulokowaniu tutaj fabryk firm Duesenberg, Marmon, Stutz. Później wybudowano drogi łączące Indianapolis z Chicago, Louisville, Cincinnati, Columbus i Saint Louis.
Gospodarka.
Rozwinęły się takie gałęzie przemysłu jak lotniczy, samochodowy, elektrotechniczny, maszynowy, spożywczy i chemiczny. Jest to jeden z głównych w Stanach Zjednoczonych ośrodków handlu bydłem i zbożem.
Komunikacja.
Jest to wielki węzeł komunikacyjny. Z resztą kontynentalnych Stanów Zjednoczonych miasto połączone zostało autostradami numer 65, 69, 70 i 74.
Sport i rekreacja.
W mieście działają znane kluby sportowe, w tym Indiana Pacers, grająca w lidze koszykówki NBA, a także Indianapolis Indians, będąca w lidze baseballu amerykańskiego, oraz Indianapolis Colts, drużyna futbolu amerykańskiego. W 1987 odbyły się w Indianapolis halowe mistrzostwa świata w lekkoatletyce.
Miasto rozsławia organizowany już od 1911 roku wyścig Indianapolis 500 odbywający się na torze Indianapolis Motor Speedway. Ścigający się muszą pokonać dystans . Odbywają się tu także wyścigi NASCAR (od 1994 roku) i MotoGP (od 2008 roku). W przeszłości odbywały się tu także wyścigi Formuły 1 (w latach 2000–2007).

</doc>
<doc id="94016" url="https://pl.wikipedia.org/wiki?curid=94016" title="Iluminacja książki">
Iluminacja książki

Iluminacja ( „oświetlać, rozjaśniać; ozdabiać”) – średniowieczne zdobnictwo książkowe, pierwotnie w postaci ozdobnych linii i inicjałów oraz coraz bardziej skomplikowanych wzorów. Iluminatorstwo – proces zdobienia książki rękopiśmiennej, dokumentów rękopiśmiennych, a czasem także inkunabułów. Pierwotnie oznaczało zdobienie złotem karty książki (pisanie złotem tekstu). Wraz z rozwojem iluminatorstwa pojawiają się złocenia, które mogły przejawiać się nawet w formie złotych liter (codex aureus) pisanych na barwionym purpurą pergaminie. Iluminacja, zwłaszcza w sztuce dojrzałego średniowiecza mogła przyjąć formę dekoracyjnych rysunków wykonywanych technikami malarskimi lub też mogła wykorzystywać malowane (często ilustracyjne) miniatury figuralne, umieszczane na kartach manuskryptów, a później także pierwszych druków. Iluminacje zasadniczo dotyczyły dwóch obszarów na karcie: rozbudowanych kompozycji inicjałowych, oraz wypełnienia marginesów (bordiur). Tworzono jednak również bogate, rozbudowane kompozycje tekstowo-graficzne, na których tekst i obraz funkcjonowały, co rzadkie dla sztuki średniowiecznej, wspólnie – zajmując całość karty, czego przykładem może być słynny ewangeliarz z Kells.
W znaczeniu węższym za iluminacje uważa się jedynie dekoracje, nie zaliczając do nich ilustracji, gdyż będąc ozdobami rzadko nawiązywały do treści dzieła. Składały się wyłącznie, lub głównie ze stylizowanych motywów roślinnych, dopiero później w ograniczonym stopniu przedstawień figuralnych, jednak nawet tych ostatnich nie zalicza się w tym rozumieniu do miniatur malarskich, rozdzielając całość oprawy graficznej na iluminacje i miniatury.
W znaczeniu szerszym do iluminacji zalicza się każde średniowieczne malarstwo książkowe, niezależnie od przedstawianych motywów, przeznaczenia (dekoracja lub ilustracja), oraz niezależnie od stopnia skomplikowania całości oprawy graficznej.
W dekoracji rękopisu można wyróżnić następujące sposoby zdobienia:
Jednym ze sposobów zdobienia było także barwienie pergaminu np. purpurą.
Zasadniczo samo pojęcie iluminacji stosowane jest wyłącznie do czasów średniowiecza, podczas gdy pojęcie iluminatorstwa dotyczy wszelkich form ręcznego ozdabiania kart książek zarówno rękopiśmiennych, jak i drukowanych, a którego początki sięgają starożytności, w której zdobiono teksty zapisane na papirusie.
Słowo "iluminacja" wywodzi się od łacińskiego "illuminare" (rozświetlać) i pierwotnie oznaczało zdobienie złotem karty książki.
Funkcje iluminatorstwa.
Zdobienie rękopisu miało na celu przede wszystkim wyróżnienie ważnych miejsc w tekście, a zwłaszcza jego podziału wewnętrznego (księgi, rozdziały, akapity). Proste zdobienia, jak rubrykowanie, miały również urozmaicać czytany tekst wizualnie. Natomiast bardziej skomplikowane pełniły różne funkcje: dydaktyczne, symboliczne, historyczne i estetyczne.
Materiały wykorzystywane w iluminatorstwie.
Zdobienie tekstu było żmudnym i bardzo kosztownym procesem. Jako barwniki używane były drogie składniki.
Do uzyskania barwy czerwonej stosowano ochrę, cynober, tlenek ołowiu, karmin, vermiculum (barwnik karmazynowy uzyskiwany z tzw. czerwca (łac. Kermes ilicis, Kermes vermilio), małego pluskwiaka żyjącego na korze dębu i zawierającego kwas karminowy, zwany też karminem lub koszenilą), drzewa pernambukowego (brezylka ciernista), tzw. "smoczej krwi" (żywicy z palmy "Calamus draco") czy marzanny barwierskiej. Barwy purpurowej używano w starożytności i średniowieczu do ozdabiania szczególnie cennych rękopisów pisanych złotem lub srebrem.
Kolor żółty uzyskiwano z ochry, aurypigmentu (minerał z grupy siarczków), tlenku ołowiu, szafranu, rezedy żółtej (bylina z rodziny rezedowatych, zawiera barwiącą na żółto luteinę).
Odcienie zieleni uzyskiwano z seladonitu (minerał z grupy łyszczyków uwodnionych, najczęściej pod postacią masy ziemistej, wypełniającej próżnie w zwietrzałych martwicach i migdałowcach, stąd jego nazwa „zielona ziemia”), malachitu i miedzi, niebieskiego zaś z ultramaryny, azurytu i indygo. Do uzyskania bieli stosowano ołów i sproszkowane kości, natomiast do czerni sadzę.
Jako spoiwa i rozpuszczalnika w produkcji farb używano białka jaja kurzego, żelatyny lub gumy arabskiej.
Techniki iluminatorstwa.
Można wyróżnić trzy techniki dekoracji książki rękopiśmiennej:
Zdobiono najczęściej teksty Pisma Świętego, księgi liturgiczne, apokryficzne, czy godzinki, wykonywane na zlecenie ludzi bogatych. Zwykle zdobiono już gotowy tekst, a więc niemałe znaczenie w iluminatorstwie miało także wcześniejsze rozplanowanie zarówno układu tekstu, wielkości liter oraz umiejscowienia malowideł. Projekty obrazków powstawały prawdopodobnie wcześniej na woskowych tabliczkach, a później były przerysowywane lub przenoszone na pergamin za pomocą dziurkowania z innej pergaminowej kopii rysunku. W okresie średniowiecza zdarzało się, że zarówno tekst, jak i ilustracje wykonywała ta sama osoba, ale częściej tekst przepisany przez kopistę, był iluminowany przez wyspecjalizowanego iluminatora.
Najpierw ilustrator/iluminator wykonywał szkic małym rysikiem z miękkiego metalu (najczęściej srebra, bądź ołowiu, co było przodkiem dzisiejszego ołówka). Następnie nakładał podkład w miejscach, gdzie miało znajdować się złoto. Na wilgotną powierzchnię naklejał płatki złota. Potem nakładał różne barwy, omijając postacie ludzkie znajdujące się na pierwszym planie. Czynności te powtarzał, aż do uzyskania zapełnionego kolorem tła. Kolejnym krokiem było wkomponowanie rodzaju bordiury, tzw. "rinceaux" z motywem roślinnym na obrzeżach strony. Na samym końcu malarz wypełniał kolorem postacie.
Historia iluminatorstwa.
Iluminowanie książek na większą skalę pojawiło się w świecie antycznym między II a IV w. n.e. wraz z pojawieniem się formy kodeksu, jednak czerpało z bogatej tradycji ozdabiania malunkami tekstu sięgającej już 2 tysiąclecia przed naszą erą.
Najwcześniejsze znane ślady iluminatorstwa pochodzą z Bliskiego Wschodu; z tych wzorów czerpały w większym lub mniejszym stopniu kultury późniejsze, przede wszystkim europejskie, aż do XV w., kiedy książkę rękopiśmienną zastąpiła drukowana. Współczesny stan wiedzy każe widzieć kolebkę iluminatorstwa w starożytnym Egipcie (np. Księga umarłych).
W średniowieczu ozdabiano rękopisy łacińskie, greckie, hebrajskie i arabskie. Odnaleźć w nich można podobny sposób ozdabiania, ponieważ miejsca i formy były często te same a teksty godne ozdabiania były podobnego rodzaju. Teksty sakralne jako pierwsze otrzymały dekoracje.
Zawijasy, które pojawiły się w XI i XII w. przy laskach i ogonkach liter rozwinęły się pod koniec średniowiecza w skomplikowane sploty i zwoje.
W dziejach iluminatorstwa średniowiecznego wymienić możemy następujące okresy:
Okres późnoantyczny.
Rozwój zdobnictwa książkowego, występującego w zwojach, nastąpił szczególnie po wprowadzeniu nowej formy książki – kodeksu. Zaletami kodeksu był materiał piśmienny (pergamin) oraz inny niż w przypadku zwoju sposób łączenia arkuszy (szycie składek z jednej strony – grzbietu). W kodeksie iluminacje nie były tak narażone na zniszczenie, jak w wypadku zwoju, każdorazowo przy lekturze rozwijanego i zwijanego.
Iluminatorstwo nawiązywało do wzorców ikonograficznych sztuki starożytnej. Przykładem późnoantycznego zdobnictwa książkowego jest Vergilius Vaticanus z ok. 400 roku.
Okres wczesnośredniowieczny.
Iluminatorstwo merowińskie.
Iluminacje drugiej połowy VII i VIII wieku, powstałe na terenie Galii, nawiązywały również do malarstwa antycznego. Dominowała prosta dekoracja ornamentalna, nie występowały żadne przedstawienia figuralne. Od VIII wieku upowszechniły się ornamenty zoomorficzne. Zdobnictwo książkowe było tworzone głównie przed mnichów w klasztorach m.in. Chelles i Laon.
Iluminatorstwo iryjskie i anglosaskie.
Największy rozwój iluminatorstwa w okresie wczesnego średniowiecza nastąpił od VII do IX wieku na Wyspach Brytyjskich. Sztuka insularna była oryginalnym połączeniem tradycji chrześcijańskiej i pogańskich (celtyckich) motywów ikonograficznych. Inspiracje czerpano również ze sztuki bizantyjskiej oraz koptyjskiej.
Charakterystycznym elementem insularnej dekoracji książkowej były skomplikowane kompozycje oparte na motywach plecionki, spirali, kół i splotów. Przykładem są tzw. karty dywanowe, występujące w niektórych kodeksach iryjskich, np. w Księdze z Kells, z przełomu VIII i IX wieku. Przedstawienia figuralne nawiązują stylistycznie do sztuki bizantyjskiej (postacie hieratyczne, o nienaturalnie wydłużonych członkach).
Iluminatorstwo karolińskie.
Iluminatorstwo czasów karolińskich czerpało z wzorów anglosaskich, antycznych, wczesnochrześcijańskich i bizantyńskich. Jako pierwsze wprowadziło do średniowiecznego malarstwa książkowego w Europie całostronicowe dekoracje figuralne.
Głównym tematem były wizerunki ewangelistów, oparte na wzorach wczesnochrześcijańskich oraz bizantyńskich. Pojawiają się też narracyjno-cykliczne, wielofiguralne sceny ze Starego Testamentu, z życia Chrystusa oraz sceny dedykacyjne, często portrety cesarzy.
Dużą rolę w dekoracji ksiąg karolińskich odgrywał tekst, pisany niezwykle starannie wprowadzoną wówczas łatwo czytelną i opartą na wzorach klasycznych majuskułą lub minuskułą karolińską. Rozpowszechniał się również zwyczaj dekorowania inicjałów.
Pierwszy znany kodeks z tego okresu to Ewangelistarz spisany złotą uncjałą, na purpurowym pergaminie przez Godeskalka ok. 781 r. (obecnie przechowywany w Paryżu, w Bibliothèque Nationale)
Iluminatorstwo epoki ottońskiej.
Iluminatorstwo zerwało z naśladowaniem stylu późnoantycznego. Przejęło z tradycji karolińskiej typ całostronicowej dekoracji figuralnej, do której wprowadziło złote tło. Zmieniła się też tematyka dekoracji. Głównym tematem iluminatorstwa ottońskiego stały się cykle z życia Chrystusa, szczegółowo ilustrujące ewangelie.
Iluminatorstwo ottońskie wytworzyło własny styl, pełen linearnej ekspresji. Na złotym tle, niekiedy z malowaną architekturą, występują smukłe, zrytmizowane figury, o żywych ruchach, wielkich oczach i nadmiernie wydłużonych dłoniach. Ich kostiumy i układ formalny szat wykazują wpływ współczesnej miniatury bizantyńskiej.
Głównymi ośrodkami produkcji książkowej były klasztory benedyktyńskie, przede wszystkim klasztor w Reichenau.
Iluminatorstwo romańskie.
Iluminatorstwo romańskie charakteryzowało się figuralnymi inicjałami zoomorficznymi, przedstawiającymi mityczne stworzenia. Rękopisy były zdobione całostronicowymi ilustracjami oraz ornamentem wokół tekstu. Miniatury wykonywano farbami wodnym i woskowymi lub temperami, ozdabiano je złotem, srebrem, purpurą. Malarstwo książkowe, w tym okresie, czerpało wiele z monumentalnego malarstwa ściennego.
Głównymi ośrodkami iluminatorstwa były Rzym i Monte Cassino, a bogato zdobione rękopisy nabywało głównie środowisko duchownych, w przeciwieństwie do elit świeckich, które nie były zainteresowane zakupem woluminów. Istotną zmianą w dziejach iluminacji książkowej, była wymiana rękopisów, jaka nastąpiła po reformie klasztoru w Cluny i Citeaux. W iluminatorstwie romańskim widoczny jest wpływ kultury bizantyjskiej, dzięki pracy wschodnich artystów, sprowadzonych do Monte Cassino przez opata Dezyderiusza.
Klasycznym przykładem iluminatorstwa romańskiego, z końca XI wieku, jest Wielka Ilustrowana Biblia.
Iluminatorstwo gotyckie.
We Francji i Anglii elementy stylu gotyckiego zaczynają pojawiać się około 1160–1170 roku, natomiast w Niemczech dopiero około 1300 roku. Francja była wiodącym krajem dla określania nowych form stylistycznych gotyckiej sztuki iluminatorskiej. Najbardziej zdobionymi książkami były .
W drugiej połowie XIII w. inicjał rozrósł się jak roślina przekształcając się stopniowo w obramowanie (bordiura, floratura). W zdobnictwie gotyckim motyw wici akantu stał się podstawowym elementem floratury, wzbogacony nadto elementami droleryjnymi. Forma obramienia mogła przybierać również kształt obiektu architektonicznego. charakterystyczne w zdobnictwie gotyckim były bardziej realistyczne przedstawienia na marginesach, co pozwalało odróżnić poszczególne gatunki roślin i zwierząt.
Iluminatorstwo renesansowe.
Wraz z rozwojem drukarstwa zanikało ręczne ozdabianie książek, które było wypierane przez szybsze techniki powielania (drzeworyt, miedzioryt). Iluminacja stosowana była nadal jedynie w książkach przeznaczonych dla małej grupy odbiorców (historie rodziny, kroniki, książki chórowe).
Renesansowa iluminacja starała się wykorzystywać wszystkie osiągnięcia sztuki renesansowej, szczególnie opanowanie perspektywy i przestrzenności. Rozwinęły się inicjały figuralne. Zdobnictwo nawiązywało motywami i formami do sztuki starożytnej (elementy architektoniczne tj. ozdobne ramki, płaskorzeźby, kolumny, wzbogacone medalionami, puttami oraz postaciami mitologicznymi). Przykładem renesansowego iluminatorstwa jest Colonna-Missale.
Najbardziej znanymi iluminatorami książek w XVI wieku byli: rodzina Glockendonów z Norymbergi, Hans Mielich z Monachium, Jörg Kölderer z Tyrolu, Jean Bourdichon z Francji i inni.

</doc>
<doc id="94017" url="https://pl.wikipedia.org/wiki?curid=94017" title="Sztych (sztuka)">
Sztych (sztuka)

Sztych – rycina wykonana w metalowej płycie uzyskana jedną z wielu technik graficznych, najczęściej poprzez rycie stalowym rylcem w metalowej płycie, np. miedzianej, następnie wcieranie farby w powstałe rowki, a po starciu farby z gładkiej powierzchni, odbicie rysunku na papierze.
Osoba posługująca się opisaną techniką zwana bywa sztycharzem.
W przeszłości określenia "sztych" używano także w odniesieniu do ilustracji książkowych i rycin.

</doc>
<doc id="94018" url="https://pl.wikipedia.org/wiki?curid=94018" title="Szczawik">
Szczawik

Szczawik ("Oxalis" L.) – rodzaj roślin z rodziny szczawikowatych ("Oxalidaceae"). Jest to rodzaj bardzo liczny w gatunki. Według różnych ujęć taksonomicznych należy do niego około 500–700 gatunków. Występują na całym świecie, najliczniej jednak w południowej części Afryki (129 gatunków) i Ameryce Południowej. Spośród 20 gatunków spotykanych w Europie, rodzime dla tego kontynentu są dwa, w tym na obszarze Polski tylko jeden – szczawik zajęczy. Nazwa rodzaju pochodzi od kwaśnego smaku liści zawierających znaczne ilości kwasu szczawiowego. Rośliny te rosną w lasach oraz na otwartych terenach skalistych i piaszczystych, wiele gatunków to chwasty. "Oxalis disticha" z Afryki południowej jest gatunkiem wodnym. Kilka gatunków uprawianych jest jako rośliny ozdobne. Szczawik bulwiasty ma jadalne bulwy i jest uprawiany w Andach.
Systematyka.
Należy do rodziny szczawikowatych ("Oxalidaceae"), która wraz z siostrzaną bobniowatych ("Connaraceae") należą do rzędu szczawikowców " Oxalidales", do kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Geranianae" Thorne ex Reveal, rząd bodziszkowce ("Geraniales" Dumort.), podrząd "Geraniineae" Bessey in C.K. Adams, rodzina szczawikowate ("Oxalidaceae" R. Br. in Tuckey), podrodzina "Oxaloideae" Arn., plemię "Oxalideae" Rchb., rodzaj szczawik ("Oxalis" L.).

</doc>
<doc id="94022" url="https://pl.wikipedia.org/wiki?curid=94022" title="Ochrona przyrody">
Ochrona przyrody

Ochrona przyrody – ogół działań zmierzających do zachowania w niezmienionym lub optymalnym stanie przyrody ożywionej i nieożywionej, a także krajobrazu. Głównym celem ochrony przyrody jest utrzymanie stabilności ekosystemów i procesów ekologicznych oraz zachowanie różnorodności biologicznej.
Geneza i pierwsze formy ochrony przyrody.
Działania na rzecz ochrony przyrody podejmowano od najdawniejszych czasów. Znane jest rozporządzenie z 1100 roku p.n.e. w Chinach, dotyczące "zachowania cenniejszych drzew, niektórych lasów i polepszenia gospodarki leśnej". W starożytności kult drzew i lasów był szeroko rozpowszechniony. Z tej przyczyny zwycięskie wojska, chcąc zadać bolesny cios, wycinały drzewa w pokonanych miastach. Rzymianin Cyceron pisał: "niszczenie lasów jest najgorszym wrogiem dobrobytu społeczeństwa".
Wraz z coraz większym wykorzystaniem zasobów przyrody oraz powiększaniem się wiedzy przyrodniczej pojawiały się inne motywy ochrony środowiska naturalnego.
W XIX wieku do rozpropagowania idei ochrony środowiska przyczynił się niemiecki przyrodnik Aleksander von Humboldt, który wprowadził pojęcie "pomnik przyrody".
Rozwój wiedzy przyrodniczej w XIX wieku przyczynił się do powstania idei parku narodowego. Pierwszym takim obiektem był Park Narodowy Yellowstone powołany ustawą amerykańskiego Kongresu w 1872 roku. W 1887 roku powołano Park Narodowy Banff w Kanadzie, a w 1894 roku w Nowej Zelandii Park Narodowy Tongariro.

</doc>
<doc id="94024" url="https://pl.wikipedia.org/wiki?curid=94024" title="National Gallery w Londynie">
National Gallery w Londynie

National Gallery – galeria sztuki w Londynie, w północnej części Trafalgar Square. Jest to galeria państwowa, prezentująca kolekcję 2300 dzieł malarstwa, głównie zachodnioeuropejskiego, z lat 1250–1900, w tym zbiór obrazów sławnych francuskich impresjonistów i Vincenta van Gogha. Udostępniona jest bezpłatnie, jednak w przypadku okazjonalnych wystaw pobiera się opłatę za wstęp.
Historia.
W kwietniu 1824 Izba Gmin zgodziła się zapłacić 57 000 funtów za kolekcję 38 obrazów bankiera Johna Juliusa Angersteina. Dzieła te stanowiły podstawę nowej, narodowej kolekcji służącej edukacji szerokich rzesz odbiorców. Dopóki budynek galerii nie został zbudowany, obrazy mieściły się w domu Angersteina przy Pall Mall.
Kolekcja Angersteina składała się z dzieł artystów włoskich, w tym wielkiego ołtarza Sebastiano del Piombo "Wskrzeszenie Łazarza", oraz mistrzów holenderskich, flamandzkich i angielskich. W 1823 malarz krajobrazów i słynny kolekcjoner sztuki sir George Beaumont (1753–1827) obiecał swoją kolekcję narodowi pod warunkiem, że zostaną zapewnione właściwe warunki dla ich ekspozycji i konserwacji. Przekazanie obrazów miało miejsce w 1826. Zostały one połączone z kolekcją z Pall Mall, a następnie przeniesione na Trafalgar Square w 1838.
Publiczna krytyka nieodpowiedniego umiejscowienia rozrastającej się narodowej kolekcji spowodowała, iż podjęto decyzję o wybudowaniu odpowiedniego budynku. Miejsce przy Trafalgar Square zostało wybrane jako dogodne zarówno dla bogatych osób, podróżujących powozami z zachodniej części miasta do wschodniej, jak i dla biedniejszych, przychodzących pieszo ze wschodniej części Londynu, ponieważ Galeria Narodowa została założona dla wszystkich warstw społecznych. Wolny wstęp, łatwa dostępność miejsca, wydłużone godziny otwarcia miały zapewniać, że z tej kolekcji będzie korzystać całe społeczeństwo i nie stanie się ona ekskluzywną wystawą, przeznaczoną tylko dla uprzywilejowanych widzów. Galeria kontynuowała ten społeczny i nowatorski program.
W pierwszych 20 latach istnienia administracja galerii nie była zorganizowana. Personel był nieliczny. Publiczna krytyka zarządzania galerią doprowadziła do rządowego dochodzenia i wynikłych z tego reform. Zostało ustanowione nowe stanowisko dyrektorskie z prawem kształtowania kolekcji i zarządzania galerią. Od początku Galeria Narodowa była zaangażowana w edukację. Studenci byli zawsze chętnie przyjmowani w celu poznawania kolekcji oraz wykonywania kopii obrazów. Galeria kontynuuje edukacyjny program: przyjmuje uczniów, studentów oraz szeroką publiczność. Program zawiera darmowe wykłady, zwiedzanie z przewodnikiem oraz seminaria.
23 sierpnia 1939 Galeria Narodowa została zamknięta. Wewnątrz budynku zaczęła się ewakuacja kolekcji. Tajne miejsce przeznaczone do przechowania dzieł znajdowało się w Walii, ale 100 mniejszych obrazów zostało przewiezionych do Gloucestershire. Kolekcja została umiejscowiona w wielu prywatnych domach i budynkach publicznych. Ostatnie dzieło opuściło budynek galerii 2 września, dzień po wybuchu wojny.
Po upadku Francji w maju 1940 roku bombardowania groziły nawet Walii, więc zaczęto rozpraszać kolekcję w celu zapewnienia większego bezpieczeństwa obrazom. Przewidywano ich transport do Kanady, ale Winston Churchill kategorycznie odmówił tego przedsięwzięcia mówiąc: "Ukryjcie je w jaskiniach lub grotach, ale żaden obraz nie opuści tej wyspy!". W czasie wojny budynek galerii został zbombardowany. Dwie bomby nie uczyniły jednak wielkich szkód. W 1940 roku ryzyko bombardowań tak wzrosło, że uznano, iż obrazy z Narodowej Galerii nie są już w ogóle bezpieczne w prywatnych domach i publicznych budynkach, gdzie uprzednio zostały one umiejscowione. Ian Rawlins, naukowy doradca galerii, został poproszony o znalezienie alternatywnego miejsca i 17 września odkrył Manod Quarry, starą kopalnię w górach powyżej małej miejscowości Ffestiniog. Dwa tysiące stóp (czyli około 700 metrów) solidnej skały przykrywało Manod, wejście do tej groty prowadziło przez długi tunel, była tam elektryczność, woda oraz dobry dojazd – wspaniałe miejsce na usytuowanie obrazów. Przygotowania do przeprowadzki dzieł sztuki trwały prawie rok,a sama przeprowadzka trwała około miesiąc.
Galeria Narodowa, usytuowana pomiędzy północną częścią Trafalgar Square i Orange Street, sukcesywnie się rozwijała. Budynek galerii, projektu architekta Williama Wilkinsa, ukończony w 1838 roku, był czterokrotnie powiększany w efekcie pracy wielu pokoleń architektów, a kolekcje w nim prezentowane nabierały znaczenia wraz ze wzrostem liczby eksponatów.
Artyści, których dzieła są tam wystawione, to między innymi: Leonardo da Vinci, Rembrandt van Rijn, Vincent van Gogh, Tycjan, Sandro Botticelli, Jan van Eyck, Claude Monet, Diego Velasquez, Pierre-Auguste Renoir i wielu innych. 
W maju 2021 roku po raz pierwszy pojawiło się dzieło artysty pochodzącego z Polski - Jana Matejki, a konkretnie obraz "Astronom Kopernik, czyli rozmowa z Bogiem."

</doc>
<doc id="94026" url="https://pl.wikipedia.org/wiki?curid=94026" title="Emanuel Swedenborg">
Emanuel Swedenborg

Emanuel Swedenborg, przed nobilitacją Swedberg (ur. w Sztokholmie, zm. 29 marca 1772 w Londynie) – szwedzki naukowiec, filozof, mistyk i interpretator Pisma Świętego.
Pod koniec XVIII wieku na bazie przesłania pism Swedenborga ugruntowała się doktryna religijna nazywana Nowym Jeruzalem. Oparta ona została na wierze w to, że szwedzki naukowiec doświadczył bezpośredniej wizji Sądu Ostatecznego i powtórnego nadejścia Boga, będąc tym samym wtajemniczonym w ukryte treści Pisma Świętego.
Swedenborg był również twórcą koncepcji angelologicznej, której centralnym punktem była wizja płciowego Anioła jako stadia rozwoju duchowego człowieka.
Jego "Principiarerum naturalium sive novorum tentaminum phaenomena mundi elementaris philosophice explicandi" były umieszczone w index librorum prohibitorum dekretem z 1738 roku.
Życie.
Wczesne lata.
Emanuel Swedenborg urodził się w rodzinie o silnie religijnych tradycjach. Dom Swedenborgów wypełniała atmosfera bogobojności, często dyskutowano na tematy teologiczne. Jego ojcem był biskup Jesper Swedberg, późniejszy profesor teologii na uniwersytecie w Uppsali i biskup Skara. Oskarżony był o herezję, ponieważ kładł większy nacisk na cnoty wiary i miłości i wspólnotę z Bogiem niż na dogmaty Kościoła luterańskiego w Szwecji. Matka, Sara Behm, zmarła, gdy Swedenborg miał 8 lat. Obaj jego dziadkowie zajmowali się górnictwem. Ojciec biskupa Swedberga, Daniel Isaacson, był górnikiem i właścicielem kopalni, podobnie jak dziadek Swedenborga ze strony matki, Albrecht Behm.
Ukończywszy w 1710 r. studia na uniwersytecie w Uppsali młody Swedenborg rozpoczął podróż po Europie, odwiedzając Anglię, Niderlandy, Francję i Niemcy, studiując filozofię i pisząc łacińskie wiersze, których zbiór opublikował w 1710 r. W 1715 wrócił do Uppsali i poświęcił się naukom przyrodniczym i pracom inżynieryjnym. Od 1716 do 1718 wydawał czasopismo naukowe, "Daedalus hyperboreus" – zapis mechanicznych i matematycznych wynalazków i odkryć.
W 1716 został przedstawiony królowi Szwecji, Karolowi XII, który wyznaczył go na nadzwyczajnego eksperta szwedzkiej komisji górnictwa ("Bergskollegium"). Sprawozdania Swedenborga na temat wytopu i oznaczania prób metali były znakomite pod względem szczegółowości i porównania metod szwedzkich z innymi. Dwa lata później odznaczył się podczas oblężenia Frederikshall dzięki wynalazkowi maszyn do transportu łodzi i galer lądem ze Strömstad do Iddefjord, na odległość 14 mil. Zaprzyjaźnił się z Christopherem Polhemem i opisał obszernie jego wynalazki i idee.
W tym samym roku opublikował wiele prac związanych z matematyką i mechaniką. Po śmierci Karola XII królowa Ulryka nadała Swedenborgowi i jego rodzeństwu tytuł szlachecki; w Szwecji w XVII i XVIII wieku w przypadku dzieci biskupów powszechne było nadawanie im szlachectwa jako wyrazu uznania dla zasług ojca. Nazwisko zostało zmienione ze Swedberg na Swedenborg.
Był gorącym patriotą. W izbie parlamentarnej, której był członkiem ("Riddarhuset"), wnosił duży wkład do politycznej dyskusji – wypowiadał się na takie tematy jak waluta, układ dziesiętny, bilans handlowy, ustawy alkoholowe. Silnie sprzeciwiał się wprowadzeniu prawa zwiększającego uprawnienia Korony. Następne lata były poświęcone obowiązkom urzędowym, które związane były z inspekcją szwedzkich, saksońskich, czeskich i austriackich kopalń. W 1724 Swedenborgowi zaproponowano stanowisko szefa katedry matematyki na uniwersytecie w Uppsali, które odrzucił, twierdząc, że matematykowi nie wolno ograniczać się do teorii. Jego badawczy, filozoficzny umysł pragnął szerszych studiów.
Teoretyczna praca naukowa.
Już w 1721, w pracy "Prodromus principiorum rerum naturalium", Swedenborg usiłował położyć fundament pod naukowe objaśnienie wszechświata. Ukończył też do tego czasu pierwszą wersję swego dzieła "Principia". Ukazało się ono w 1734, w trzech tomach. Tom pierwszy, "Opera philosophica et mineralia", zawierał poglądy Swedenborga na pierwotne reguły rządzące wszechświatem – ciekawą mechaniczną i geometryczną teorię początku rzeczy. Kolejne tomy dotyczyły żelaza, stali, miedzi i mosiądzu, ich wytopu, przemian, oznaczaniu ich próby oraz doświadczeń chemicznych z ich udziałem.
Niewątpliwie Swedenborg przewidział wiele naukowych faktów i koncepcji, które są zwykle uważane za dużo nowocześniejsze. Dopiero pod koniec XIX wieku zebrano i właściwie zewidencjonowano jego liczne pisma, z których wynikało, że było niewiele dziedzin nauki, którymi się zajmował, w których nie wyprzedziłby swoich czasów. Jego praca o paleontologii czyni z niego prekursora wszystkich skandynawskich geologów i jego wkład choćby tylko w tę dziedzinę wystarczyłby do zyskania sławy.
Był też wielkim fizykiem i na długo przed Kantem i Laplacem wysunął mgławicową hipotezę ukształtowania się planet i słońca. Jego teoria światła i teoria kosmicznych atomów były równie zadziwiające. Opisał także zjawisko fosforescencji i przedstawił cząsteczkową teorię magnetyczną, która już wtedy zawierała kilka głównych elementów hipotez z początku XX wieku.
Wielki francuski chemik, Jean-Baptiste Dumas, wyraził uznanie dla Swedenborga za pierwszą próbę stworzenia systemu krystalografii. Swedenborg jako pierwszy użył rtęci w pompie powietrznej i wymyślił metodę określania długości geograficznej na morzu przez obserwację księżyca pośród gwiazd. Zasugerował użycie doświadczalnych zbiorników do testowania mocy modeli statku, wynalazł tubę słuchową dla głuchych, ulepszył typowy w swoim kraju rodzaj pieca, interesował się bronią maszynową, sporządził nawet szkic maszyny latającej.
Maszyna składała się z lekkiej ramy pokrytej mocnym płótnem, z dwoma wielkimi wiosłami – skrzydłami, poruszającymi się w poziomie tak, że ruch w górę nie spotykał się z żadnym oporem, podczas gdy ruch w dół dostarczał siły wznoszącej. Swedenborg wiedział, że maszyna nie będzie latać, ale zasugerował pomysł jako wstępny i był pewien, że problem zostanie kiedyś rozwiązany. Powiedział: "Łatwiej rozmawiać o takiej maszynie, niż wprowadzić ją w życie, ponieważ wymaga ona większej siły i mniejszej wagi, niż ma ludzkie ciało. Mechanika mogłaby być może zasugerować jakiś sposób, na przykład silną sprężynę spiralną. Jeżeli weźmiemy te obserwacje pod uwagę, być może za jakiś czas komuś uda się lepiej zużytkować nasz szkic i dzięki zmianom i dodatkom spowodować to, co my możemy tylko zasugerować. Istnieją przecież w przyrodzie wystarczające dowody na to, że takie loty mogą mieć miejsce bez ryzyka, chociaż pierwsze próby mogą być okupione zapłatą za zyskane doświadczenie w postaci złamanej ręki albo nogi".
W 1734 Swedenborg opublikował "Prodromus philosophiae ratiocinantis de infinito, et causa finali creationis", dzieło traktujące o relacji skończoności z nieskończonością i duszy z ciałem, w którym usiłował ukazać związek pomiędzy nimi. Od tego czasu powziął sobie za cel odkrycie natury duszy i duchowości za pomocą studiów anatomicznych. We wszystkich swych badaniach uznawał wyższość spraw duchowych i boskich. Podróżował po Niemczech, Francji i Włoszech w poszukiwaniu najznakomitszych nauczycieli i książek dotyczących człowieka. Efektem poszukiwań było wydanie m.in. "Oeconomia regni animalis" (Londyn, 1740-1741) i "Regnum animale" (Haga, 1744-1745; Londyn, 1745).
Najbardziej istotne były jednak badania Swedenborga w dziedzinie fizjologii. W 1901 profesor Max Neuberger z Wiednia zwrócił uwagę na pewne nowatorskie poglądy Swedenborga dotyczące funkcjonowania mózgu. Uniwersytet wiedeński zwrócił się do szwedzkiej Królewskiej Akademii Nauk Przyrodniczych o kompletne wydanie jego rozpraw naukowych, co zakończyło się utworzeniem komisji ekspertów, której powierzono to zadanie.
Jest oczywiste, że Swedenborg (150 lat przed jakimkolwiek innym naukowcem) wykazał, że aktywność mózgu jest synchroniczna z oddychaniem, a nie z pracą serca i krążeniem krwi. Odkrycie to nadal nie jest w pełni brane pod uwagę i rozumiane. To on także doszedł do współczesnych wniosków dotyczących działalności mózgu jako połączonej aktywności jego poszczególnych komórek. Kora mózgowa, szczególnie zaś jej elementy – komórki nerwowe – tworzą zdaniem Swedenborga siedzibę duszy i są podzielone stosownie do różnych funkcji.
Jego poglądy na fizjologiczne funkcje rdzenia kręgowego także nie odbiegają od wyników najnowszych badań. Przewidział m.in. wiele funkcji gruczołów bezkanałowych, które dzisiejsi badacze dopiero zaczynają odkrywać.
Swedenborgianizm.
Teologia.
Do osiągnięcia wieku średniego Swedenborg działał głównie jako uczony, badacz i polityk. Doświadczył jednak głębokiej przemiany, z powodu której porzucił badania naukowe na rzecz studiów psychologicznych i duchowych. Nie udało mu się wyjaśnić nieskończoności, duchowości oraz ich relacji z człowiekiem ani zasadami geometrii, ani fizyki, ani też metafizyki, choć uchwycił elementy faktów i metod, które, jego zdaniem, wymagały jedynie rozwinięcia.
Pod koniec życia napisał do Friedricha Christofa Oetingera, że najpierw został wprowadzony przez Boga w nauki przyrodnicze, a po latach przygotowań od 1710 do 1745, otwarło się dla niego niebo. To wielkie wydarzenie opisał w liście do Thomasa Hartleya, proboszcza Winwick, jako „otwarcie duchowej percepcji”, „manifestację Boga skierowaną do niego osobiście,” „wprowadzenie do duchowego świata”.
Przed owym duchowym oświeceniem doświadczał snów i wizji, słyszał tajemnicze głosy. Twierdził, że Bóg napełnił go swym Duchem, by przekazać mu doktrynę Nowego Kościoła. Upoważnił go do tej misji, dopuścił do świata duchowości, pokazał mu niebo i piekło, dał możliwość rozmowy z aniołami i duchami przez całe lata. Jednak to nie żaden anioł przekazał mu wiążące informacje na temat doktryny, ale sam Bóg – podczas lektury Słowa. ("True Christian Religion" – Prawdziwa religia chrześcijańska, nr 779).
Gdzie indziej Swedenborg mówi o swym urzędzie jako głównie otwarciu na duchowe znaczenie Słowa. O okolicznościach pierwszego nadzwyczajnego objawienia opowiadał przyjacielowi Robsahmowi. Robsahm relacjonuje słowa Swedenborga: Bóg objawił mu się i powiedział "Jestem Bogiem, Panem, Stwórcą i Odkupicielem świata. Wybrałem ciebie, by odsłonić duchowy sens Pisma Świętego. Sam podyktuję Ci, co masz napisać." Od tamtego czasu Swedenborg zaniechał wszystkich działań związanych z nauką doczesnego świata, zajmując się jedynie objaśnianiem spraw duchowych.
W 1747 r., ku żalowi kolegów, zrzekł się stanowiska eksperta do spraw kopalnictwa, aby móc poświęcić się swemu wyższemu powołaniu. Poprosił tylko o przyznanie mu emerytury w wysokości połowy dotychczasowej pensji. Zajął się od nowa studiowaniem języka hebrajskiego i zaczął sporządzać wielotomowe prace dotyczące interpretacji Pisma.
Od 1747 r. aż do śmierci mieszkał na przemian w Szwecji, Holandii i Londynie, tworząc i publikując swe dzieła. Zmarł w Londynie i został tam pogrzebany w luterańskiej parafii św. Jerzego na Princes Square. 7 kwietnia 1908 jego szczątki na prośbę szwedzkiego rządu przeniesiono do Sztokholmu.
Swedenborg zyskiwał szacunek, zaufanie i miłość wszystkich stykających się z nim osób. Chociaż ludzie może i nie zawsze wierzyli w jego wizje, bali się je wyśmiewać w jego obecności. Ci, którzy z nim rozmawiali, mieli poczucie obcowania z samą prawdą. Nigdy nie spierał się w sprawach religii i jeżeli musiał się bronić, robił to łagodnie i lakonicznie.
Żył w sposób skrajnie prosty; jego dieta składała się głównie z chleba, mleka i znacznych ilości kawy. Nie zwracał uwagi na zmieniające się pory dnia i czasami leżał przez całe dnie pogrążony w ekstazie, podczas gdy jego służący bywali zaniepokojeni dziwnymi dźwiękami dochodzącymi z jego pokoju, które Swedenborg przypisywał swemu konfliktowi ze złymi duchami. Jego kontakty z Duchem były jednak zazwyczaj ciche, miały miejsce w biały dzień i w pełnej świadomości.
Jego przyjaciele podawali przykłady dowodzące jego jasnowidztwa i dostępu do niewidzialnego świata, nie ma jednak dowodu z pierwszej ręki na ich prawdziwość. Sprawa widzeń Swedenborga zaciekawiła samego Kanta w 1763, ale w 1765, po głębszych badaniach, wywnioskował on, że w większości przekazy o nich wzięły się z powszechnie krążących wśród ludu opowieści.
Jako teolog, Swedenborg nigdy nie próbował głosić kazań ani stworzyć sekty. Wierzył, że członkowie wszystkich kościołów mogliby należeć do Nowego Kościoła bez tworzenia oddzielnej organizacji. Jego teologiczne pisma z grubsza można zaklasyfikować do czterech grup:
Wiele pism Swedenborga przetłumaczono na większość języków europejskich oraz na język arabski, hindi i japoński.
Teozoficzny system Swedenborga jest najogólniej przedstawiony w jego "Bożej miłości i mądrości". Perspektywa obserwowania Boga powinna przyjąć założenie, iż jest on Boskim Człowiekiem. Jego istotą jest nieskończona miłość. Jego manifestacją – nieskończona mądrość. Boża miłość jest samoistniejącym życiem wszechświata.
Od Boga emanuje święta kula, która ukazuje się w duchowym świecie jako słońce, a od tego duchowego słońca pochodzi słońce naturalnego świata. Duchowe słońce jest źródłem miłości i inteligencji – czyli życia, a rzeczywiste słońce – źródłem natury albo „naczyń” dla życia; pierwsze jest żywe, drugie martwe.
Dwa światy – przyroda i duch – są całkowicie odmienne, ale głęboko ze sobą związane przez analogiczne istoty, prawa i siły. Każdy ma swą atmosferę, wody i ziemię, ale w jednym są one fizyczne, a w drugim – duchowe. W Bogu są trzy nieskończone i niestworzone „stopnie” bytu, a w człowieku i wszystkich rzeczach odpowiednie trzy stopnie – ograniczone i stworzone. Są to: miłość, mądrość, użyteczność, albo koniec, przyczyna i skutek.
Ostateczny koniec wszystkich rzeczy ma miejsce w Boskim Umyśle, przyczyny wszystkich rzeczy mają źródło w duchowym świecie, a ich skutki – w świecie naturalnym. Poprzez umiłowanie każdego z tych stopni, człowiek dochodzi do połączenia z nimi i światami przyrody, ducha i Boga. Końcem stworzenia jest to, że człowiek może to połączenie osiągnąć i stać się obrazem swego Stwórcy i stworzenia.
W człowieku istnieje wola przyjęcia boskiej miłości i zrozumienia boskiej mądrości – spływają one do niego tak, że stają się ludzkimi. Przed upadkiem człowieka ten przypływ był niczym nieskrępowany, a połączenie człowieka z Bogiem było pełne. Jednakże od tamtego czasu związek ten został przerwany i Bóg musiał zainterweniować. W końcu potęga i wpływ duchów ciemności, z którymi człowiek połączył się przez grzech, stały się tak wielkie, że istnienie rodu ludzkiego było zagrożone. Bóg musiał zstąpić do natury, by przywrócić swój związek z człowiekiem. Nie mógł zrobić tego w sposób jawny, przy w pełni odsłoniętej boskości, ponieważ ciemne moce wtedy zginęłyby, a on nie pragnął ich zniszczyć, lecz tylko je podbić.
Innym celem ucieleśnienia Boga była manifestacja jego boskiej miłości pełniej niż kiedykolwiek przedtem. Swedenborg całkowicie odrzucał ortodoksyjną doktrynę pokuty; jedność Boga, w przeciwieństwie do jego idei trójcy kościoła, jest zasadniczą cechą jego nauczania. Inną cechą dystynktywną jest to, że Bóg nie wrócił do nieba nie pozostawiając po sobie swej jawnej reprezentacji w słowie Pisma Świętego.
To słowo jest wiecznym wcieleniem, ze swym potrójnym sensem – naturalnym, duchowym, niebiańskim. Swedenborg zaś stał się dawcą tego słowa z Boskiego upoważnienia – założycielem Nowego Kościoła. To, że mógł dostrzec i zrozumieć duchowe i niebiańskie znaczenie słowa, zostało mu umożliwione poprzez bezpośrednie objawienie i kontakt z Bogiem, aniołami, przez co otrzymał klucz do wyjaśnienia skarbu Bożej mądrości.
Swedenborg twierdził też, że poprzez dopuszczenie do duchowego świata nauczył się prawdy o przyszłym życiu ludzi, ujrzał niebo i piekło, zrozumiał prawdziwą doktrynę Opatrzności, dotarł do źródeł zła, pojął wagę świętości i nierozerwalności małżeństwa, stał się świadkiem Sądu Ostatecznego i powtórnego przyjścia Boga, które odebrał jako zdarzenie współczesne. Powiedział: "Cała religia ma związek z życiem, a życie religijne to czynienie dobra."
Nowi Chrześcijanie.
Emanuel Swedenborg wywarł swym nauczaniem wielki wpływ m.in. na S.T. Coleridge’a, Roberta i Elizabeth Browningów, Coventry’ego Patmore’a, Henry’ego Warda Beechera, Thomasa Carlyle’a i Williama Blake’a. Uwaga współczesnych psychologów jest skierowana na jego doktrynę w zakresie relacji elementów wszechświata do ludzkiego ciała.
Swedenborgianizm, ugruntowany przez zwolenników Swedenborga, jest oparty na wierze w to, że rzeczywiście doświadczył on wizji Sądu Ostatecznego i powtórnego nadejścia Boga. Zapoczątkowało to Nowy Kościół z nową doktryną ogłoszoną przez niego, a wywiedzioną bezpośrednio z Pisma Świętego, w którego tajniki został on jako pierwszy tak głęboko wprowadzony.
Doktryny Nowego Kościoła, według Liturgii (zawierającej „Credo” i „Prawdy Wiary”) są następujące:
Swedenborgianie tworzą obecnie rozbudowaną społeczność z uregulowaną organizacją i hierarchią kościelną.
Swedenborg po polsku.
Uwaga: poniższa lista może być niekompletna.

</doc>
<doc id="94028" url="https://pl.wikipedia.org/wiki?curid=94028" title="Saint John’s">
Saint John’s

Saint John’s – stolica Antigui i Barbudy, państwa wyspiarskiego w północno-wschodniej części Karaibów. Miasto jest największym portem wyspy Antigua.
Gospodarka.
W mieście rozwinął się przemysł spożywczy oraz bawełniany.
Historia.
Osada St John’s stanowi centrum administracyjne Antigui i Barbudy od czasów pierwszej kolonizacji w roku 1632.

</doc>
<doc id="94029" url="https://pl.wikipedia.org/wiki?curid=94029" title="WBPanc-Mot">
WBPanc-Mot



</doc>
<doc id="94033" url="https://pl.wikipedia.org/wiki?curid=94033" title="Sxe">
Sxe



</doc>
<doc id="94034" url="https://pl.wikipedia.org/wiki?curid=94034" title="Damnatio memoriae">
Damnatio memoriae

Damnatio memoriae (łac. „potępienie pamięci”) – zjawisko oznaczające usunięcia z dokumentów, pomników i innych świadectw kultury materialnej imion, nazw i wizerunków osób oraz wydarzeń skazanych na zapomnienie.
Chociaż termin "damnatio memoriae" jest łaciński, to w czasach rzymskich stosowano na tę praktykę określenia "memoria damnata" lub "abolitio memoriae", a po raz pierwszy we współcześnie używanej formie pojawił się w rozprawie napisanej w Niemczech w 1689 r.
Starożytność.
Bliski Wschód.
Najbardziej znane (zachowane do dnia dzisiejszego) przykłady zniszczenia pamięci w starożytności dotyczą skuwania kamiennych inskrypcji lub celowego pomijania w nich pewnych informacji. Według Stefana Zawadzkiego, najstarsze znane przykłady takich praktyk pochodzą z ok. 2000-3000 lat p.n.e. Przytacza on przykład Lagasz (starożytnego miasta-państwa założonego przez Sumerów w południowej Mezopotamii), gdzie zachowane inskrypcje dotyczące konfliktu z innym miastem-państwem, Ummą, nie przytaczają imienia władcy Ummy, tylko określają go jako „człowieka z Ummy”, co według Zawadzkiego jest przykładem celowej degradacji władcy Ummy do roli osoby niegodnej, by utrwalić jej imię i pozycję w historii.
Idea "damnatio memoriae" znana była w starożytnym Egipcie; jej ofiarą stał się m.in. faraon Aj, którego następca rozkazał zniszczenie wzmianek i pamiątek po swoim poprzedniku. Celowemu zniszczeniu uległy także inskrypcje w Asyrii ok. 1000 lat p.n.e. 
Grecja i Rzym.
Ta kara była stosowana także w starożytnej Grecji. W starożytnym Rzymie nakładana za przestępstwa przeciwko godności ludu rzymskiego ("crimen maiestatis"). Polegała na wymazaniu skazanego z pamięci potomnych, zakazie noszenia jego nazwiska przez potomków i na zniszczeniu jego wszelkich wizerunków.
W okresie cesarstwa potępienie pamięci stosowane było wobec szczególnie znienawidzonych cezarów. Po uchwaleniu przez senat "damnatio memoriae" posągi potępionego cesarza były niszczone, jego imię skuwane ze wszystkich inskrypcji. Przestawały obowiązywać, ze skutkiem wstecz, wszystkie jego decyzje, zarówno dotyczące spraw indywidualnych jak i wydane przez skazanego prawa. Rzymianie, zdając sobie sprawę z ogromnego zamieszania, które wprowadziłoby rzeczywiste wykonanie ostatniego nakazu, wykazując tu również swój zmysł praktyczny poprzestawali na wymazaniu imienia skazańca z dokumentów i nazw aktów prawnych.
Pierwszym cesarzem, którego spotkała ta kara był Kaligula. Później dotknęła m.in. Nerona, Domicjana, Getę, Maksymina Traka wraz z synem, Pupienusa i innych. Niektórzy, jak Karakalla, Kommodus czy Gordian II byli później rehabilitowani. W późniejszym okresie prawie każdy cesarz po śmierci dostępował albo deifikacji (apoteoza, "consecratio") albo, zwłaszcza gdy nie zapisał się dobrze w pamięci senatu lub nie miał krewnych wśród następnych imperatorów, był skazywany na "damnatio memoriae".
Na zapomnienie została również skazana Messalina, rozpustna żona cesarza Klaudiusza. Ostatni raz "damnatio memoriae" zastosowano wobec cesarza zachodniorzymskiego Magnusa Maksimusa IV w IV w. n.e.
Polska.
W Polsce kara ta spotkała księcia Bezpryma, którego Gall Anonim nie wspomina w swojej kronice. Innym władcą Polski, opisywanym w kontekście "damnatio memoriae", jest Wacław III z czeskiej dynastii Przemyślidów. Zarówno Bezprym jak i Wacław III (władający Polską w latach, odpowiednio, 1031–1032 i 1305–1306) nie są wymienieni w większości popularnych pocztów władców Polski, takich jak poczet Matejki, i do dzisiaj należą do najbardziej zapomnianych władców polskich. 
Kronika Wielkopolska wspomina też o królu Polski, Bolesławie Zapomnianym, który miał rzekomo być skazany na taką karę. (W XIX i XX w. istnienie tej postaci było obiektem sporu naukowego w polskiej mediewistyce, obecnie jednak uznaje się, że wzmianka o Bolesławie była raczej wynikiem wymysłu lub błędu kronikarza.)
Innym elementem historii Polski, który spotkało wymazanie z pamięci, są tradycje pogańskie, które były niewygodne dla chrześcijańskich kronikarzy dziejów i kultury polskiej.
ZSRR.
Metoda ta była powszechnie stosowania w ZSRR. Częste były m.in. przypadki retuszowania zdjęć i usuwania z nich notabli, którzy wypadli z łask; np. Trockiego. Niesławny stał się przykład Berii (wkrótce po jego rozstrzelaniu w 1953 roku, subskrybenci Wielkiej Encyklopedii Sowieckiej zostali pouczeni, żeby za pomocą „scyzoryka lub żyletki” usunęli z książek hasło „Beria” i w to miejsce wkleili nadesłane im hasło „Beringa Morze”.

</doc>
<doc id="94037" url="https://pl.wikipedia.org/wiki?curid=94037" title="Hubert Parry">
Hubert Parry

Hubert Parry, właśc. sir Charles Hubert Hastings Parry (ur. 27 lutego 1848, zm. 7 października 1918) – angielski kompozytor.
Wykształcony w Eton College i na Uniwersytecie Oksfordzkim, studiował pod kierunkiem Henry’ego Hugh Piersona w Stuttgarcie i Williama Sterndale Bennetta oraz Edwarda Dannreuthera w Londynie. Pierwsze jego ważniejsze dzieła ukazały się w 1880 r. (koncert fortepianowy oraz utwory chóralne inspirowane poematem Shelleya "Prometeusz rozpętany"). W 1884 r. Parry rozpoczął pracę w "Royal College of Music", a dziesięć lat później został jego dyrektorem - funkcję tę sprawował aż do swej śmierci. W latach 1900 - 1908 wykładał również w Oxfordzie.
Skomponował pięć symfonii i wiele utworów chóralnych, hymnów itp. Najbardziej znany jest jako autor muzyki do wiersza Williama Blake’a "Jerusalem" ("And Did Those Feet in Ancient Time") – jednej z najpopularniejszych angielskich pieśni patriotycznych.

</doc>
<doc id="94038" url="https://pl.wikipedia.org/wiki?curid=94038" title="Charles Parry">
Charles Parry



</doc>
<doc id="94042" url="https://pl.wikipedia.org/wiki?curid=94042" title="Iluminacja">
Iluminacja



</doc>
<doc id="94043" url="https://pl.wikipedia.org/wiki?curid=94043" title="Hatay">
Hatay

Hatay – prowincja ("il") w pd.-wsch. Turcji, nad zatoką Aleksandretty, granicząca z Syrią. 5,5 tys. km², 1,5 mln mieszkańców (2015). Siedzibą władz jest Antiochia Syryjska (tur. "Antakya"), inne większe miejscowości to Aleksandretta (tur. "Iskenderun"), Samandagi, Reyhanli, Kirikhan. Wydobycie rudy żelaza, korytarz komunikacyjny na szlaku z Turcji na południe - do Syrii i Libanu. Mieszana ludność - głównie Turcy (około połowy), Arabowie i Ormianie. Wśród Arabów wyraźny jest quasi-narodowościowy podział na grupy wyznaniowe - alawitów (większość) i sunnitów.
Okręg Hatay, dawniej sandżak Aleksandretty, leżący na granicy tureckiej Anatolii i arabskiego Lewantu, od 1517 należał do Imperium osmańskiego. Geograficznie, kulturalnie i tradycyjnie uznawany był za część Syrii. Od 7 grudnia 1918 był okupowany przez Francję. Z mocy traktatu ankarskiego („układ Franklin-Bouillon”) z 20 października 1921 wraz z pozostałymi arabskimi posiadłościami byłego Imperium Osmańskiego został odłączony od Turcji. Okręg Hatay stał się częścią Syrii, pozostającej pod francuskim mandatem, traktat zarezerwował mu jednak specjalny status, sprowadzający się do swobód kulturalnych dla mieszkających tam Turków i do swobodnego używania języka tureckiego. Pod rządami Francji sandżak Aleksandretty cieszył się pewną autonomią, stanowiąc jeden z sześciu okręgów administracyjnych mandatowej Syrii.
W traktacie lozańskim z 1923 Turcja oficjalnie zrzekła się roszczeń do utraconych arabskich terenów byłego Imperium Osmańskiego. Jednak, uważając okręg za rdzennie turecki, władze kemalistowskiej Turcji wraz z samym Atatürkiem nie pogodziły się z jego utratą. Nie podjęto bezpośrednich działań w celu jego odzyskania, lecz czekano na sprzyjającą temu sytuację międzynarodową, a tymczasem podtrzymywano wśród Turków w Hatay nastroje irredentystyczne. Jeszcze w 1935 Ankara odesłała z kwitkiem delegację Turków z Hatay. Według francuskich spisów Turcy stanowili 46% spośród 237 tys. mieszkańców okręgu - mniejszość w kategoriach bezwzględnych, ale największą pojedynczą grupę narodowościową.
Sprzyjająca sytuacja powstała w latach poprzedzających II wojnę światową, po podpisaniu 20 lipca 1936 roku konwencji z Montreux, regulującej kluczową dla Turcji sprawę kontroli nad Bosforem i Dardanelami. 9 września Turcja złożyła u władz francuskich i w Lidze Narodów skargę na naruszenie praw Turków zamieszkujących okręg, żądając zapewnienia okręgowi autonomii. Po mediacji Ligi Narodów Francja (jako mandatariusz Syrii) i Turcja zawarły 29 maja 1937 roku porozumienie, mocą którego okręg otrzymał autonomię w ramach mandatowej Syrii i został zdemilitaryzowany. W 1938 roku doszło do zamieszek między Turkami i Arabami, wskutek czego, znów przy pośrednictwie Ligi Narodów, renegocjowano status okręgu - na mocy porozumienia francusko-tureckiego z 3 lipca miał się stać niepodległym państwem pod militarną kontrolą Francji i Turcji. 2 września powstało Państwo Hatay, którego prezydentem został Tayfur Sökmen, a premierem Abdurrahman Melek. Po przeprowadzeniu wyborów do lokalnego parlamentu w sierpniu 1938 roku przeważająca większość deputowanych opowiedziała się za przyłączeniem Republiki do Turcji. Stanowisko takie zajęli nie tylko deputowani tureccy, lecz również arabscy Alawici, obawiający się prześladowań religijnych ze strony sunnickiej większości Syryjczyków (Alawici stanowili większość arabskich mieszkańców okręgu). Niepodległość Republiki Hatay nosiła widoczne dla wszystkich znamię tymczasowości - prezydent i premier Republiki uczestniczyli w wyborach do tureckiego parlamentu w marcu 1939 roku jako kandydaci z okręgów Gaziantep i Antalya. 23 czerwca Francja i Turcja zawarły porozumienie o przyłączeniu Republiki do Turcji. 29 czerwca parlament Republiki uchwalił przyłączenie jej do Turcji i sam się rozwiązał. 7 lipca odnośny dekret wydały władze tureckie. 23 lipca 1939 roku w antiocheńskich koszarach nastąpiło oficjalne przekazanie okręgu przez Francuzów Turkom.
Zdarzenie to wywołało ogromny sprzeciw w Syrii, doprowadziło do kryzysu politycznego we francuskim mandacie i opóźniło nadanie Syrii niepodległości o 10 lat. Na zmianę postawy Francji, która początkowo nie chciała oddać okręgu Turcji, wpłynęła atmosfera poprzedzająca II wojnę światową - Francja zapewniła sobie w ten sposób przychylność Turcji w nadchodzącej wojnie. Faktem jest, że Francja, jako mandatariusz Syrii, nie miała prawa do dysponowania syryjskim terytorium. Niepodległa Syria, dla której okręg Hatay był oknem na świat (port w Aleksandretcie), nie uznała jego przyłączenia do Turcji. Fakt ten stał się zarzewiem ciągnących się do dziś konfliktów między Turcją i Syrią. Chcąc zmusić Turcję do zwrotu okręgu władze Syrii udzielały cichego poparcia terrorystom kurdyjskim (aczkolwiek tu akurat bardziej prawdopodobnym motywem wrogości wydaje się wpływ ZSRR: Syria, wieloletni klient ZSRR, dążyła do utrzymania napięcia w stosunkach z prozachodnią Turcją).

</doc>
<doc id="94044" url="https://pl.wikipedia.org/wiki?curid=94044" title="Rama (bóg)">
Rama (bóg)

Rama (dewanagari राम, ), Ramaćandra – w hinduizmie jedno z wcieleń boga Wisznu. Rama bywa postrzegany jako Bóg Najwyższy.
Rodzina i postacie powiązane.
Inkarnował razem ze swoimi współemanacjami, i wszyscy z nich pojawili się jako jego młodsi bracia. 
Ikonografia.
Przedstawiany jako młody mężczyzna o niebieskiej karnacji, w książęcym stroju. Najważniejszym atrybutem jest ogromny łuk Śiwy. Często występuje w towarzystwie swego brata Lakszmana lub pomagającego mu wodza małp Hanumana.
Recepcja w literaturze religijnej.
Eposy.
Ramaćandra to książę, cnotliwy członek rodziny, wzór postępowania. Jego dzieje opisane są w eposie "Ramajana". Narodził się specjalnie po to by zabić demona Rawanę, walczył z demonami przez 14 lat.
Kult.
Święte miejsca.
Świątynie dedykowane Ramie:

</doc>
<doc id="94045" url="https://pl.wikipedia.org/wiki?curid=94045" title="Śiwa">
Śiwa

Śiwa (sanskr. शिव „łaskawy, przychylny”) – jeden z najistotniejszych dewów w hinduizmie. Tworzy Trimurti (rodzaj trójcy hinduistycznej) razem z Brahmą i Wisznu, w której symbolizuje unicestwiający i odnawiający aspekt boskości. Przez śiwaitów uważany jest za Boga jedynego, tożsamego z bezpostaciowym wszechprzenikającym Brahmanem. Śiwa nosi 1008 imion i przedstawiany jest najczęściej jako Nataradźa – mistrz tańca, ale także jako jogin i asceta, jako dobroczyńca, głowa rodziny oraz jako niszczyciel.
Wśród hinduistów Śiwę czczą głównie śiwaici i smartyści.
Śiwa jest jedną z najbardziej złożonych istot boskich w hinduizmie i mitologii indyjskiej. Jego rozmaite przedstawienia zawierają w sobie bowiem wiele pozornych sprzeczności.
Ikonografia.
Głowa.
Niektóre rzadsze wizerunki ukazują Śiwę z różną liczbą głów (większą niż jedna). Bóg ten może ich mieć pięć.
Kok włosów.
Charakterystyczne dla Śiwy są włosy spięte w kok na jego głowie lub też taki kok wykonany z dredów. Włosy posłużyły Śiwie według mitologii do osłabienia prądu spływającej na Ziemię rzeki Ganges.
Sierp Księżyca.
We włosach boga umieszczony jest cienki sierp księżyca. Może on symbolizować powiązanie Śiwy z miesięcznym cyklem czasu.
Zimny sierp księżyca stanowi ozdobę głowy boga, która symbolicznie, jako negatywny aspekt, odnosi się do cechy nieczułości.
Trzecie oko.
Śiwa to bóg o trzech oczach. Oko „trzecie” jest okiem mistycznym, położonym na środku czoła i zamkniętym. W hinduizmie nazywane jest "okiem poznania".
Uzyskanie poziomu rozwoju, gdy możliwe jest jego otwarcie, równoważne jest z dotarciem do "stanu Śiwy". Popularna w Indiach jest opowieść o tym, jak Śiwa spopielił poprzez spojrzenie z jego trzeciego oka, boga Kamadewę (później jednak przywrócił go do życia).
Czyn ten upamiętnia przydomek Śiwy o znaczeniu "Wróg Kamy/Bezcielesnego".
Naga.
Zwierzętami związanymi z postacią Śiwy są węże. Na przedstawieniach węże owinięte są wokół jego szyi, włosów i ramion.
Stanowią ozdoby, które symbolicznie odnoszą się do energii życiowej tj. Kundalini.
Antylopa.
Zwierzę schwytane, stworzone przeciw Śiwie. Stanowi ozdobę postaci boga, która symbolicznie, jako negatywny aspekt, odnosi się do cechy zwierzęcości.
Ramiona.
Śiwa przedstawiany jest często jako mężczyzna o czterech ramionach, choć spotkać można jego formy ośmio- i szesnastoręczne.
Skóra.
Śiwa bywa przedstawiany jako postać o białej skórze.
Skóra zwierzęca.
Skóra tygrysia lub słonia, to mitologicznie uzasadniony rodzaj okrycia Śiwy.
Za okrycie dla boga może służyć również skóra gazeli.
W przedstawieniach Śiwy jako jogina czasami jest ukazywany jako siedzący na takiej skórze.
Stanowi ona ozdobę, która symbolicznie, jako negatywny aspekt, odnosi się do braku czystości (nieczystość).
Słoń, którego skórą Śiwa się okrywa, nosił imię Gadźasura. Demon ten został zabity za przeszkadzanie w medytacjach wyznawcom Śiwy.
Triśula.
Orężem Śiwy jest jego trójząb triśula. Triśula jest też symbolem trzech gun (każdy z ostrzy symbolizuje jedno). Są też czasem utożsamiane z przeszłością, teraźniejszością i przyszłością. Trójząb postrzegany jest jako symbol zniszczenia niewiedzy, iluzji.
Damaru.
Damaru to bęben Śiwy. Często zawieszony jest na triśuli.
Formy kultowe.
Rudra.
Rudra to imię Śiwy w Wedach. Znaczy dosłownie „ryczący, wyjący”. Przedstawiany jest ambiwalentnie, jako gniewny łucznik, także lekarz, opiekun bydła. Rudra uważany jest za ojca Marutów – niebiańskich dworzan z orszaku Indry.
Nilakantha.
Zwany tak od czasu odprawiania ceremonii amrytamanthana. To imię wiąże się z opowieścią o truciźnie (Halahala), która zalała wszystkie trzy wszechświaty, a Śiwa ją wypił, żeby uchronić żywe istoty. Zaczęła jednak działać na Niego, więc jego żona Parwati uścisnęła mu szyję, aby zapobiec rozchodzeniu się trucizny po Jego ciele. Halahala doszła jednak do gardła, które posiniało od niej. Nilakantha znaczy "Błękitnoszyi".
Nataradźa.
Najpopularniejszym przedstawieniem Śiwy jest Nataradźa – Śiwa jako mistrz i władca tańca. Prawie każdy element tej postaci Śiwy ma znaczenie symboliczne. Śiwa-Nataradźa tańczy z prawą nogą stojącą na zabitym demonie, co oznacza, że Bóg zwycięża niewiedzę. Trzymany w prawej ręce bęben symbolizuje akt tworzenia, jedność pierwiastka męskiego i żeńskiego. Ogień w lewej ręce oznacza, że gdy nastanie odpowiedni moment, świat zostanie przez Boga zniszczony. Pozostałe dwie dolne ręce stanowią symbol opieki, jaką Bóg otacza swych bhaktów, oraz możliwości dostąpienia mokszy. Cały taniec to alegoria nieustannego niszczenia i tworzenia się wszechświata, czego wyrazem jest otaczający Śiwę krąg płomieni, ogarniający uniwersum. Wszędzie budowane są kontrasty, np. twarz Śiwy jest skupiona, nieruchoma, podczas gdy całe ciało wyraża skrajną dynamikę, aktywność. Większość symboli w przedstawieniu ma także alternatywne, zwykle dualistyczne interpretacje, np. ogień w ręku może być rozumiany również jako życiodajny, a postać u podstawy mieć cechy androginiczne lub kobiece, co miałoby być próbą zatrzymania niszczącego tańca przez boginię Maję, bóstwo psychicznych iluzji.
Wizerunek ten jest bardzo charakterystyczny dla indyjskiej kultury i sztuki.
Mahajogin.
Popularne jest też przedstawienie Śiwy jako himalajskiego ascetycznego jogina, bez majątku i odzienia: pogrążonego w medytacji, siedzącego na wysokim szczycie (na górze Kajlas) w pozycji lotosu na skórze tygrysa bądź wędrującego po górach. Obok niego z reguły stoi wbity w ziemię atrybut, trójząb triśula. To Śiwa jako „Wielki Jogin”, Pan joginów i wędrownych ascetów. Wokół jego ramion owinięte są węże ("naga-kundala"; w hinduizmie wąż symbolizuje m.in. opiekę boską, a hinduiści wierzą, że zwierzęta te gromadzą się przy świętych). Jego ciało nasmarowane jest świętym popiołem, a jego rozpuszczone włosy symbolizują wody Gangesu. W wędrówkach tych czasem towarzyszy mu jego małżonka – Parwati.
Z tym typem reprezentacji Śiwy kojarzony jest pewny zabytek znaleziony przez archeologów na obszarach dawnej cywilizacji doliny Indusu, zwany "pieczęcią Paśupati". Identyfikowana czasem jako reprezentująca medytującego jogina, z rogami na głowie i o trzech oczach. Atrybuty te kojarzone są z Śiwą. Powiązanie tej pieczęci z Śiwą nie jest jednak powszechnie akceptowane w środowisku akademickim.
Śiwa jako dobroczyńca.
Hinduizm mówi o licznych dobrodziejstwach, jakich ludzie doznali od Śiwy, i o czynach, których dokonał w trosce o nich. Na przykład gdy rozlała się trucizna mogąca zniszczyć wszystkie trzy wszechświaty, Śiwa ją wypił. Przed śmiercią uchroniła go jego żona, obejmując jego szyję tak mocno, że trucizna nie mogła się rozejść dalej po jego ciele. Inna historia opowiada o tym, jak dewi Ganga (personifikacja Gangesu) spadała z nieba, a Śiwa ją schwycił, chroniąc przed potłuczeniem, a jej wody stały się długimi włosami Śiwy.
Bhajrawa.
Forma Śiwy jako uosabienie śmierci, zniszczenia i przemijalności materialnych rzeczy, upływ czasu. Tu Śiwa przedstawiany jest jako niszczyciel wędrujący po cmentarzach w otoczeniu straszliwych upiorów. Często jest całkowicie nagi, w rękach trzyma rozmaitą broń, a przy nim znajdują się ścięte ludzkie głowy, girlandy z głów, czaszek i rąk. Towarzyszy mu często pies i wąż. Postać ta symbolizuje jego gniew przeciwko złym ludziom, a także bezwzględny sposób, w jaki niszczy u sadhaków niewiedzę spowodowaną przywiązaniem do świata materialnego.
Bhajrawa to imię Śiwy, które w tantrach używane jest na określenie Absolutu.
Tripurawidźajin.
Groźna forma Śiwy, zwycięska w walce z trzema grodami ("tripura").
Dakszinamurti.
W tym wizerunku Śiwa jest ukazany jako nauczyciel wszystkich istot. Siedzi na tronie, zwrócony jest zawsze ku południu, jedna z jego stóp znajduje się na ziemi, druga na jego tronie. Jedna ręka Śiwy wzniesiona jest ku górze. U jego stóp siedzą ryszi i słuchają go. Istnieje przypuszczenie, iż to przedstawienie mogło być efektem wpływów buddyzmu.
Ardhanariśwara.
Ardhanariśwara to Śiwa jest przedstawiony z połową ciała męskiego, a połową ciała żeńskiego. Symbolizuje jedność Śiwy z jego śakti i tego w którym nie ma już dualności. Z punktu widzenia filozoficznego forma ta kojarzona jest z pojęciem „wszechjedni”.
Harihara.
Harihara to postać łączna Śiwy i Wisznu. Występuje też czasem pod nazwą "Harirudra". Upowszechniła się w średniowieczu na Dekanie. Była też powszechna w Kambodży. Stanowi wyraz i symbol religijnego synkretyzmu.
Mrytjuńdźaja.
Mrytjuńdźaja (trl. "Mṛtyuñjaya")
(Pogromca Pana śmierci) to forma z "Markandejapurany".
Paśupati.
Paśupati ("Władca zwierząt") to Pan ("pati") podlegających więzom ("paśa") jednostek ("pasu"). Paśupatiemu przypisywana jest władza w szczególności nad pięcioma gatunkami zwierząt ("pasu"). Są to: bydło, bawoły, konie, kozy i owce.
Czcili go szczególnie paśupatowie.
Imię tej formy Śiwy widnieje w nazwie najważniejszego sanktuarium śiwaickiego w Dolinie Katmandu. Mandir ten to świątynia Paśupatinath w Katmandu.
Dharmathakur.
Dharmathakur (Pan dharmy) to bóg z panteonu hinduizmu bengalskiego, silnie powiązany z hinduizmem ludowym.
Inne imiona.
Śiwa nazywany jest wieloma innymi imionami. Zebrane są w dziele zwanym "Śiwasahasranama", zawierającym tysiąc osiem jego imion. Do najpowszechniejszych należą:
Symbolika.
Lingam.
Oprócz antropomorficznych wizerunków Śiwy, istotną rolę odgrywa kult Śiwy symbolizowanego przez lingam (lingę). Lingam ma kształt pionowej zaokrąglonej kolumny lub bryły o kształcie owalnym.
Linga charakteryzuje się symbolicznym charakterem; na ogół uważa się, że stanowi symbol nieskończoności Boga.
Lingam bywa kojarzony z fallusem i niekiedy uważa się, że stanowi pozostałość nie-aryjskiego kultu fallusa – jeden z niewielu niearyjskich elementów odciśniętych w hinduizmie. Jednak większość śiwaitów czczących lingam nawet nie kojarzy lingamu z fallusem ani tym bardziej nie utożsamia go z tym narządem, toteż nazywanie lingamu symbolem fallicznym jest niepoprawne.
Wibhuti.
Statuetki Śiwy obsypane popiołem symbolizują zniszczenie wszechświata, gdy nastanie właściwy czas. Śiwa otworzy wówczas swoje trzecie oko i wszystko spłonie, a zostanie „tylko popiół”. Wibhuti jest powszechnym akcesorium kultowym wśród śiwaitów, używanym między innymi do nakładania śiwaickiej tritilaki.
Kajlas.
Kajlas to góra, na której Śiwa mieszka i medytuje. Jest obiektem pielgrzymek śiwaitów oraz wyznawców licznych innych religii azjatyckich, dla których jest również święta.
Śiwapura.
Śiwapura to miasto Śiwy, siedziba tego boga. Bywa lokalizowane na szczycie góry Kailash.
Posiada cztery bramy. Przepływa przez jego teren siedem świętych rzek. Wszystko wewnątrz niego pokrywa diamentowy pył.
Jego opisy zawierają "Brahmandapurana" i "Wajupurana."
Śiwaloka.
Śiwaloka to raj Śiwy, cel aspiracji jego świeckich wyznawców.
Postacie powiązane.
Żony.
Małżonką Śiwy jest Śakti (znana pod postacią Durgi, Kali, Parwati i Umy), czasem też z nim przedstawiana. Synami Śiwy są Ganeśa i Karttikeja (znany również jako Kumaran, Murugan, Skanda). We wczesnym średniowieczu i starożytności Karttikeja występuje jednak czasem jako jedyny syn Śiwy.
Potomstwo.
Potomstwo postulowane to również:
Gana.
Gana to klasa istot, których przywódcą jest Ganapati. Są związani z Śiwą, a zwłaszcza z Jego synem Ganeśą (Ganapatim).
Bryngin.
Brynngin to trzmiel towarzyszący Śiwie.
Wahana.
Wahaną, czyli wierzchowcem Śiwy jest najczęściej mlecznobiały byk Nandin.
Awatary.
W okresie dojrzałego hinduizmu istniały obok siebie dwa główne nurty tej religii: wisznuizm i śiwaizm. W wisznuizmie istotną rolę odgrywały awatary Wisznu. Analogicznie niektóre postacie mitologiczne (jak Śarabha) lub historyczne (jak Śankara), są uznawane w różnych nurtach śiwaizmu za inkarnacje Śiwy. Oto przykłady:
Recepcja w literaturze religijnej.
Wedy.
W najstarszych tekstach wedyjskich występuje dewa o imieniu Rudra, dewa o pomniejszym znaczeniu – jego temat poruszają tylko trzy, cztery hymny Rygwedy (a cała Rygweda zawiera w sumie tysiąc dwadzieścia osiem hymnów). Nieco więcej uwagi poświęca Rudrze Jadźurweda i Atharwaweda. Rudra jest bóstwem niezwykle ambiwalentnym. Jego imię oznacza dosłownie „wyjący”, „dziki”. Jest sławiony jednocześnie jako bóstwo straszne i potężne oraz jako uzdrowiciel, opiekun lekarstw i bydła.
Upaniszady.
Razem z powstaniem "Śwetaśwataropaniszady" (jest to jedna z najpóźniejszych Upaniszad; zajmuje miejsce w śiwaizmie takie, jak Bhagawadgita w wisznuizmie), która sławi Rudrę jako Boga jedynego, widzimy już wyraźnie wykształcenie się śiwaizmu. Taka zmiana pozycji, z mało istotnego, pomniejszego bóstwa do Brahmana, była wyjątkowo nagłym posunięciem. Rudra jest tam wychwalany jako „całkowicie dobry” i „nieprzerażający” (III:5). Rudra miał kilka tytułów – jednym z nich był "Śiwa". Śiwa został wzniesiony do roli Boga jedynego. Pozostałe bóstwa zostały zepchnięte albo do roli emanacji Śiwy, albo do bóstw niższych (stały się odpowiednikami świętych i aniołów w religiach abrahamowych) i przywiązywano do nich bardzo niewielką wagę.
Mahabharata.
Kult Śiwy (w tym lingamu) był rozwinięty w okresie "Mahabharaty" (IV tysiąclecie p.n.e.). Znano go m.in. jako „Rudra”.
Ramajana.
Ramajana ukazuje Hanumana jako inkarnację Śiwy. Zawiera podania mitologiczne o historii Śiwy.
Purany.
Oto główne purany o Śiwie:
Pochodzą one z różnych okresów. Różnią się sposobem ukazania Śiwy. Śiwapurana i Lingapurana skupiają się na nim centralnie jako na Bogu jedynym – świadczy to o rozwoju religii śiwaickiej. Inne purany traktują go tylko jako np. jeden z aspektów Boga (dokładniej, jako trzecią postać Trimurti). Zawarte są tam opowieści, w których Śiwa występuje jako istota nadprzyrodzona.
Agamy.
Agamy przedstawiają Śiwę w ujęciu hinduizmu południowoindyjskiego.
Jadźńa Dakszy.
Kiedy dobiegał końca Złoty Wiek Wszechświata – satjajuga (dewanagari सत्य युग, ang. Satya Yuga) i rozpoczynał kolejny okres zwany tretajuga pierwszy wiek degradacji, Śiwa, boski wzór ascetów i joginów, nadal pochłonięty był najgłębszą medytacją. Jej rygory spowodowały taki upał, że ludzkości groziła zagłada. Brahma, Stwórca, martwił się tą sytuacją. Poprosił Paraambę (żeński aspekt absolutu personifikowany jako Śakti), aby oderwała uwagę Śiwy od intensywnej medytacji i wciągnęła go w grę miłosną, by natura mogła się nadal rozwijać, a nie być zniszczona przez suszę. Paraamba zgodziła się przybrać kolejną formę, aby uwieść w niej Śiwę. Dzięki boskiej mocy udało się jej wzniecić zainteresowanie Śiwy nie tylko swą wspaniałą urodą, ale także wielkim ascetyzmem.
Z kolei Brahma polecił swojemu synowi Brahmarsziemu Dakszy aby intensywnie medytował z pragnieniem, by Paraamba narodziła się jako jego córka. Brahmarszi Daksza był bardzo oddanym i posłusznym synem. Z chęcią zaakceptował polecenie ojca i wykonywał bardzo ciężką pokutę przez 3 tysiące boskich lat (według niektórych źródeł hinduskich 1 boska sekunda jest równa 100 latom współczesnej ery). Paraamba była bardzo zadowolona ze starań Dakszy. Po tym wszystkim, pewnego dnia oboje małżonkowie, Daksza i Praśuti, pomodlili się do Paraamby, aby przyszła na świat jako ich córka. Narodziła się ona jako ich pierwsza córka o imieniu Sati (tł. "Ta, która jest") (dewanagari सती, trl. Satī), zwana również Dakszajani (trl. Dakṣayaṇi, ang. Dakshayani) i wykonywała intensywną medytację, aby zostać żoną Śiwy.
Brahmarszi Daksza nigdy nie lubił Śiwy, nazywając go brudnym, wędrownym ascetą i śmiejąc się, że jest wielkim joginem kohortgoblinów i upiorów.
Jednakże Sati nie zważając na zakazy ojca poślubiła ukochanego Śiwę, a on bardzo pokochał swoją małżonkę. Sati po ślubie z Śiwą opuściła pałac swojego ojca i zamieszkała z ukochanym mężem w jego górskiej pustelni, dla tego też często zwana jest jako „Pani Gór”.
Od momentu kiedy Sati wbrew woli ojca poślubiła Śiwę, Brahmariszi Daksza okazywał jeszcze większą niechęć do Śiwy.
Pewnego razu Brahamriszi Daksza postanowił wykonać wielką ceremonię jadźńy na cześć Wisznu. Na tę uroczystość zostali zaproszeni członkowie rodziny i przyjaciele, bogowie i wielcy święci ryszi, nie zabrakło tam dworzan i poddanych. Jednakże Daksza świadomie z tej listy wykluczył swoją córkę Sati i zięcia Śiwę. Dla Śiwy brak zaproszenia ze strony teścia był zupełnie obojętny, natomiast Sati poczuła się znieważona tym, że ojciec nie zaprosił jej i jej ukochanego męża na tak wielką jadźńę. Postanowiła więc za zgodą swojego męża sama bez zaproszenia udać się na dwór ojca przypuszczając, że bez względu na wszystko, jako córka króla będzie mile widziana.
Odrzucona przez ojca i traktowane z lekceważeniem, Sati jednak zachowała spokój, mimo że jej ojciec nie zaprosił jej męża Śiwy, a tym samym według tradycji honorowego członka rodziny, co musiało być bardzo ciężkie do zniesienia dla niej. Jednakże na widok bezwstydnego obrażania i powtarzających się zniewag rzucanych pod adresem Śiwę przez króla Dakszę i jego dworzan, Sati postanowiła ofiarować siebie i popełnić samobójstwo rzucając się w ofiarny ogień jadźńy z żalu za obrazy dokonane na ukochanym mężu.
Słysząc co się stało z ukochaną małżonką Śiwa w swojej strasznej formie niszczyciela Rudry pojawił się od razu na środku sali i zaczął atakować wszystkich obecnych gości, natomiast demony przywołane przez Bhirgu pokonały demony towarzyszące Śiwie i następnie powróciły do swoich siedzib. Śiwa był pełen gniewu na swojego teścia Dakszę, że ten mógł w tak podły sposób zranić swoją własną córkę. Śiwa złapał pukiel jego włosów, obciął go i rzucił na ziemię. Z jednego kosmku powstał okrutny Wirabhadra, a z drugiego straszna Rudrakali, natomiast z gniewu Sati powstała Bhadrakali. Powstałe w ten sposób demony na rozkaz Śiwy zaatakowały i zabiły wielu gości. W swoim gniewie Śiwa obciął głowę Dakszy i rzucił ją w ogień ofiarny. Przerażeni i z wyrzutami sumienia pozostali goście postanowili przebłagać Śiwę. Błagali go o miłosierdzie, żeby przywrócił życie Dakszy i pozwolił na zakończenie ofiary. Na prośbę samego Brahmy Śiwa okazał się wielce łaskawy wskrzeszając Dakszę. Jednakże nie mogąc odnaleźć jego głowy przywrócił go do życia przyprawiając mu głową kozła.
Powróciwszy do życia, Brahmariszi Daksza zdał sobie sprawę z wielkiego grzechu, który popełnił i pochwalił Śiwę za słuszne ukaranie go i obcięcie głowy, która popełniła grzech. Poprosił o przebaczenie i wyraził swoją wdzięczność za przywrócenie go do życia z głową kozła.
Sati w następnym wcieleniu odrodziła się jako Parwati i ponownie wzięła ślub z Śiwą, od tej pory już nigdy się z nim nie rozstając. To jest powód, dla którego Śiwa mając dwie żony pozostał monogamistą, ponieważ była to ta sama dusza w dwóch wcieleniach.
Recepcja w nurtach hinduistycznych.
Prawdziwy rozwój śiwaizmu rozpoczął się w I i II wieku p.n.e. Powszechny był już w III wieku n.e., za czasów rządów dynastii Guptów w Indiach (w hinduizmie jednak więcej wyznawców zawsze miał wisznuizm). W epoce Guptów zaczęły się nasilać ruchy do tworzenia śiwaickich "sampradaja". Wyróżnia się sześć takich głównych szkół: paśupatowie, kalamukhowie, kapalikowie, śiwaizm kaszmirski, śiwaizm tamilski i lingajaci. Do dzisiaj istnieją tylko trzy ostatnie (nie licząc śladowych, niszowych pozostałości pierwszych ugrupowań wśród niektórych ascetów), jednak pierwsze dwie były wpływowe w okresie od VII do XIV wieku w rejonach, odpowiednio, Indii południowych i indyjskiego stanu Karnataka.
Paśupatowie i kalamukhowie.
Należeli do nich przeważnie asceci. Paśupatowie i kalamukhowie stanowili ruchy dewocyjne. Ci pierwsi uważali swego założyciela – Lakulisę za awatara Śiwy.
Kapalikowie.
Kapalikowie natomiast byli z punktu widzenia historycznego mało istotni. Pamiętani są głównie ze względu na ich ekstremistyczne, makabryczne praktyki, które jednak nie zostały w pełni potwierdzone historycznie. Podobną do nich pod tym względem są aghori – śladowa grupa, która do dziś się zaznacza w Indiach i rozpowszechnia się nawet na Zachodzie.
Gorakhnathowie.
Innym śiwaickim ugrupowaniem ascetycznym są gorakhnathowie. Założeni zostali przez Gorakhnatha w średniowieczu. Liczba ich wyznawców jest również niszowa, ale istotni są z punktu widzenia kulturalnego i historycznego, ze względu na stworzenie i rozpowszechnienie przez ich założyciela oraz jego uczniów systemu hathajogi.
Śajwasiddhanta.
W śiwaizmie tamilskim ("śajwasiddhanta") – ruchu który rozpoczął się w VII wieku – silne były wpływy bhakti, podobnie jak w wisznuizmie. U śiwaitów tamilskich Śiwa stał się bóstwem jednoznacznie dobrym, kochającym i sprawiedliwym, a wszystkie jego straszne i groźne aspekty całkowicie zanikły. Śiwaizm tamilski jest systemem dualistycznym. Dualizm występuje jednak tylko w dominującym nurcie śiwaizmu tamilskiego jakim jest śajwasiddhanta. Na terenach tamilskich rozwijały się też inne, mniej popularny nurty, w tym monistyczne. Bardzo ważne w śiwaizmie tamilskim są dewocyjne pieśni i hymny komponowane przez sześćdziesięciu trzech "najanmarów" (VI-X w.) -indyjskich poetów z południa, uważanych za świętych. Utwory te chwalą Śiwę, opisują subiektywne doznania z emocjonalnego związku religijnego z nim, stanowią typowy przykład literatury bhakti.
Wiraśiajwizm.
Lingajaci (Wiraśiajwa) – ruch powstały w dwunastym wieku – są odłamem zupełnie odmiennym od pozostałych, przywiązującym kluczową wagę do postaci Śiwy jako lingamu. Uważają, że każdy wyznawca Śiwy powinien go nosić przy sobie. Lingajaci sprzeciwiają się systemowi kastowemu i licznym innym powszechnym indyjskim praktykom hinduistycznym.
Trika.
Śiwaizm kaszmirski ("Trikaśiajwa"), który kierunkiem istotnym stał się w X wieku, głosi natomiast monizm i nierealność świata, który istnieje tylko dlatego, że atman nie poznał jeszcze Brahmana. Pod tymi względami szkoła ta jest podobna do filozofii Adi Śankary. Według kaszmirskiego śiwaizmu zbawienie polega na nagłym rozpoznaniu prawdziwej natury Boga. W śiwaizmie kaszmirskim akcentowana jest rola medytacji w osiąganiu Śiwy. Tak jak w przypadku śiwaizmu tamilskiego, dominujący nurt (w tym przypadku Triśajwa) nie jest jedynym występującym na tych terenach.
W Kaszmirze można też spotkać śiwaitów wyznających inne filozofie np. dualistyczne.
Smartyzm.
Smartyzm to odłam hinduizmu ściśle oparty na naukach Adi Śankary. Jego wyznawcy uznają sześć bóstw: Surja, Wisznu, Śiwa, Śakti, Ganeśa i Kumaran, traktując je jako Sagun Brahman (reprezentację bezpostaciowego Brahmana), uważając, że każdy może czcić ulubione bóstwo – "Iszta Dewa". Wielu smartystów sądzi, że wszystkie te bóstwa są po prostu jednym i tym samym Bogiem.
Smartyści uważają również Adi Śankarę za awatara Śiwy. Sam Śankara jest autorem kilku hymnów dewocyjnych do Śiwy.
Wisznuizm.
Wisznuici uważają Wisznu za Boga jedynego, a wszystkie pozostałe bóstwa (czyli też Śiwę) za bóstwa niższe lub za jego emanacje. W gaudija wisznuizmie Śiwa traktowany jest także jako niedościgniony wzór wielbiciela Wisznu i mistyka. Według "Mahabharaty" (jednego ze świętych pism wisznuizmu) Śiwa jest istotą bardzo wysoko duchową. Zwolennicy Swaminarajana uważają Wisznu i Śiwę za jedną i tę samą istotę.
Tantryzm.
Filozofia tantry rozumie Śiwę metaforycznie – jako męski aspekt wszechświata i każdego człowieka. Żeńskim natomiast jest Śakti. Śiwa i Śakti to dwa pierwiastki, z których się składa świat. Jest to podobne do chińskiej koncepcji yin i yang.
Kult.
Praktyki dedykowane.
Przykładowe mantry odnoszące się do Śiwy:

</doc>
<doc id="94046" url="https://pl.wikipedia.org/wiki?curid=94046" title="Wieś folwarczna">
Wieś folwarczna

Wieś folwarczna – wieś, której centrum stanowił folwark lub dwór z zabudowaniami gospodarczymi. Obok stały czworaki dla służby dworskiej i niekiedy małe skupisko zagród gospodarzy indywidualnych, drobnorolnych.
W okresie gospodarki socjalistycznej, wskutek parcelacji obszaru dworskiego, niejednokrotnie wsie folwarczne przekształcały się we wsie rozproszone, w których każdy gospodarz miał zagrodę na własnej parceli, a dawny folwark zamieniał się w resztówkę. Obecnie resztówki zostały przeważnie przeznaczone na społeczne potrzeby wsi.
Wsie te składały się głównie z 2 części: zabudowa gospodarcza oraz wieś zagrodnicza. Mogła występować także część trzecia, zwana rezydencją. Tego typu wsie występują głównie w północnej części Polski.

</doc>
<doc id="94047" url="https://pl.wikipedia.org/wiki?curid=94047" title="Szeregówka">
Szeregówka

Szeregówka – rodzaj wsi, który powstał w XVI wieku wskutek reorganizacji dóbr królewskich. Wyróżnia się regularnym łanowym układem pól, ale w przeciwieństwie do rzędówki i łańcuchówki posiada zwarcie ustawione zagrody. Są one rozmieszczone wzdłuż prostej ulicy w środku obszaru wiejskiego.

</doc>
<doc id="94049" url="https://pl.wikipedia.org/wiki?curid=94049" title="Przemko głogowski">
Przemko głogowski

Przemko (Przemysł, Przemek) (II) głogowski (ur. pomiędzy 1300 a 1308, zm. 11 stycznia 1331) – do 1321 pod opieką matki i braci, jako książę żagański, do 1317 książę ścinawski, 1312-1314 poznański, od 1318 książę głogowski (do 1321 z bratem Henrykiem IV).
Genealogia i dzieciństwo.
Przemko był piątym pod względem starszeństwa (najmłodszym) synem Henryka III głogowskiego i Matyldy brunszwickiej. Nie wiadomo kiedy dokładnie się urodził, ale w chwili śmierci ojca w 1309 r. był jeszcze małoletni i znalazł się pod opieką braci oraz matki, która otrzymała jako oprawę wdowią miasto Głogów z przynależnościami.
Podziały ojcowizny. Utrata Wielkopolski.
W 1312 nastąpił pierwszy formalny podział ojcowizny, w wyniku którego Przemko, razem ze starszymi braćmi Henrykiem IV i Janem, wspólnie zostali książętami Żagania, Ścinawy i Poznania. Dwa lata później w wyniku akcji Władysława Łokietka, większość Wielkopolski (bez ziem po rzekę Obrę) została jednak przez nich utracona.
Przemek księciem głogowskim. Ślub z Konstancją świdnicką.
W 1318 zmarła matka książąt Matylda, w wyniku czego do dzielnicy Henryka IV i Przemka (Jan od 1317 był samodzielnym księciem ścinawskim) został dołączony Głogów. Ostateczny podział ojcowego dziedzictwa nastąpił w 1321, kiedy Przemko został samodzielnym księciem głogowskim. Niewiele wiemy o jego panowaniu. 29 lipca 1326 zawarł z braćmi Henrykiem IV i Janem układ o przeżycie, który gwarantował im po połowie swojego księstwa w przypadku bezpotomnej śmierci (podobne prawa przysługiwały Przemkowi).
Książę głogowski nie zamierzał jednak rezygnować z własnego potomstwa i jeszcze w tym samym roku poślubił córkę księcia świdnickiego Bernarda, Konstancję. Małżeństwo z córką bliskiego współpracownika Władysława Łokietka skłoniło Przemka również do bliższego związania się z królem polskim.
Opór przeciwko polityce Jana Luksemburczyka.
Na efekty nowej polityki nie trzeba było długo czekać i od 1327 rozpoczęły się naciski króla czeskiego Jana Luksemburczyka. Szczególnie ciężki okres dla księcia głogowskiego nastąpił zwłaszcza po 1329, kiedy jako jedyny z synów Henryka III głogowskiego oparł się potędze Luksemburczyka i odmówił złożenia hołdu lennego. Do legendy przeszła wypowiedź księcia zapisana przez "Kronikę książąt polskich", że woli na jednym koniu ojcowiznę opuścić niż uznać się poddanym obcego władcy. Karą za opór przeciwko władcy czeskiemu było wydziedziczenie Przemka z dziedzictwa dzierżonego przez braci.
Śmierć w wyniku otrucia.
Przemko głogowski zmarł niespodziewanie 11 stycznia 1331 w wieku niespełna trzydziestu lat i został pochowany w Głogowie. Istnieją pewne przypuszczenia zapisane w formie pewnika tylko przez wspomnianą "Kronikę książąt polskich", że książę został otruty przez swoich własnych wasali. Nie znamy jednak ani sprawców zbrodni, ani tym bardziej motywów, jakimi się kierowali. Możemy tylko przypuszczać, że powodem przedwczesnego zgonu Przemka stała się jego zbyt niezależnie prowadzona polityka.
Sprawa oprawy wdowiej Konstancji.
Przemek zabezpieczył żonę oprawą wdowią na ziemi głogowskiej. Wkrótce, bo już we wrześniu 1331, pod murami miasta pojawił się jednak Jan Luksemburski, uzurpując sobie tutaj władzę. Nie mając szans na skuteczną obronę, miasto skapitulowało 2 października, a księstwo zostało wcielone do Korony Świętego Wacława. Przybycie armii czeskiej pod Głogów i zwłoka, która wtedy nastąpiła, miały kapitalne znaczenie dla Władysława Łokietka, uniemożliwiając jego wrogom, tj. Krzyżakom i Luksemburgom, skoordynowanie działań. Zmuszona do wyjazdu Konstancja znalazła się na dworze dziadków – Władysława Łokietka i Jadwigi kaliskiej. Wkrótce też otrzymała uposażenie w postaci ziemi sądeckiej i zamieszkała w klasztorze w Starym Sączu. Jej sytuacja zmieniła się, gdy należne sobie dobra sądeckie i przeorat klasztoru objęła w 1336 r. królowa Jadwiga, wdowa po Władysławie Łokietku (według tradycji ciągnącej się od czasu Bolesława Wstydliwego ziemia sądecka wraz z tytułem przeoryszy zakonu stanowiła oprawę wdowią kolejnych władczyń krakowskich). Wdowa po Przemku do końca życia tytułowała się księżną głogowską, choć ziemię tę odzyskała dopiero na kilka lat przed śmiercią w 1360, na skutek dyplomatycznych zabiegów brata, Bolka II Małego. Konstancja zmarła ok. 1362 i została pochowana w sądeckim klasztorze.

</doc>
<doc id="94055" url="https://pl.wikipedia.org/wiki?curid=94055" title="PZL.9">
PZL.9

PZL.9 (PZL-9) – projekt wodnosamolotu obserwacyjnego będący wodną wersją samolotu łącznikowego PZL Ł.2, opracowywany w latach 1929–1932 w Państwowych Zakładach Lotniczych.
Historia.
Pod koniec lat 20. XX wieku polska Marynarka Wojenna zainteresowały się możliwością użycia wodnosamolotów bojowych. Jednym z projektów PZL mającym zaspokoić te oczekiwania był projekt wodnosamolotu obserwacyjnego PZL.9. W opracowywaniu tej maszyny posłużono się wcześniej opracowanym samolotem łącznikowym PZL Ł.2. Ten jednosilnikowy dwumiejscowy górnopłat wyposażono w płaskodenne pływaki oraz pełną mechanizację skrzydeł i zaprezentowano marynarce jako PZL.9. Projekt nie wzbudził zainteresowania wojska i został zarzucony.
Służba w lotnictwie.
Samolot ten nigdy nie wyszedł poza fazę projektu i tym samym nigdy nie służył w lotnictwie.
Opis techniczny.
Dwumiejscowy górnopłat zastrzałowy. Konstrukcja z kratownicy duralowej krytej płótnem. Podwozie samolotu klasyczne stałe na drewnianych płaskodennych pływakach. Kabina pilota i obserwatora otwarta. Silnik gwiazdowy.

</doc>
<doc id="94056" url="https://pl.wikipedia.org/wiki?curid=94056" title="PZL-9">
PZL-9



</doc>
<doc id="94063" url="https://pl.wikipedia.org/wiki?curid=94063" title="PZL.15">
PZL.15

PZL.15 (PZL-15) – projekt dwumiejscowego, jednosilnikowego wodnosamolotu obserwacyjnego, opracowywany w latach 1929-1932 w Państwowych Zakładach Lotniczych.
Historia.
Pod koniec lat 20. XX wieku polska Marynarka Wojenna zainteresowały się możliwością użycia wodnosamolotów bojowych. Jednym z projektów PZL mającym zaspokoić te oczekiwania był projekt wodnosamolotu obserwacyjnego PZL.15. Samolot ten w odróżnieniu od równocześnie zaproponowanych PZL.8 i PZL.9 został zaprojektowany całkowicie od podstaw. W projekcie wykorzystano jednak zespół napędowy, usterzenie ogonowe i skrzydła samolotu PZL Ł.2. Dzięki silnemu uzbrojeniu strzeleckiemu i sporej prędkości PZL.15 przypominał samolot myśliwski. Projekt nie wzbudził zainteresowania wojska i został zarzucony.
Służba w lotnictwie.
Samolot ten nigdy nie wyszedł poza fazę projektu i tym samym nigdy nie służył w lotnictwie.
Opis techniczny.
Dwumiejscowy, jednosilnikowy dolnopłat zastrzałowy. Podwozie samolotu stałe, klasyczne na szeroko rozstawionych pływakach płaskodennych. Skrzydła zwężone przy kadłubie. Silnie uzbrojony: 2 stałe karabiny maszynowe pilota i jeden ruchomy karabin maszynowy obserwatora. Silnik gwiazdowy z pierścieniem Townenda.

</doc>
<doc id="94064" url="https://pl.wikipedia.org/wiki?curid=94064" title="Pogórze Kazachskie">
Pogórze Kazachskie

Pogórze Kazachskie, do 2005 Pogórze Kazaskie (kaz. Қазақтың ұсақ шоқысы, "Kazaktyng usak szokysy"; Сарыарқа, "Saryarka", dosł. "żółty grzbiet"; ros. Казахский мелкосопочник, "Kazachskij miełkosopocznik"; Сары-Арка, "Sary-Arka") – obszar wyżynno-górski w Kazachstanie.
Rozciąga się między Niziną Turańską i Płaskowyżem Turgajskim na zachodzie, Niziną Zachodniosyberyjską na północy, górskimi obszarami Tienszanu, Tarbagataj i Ałtaju na wschodzie i Kotliną Bałchasko-Ałakolską na południu.
Jest to silnie wyrównany obszar dawnych gór wchodzący w skład uralsko-ochockiej strefy fałdowej, sfałdowany w orogenezie bajkalskiej, a następnie kaledońskiej i hercyńskiej, silnie zdyslokowany i wypiętrzony wzdłuż uskoków w wyniku orogonezy alpejskiej. Pogórze ciągnie się z zachodu na wschód na odległość prawie 1200 km. Wznoszą się nad nim izolowane wzniesienia i pagóry dochodzące do 100 m wysokości względnej (ros. "miełkosopocznik"). Pogórze zbudowane jest z silnie zdyslokowanych paleozoicznych łupków metamorficznych, kwarcytów, piaskowców i wapieni, przykrytych grubą warstwą osadów mezozoiczno-kenozoicznych, które są poprzerywane granitami, diorytami, porfirami i tufami. Skały wylewne zajmują ok. 60% ogólnej powierzchni.
Stosunkowo szeroki pas równin biegnący z północy (od jeziora Tengyz) na południe dzieli Pogórze na dwie części. Część wschodnia jest większa, bardziej urzeźbiona i wyższa. Wyróżnia się w niej oddzielne, granitowe i kwarcytowe masywy górskie, z których największy jest Aksorang osiągający wysokość 1565 m n.p.m. W mniejszej i bardziej płaskiej części zachodniej znajduje się tylko jedno większe pasmo górskie Ułytau z najwyższym szczytem wznoszącym się na wysokość 1133 m n.p.m. 
Sieć rzeczna na Pogórzu Kazachskim jest uboga. Przeważają rzeki okresowe, które wypełniają się wodą w okresie zimy. Są to dopływy Obu (na północy) i rzeki bezodpływowe (na południu). Na północy przeważają stepy, natomiast na południu pustynie i półpustynie. Na zboczach wyższych gór rosną lasy sosnowe a w dolinach rzek występują łąki i zarośla.
Na Pogórzu Kazachskim znajdują się różnorodne złoża mineralne, m.in. węgla kamiennego, rud żelaza, miedzi, manganu, polimetali, złota i metali rzadkich.

</doc>
<doc id="94066" url="https://pl.wikipedia.org/wiki?curid=94066" title="PZL-15">
PZL-15



</doc>
<doc id="94067" url="https://pl.wikipedia.org/wiki?curid=94067" title="Lend-Lease Act">
Lend-Lease Act

Lend-Lease Act (z ang. umowa pożyczki-dzierżawy) – ustawa federalna z 11 marca 1941 roku, zezwalająca prezydentowi Stanów Zjednoczonych „sprzedawać, przenosić własność, wymieniać, wydzierżawiać, pożyczać i w jakikolwiek inny sposób udostępniać innym rządom dowolne produkty ze sfery obronności”.
Historia.
W czasie I wojny światowej Wielka Brytania zaciągała w Stanach Zjednoczonych kredyty na prowadzenie wojny, których część nigdy nie została spłacona. 4 listopada 1939 został podpisany akt "Cash and carry", który był częścią zrewidowanych ustaw o neutralności Stanów Zjednoczonych z lat 30. XX wieku. W latach 1935–1937 Stany Zjednoczone proklamowały swą bezstronność wobec konfliktów międzynarodowych. Po wybuchu II wojny światowej akt "Cash and carry" pozwalał państwom prowadzącym wojnę na zakup amerykańskiej broni oraz amunicji za gotówkę i transportowanie jej na własnych statkach. Wkrótce jednak Wielkiej Brytanii zaczęło brakować gotówki.
Wartość przekazanych dóbr miała nie przekraczać 1,3 mld USD. Prezydent Franklin Delano Roosevelt zaaprobował 30 października 1941 pomoc dla Wielkiej Brytanii w wysokości miliarda dolarów.
23 lutego 1942 roku w Waszyngtonie USA i Wielka Brytania zawarły porozumienie o wzajemnej pomocy.
"Lend-lease" był ważnym czynnikiem w zwycięstwie aliantów w II wojnie światowej, zwłaszcza w pierwszym okresie, gdy Stany Zjednoczone nie były jeszcze bezpośrednio zaangażowane w działania zbrojne. Chociaż atak na Pearl Harbor wciągnął USA do wojny, rekrutacja, wyszkolenie i wyekwipowanie sił amerykańskich nie mogło się odbyć z dnia na dzień – przez cały 1942 i część 1943 główny ciężar walki spoczywał na pozostałych państwach koalicji, głównie ZSRR. W skład dostaw wchodziły głównie czołgi, artyleria, samoloty, ciężarówki, samochody terenowe, sprzęt desantowy. Dostawy te, z początku małe (w 1940: 600 000 karabinów, 800 dział i moździerzy dla Brytyjczyków), z biegiem czasu były coraz większe.
Większość dostaw w ramach "Lend-Lease Act" otrzymała Wielka Brytania (3/5 dostaw), ZSRR (1/5 dostaw), pozostałą 1/5 przyznano innym krajom walczącym z nazistowskimi Niemcami.
Według szacunków rosyjskich historyków do ZSRR wysłano 427 tys. samochodów, 22 tys. samolotów, 13 tys. czołgów, 9 tys. traktorów, 2 tys. lokomotyw, 11 tys. wagonów, 3 mln t benzyny lotniczej, 350 tys. t materiałów wybuchowych, 15 mln par butów, 70 mln m² tkanin ubraniowych, 4 mln opon oraz 200 tys. km drutu telefonicznego. Dostawy 142 tys. t stali, 13,8 tys. t niklu i 16,9 tys. t koncentratu molibdenu pozwoliły ZSRR na wyprodukowanie około 45 tys. czołgów. Pomogły w tym dostawy 38 tys. szt. obrabiarek i tokarek.
Dla porównania w czasie wojny (od II półrocza 1941) produkcja własna ZSRR wyniosła ok. 265,6 tys. samochodów. Produkcja parowozów wynosiła: w 1940 r. – 914 szt., w 1941 r. – 708 szt., w 1942 r. – 9 szt., w 1943 r. – 43 szt., w 1944 r. – 32 szt., w 1945 r. – 8 szt. Produkcja wagonów towarowych w latach 1942–1945 wyniosła 1087 szt.
Dużą pomoc w ramach programu "Lend-Lease" otrzymały także Chiny. Ze względu na trudności transportowe (dzielący je z USA Ocean Spokojny i panowanie Japończyków na morzu), była to przede wszystkim pomoc pieniężna, tak jak 50 mln dolarów pożyczki w 1942 roku, lecz także dostawy sprzętu, które przerzucano drogą birmańską i samolotami transportowymi lecącymi nad Himalajami w ramach jednego z pierwszych w historii mostów powietrznych.
Oprócz ZSRR, Wielkiej Brytanii i Chin, program "Lend-Lease" objął również Wolną Francję, wszystkie dominia brytyjskie, a także pośrednio Polskę (sprzęt wysłany do ZSRR był przekazywany także polskim jednostkom na froncie wschodnim, takim jak 1 i 2 Armia Wojska Polskiego). Polska pozyskała sprzęt wyceniony na kwotę 12,5 miliona dolarów, ale jest to wartość dostaw przekazanych przez ZSRR: amerykańska pomoc przekazywana poprzez Brytyjczyków nie jest w to wliczona.
Całkowita wartość dostaw wyniosła 49 mld USD.
Nawet po pełnym zaangażowaniu militarnym USA w Europie i na Pacyfiku pomoc w ramach "Lend-Lease" była kontynuowana, zapewniając wyposażenie, w tym transportowce Douglas DC-3, co uzupełniało własny wysiłek krajów sojuszniczych w zakresie zaopatrzenia.

</doc>
<doc id="94069" url="https://pl.wikipedia.org/wiki?curid=94069" title="Nikołaj Czanew">
Nikołaj Czanew

Nikołaj Czanew (ur. 1938, zm. 6 października 2004) – bułgarski piłkarz, zawodnik CSKA Sofia.
Karierę rozpoczynał w zespole lokalnego rywala CSKA, Lewskim Sofia. Od 1958 związany z CSKA, do 1969 w barwach tego klubu rozegrał 243 meczów i strzelił 119 goli. Wielokrotnie był kapitanem zespołu, wraz z którym świętował sześciokrotnie mistrzostwo Bułgarii oraz trzy Puchary Bułgarii. W sezonie 1963/1964 strzelił w rozgrywkach ligowych 26 bramek i zdobył koronę króla strzelców ekstraklasy bułgarskiej.
W sezonie 1966/1967 wraz z CSKA dotarł do półfinału Pucharu Europy, gdzie zdobył bramkę w pierwszym meczu półfinałowym z Interem Mediolan na San Siro. Wobec remisowego bilansu (w obu spotkaniach dwumeczu padły wyniki 1:1) do wyłonienia zwycięzcy rywalizacji pomiędzy Interem i CSKA potrzebny był trzeci mecz – Włosi wygrali 1:0 i awansowali do finału, gdzie nie sprostali Celticowi Glasgow.
Czanew wystąpił w 8 meczach reprezentacji narodowej. Po zakończeniu kariery zawodniczej pracował jako trener, prowadził zespoły bułgarskiej ekstraklasy FK Szumen i Bełasica Petrycz oraz juniorów CSKA Sofia.

</doc>
<doc id="94073" url="https://pl.wikipedia.org/wiki?curid=94073" title="DVD-R">
DVD-R

DVD-R – jeden ze standardów jednokrotnego zapisu informacji na nośniku danych, jakim jest dysk optyczny DVD. Umożliwia zapis 4,7 GB (4,38 GiB) danych na jedną stronę nośnika, co w wypadku dysków dwustronnych daje pojemność 9 GB. Kompatybilny z DVD-R standard wielokrotnego zapisu informacji to DVD-RW.
Historia.
Standard DVD-R został wprowadzony jesienią roku 1997 przez firmę Pioneer Corporation. W 1999 roku pojawiły się płyty wielokrotnego zapisu DVD-RW. Aby chronić prawa autorskie, w 2000 roku DVD Forum ustaliło zmodyfikowany standard nazwany „DVD-R for General” (DVD-RG), a dotychczasowy standard nazwano „DVD-R for Authoring” (DVD-RA). Nagrywarki działające w systemie DVD-RG nie mogą nagrywać obszaru płyty odpowiedzialnego za kontrolę praw autorskich, w przeciwieństwie do urządzeń DVD-RA, co uniemożliwia tworzenie dokładnych kopii. Obecnie format DVD-R obsługiwany jest przez ponad 90% odtwarzaczy DVD.
Technologia.
Większą pojemność zapisu dysku DVD-R w stosunku do CD-R uzyskuje się dzięki zmniejszeniu rozmiaru zagłębień (pit) i wypukłości (land). Do zapisu i odczytu używa się lasera o długości fali 650 nm. Dyski tworzone są z dwóch krążków wykonanych z poliwęglanu, klejonych ze sobą w procesie produkcji. Pierwszy z nich zawiera warstwę zapisywalną, pokrytą aluminium i specjalnym barwnikiem, drugi służy tylko zachowaniu stabilności dysku podczas odczytu/zapisu. W dyskach dwustronnych oba krążki zawierają warstwę zapisywalną.
Różnice DVD-R a DVD+R.
Formaty DVD-R oraz DVD+R bardzo nieznacznie różnią się między sobą, choć oba są standardami jednokrotnego zapisu. Sposób użycia jest w obu przypadkach taki sam. Oba rodzaje płyt różnią się też techniką i prędkością nagrywania.
Trzeba być jednak ostrożnym, jeśli chodzi o płyty DVD-R, ponieważ czyste nośniki mają dwa standardy. Ten, którego należy używać, nazywa się „DVD-R do użytku ogólnego”. Ten drugi nosi nazwę „DVD-R do authoringu” i z powodu innego składu nadaje się tylko do masteringu. Ten rodzaj płyt DVD-R nie jest zazwyczaj szeroko dostępny.
1. Pojemność:
2. System adresowania:
3. Częstotliwość pofalowania ścieżki:
4. Przeznaczenie

</doc>
<doc id="94074" url="https://pl.wikipedia.org/wiki?curid=94074" title="Oscar Heisserer">
Oscar Heisserer

Oscar Heisserer (ur. 18 lipca 1914 w Schirrhein, zm. 7 października 2004 w Strasburgu) – francuski piłkarz niemieckiego pochodzenia występujący na pozycji pomocnika, reprezentant Francji w latach 1936–1948, trener piłkarski.
Życiorys.
Występował na boisku na pozycji ofensywnego pomocnika, zdobył opinię jednego z najlepszych piłkarzy pochodzących z Alzacji. Od 1934 był zawodnikiem RC Strasbourg (1937 awans do finału Pucharu Francji), następnie RC Paryż (zdobywca Pucharu Francji 1939, 1940, 1945). 13 grudnia 1936 debiutował w reprezentacji narodowej, w meczu towarzyskim na paryskim Parc des Princes przeciwko Jugosławii. Wystąpił w 24 meczach reprezentacji; zdobył w nich 8 bramek i 7-krotnie pełnił rolę kapitana. Jednym z jego najlepszych występów był mecz z Anglią na Wembley 26 maja 1945, w którym zdobył bramkę (mecz zakończył się remisem 2:2).
W okresie II wojny światowej pomagał Żydom przedostać się przez granicę z okupowanej Francji do Szwajcarii.
Po wojnie powrócił do RC Strasbourg i kontynuował karierę zawodniczą do końca lat 40.; próbował przez krótki czas pracy trenerskiej (m.in. z Olympique Lyon), bez większego powodzenia.

</doc>
<doc id="94075" url="https://pl.wikipedia.org/wiki?curid=94075" title="Krzysztof Opawski">
Krzysztof Opawski

Krzysztof Marek Opawski (ur. 20 sierpnia 1950 w Łodzi, zm. 27 listopada 2013 w Warszawie) – polski ekonomista, polityk, w latach 2004–2005 minister infrastruktury w pierwszym i drugim rządzie Marka Belki.
Życiorys.
Syn Zygmunta i Heleny. Absolwent Uniwersytetu Łódzkiego, na którym uzyskał następnie stopień doktora nauk ekonomicznych. Studiował także w Szwajcarii na Uniwersytecie Zuryskim. Przez osiem lat był pracownikiem Uniwersytetu Łódzkiego (1974–1982). W latach 1983–1993 pracował na stanowisku adiunkta w Instytucie Nauk Ekonomicznych Polskiej Akademii Nauk. W latach 1988–1992 pełnił również funkcję sekretarza naukowego Komitetu Nauk Ekonomicznych PAN.
W okresie 1990–1992 kierował w Krajowej Izbie Gospodarczej oraz w Krajowej Radzie Towarzystw Gospodarczych projektami na rzecz rozwoju prywatnej przedsiębiorczości w Polsce. W latach 1991–1994 był przewodniczącym rady Banku Śląskiego. Od 1994 zawodowo związany z firmą Schroders, w 1996 objął stanowisko prezesa zarządu Schroder Polska (od 2000 działającej jako Schroder Salomon Smith Barney Polska, a od 2003 jako Citigroup Global Markets Polska). W 2002 powołano go na stanowisko przewodniczącego Rady Giełdy Papierów Wartościowych w Warszawie.
2 maja 2004 objął urząd ministra infrastruktury w pierwszym i drugim rządzie Marka Belki, sprawował go do 31 października 2005. 17 grudnia 2007 został przewodniczącym rady nadzorczej Polskich Kolei Państwowych. W 2007 został partnerem w spółce prawa handlowego Saski Partners, zajmującej się doradztwem finansowym.
Odznaczony Krzyżem Kawalerskim Orderu Odrodzenia Polski (2013).
Pochowany na cmentarzu w Wierszach.

</doc>
<doc id="94084" url="https://pl.wikipedia.org/wiki?curid=94084" title="Gryfonik belgijski">
Gryfonik belgijski

Gryfonik belgijski – rasa psów należąca do grupy psów do towarzystwa, zaklasyfikowana do sekcji małych psów belgijskich. Znajduje się w podsekcji gryfoników. Typ dogowaty.
Według klasyfikacji FCI nie podlega próbom pracy.
Pozostałe odmiany tej rasy to:
Jak wszystkie trzy rasy małych psów belgijskich, wywodzi się od psów wykorzystywanych przede wszystkim do łapania myszy i szczurów w stajniach. 
Szata i umaszczenie.
Umaszczenie czarne, czarne podpalane i czarno-brązowe, inne barwy nie są akceptowane.
Gryfonik brukselski różni się od gryfonika belgijskiego umaszczeniem, które jest zawsze rude, rudopłowe lub pszeniczne, z maską czarną lub silnie rozjaśnioną.
Zachowanie i charakter.
Wesoły, przyjacielski gryfonik nie lubi samotności. Cechuje się dużą inteligencją, jest łagodny w stosunku do dzieci, nie wykazuje tendencji do agresji czy dominacji. Ponadto nie należy do ras szczekliwych, jest spokojny, ale lubi zabawę.
Zdrowie i pielęgnacja.
Gryfoniki są psami odpornymi, rasa nie jest obciążona chorobami genetycznymi. Spotykane są przypadki gryfoników żyjących ok. 15. lat. Jak każdy pies o skróconym pysku nie lubi upałów i może występować związane z tym łzawienie oczu. Konieczna jest staranna pielęgnacja oczu oraz silnie zredukowanej kufy. Wymaga trymowania kilka razy w roku, po tym zabiegu pies nie gubi sierści.
Popularność rasy.
Gryfoniki belgijskie nie zyskały dużej popularności. W Polsce występuje kilkadziesiąt osobników tej rasy. Na świecie dość znane są w Rosji, Czechach, Skandynawii oraz Stanach Zjednoczonych.
Obecnie jest kilka hodowli gryfoników w Polsce. Dużą popularność przyniósł rasie film "Lepiej być nie może", gdzie obok Jacka Nicholsona jedną z głównych ról zagrał mały gryfonik brukselski.

</doc>
<doc id="94085" url="https://pl.wikipedia.org/wiki?curid=94085" title="Józef Higersberger">
Józef Higersberger

Józef Higersberger (15 lipca 1856 w Warszawie - 18 maja 1921) – polityk, prawnik, minister sprawiedliwości w gabinetach Jana Kantego Steczkowskiego i Józefa Świeżyńskiego, pierwszy prezes Najwyższej Izby Kontroli Państwa.
Życiorys.
Jego ojciec, także Józef (1817–1896), był rzeczywistym radcą stanu, dyrektorem i wiceprezesem Banku Polskiego.
Ukończył studia na Wydziale Prawa zrusyfikowanego Cesarskiego Uniwersytetu Warszawskiego, pracował jako adwokat w Warszawie, był radcą prawnym Towarzystwa Kredytowego Ziemskiego oraz przewodniczącym Koła Prawników Warszawskich. Latem 1915 mianowany przez władze niemieckie prezesem Sądu Okręgowego w Warszawie.
Był członkiem Rady Departamentu Sprawiedliwości przy Tymczasowej Radzie Stanu; w 1917 został prezesem Sądu Apelacyjnego w Lublinie, następnie Sądu Apelacyjnego w Warszawie.
Od 4 lutego do 4 listopada 1918 był ministrem sprawiedliwości w rządzie Jana Kantego Steczkowskiego (oraz jego tymczasowych następców - Stanisława Dzierzbickiego, Jana Kucharzewskiego i dwukrotnie Bohdana Broniewskiego) i krótkotrwałym rządzie Józefa Świeżyńskiego. 19 lutego 1919 został prezesem nowo utworzonej Najwyższej Izby Kontroli Państwa, położył zasługi w pierwszych latach istnienia urzędu oraz w pracach nad ustawą o izbie, której uchwalenia nie dożył. Zmarł jako prezes NIKP w 1921, jego następcą został Jan Żarnowski.
Spoczywa na cmentarzu Powązkowskim w Warszawie (kwatera 15, rząd 3, grób 12).

</doc>
<doc id="94086" url="https://pl.wikipedia.org/wiki?curid=94086" title="Čerťák HS205">
Čerťák HS205



</doc>
<doc id="94088" url="https://pl.wikipedia.org/wiki?curid=94088" title="Orlinek (skocznia narciarska)">
Orlinek (skocznia narciarska)

Orlinek im. Stanisława Marusarza – normalna skocznia narciarska w Karpaczu o rozmiarze HS-94m.
Historia.
Pierwsza skocznia narciarska w Karpaczu powstała w 1912 roku i nosiła nazwę Schneekoppenschanze. W czasie swojego istnienia była dwukrotnie powiększana, jej ostatni rekord ustanowił Niemiec Karl-Heinz Breiter w 1938 roku, osiągając 45,5 metra. Po zakończeniu działań wojennych na pobliskim terenie została zbudowana, pod kierownictwem Stanisława Marusarza, nowa skocznia, której nazwa „Orlinek” odwoływała się do istniejącej w Karpaczu w latach 1945-1946 Szkoły Orląt. Obiekt ten istniał do roku 1962, kiedy to wieża najazdowa zawaliła się wskutek wichury. Skocznia została odbudowana w roku 1978. Powstał wtedy zupełnie nowy najazd o metalowej konstrukcji z punktem konstrukcyjnym na 73. metrze. W roku 2000, w związku z zaplanowanymi na kolejny rok mistrzostwami świata juniorów w narciarstwie klasycznym, Orlinek został gruntownie zmodernizowany. Skocznia została powiększona (punkt „K” 85 m), ponadto zamontowana została winda dla zawodników i nowe stanowiska dla sędziów.
Na przełomie stycznia i lutego 2001 roku skocznia Orlinek była areną zmagań najlepszych młodych skoczków i kombinatorów norweskich. W rozegranym 1 lutego konkursie drużynowym skoków zwyciężyła reprezentacja Finlandii, pokonując Austriaków i Niemców. Dwa dni później odbyła się rywalizacja indywidualna w której triumfował Veli-Matti Lindström przed Manuelem Fettnerem i Florianem Lieglem.
Od czasu ostatniej przebudowy skocznia często gościła zawodników startujących w Pucharze Kontynentalnym w kombinacji norweskiej (ostatni raz w sezonie 2009/2010), w 2004 roku na Orlinku odbyły się mistrzostwa Polski w skokach narciarskich, podczas których Adam Małysz uzyskał rekordową odległość – 94,5 metra. Od sezonu 2009/2010 na skoczni nie odbyły się żadne zawody. W roku 2011 zlikwidowana została sekcja skoków narciarskich klubu sportowego w Karpaczu, co oddaliło możliwość zmiany tego stanu rzeczy.
W sezonie letnim wieża skoczni wykorzystywana jest jako centrum sportów ekstremalnych (skoki na bungee, zjazdy na linie) i punkt widokowy, natomiast zeskok, zalany w dolnej części, niszczeje.

</doc>
<doc id="94090" url="https://pl.wikipedia.org/wiki?curid=94090" title="Krzysztof Pater">
Krzysztof Pater

Krzysztof Jerzy Pater (ur. 9 grudnia 1961 w Olsztynie) – polski ekonomista, urzędnik państwowy, ekspert i doradca w sprawach polityki społecznej, polityk, nauczyciel akademicki, menedżer i instruktor harcerski. W 2004 minister polityki społecznej, od 2022 przewodniczący ZHP.
Życiorys.
Ukończył w 1986 studia na Wydziale Handlu Zagranicznego Szkoły Głównej Planowania i Statystyki w Warszawie.
Od 1986 do 1994 był zatrudniony w Ministerstwie Współpracy Gospodarczej z Zagranicą. W 1994 otrzymał licencję maklera papierów wartościowych. Do 1996 pełnił funkcję doradcy ministra w Ministerstwie Przekształceń Własnościowych. Później do 1997 pracował jako radca ministra w Ministerstwie Skarbu Państwa. Był jednym z autorów koncepcji reformy polskiego systemu emerytalnego, odpowiadał za przygotowanie szczegółowych rozwiązań w zakresie II i III filara systemu. W latach 1997–1998 zajmował stanowisko zastępcy dyrektora Biura Pełnomocnika Rządu do Spraw Reformy Zabezpieczenia Społecznego w Ministerstwie Pracy i Polityki Społecznej. Następnie przez rok był wiceprezesem zarządu Powszechnego Towarzystwa Emerytalnego PKO/Handlowy. Prowadził działalność doradczą w zakresie polityki społecznej, wykładał też w Wyższej Szkole Ubezpieczeń i Bankowości w Warszawie.
W listopadzie 2001 został powołany na podsekretarza stanu w Ministerstwie Pracy i Polityki Społecznej. Od stycznia 2003 zajmował tożsame stanowisko w Ministerstwie Gospodarki, Pracy i Polityki Społecznej. Od 18 lutego 2004, po odejściu wiceminister Jolanty Banach, zajmował stanowisko sekretarza stanu i pełnomocnika rządu do spraw osób niepełnosprawnych. 2 maja 2004 objął urząd ministra polityki społecznej w pierwszym rządzie Marka Belki, był nim również w drugim gabinecie tego premiera. Zakończył urzędowanie 24 listopada 2004.
Opracował autorską koncepcję, a następnie odpowiadał za wdrożenie systemu indywidualnych kont emerytalnych (IKE).
W wyborach parlamentarnych w 2005 bez powodzenia kandydował z ramienia Komitetu Wyborczego Wyborców „Niezależni Wyborcy” do Senatu z okręgu warszawskiego. Pełnił funkcję przewodniczącego krajowego sądu partyjnego SLD. W 2006 został członkiem Europejskiego Komitetu Ekonomiczno-Społecznego, w którym pełnił m.in. funkcję przewodniczącego Sekcji ds. Unii Gospodarczej i Walutowej oraz Spójności Gospodarczej i Społecznej (2008–2010), a także funkcję przewodniczącego Centrum Monitorowania Rynku Pracy (2010–2013 i 2018–2020).
Od 2006 powoływany na stałego doradcę komisji sejmowych: Komisji Polityki Społecznej w V kadencji, Komisji Polityki Społecznej i Rodziny w kadencji VI i VII, Komisji do Spraw Petycji w kadencji VIII i IX. Zajął się także prowadzeniem działalności doradczej i badawczej w zakresie polityki społecznej i rynku pracy.
Działa w Związku Harcerstwa Polskiego, jest harcmistrzem. W latach 1989–1991 i ponownie w okresie 2006–2010 był wiceprzewodniczącym Rady Chorągwi Stołecznej ZHP, w latach 1989–1990 pełnił funkcję członka Rady Naczelnej ZHP, a od 1990 do 1997 – wiceprzewodniczącego Centralnej Komisji Rewizyjnej ZHP. W latach 1997–2001 był wiceprzewodniczącym ZHP, natomiast w okresie 2001–2005 członkiem Naczelnego Sądu Harcerskiego ZHP. Ponownie wybrany do NSH ZHP w 2017, objął funkcję jego przewodniczącego.
W maju 2022 na 42. Zjeździe ZHP został wybrany na przewodniczącego ZHP (był wówczas jedynym zgłoszonym kandydatem).
Odznaczenia i wyróżnienia.
W 2005, "za zasługi w pracy wychowawczej z dziećmi i młodzieżą", został odznaczony przez prezydenta Aleksandra Kwaśniewskiego Złotym Krzyżem Zasługi.
Wyróżniony Złotym Krzyżem „Za Zasługi dla ZHP”. Za wprowadzenie indywidualnych kont emerytalnych (IKE) czasopismo „BusinessWeek” wyróżniło go „Portfelem Roku 2004”.

</doc>
<doc id="94092" url="https://pl.wikipedia.org/wiki?curid=94092" title="Władysław Wróblewski">
Władysław Wróblewski

 
Władysław Wróblewski (ur. 21 marca 1875 w Krakowie, zm. 19 sierpnia 1951 w Łodzi) – polski prawnik, szef Biura Prezydialnego Rady Ministrów, tymczasowy szef rządu (1918), prezes Banku Polskiego, profesor Uniwersytetu Łódzkiego.
Życiorys.
Był synem Wincentego (1831–1892), oficera powstańczej partii powstania styczniowego i Walerii z Bossowskich; miał dwóch braci i siostrę: Stanisława (1868–1938), działacza państwowego i prawnika, Wincentego (1871–1942), doktora medycyny, autora licznych prac z dziedziny bakteriologii oraz Marię.
Ukończył studia na Wydziale Prawa Uniwersytetu Jagiellońskiego, gdzie w 1897 uzyskał stopień doktora. W latach 1900–1912 w służbie cywilnej, początkowo we Lwowie jako urzędnik C.k. Namiestnictwa Galicyjskiego, od 1910 jako przedstawiciel Namiestnictwa w Starostwie w Krakowie; w 1912 na urlopie. W 1911 zawarł ślub z pianistką Zofią Obtułowicz, absolwentką Konserwatorium we Lwowie. Małżonkowie mieli trójkę dzieci: Ferdynanda, Marię i Adama, który zginął w KL Auschwitz. Po habilitacji, w latach 1908–1918 był docentem nauki administracji i prawa administracyjnego na Uniwersytecie Jagiellońskim. W 1917 zrezygnował z oferowanej profesury i po przenosinach do Warszawy podjął pracę w Prezydium Rady Regencyjnej. Od 19 stycznia 1918 pełnił funkcję szefa Biura Prezydjalnego Rady Ministrów Królestwa Polskiego. W dniach 4–17 listopada 1918 kierował prowizorium rządowym Królestwa Polskiego oraz Ministerstwem Spraw Zagranicznych. Przy rządzie Jędrzeja Moraczewskiego Szef Biura Prezydjalnego Rady Ministrów w randze podsekretarza stanu. Przewodniczył delegacji polskiej do przejęcia prowincji pruskiej w 1919, a następnie w 1920 był wiceprzewodniczącym polskiej delegacji pokojowej w Mińsku. Od 15 marca 1921 do 9 listopada 1922 był posłem RP w Londynie, a od 10 listopada 1922 do 13 października 1925 posłem RP w Waszyngtonie. Podczas pobytu w Stanach Zjednoczonych, zaproszony przez Stefana Mierzwę, został przewodniczącym komitetu stypendialnego nowo powstałej Fundacji Kościuszkowskiej, a poważanie, jakim się cieszył wśród Polonii, pomogło w zbiórce funduszy na pierwsze stypendia. Po zamachu majowym w 1926 na krótko został odsunięty od spraw publicznych i zajmował się dziennikarstwem, będąc m.in. redaktorem naczelnym „Gazety Poznańskiej i Pomorskiej”. W latach 1929–1936 był prezesem Banku Polskiego. W 1937 przeszedł na emeryturę, jednocześnie podejmując pracę w Szkole Nauk Politycznych w Warszawie, którą kontynuował do wybuchu wojny w 1939. Lata okupacji spędził w Warszawie. Po wybuchu powstania warszawskiego (1944) został deportowany do obozu przejściowego w Pruszkowie. Po wojnie został objęty zakazem powrotu do Warszawy i zamieszkał w Łodzi, gdzie został jednym z twórców powstającego Uniwersytetu Łódzkiego, podejmując pracę jako pierwszy kierownik Katedry Nauki o Państwie i Prawa Państwowego na ówczesnym Wydziale Prawno-Ekonomicznym.
Jako szef Prezydium Rady Ministrów był najprawdopodobniej autorem wydanego przez Biuro Konstytucyjne Prezydium Rady Ministrów tzw. „projektu francuskiego” konstytucji polskiej, który stał się pierwowzorem konstytucji marcowej.
Pochowany na cmentarzu Starym pw. św. Józefa w Łodzi (kwatera 27, rząd 7, nr 27).

</doc>
<doc id="94093" url="https://pl.wikipedia.org/wiki?curid=94093" title="Ruka International Ski Stadium">
Ruka International Ski Stadium



</doc>
<doc id="94097" url="https://pl.wikipedia.org/wiki?curid=94097" title="Helen Doron">
Helen Doron

Helen Doron – brytyjska specjalistka w zakresie językoznawstwa i nauczania języka angielskiego, absolwentka studiów z dziedziny językoznawstwa i filologii francuskiej.
Życiorys.
Urodziła się 5 listopada 1955 roku w Wielkiej Brytanii. W 1977 uzyskała tytuł licencjata ("bachelor", BA) na uniwersytecie Reading z lingwistyki i języka francuskiego, następnie tytuł magisterski (MA) z lingwistyki. Wykładała język angielski na uniwersytecie w Poitiers we Francji.
Jest autorką tzw. metody "Helen Doron Early English" (HDEE) - sposobu uczenia języka angielskiego małych dzieci (w wieku od 1 roku do 14 lat). Pełny cykl nauki wynosi 9 lat - odbywa się ona z pominięciem ojczystego języka (przez pierwszych sześć lat wyłącznie poprzez zabawę, reagowanie na proste polecenia, słuchanie piosenek i mówienie; trzy kolejne lata wprowadzają już czytanie i pisanie w języku angielskim). Dzieci uczą się w małych 4–8 -osobowych grupach, pod kierunkiem specjalnie przeszkolonych nauczycieli. Nauczyciel stosujący metodę HDEE musi prezentować wysoki poziom merytoryczny, jeśli chodzi o wymowę i operowanie językiem, gdyż dziecko uczy się początkowo wyłącznie przez naśladownictwo.
Metoda HDEE jest popularna w krajach europejskich, m.in. w Polsce, Niemczech, Włoszech i Austrii a także na innych kontynentach. W Polsce stosowana od 1999 roku.

</doc>
<doc id="94098" url="https://pl.wikipedia.org/wiki?curid=94098" title="Tadeusz Rechniewski">
Tadeusz Rechniewski

Tadeusz Rechniewski ps. „Oskar”, „Tarski” (ur. 2 kwietnia 1862 w Petersburgu, zm. 21 lipca 1916 w Warszawie) – polski działacz socjalistyczny i oświatowy.
Posiadał wykształcenie prawnicze. Od 1880 działał w organizacji o nazwie Gmina Socjalistów Polskich. W 1882 znalazł się wśród założycieli I Proletariatu. Należał do członków Komitetu Centralnego tej partii. wziął ślub z Witoldą Karpowiczówną, tydzień później zostali obydwoje aresztowani w trakcie podróży z Kijowa do Warszawy. W 1885 na procesie 29 proletariatczyków został skazany na 14 lat katorgi. Po odbyciu kary powrócił do działalności politycznej. Od 1906 związał się z Polską Partią Socjalistyczną, następnie z PPS-Lewicą, w której to organizacji był od 1909 członkiem Centralnego Komitetu Robotniczego. Z ramienia PPS-Lewicy pełnił funkcję sekretarza Komitetu Naukowego utworzonego w 1905 roku Uniwersytetu dla Wszystkich. W latach 1906–1914 działał również jako redaktor pism socjalistycznych, m.in. czasopisma „Wiedza” – nieoficjalnego organu Uniwersytetu dla Wszystkich; legalnego pisma socjalistycznego wydawanego w Wilnie. W 1915 był jednym ze współzałożycieli Uniwersytetu Ludowego w Warszawie oraz opowiadającego się za niepodległością Polski klubu Plenum.
Zmarł 21 lipca 1916 w Warszawie. Uroczystości pogrzebowe rozpoczęły się 23 lipca w kaplicy Szpitala Dzieciątka Jezus.
Spoczywa wraz z żoną na cmentarzu Powązkowskim w Warszawie (kw. 106–VI–1).

</doc>
<doc id="94099" url="https://pl.wikipedia.org/wiki?curid=94099" title="PZL.18">
PZL.18

PZL.18 (PZL-18) – projekt wodnosamolotu torpedowego opracowywany w latach 1929–1932 w Państwowych Zakładach Lotniczych.
Historia.
Pod koniec lat 20. XX wieku polska Marynarka Wojenna zainteresowały się możliwością użycia wodnosamolotów bojowych. Jednym z projektów PZL mającym zaspokoić te oczekiwania był projekt wodnosamolotu torpedowego PZL.18. Projekt nie wzbudził zainteresowania wojska i został zarzucony.
Służba w lotnictwie.
Samolot ten nigdy nie wyszedł poza fazę projektu i tym samym nigdy nie służył w lotnictwie.
Opis techniczny.
Całkowicie metalowy górnopłat wolnonośny z kadłubem dwubelkowym. Podwozie samolotu stanowiły metalowe wielokomorowe pływaki, wsparte goleniami o skrzydło a zastrzałami o kadłub. Usterzenie pionowe podwójne. Wspólna kabina pilota i obserwatora otwarta, osłonięta wiatrochronem. Ruchome stanowiska strzeleckie umieszczono z tyłu, z przodu i od spodu kadłuba. Samolot mógł zabierać jedną lub dwie torpedy umieszczone jedna nad drugą w komorze, w spodniej części kadłuba.

</doc>
<doc id="94100" url="https://pl.wikipedia.org/wiki?curid=94100" title="PZL-18">
PZL-18



</doc>
<doc id="94102" url="https://pl.wikipedia.org/wiki?curid=94102" title="Dualizm ontologiczny">
Dualizm ontologiczny

Dualizm co do substancji, dualizm ontologiczny – obok monizmu i pluralizmu, jedno z głównych stanowisk ontologicznych co do głównych klas substancji. Wyróżnia dwie: ciało (materię, substancję fizyczną) i ducha (substancję duchową).
Dualizm zakłada, że istnieją zarówno substancje duchowe, jak i substancje cielesne. W sensie ontologicznym dualizm przeciwstawia się więc kierunkom monistycznym: materializmowi, spirytualizmowi, monizmowi właściwemu i immanentnemu. Według dualizmu ciała są podłożem zjawisk fizycznych, dusze są podłożem zjawisk znanych nam z doświadczenia wewnętrznego (myślenie, cierpienie, radość, itp.).

</doc>
<doc id="94103" url="https://pl.wikipedia.org/wiki?curid=94103" title="Pokład działowy">
Pokład działowy

Pokład działowy, pokład bateryjny – element konstrukcji dawnych okrętów. Był to pokład, na którym umieszczone były działa, strzelające w kierunku na obie burty, tworzące baterię burtową. Na pokładzie tym ustawiano także działa strzelające w kierunku rufy. 
Pokłady działowe ciągnęły się zwykle przez większość długości okrętu, a poszczególne działa nie były oddzielone od siebie przegrodami. Większa część pokładu działowego zajęta była przez artylerię, często znajdował się na nim również kambuz i kabestan. Lufy dział wystawały na zewnątrz burt przez zamykane furty działowe (ambrazury). Pokład działowy był zakryty od góry pokładem górnym lub kolejnymi pokładami działowymi, pokłady te przy tym nie były wysokie. Na deskach pokładu działowego, pomiędzy działami spali artylerzyści, młodsi marynarze i żołnierze piechoty morskiej.
Wraz ze wzrostem wielkości okrętów, zwiększano liczbę dział i pokładów działowych. Już na większych galeonach (jak np. „Vasa”) stosowano dwa zakryte pokłady działowe. Na okrętach liniowych stosowano dwa, a następnie trzy pokłady działowe, a jeden pokład działowy na fregatach. Oprócz zakrytych pokładów działowych, lżejsze działa umieszczano ponadto na odkrytym pokładzie górnym i w nadbudówkach. 
Obok każdego działa stawiano z reguły kubeł ze zwiniętym lontem wolnotlącym, a przy furtach znajdowała się półka na kule armatnie. Pakunki z prochem oraz dodatkowa amunicja była transportowana przez odpowiedzialnych za to magazynierów ze składu amunicji i prochowni.
Pokłady działowe w takim rozumieniu zanikły wraz z zaprzestaniem umieszczania artylerii w bateriach burtowych. Chociaż od połowy XIX wieku do początku XX wieku nadal w konstrukcji okrętów można było wyodrębnić pokłady, na których zgrupowane były działa w kazamatach, lecz pokłady te miały też inne funkcje, były dzielone przedziałami i działa nie zajmowały większości ich długości i szerokości.

</doc>
<doc id="94108" url="https://pl.wikipedia.org/wiki?curid=94108" title="Stefan Aleksander Okrzeja">
Stefan Aleksander Okrzeja

Stefan Aleksander Okrzeja ps. „Witold”, „Ernest” (ur. 3 kwietnia 1886 we wsi Dębe, zm. 21 lipca 1905 w Warszawie) – robotnik, członek PPS i Organizacji Bojowej PPS, działacz niepodległościowy i socjalistyczny. Schwytany przez policję w trakcie zamachu na cyrkuł policyjny na Pradze. Akcja ta była elementem zamachu OB PPS na oberpolicmajstra Karla Nolkena. Okrzeja został skazany na śmierć i powieszony na stokach Cytadeli Warszawskiej. Po śmierci stał się symbolem walk rewolucyjnych i niepodległościowych.
Dzieciństwo.
Stefan Okrzeja urodził się w rodzinie Walentego Okrzei, stróża drogowego lat 26, i Heleny z Cieślińskich, mającej lat 20 (zm. 1949), w wiosce Dębe.
Wkrótce po jego urodzeniu rodzice przenieśli się do Warszawy. Zamieszkali na Pradze przy ulicy Wołowej 30. W wieku 10 lat wstąpił do dwuklasowej szkoły miejskiej, którą ukończył z odznaczeniem. Następnie uczęszczał na dodatkowe lekcje i komplety. Z powodu ciężkich warunków materialnych rodziców musiał podjąć pracę. Malował kwiaty na naczyniach emaliowanych w emalierni „Labor” na Pradze. Po konflikcie z majstrem przeniósł się jako ślusarz do fabryki naczyń emaliowanych „Wulkan” przy ulicy Namiestnikowskiej.
Prawdopodobnie w 1904 r. został członkiem dzielnicy praskiej Polskiej Partii Socjalistycznej, przyjmując pseudonim „Witold”. Do pracy w PPS wciągnął go między innymi Józef Elżanowski, nauczyciel dyrektor praskiego gimnazjum. W tym czasie uczestniczył w zajęciach kół edukacyjnych. Zajęcia polityczne prowadzili Józef Kwiatek, Antoni Brzozowski, zajęcia z przyrody Wiesław Malinowski, z historii Jan Cynarski. W swoich wspomnieniach Jan Cynarski wskazywał Okrzeję jako najbardziej wyróżniającego się podopiecznego.
Z inicjatywy Bolesława Bergera „Kuroki”, został również członkiem nowo powstających grup bojowych PPS – Kół Bojowych Samoobrony Robotniczej, zwanych również „oddziałami technicznymi”, których zadaniem było rozklejanie odezw, dostarczanie do fabryk „bibuły”, urządzanie drobnych demonstracji, bicie kijami zanadto natrętnych szpicli.
W obronie Marcina Kasprzaka.
2 sierpnia 1904 Warszawski Komitet Robotniczy PPS podjął akcję w obronie aresztowanego Marcina Kasprzaka. 3 sierpnia 1904 odbyła się demonstracja PPS w Alejach Ujazdowskich. Stefan Okrzeja wzniósł czerwony sztandar z napisem „Precz z sądami wojennymi – PPS”. Znajdująca się w pogotowiu policja zaatakowała i rozbiła demonstrantów. Okrzeja zdołał zwinąć sztandar i uciec. Został członkiem Warszawskiego Komitetu Robotniczego PPS.
28 października 1904 jako chorąży na czele swojej grupy występował w masowej antywojennej demonstracji na Lesznie. Demonstracja została niezwykle brutalnie rozpędzona przez policję i wojsko. Okrzeję dotkliwie pobito i poraniono. Wydarzenia te stały się zarzewiem zorganizowania demonstracji zbrojnej.
Na warszawskiej konferencji PPS z udziałem stu delegatów (znanej pod nazwą „konferencji stu”) pod kierownictwem Józefa Kwiatka, Wacława Jankowskiego i Wacława Komorowskiego postanowiono odpowiedzieć na ataki carskiej policji z bronią w ręku. Broń (38 rewolwerów) przemycił z zagranicy Walery Sławek, jeden z przywódców przyszłej Organizacji Spiskowo-Bojowej PPS.
Na placu Grzybowskim.
13 listopada 1904 na placu Grzybowskim w Warszawie doszło do pierwszego od 1863 zbrojnego starcia z oddziałami wojska rosyjskiego. Trzon organizacyjny demonstracji, do której wezwała Polska Partia Socjalistyczna, stanowiła grupa około 60 członków grup bojowców PPS Bolesława Bergera, z których kilkunastu posiadało broń. Na demonstrację przybyło wiele tysięcy osób. Po wyjściu tłumu z kościoła chorąży Stefan Okrzeja wyciągnął w górę sztandar z napisem „PPS. Precz z wojną i caratem! Niech żyje Wolny Polski Lud!”. Gdy do sztandaru ruszyła policja, Okrzeja wraz z innymi otworzył ogień, co rozpoczęło strzelaninę. W zamieszaniu bojowcom udało się przemaszerować do ul. Świętokrzyskiej, a następnie Marszałkowskiej, i zbiec pościgowi.
W lutym 1905 wraz z Bronisławem Żukowskim na rozkaz Bolesława Beregera „Kurokiego” miał przeprowadzić zamach na generał-gubernatora warszawskiego Michaiła Czertkowa. Zamach miał odbyć się na Dworcu Wiedeńskim w trakcie wyjazdu na kurację zagraniczną. Akcja nie odbyła się jednak z uwagi na wstrzymanie wyjazdu gubernatora z powodu choroby.
Kilka dni później został wraz z Żukowskim wyznaczony przez Aleksandra Prystora „Katajama” do organizowania pierwszych struktur Organizacji Spiskowo-Bojowej PPS. Powstały dwie grupy bojowe. Grupa kierowana przez Bronisława Żukowskiego „Harakiri” wybrana z dzielnic „Wolska”, „Jerozolimska”, Mokotowska” i Dolna” składała się z siedmiu osób. W oddziale Okrzei „Ernesta”, wybranym z dzielnic „Praga” i „Powązki”, znaleźli się Stanisław Zieliński „Sewer”, Kazimierz Dobrowolski „Kazik”, Szloma Eksztajn „Chłop” i NN. Po zorganizowaniu grup jej członkowie wycofali się całkowicie z działalności agitacyjnej i podjęli szkolenia z bronią.
Pierwszą akcją bojową oddziału Okrzei, na polecenie Centralnego Komitetu Robotniczego, był zamach na stójkowego Szarapa w fabryce „Labor”. Akcja nie powiodła się. Mimo że „Kazik” i Sewer” strzelali z paru kroków, zaś Szarap dostał kulę w skroń – przeżył. Kolejnym celem oddziału był generał Nowosilcow. Jednak pomimo licznych zasadzek Okrzei na Agrykoli nie udało się go spotkać.
Zamach na oberpolicmajstra Nolkena.
Najważniejszą i ostatnią akcją bojową Stefana Okrzei był udział w głośnym zamachu na znienawidzonego przez ludność Warszawy oberpolicmajstra płk. barona . 26 marca 1905 oddział OB PPS podzielił się na dwie grupy. Ta pod dowództwem Okrzei miała rzucić bombę na VII cyrkuł policji na Pradze (ul. Wileńska 9), by spowodować przybycie Nolkena na miejsce zamachu. Druga grupa pod dowództwem Bronisława Żukowskiego i Aleksandra Prystora miała zaatakować Nolkena. Akcja nie powiodła się – siedzący w powozie oberpolicmajster odbił ręką rzuconą przez bojowca bombę, toteż w efekcie eksplozji został ciężko ranny, ale przeżył.
Okrzeja natomiast, nie mając odpowiedniego doświadczenia, rzucił bombę na cyrkuł ze zbyt małej odległości, przez co sam został ranny i ogłuszony. W efekcie stracił orientację i zamiast do bramy skręcił w podwórze. Zaatakowany przez rewirowego, ostrzeliwał się, raniąc śmiertelnie policjanta. Schwytany, został pobity do nieprzytomności.
Skazany na śmierć.
Okrzeja został uwięziony w X Pawilonie Cytadeli Warszawskiej. Po aresztowaniu Okrzei odbyły się demonstracje robotnicze w jego obronie. 13 czerwca 1905 Stefan Okrzeja stanął przed Wojskowym Sądem Okręgowym w Warszawie. W tym dniu Polska Partia Socjalistyczna wezwała do strajku powszechnego w Warszawie. Okrzeja został oskarżony o to, że:
Obrońcą Okrzei na prośbę matki był znany adwokat Stanisław Patek.
Wyrokiem sądu 23 czerwca 1905 został skazany na pozbawienie praw i karę śmierci przez powieszenie. Sąd zwrócił się jednocześnie do generał-gubernatora warszawskiego Konstantina Maksimowicza z prośbą o złagodzenie kary. Wniosek nie został uwzględniony. Wyrok wykonano 21 lipca 1905 roku na stokach Cytadeli. Straconego pochowano ukradkiem w nieznanym miejscu.
Rodzina.
Stefan miał siedmioro rodzeństwa: trzy siostry i czterech braci. Imię Stefan nadano również jego urodzonemu w 1907 bratu Stefanowi Stanisławowi, porucznikowi pilotowi poległemu we wrześniu 1939. Brat Władysław (1897-1919) zginął w wieku 22 lat jako plutonowy podchorąży w czasie wojny polsko-bolszewickiej; brat Michał (1899-1942), robotnik, jako żołnierz walczył we wrześniu 1939, a w bitwie pod Garwolinem został ciężko ranny i zmarł w szpitalu. Brat Wacław (1891-1955) w wieku 17 lat był aresztowany przez carską policję i zesłany, powrócił do Polski. W 1944 uczestniczył w Powstaniu Warszawskim ps. „Stefan” w I plutonie Zgrupowanie Użyteczności Publicznej WSOP Warszawska elektrownia Mejska. Po upadku Powiśla pracował w pionie elektryczym Delegatury Rządu w Śródmieściu.
Siostry: Kazimiera Mieszczanek (1888-1976), Marta Czarniecka (1895-1976) oraz Jadwiga Strzelbiecka (1904-1996) – działaczka PPS w latach 90., członek Rady Naczelnej PPS.
Ojciec Okrzei jako kolejarz po wybuchu I wojny światowej w 1914 został ewakuowany w głąb Rosji i tam wkrótce zmarł. Matka Okrzei zmarła 10 listopada 1949 w Warszawie.
Upamiętnienie.
Okrzeja wszedł do panteonu narodowych bohaterów jeszcze w czasie rewolucji 1905. Dzień 21 lipca 1906, który przypadał w sobotę, ogłoszono „Dniem Okrzei”. Warszawski komitet robotniczy PPS wydał w pierwszą rocznicę jego stracenia odezwę „Do wszystkich robotników warszawskich”, w której wzywał do udziału w rocznicowych uroczystościach. Dzielnicowe organizacje PPS zorganizowały dwadzieścia kilka zgromadzeń robotniczych w Warszawie. Podobne obchody odbyły się 5 listopada 1916, gdzie pod Cytadelą przemawiali Tomasz Arciszewski i Norbert Barlicki.
Był już wówczas bohaterem ludowych ballad śpiewanych na Pradze:
W okresie II Rzeczypospolitej.
Od 1925 roku imię Okrzei nosiła organizacja dzielnicowa PPS na Pradze. Jak wspominał jej działacz Bronisław Lipiński:
W 1930 roku Okrzeja został pośmiertnie odznaczony przez prezydenta Ignacego Mościckiego orderem Odrodzenia Polski III klasy "za wybitną, ofiarną pracę dla Niepodległości w szeregach Organizacji Bojowej PPS" oraz 19 grudnia 1930 r. Krzyżem Niepodległości z Mieczami. W tym samym roku odsłonięto pamiątkową tablicę przy ul. Czerwonego Krzyża (siedziba Związku Zawodowego Kolejarzy) w Warszawie. Odsłonięcia tablicy dokonał Tomasz Arciszewski. Na tablicy zapisano: 
W okresie wojny.
W czasie okupacji niemieckiej w Polsce jego imię nosił m.in. III Batalion OW PPS walczący w trakcie powstania warszawskiego na Woli (istniała tam również barykada im. Stefana Okrzei), utworzona w trakcie powstania warszawskiego 28 Dywizja Piechoty Armii Krajowej oraz 1 batalion rezerwowego pułku piechoty „Restauracja” 106 Dywizji Piechoty AK dowodzony przez ppor. Apoloniusza Józefowicza.

</doc>
<doc id="94110" url="https://pl.wikipedia.org/wiki?curid=94110" title="Kąt Brewstera">
Kąt Brewstera

Kąt Brewstera – kąt padania światła na powierzchnię dielektryka, przy którym promień odbity jest całkowicie spolaryzowany liniowo. Prawo dotyczące polaryzacji światła odbitego sformułował sir David Brewster (1781–1868).
Gdy na granicę ośrodków przezroczystych pada światło niespolaryzowane pod takim kątem, że promień odbity i załamany tworzą kąt prosty, to światło odbite jest całkowicie spolaryzowane. Kierunek pola elektrycznego światła odbitego jest prostopadły do płaszczyzny padania (tutaj płaszczyzny rysunku). Polaryzacja ta w optyce zwana jest prostopadłą i oznaczana S (lub inaczej TE – "transverse electric"). Promień załamany jest natomiast spolaryzowany częściowo.
Zjawisko to wykorzystuje się do polaryzacji światła przez odbicie oraz do bezodbiciowego przechodzenia światła spolaryzowanego w elementach optycznych zwanych "okienkami Brewstera", stosowanych często w laserach.
Wyprowadzenie wzoru.
Warunek Brewstera można zapisać:
Z prawa Snelliusa:
oraz warunku równości kątów formula_3 (kąt padania równy jest kątowi odbicia) po przekształceniu:
z powyższego wynika wzór na tangens kąta Brewstera, będący ilościowym zapisem prawa Brewstera:
Wytłumaczenie zjawiska.
W myśl fizyki klasycznej, światło jest falą elektromagnetyczną. Fala ta padając na ośrodek pobudza w nim elektrony do drgań. W przypadku ośrodków nieaktywnych optycznie, drganie elektronów odbywa się w kierunku drgań wektora elektrycznego fali elektromagnetycznej. Kierunek ten jest prostopadły do kierunku ruchu fali. Pobudzony elektron wypromieniowuje energię, ale nie może jej wypromieniować w kierunku równoległym do drgań. Dlatego, gdy promień odbity ma kierunek prostopadły do promienia załamanego, to w świetle odbitym nie może być światła, które ma kierunek drgań pola elektrycznego równoległy do kierunku promieniowania załamanego. Oznacza to, że światło odbite pod kątem Brewstera nie może zawierać światła, którego pole elektryczne drga w płaszczyźnie odbicia.

</doc>
<doc id="94111" url="https://pl.wikipedia.org/wiki?curid=94111" title="Iluminator (zawód)">
Iluminator (zawód)

Iluminator – średniowieczny artysta-rzemieślnik, malarz nanoszący na karty kodeksów lub książek stosunkowo proste ozdoby zwane iluminacjami. Termin odnoszący się zasadniczo do osoby przyozdabiającej rękopisy lub druki, a nie zajmującej się bogatszymi, figuralnymi dekoracjami lub ilustracjami, którymi zajmował się raczej malarz miniaturzysta. Prace iluminatora obejmowały głównie zdobienie inicjałów i dekoracyjne obramienia stron, z czasem łączące się z pracą miniaturzysty. Dlatego też w potocznym znaczeniu terminy iluminatora i miniaturzysty bywają ze sobą utożsamiane.
Najokazalsze iluminacje najważniejszych dzieł sporządzano farbą złotą ("codex aureus"), srebrną ("codex argenteus") bądź purpurową ("codex purpureus").
Niektórzy iluminatorzy (często i miniaturzyści) średniowieczni:

</doc>
<doc id="94114" url="https://pl.wikipedia.org/wiki?curid=94114" title="Porto-Novo">
Porto-Novo

Porto-Novo – miasto w południowo-wschodnim Beninie, konstytucyjna stolica tego państwa oraz ośrodek administracyjny departamentu Ouémé. Położone jest nad laguną Porto-Novo przy Zatoce Gwinejskiej, około 20 km na północny wschód od Kotonu, największego miasta kraju. W spisie ludności z 11 maja 2013 roku liczyło 264 320 mieszkańców. 
Charakterystyka.
Miasto pełni głównie funkcje administracyjne. Jest ośrodkiem handlowym regionu uprawy palmy oleistej i kokosowej. Dominuje tu przemysł spożywczy (głównie olejarski), mydlarski, ponadto dobrze rozwinięte są drobna metalurgia i rzemiosło. W mieście działa port rybacki. Porto-Novo połączone jest linią kolejową z portem w Kotonu. W mieście znajduje się biblioteka narodowa. 
Historia.
W XVI wieku miasto było portugalską faktorią handlową. Od końca XVII wieku było stolicą samodzielnego państewka ludu Fon, podbitego w pierwszej połowie XVIII wieku przez Dahomej. W 1883 roku zostało zajęte przez Francuzów, a rok później zostało ustanowione stolicą francuskiej kolonii Dahomej. Około 1923 roku przeniesiono stolicę z Abomey do Porto-Novo. Od 1960 roku jest stolicą niepodległego Beninu.
Klimat.
Średnia dzienna temperatura nie waha się znacznie w ciągu roku – od 25,6°C w sierpniu do 28,9°C w marcu. Średnia liczba dni z opadami jest najwyższa w czerwcu (15 dni), a najniższa w styczniu (1 dzień). 
Demografia.
W 2013 roku populacja miasta liczyła 264 320 mieszkańców. W porównaniu z 2002 rokiem rosła ona średnio o 1,5% rocznie. 

</doc>
<doc id="94115" url="https://pl.wikipedia.org/wiki?curid=94115" title="Kotonu">
Kotonu

Kotonu (fr. "Cotonou") – miasto w południowym Beninie, w departamencie Littoral. Położone jest pomiędzy Zatoką Gwinejską na południu, a jeziorem Nokoué na północy, przy ujściu rzeki Ouémé. W spisie ludności z 11 maja 2013 roku liczyło 679 012 mieszkańców. Pod względem liczby ludności jest największym miastem kraju, jego głównym ośrodkiem gospodarczym i portem morskim. Kotonu jest także siedzibą parlamentu, ministerstw i Sądu Najwyższego Beninu. 
Charakterystyka.
Miasto jest głównym ośrodkiem gospodarczym kraju. Dominuje tu przemysł spożywczy (olejarnie, browar, przetwórnie owoców), włókienniczy, drzewny, cementowy oraz chemiczny. W Kotonu montowane są samochody i motocykle. Miasto posiada połączenie kolejowe ze stolicą kraju, Porto-Novo, a także ze środkową częścią państwa oraz z Togo i Nigerią. W Kotonu działa międzynarodowy port lotniczy. W 1970 roku w mieście założono uniwersytet. W Kotonu mieści się konsulat Rzeczypospolitej Polskiej. 
Historia.
Kotonu powstało w pierwszej połowie XIX wieku na miejscu osady rybackiej. Miasto stało się ośrodkiem nielegalnego handlu niewolnikami. W 1890 roku zostało zajęte przez Francuzów, którzy włączyli je w 1894 roku w skład kolonii Dahomej. 
Sport.
W Kotonu siedzibę ma ASPAC FC, klub piłkarski, występujący w Moovligue 1.

</doc>
<doc id="94116" url="https://pl.wikipedia.org/wiki?curid=94116" title="Dwójłomność">
Dwójłomność

Dwójłomność – zdolność ośrodków optycznych do podwójnego załamywania światła (rozdwojenia promienia świetlnego). Substancje, dla których zjawisko zachodzi, nazywamy substancjami dwójłomnymi.
Zjawisko dwójłomności odkrył w 1669 roku Rasmus Bartholin, a wyjaśnił Augustin J. Fresnel w pierwszej połowie XIX wieku. Dwójłomność wykazuje wiele substancji krystalicznych, niemal wszystkie ciekłe kryształy (poza tzw. fazą błękitną (ang. "blue phase")). Przykładami substancji dwójłomnych mogą być kryształy rutylu i kalcytu.
Miarą dwójłomności jest różnica między współczynnikiem załamania promienia nadzwyczajnego formula_1 a współczynnikiem załamania promienia zwyczajnego formula_2
Wyjaśnienie.
Zjawisko to wynika z faktu, że substancja jest anizotropowa, co oznacza, że współczynniki przenikalności elektrycznej ε i wynikająca z niego prędkość światła, a co za tym idzie współczynnik załamania światła, w krysztale zależy od kierunku drgań pola elektrycznego fali elektromagnetycznej (polaryzacji fali).
W krysztale takim istnieje oś optyczna. Jest to kierunek, w którym biegnące światło nie rozdziela się na dwa promienie, ponieważ prędkość światła poruszającego się w tym kierunku nie zależy od kierunku polaryzacji. Kierunek tej osi nie zależy od kształtu kryształu. Istnieją kryształy jedno- i dwuosiowe.
Wprowadza się pojęcie: płaszczyzna główna kryształu. Jest to płaszczyzna przechodząca przez dany promień światła i przecinającą go oś optyczną. Innymi słowy jest to płaszczyzna wyznaczona przez dwie proste – zawierającą promień światła oraz oś optyczną. Na schematach jest to płaszczyzna rysunku.
Układ krystalograficzny determinuje optyczne własności substancji. Kryształy trygonalne, tetragonalne i heksagonalne są optycznie jednoosiowe. Kryształy trójskośne, jednoskośne i rombowe są optycznie dwuosiowe. Dla układu regularnego kryształ jest optycznie izotropowy, prędkość fal we wszystkich kierunkach w krysztale jest jednakowa.
Przyczyny mikroskopowe.
Istnienie dwójłomności (osi optycznej) w krysztale wynika z jednakowego kierunku ustawienia jego anizotropowych cząsteczek. Cząsteczki takiego kryształu mają zazwyczaj wydłużony kształt i ułożone są regularnie. Oś optyczna jest kierunkiem osi symetrii tych cząsteczek.
Zjawisko dwójłomności może się także pojawić pod wpływem czynników zewnętrznych, jak pole elektryczne (elektrooptyczne zjawisko Kerra) w tym również pole elektryczne samych fotonów (optyczne zjawisko Kerra), pole magnetyczne (zjawisko Faradaya, zjawisko Cottona-Moutona). Wynika to z faktu, że anizotropowe cząsteczki nie są ułożone regularnie, ale mogą posiadać ładunki na swoich końcach (są dipolami), wtedy pod wpływem zewnętrznego pola elektrycznego układają się tak, aby ich momenty dipolowe były równolegle do niego. Zjawisko to wykorzystywane jest w ekranach LCD. Nieuszeregowane cząsteczki mogą być także uporządkowane pod wpływem ściskania lub rozciągania materiału (tak jak pozwijane nitki prostują się, kiedy są rozciągane).
Promień zwyczajny i nadzwyczajny.
W krysztale jednoosiowym podczas załamania promień wchodzący do kryształu rozdziela się na dwa. Jeden z nich to promień zwyczajny, spełnia on prawo Snelliusa, leży w płaszczyźnie padania, oznaczany jest symbolem formula_4 (ang. "ordinary"). Dla tego promienia kierunek drgań pola elektrycznego jest prostopadły do jego płaszczyzny głównej.
Drugi promień to promień nadzwyczajny. Nazywa się go tak, bo w ogólności nie spełnia on prawa Snelliusa, oznacza się go przez formula_5 (fr. "extraordinaire"). Promień ten nie musi leżeć w płaszczyźnie padania. Co więcej – może się załamać nawet wówczas, gdy promień pada prostopadle do powierzchni kryształu. To w jaki sposób zmieni on kierunek przy takim padaniu, zależy od kierunku osi optycznej w krysztale. Nie załamie się, jeśli oś optyczna jest prostopadła lub równoległa do powierzchni, na którą pada promień. Dla promienia nadzwyczajnego kierunek drgań pola elektrycznego jest równoległy do jego płaszczyzny głównej. Warto zauważyć, że ponieważ płaszczyzny główne obu promieni mogą być inne, polaryzacje obu promieni nie muszą być do siebie prostopadłe.
W krysztale dwuosiowym oba promienie zachowują się jak promienie nadzwyczajne.
Zasada Huygensa a dwójłomność.
Zasada Huygensa jest spełniona w krysztale dwójłomnym jednoosiowym, z tym, że dla promieni nadzwyczajnych punkty nie emitują fal kulistych, ale fale elipsoidalne. Jest to elipsoida z osią symetrii wyznaczoną przez oś optyczną przechodzącą przez emitujący punkt. Wynika to z faktu, że prędkość promienia nadzwyczajnego jest różna w różnych kierunkach. Dla promienia zwyczajnego jest taka sama we wszystkich kierunkach, emitowana jest więc fala kulista. Jeśli prędkość światła promienia nadzwyczajnego wzdłuż prostej prostopadłej do osi optycznej jest mniejsza od prędkości światła promienia zwyczajnego, to kryształ taki nazywa się optycznie dodatnim. Widać, że wtedy współczynniki załamania promienia nadzwyczajnego spełniają warunek: formula_1 jest większy od współczynnika promienia zwyczajnego formula_7 Jeśli ta prędkość jest większa, kryształ jest optycznie ujemny, a formula_1 jest nie większe niż formula_7
Dzięki zasadzie Huygensa widać też, dlaczego prawo Snelliusa nie jest spełnione dla promienia nadzwyczajnego i dlaczego promień może się załamać, padając prostopadle na powierzchnię kryształu.
Dla kryształu dwuosiowego emitowane są elipsoidy o trzech różnych osiach, dla których podaje się trzy różne współczynnik załamania (dwa wzdłuż obu osi i jeden dla kierunku prostopadłego do nich).
Wyprowadzenie z równań Maxwella.
Najogólniej dwójłomność można określić przyjmując, że współczynnik przenikalności elektrycznej i współczynnik załamania światła są tensorami.
Bazą są tu wektory własne, co nie zmniejsza ogólności równań
Rozważmy rozchodzenie się w takim ośrodku fali płaskiej:
gdzie formula_12 promień wektora wodzącego, a formula_13 to czas. Wtedy wektor falowy formula_14 i pulsacja fali formula_15 muszą spełnić równania Maxwella
gdzie formula_18 to prędkość światła w próżni. Podstawienie równania (2) do 3a-b prowadzi do następujących warunków:
Aby znaleźć dozwolone wartości formula_21 podstawiamy formula_22 i rozpisujemy wektory formula_23 i formula_14 w bazie formula_25
Wtedy równanie 4a rozkłada się na układ równań:
Będzie on miał rozwiązanie jeśli wyznacznik macierzy będzie równy zero:
Po przekształceniu:
Dla kryształów jednoosiowych, gdzie formula_33 i formula_34 można to równania przekształcić do:
Pierwsza część równania definiuje sferę – tak rozchodzi się promień normalny, druga część to elipsoida – tak rozchodzi się promień nadzwyczajny.
Dla substancji dwuosiowych równanie (7) nie może być przekształcone w taki sposób i opisuje bardziej skomplikowaną parę powierzchni.
Przykłady substancji dwójłomnych.
Dane dla światła o długości fali około 590 nm (okolice światła żółtego),
Zastosowanie.
Zjawisko znajduje zastosowanie w produkcji materiałów polaryzujących (np. pryzmatu Nicola), między innymi półfalówek, ćwierćfalówek i ekranów LCD. Dwójłomność odgrywa także dużą rolę w optyce nieliniowej (może być wywołana poprzez duże natężenie światła).
Szczególne miejsce zajmują dwójłomne światłowody, zarówno klasyczne jak fotoniczne. Spośród klasycznych najczęściej stosuje się włókna z eliptycznym płaszczem lub rdzeniem oraz światłowody typu PANDA lub Bow-tie. W przypadku światłowodów fotonicznych (HB-PCF) Photonic crystal fiber najczęściej anizotropię optyczną uzyskuje się przez odpowiednią konstrukcję komórki podstawowej płaszcza fotonicznego, dobór kształtu rdzenia oraz kształtu włókna. Światłowody o własnościach polaryzacyjnych stosowane są w czujnikach naprężeń, skrętu, ciśnienia i temperatury. Dobrym przykładem może być zawierający odcinek światłowodu dwójłomnego interferometr Sagnaca wykorzystywany zarówno w telekomunikacji, jak i w sensoryce światłowodowej [6].
Dwójłomność minerałów ma zasadniczy wpływ (obok grubości preparatu) na ich barwy interferencyjne obserwowane w tzw. płytkach cienkich (preparatach mikroskopowych o grubości 0,02 mm, wykorzystywanych przez geologów i petrologów). Określenie rodzaju barw interferencyjnych i dwójłomności umożliwia identyfikację minerałów w płytkach cienkich.

</doc>
<doc id="94119" url="https://pl.wikipedia.org/wiki?curid=94119" title="Sid Meier">
Sid Meier

Sid Meier, właśc. Sidney K. Meier (ur. 24 lutego 1954 w Sarnii) – kanadyjski programista i projektant gier komputerowych. . Dyrektor kreatywny w firmie Firaxis Games, której jest współzałożycielem.
Kariera.
W roku 1982 wraz z Billem Stealeyem założył firmę MicroProse. Podczas pracy w MicroProse Meier stworzył najbardziej znaną z jego gier, "Civilization", choć osobiście zaprojektował tylko pierwszą odsłonę serii. Po wykupieniu firmy przez Spectrum HoloBytes i cięciach w kadrze, które w poszukiwaniu oszczędności zastosował nowy właściciel, Meier opuścił MicroProse i w 1996 roku wraz z Jeffem Briggsem założył Firaxis Games. Obecnie Firaxis zajmuje się kontynuowaniem serii rozpoczętych przez Sida Meiera i tworzy nowe części bądź remaki jego tytułów, np. "Civilization IV" czy "Sid Meier’s Pirates!".
W roku 1996 wraz z Jeffem Briggsem pozyskał patent na system komponowania i syntezy muzyki w czasie rzeczywistym, wykorzystany w produkcie o nazwie C.P.U. Bach.
W roku 1999, Sid Meier jako drugi człowiek został uhonorowany członkostwem w "Galerii Sław Akademii Nauk i Sztuk Interaktywnych" (ang.: "Academy of Interactive Arts and Sciences"), zasiadając tam obok Shigeru Miyamoto z firmy Nintendo.
Meier nie zawsze jest głównym projektantem gier sygnowanych jego nazwiskiem. Na przykład głównym projektantem "Civilization II", "Sid Meier’s Alpha Centauri" i "Colonization" był Brian Reynolds, Jeff Briggs był odpowiedzialny za "Civilization III", a Soren Johnson projektował "Sid Meier’s Civilization IV".
Meier w roku 2000 pracował z zespołem nad grą o tematyce związanej z dinozaurami, jednak 24 stycznia 2001 roku na blogu z zapiskami z postępów produkcji pojawiła się informacja, że projekt zawieszono. Pomimo prób z różnymi podejściami do mechaniki rozgrywki (turowej i czasu rzeczywistego), Meier stwierdził, że nie odnalazł rozwiązania dającego wystarczającą przyjemność z gry. W sierpniu 2005 powiedział: „"Byliśmy nieustannie zajęci robieniem innych gier w przeciągu kilku ostatnich lat, więc gra z dinozaurami pozostaje na półce. Niemniej bardzo podoba mi się ten pomysł i chciałbym nad tym przysiąść, gdy tylko znajdę trochę czasu."”
W styczniu 2008 CMP Game Group ogłosiła, że Sid Meier na Games Developers Conference otrzyma nagrodę "Lifetime Achievement Award".
Życie prywatne.
Meier obecnie mieszka w Cockeysville w stanie Maryland ze swoją żoną Susan i synem Ryanem. Małżonkę poznał w miejscowym Luterańskim Kościele Wiary, gdzie oboje śpiewali w kościelnym chórze.

</doc>
<doc id="94120" url="https://pl.wikipedia.org/wiki?curid=94120" title="Telefoniczne numery kierunkowe w Polsce">
Telefoniczne numery kierunkowe w Polsce



</doc>
<doc id="94121" url="https://pl.wikipedia.org/wiki?curid=94121" title="Tel Awiw-Jafa">
Tel Awiw-Jafa

Tel Awiw-Jafa (, trl. "Tel Awiw-Jafo", trb. "Tel Awiw-Jafo"; trl. "Tall Abīb-Yāfā", trb. "Tall Abib-Jafa"), zwyczajowo nazywane Tel Awiw – drugie pod względem wielkości miasto Izraela. Miasto jest położone w Dystrykcie Tel Awiwu na nadmorskiej równinie Szaron leżącej nad Morzem Śródziemnym. Tel Awiw zajmuje powierzchnię 51,8 km², będąc największym i najludniejszym miastem obszaru metropolitalnego Gusz Dan. Miasto jest zarządzane przez władze miejskie Tel Awiwu-Jafy, na czele których stoi burmistrz Ron Chuldaj.
Tel Awiw został założony w 1909 na peryferiach starożytnego portu morskiego Jafa (hebr. יָפוֹ; arab. يافا). Duże tempo rozwoju Tel Awiwu bardzo szybko pozostawiło Jafę z tyłu, która wyraźnie zatrzymała się w arabskiej przeszłości. W dwa lata po powstaniu państwa Izrael, w 1950 Tel Awiw i Jafa zostały połączone w jedno miasto. Choć stolicą proklamowaną przez Izrael jest Jerozolima, to ONZ nie uznaje tego faktu, dlatego większość ambasad mieści się w Tel Awiwie. Zespół miejski Białego Miasta Tel Awiwu został umieszczony w 2003 na liście światowego dziedzictwa UNESCO, jako największe na świecie skupisko budynków modernistycznych.
W grudniu 2017 prezydent Stanów Zjednoczonych, Donald Trump, oficjalnie uznał Jerozolimę za stolicę Izraela i wydał Departamentowi Stanu polecenie rozpoczęcia procedury przenoszenia amerykańskiej ambasady do tego miasta z Tel Awiwu, na mocy uchwalonej w 1995 ustawy o ambasadzie w Jerozolimie.
Tel Awiw jest sklasyfikowany jako metropolia globalna. Jest jednym z największych centrów technologicznych i najbogatszym miastem Izraela, swoje siedziby mają tu Giełda Papierów Wartościowych oraz wiele ośrodków badawczo-rozwojowych międzynarodowych spółek. Miejskie plaże, bary, kawiarnie, ekskluzywne sklepy i kosmopolityczny styl życia sprawiły, że Tel Awiw jest popularnym celem krajowych i zagranicznych wycieczek. Miasto posiada reputację „śródziemnomorskiej metropolii, która nigdy nie zasypia”. Jest finansową stolicą państwa, centrum biznesu i głównym ośrodkiem kultury. Aglomeracja miejska Tel Awiwu jest drugą pod względem wielkości gospodarką Bliskiego Wschodu i w rankingu największych metropolii na świecie opublikowanym w 2008 przez magazyn „"Foreign Policy"” zajęła 42. miejsce. Jest to również najdroższe miasto w regionie, a 17. najdroższe miasto na świecie.
Położenie.
Tel Awiw jest położony na kontynencie azjatyckim, na wschodnim wybrzeżu Morza Śródziemnego . Miasto leży na nadmorskiej równinie Szaron, na historycznej drodze lądowej łączącej Europę, Azję i Afrykę.
Z powodu rozwoju Tel Awiwu i obszaru metropolitalnego Gusz Dan nie istnieją wyraźne granice pomiędzy Tel Awiwem a Jafą oraz pozostałymi dzielnicami miasta. Tel Awiw jest położony w odległości 60 km na północny zachód od Jerozolimy i 90 km na południe od Hajfy. Graniczy od północy z Herclijją, z północnego wschodu z Ramat ha-Szaron, od wschodu z Ramat Ganem i Giwatajim, od południa z Holonem i Bat Jam.
Podział administracyjny.
Tel Awiw jest podzielony na dziewięć regionów, które powstały w sposób naturalny na przestrzeni dziejów miasta. Najstarszą częścią jest portowe miasto Jafa, z którego narodził się Tel Awiw. Stare miasto Jafy jest tradycyjnie zamieszkane przez znaczny procent ludności arabskiej, jednak trwają wysiłki podniesienia statusu tej części miasta poprzez zachęcanie do zamieszkania tutaj populacji o wyższym wykształceniu. Podobne procesy występują w sąsiedniej dzielnicy Newe Cedek (hebr. נווה צדק; pol. "Dom Sprawiedliwości"), która była najstarszą żydowską dzielnicą Jafy. Tuż obok, w południowej części miasta, jest dzielnica Florentin. W północnej części miasta znajduje się region Ramat Awiw (hebr. רמת אביב), w którym powstały luksusowe osiedla mieszkaniowe oraz wybudowano nową siedzibę Uniwersytetu Tel Awiwu. W XXI wieku trwała rozbudowa tego obszaru, który w niedalekiej przyszłości wchłonie teren wycofywanego z eksploatacji port lotniczy Tel Awiw-Sede Dow. Obszar nazywany Ha-Kirja (hebr. הקריה) jest siedzibą dowództwa Sił Obronnych Izraela oraz dużą bazą wojskową.
Podział Tel Awiwu na dzielnice i będące w nich osiedla mieszkaniowe:
Środowisko naturalne.
Gleba.
Miasto powstało na nadmorskich wydmach i stosunkowo mało żyznych gruntach, położonych na północ od portu morskiego Jafa. Podczas rozbudowy Tel Awiwu teren został wyrównany i obecnie obszar miasta jest płaski, nie ma tutaj żadnych większych różnic wysokości.
Wody.
Najważniejszą cechą geograficzną jest brzeg morski oraz ujście rzeki Jarkon. Rzeka jest niestety mocno zanieczyszczona i obowiązuje na niej zakaz pływania i łowienia ryb.
Przyroda.
Władze miejskie prowadzą politykę przyjazną dla środowiska i realizują liczne projekty na rzecz tworzenia terenów zielonych, parków i ogrodów, pośrodku których wytyczono liczne trakty piesze. Ogółem w mieście znajduje się 250 ogrodów i zielonych placów zabaw, 22 bulwary, 128 zagajników i 6 parków. Planowanie terenów zielonych stało się najwyższym priorytetem urbanistów. Założyciele Tel Awiwu planowali stworzenie „miasta ogrodu”, co nie powiodło się z powodu zbyt szybkiego wzrostu miasta, jednak tereny zielone są uwzględniane we wszystkich generalnych planach rozbudowy.
Zasadniczą rolę w tym procesie odegrał prof Patrick Geddes, który w kwietniu 1925 przedstawił plan rozwoju północnej części Tel Awiwu. Przedstawił on plan otwartych zielonych przestrzeni, który przez wiele lat pozostawał jedynie na papierze. Obecnie w miejscu tym, wzdłuż brzegów rzeki Jarkon, rozciąga się największy park miejski Park ha-Jarkon (hebr. פארק הירקון, "Park HaYarkon"), który odwiedza 16 milionów gości rocznie. Teren parku obejmuje sześć mniejszych ogrodów: Gan HaBanim ("Ogród Pamięci Poległych Żołnierzy"), Gan Nifga’ei HaTeror ("Ogród Pamięci Ofiar Terroru"), Gan HaSlaim ("Ogród Skalny"), Gan HaKaktusim ("Ogród Kaktusów"), Gan HaGazum ("Ogród Dostosowany") i Gan HaTropi (Ogród Tropikalny). Na tym obszarze urządzono liczne obiekty sportowe, ogrody botaniczne, ptaszarnię, park wodny, jezioro zaporowe i dwa miejsca do koncertów na powietrzu. Ogród skalny jest jednym z największych tego typu ogrodów na świecie. Odzwierciedla on bogactwo geologiczne Izraela. Na powierzchni 10 akrów umieszczono ponad 3,5 tys. gatunków roślin, w tym 6 akrów kaktusów. Ogród Tropikalny to 5 akrów zacienionych palmami, przy których rozciąga się niewielkie jezioro. Wytworzył się tutaj wyjątkowy mikroklimat, bardzo korzystny dla rozwoju paproci, storczyków i winorośli. Wzdłuż całego parku przepływa rzeka Jarkon.
Klimat.
Tel Awiw ma klimat śródziemnomorski, który charakteryzuje się długimi suchymi latami oraz bardzo łagodnymi i deszczowymi zimami. Średnia temperatura latem wynosi 26 °C, a zimą 12 °C (średnia z lat 1988–2000). Największe opady deszczu występują pomiędzy październikiem a kwietniem. Suma rocznych opadów atmosferycznych wynosi 530 mm.
Demografia.
Zgodnie z danymi Izraelskiego Centrum Danych Statystycznych w 2009 roku w mieście żyło 393,2 tys. mieszkańców, w tym 91,4% Żydów i 4,2% Arabów (3,3% muzułmanów i 0,9% chrześcijan). Powierzchnia miasta obejmuje 51,8 km², co przy obecnej liczbie mieszkańców daje gęstość zaludnienia równą 7592 osób na 1 km². Ocenia się, że w mieście żyje około 50 tys. niezarejestrowanych zagranicznych robotników. Jako że jest miastem wielokulturowym, w obrębie jego granic jest używanych wiele języków – hebrajski, rosyjski, francuski, hiszpański, tajski, arabski, angielski, polski i inne. Pomimo tej wielkiej różnorodności kulturowej w Tel Awiwie w porównaniu z innymi zachodnimi miastami jest niski poziom przestępczości.
Zgodnie z informacjami władz miejskich poziom bezrobocia w Tel Awiwie wynosi 6,9%, a przeciętny dochód jest 20% wyższy od średniej krajowej. Poziom edukacji jest powyżej średniej krajowej: 64,4% uczniów kontynuuje naukę na studiach wyższych.
Struktura płci i wieku mieszkańców Tel Awiwu według danych z 31 grudnia 2008
Wykres liczby ludności miasta Tel Awiw na przestrzeni lat:
Historia.
Starożytny port Jafa (znany w starożytności również jako Joppa) wielokrotnie zmieniał swoich właścicieli na przestrzeni wieków. Badania archeologiczne prowadzone w latach 1955–1974 wydobyły na światło dzienne wieże i bramy miejskie pochodzące ze środkowej epoki brązu. Dalsze wykopaliska prowadzone po 1997 pomogły dokładniej określić datę pochodzenia wcześniejszych odkryć. Odkryto również pozostałości murów obronnych pochodzących z późnej epoki brązu oraz świątynię przypisywaną Ludom Morza, która powstała w epoce żelaza. Odkryte zostały także pozostałości budynków z czasów egipskich, perskich i hellenistycznych.
Pierwsze wzmianki o mieście występują w listach z 1470 p.n.e. relacjonujących podbój egipskiego faraona Totmesa III. Również Biblia kilkakrotnie wspomina o Jafie jako porcie, z którego wypłynął prorok Jonasz, udając się do Tarszisz. Miasto leżało na granicy ziem należących do pokolenia Dan i było wykorzystywane jako port, do którego król Salomon sprowadzał drzewo z Libanu do budowy Świątyni Jerozolimskiej. Jafa służyła jako port morski przez 4 tys. lat.
W 1099 chrześcijańskie wojska I wyprawy krzyżowej, dowodzone przez Gotfryda z Bouillon, zdobyły Jafę, która stała się miastem portowym Królestwa Jerozolimskiego. Jako Hrabstwo Jafy miasto szybko stało się ważnym portem na głównej drodze morskiej prowadzącej do Królestwa Jerozolimy. W 1192 Jafa została zdobyta przez muzułmańskie wojska Saladyna, ale bardzo szybko odbił ją Ryszard I Lwie Serce, który rozbudował fortyfikacje obronne miasta. Dominacja krzyżowców skończyła się w 1268, kiedy sułtan Bajbars zdobył miasto i zniszczył jego mury obronne oraz port. W XVI wieku Jafa została zajęta przez Turków Osmańskich i była rządzona jako wieś należąca do Sanjak Gazy (część Prowincji Syrii). W 1799 miasto zdobył Napoleon Bonaparte, który rozkazał zabić mieszkańców Jafy. Następnie epidemia dżumy zdziesiątkowała pozostałą populację.
Na początku XVIII wieku władze tureckie interweniowały, by zmniejszyć napaści Beduinów i zwiększyć ochronę portu w Jafie. Przyczyniło się to do rozwoju Jafy jako ośrodka miejskiego. Rzeczywisty rozwój nastąpił w XIX wieku, gdy populacja miasta wzrosła z 2,5 tys. w 1806 do 17 tys. mieszkańców w 1886. Miasto wzbogaciło się na handlu jedwabiem i pomarańczami z Europą. W 1870, aby umożliwić dalszy rozwój miasta, zburzono mury obronne i wieże. Do lat 30. pozostał zachowany mur morski (wysoki na 2,5 metra), który przebudowały władze brytyjskie podczas remontu portu.
Po 1860 do nielicznej sefardyjskiej społeczności żydowskiej w Jafie dołączyli Żydzi przybyli z Maroka oraz niewielka liczba europejskich Żydów aszkenazyjskich. W ten sposób przed 1882 żydowska populacja w Jafie wzrosła do 1,5 tys. osób. Po 1881 wraz z początkiem pierwszej aliji (lata 1881–1903) wzrosła liczba aszkenazyjskich Żydów w mieście. Większość nowych imigrantów przyjeżdżała do Palestyny pobudzona ideami syjonizmu. Zgodnie ze swoją pionierską ideologią zakładali gospodarstwa rolnicze i zajmowali się uprawą roli. Część z nich podjęła decyzję o osiedleniu się na piaszczystych wydmach na północ od Jafy. Ten początek osadnictwa żydowskiego na tej ziemi charakteryzował się powstaniem dzielnicy Newe Cedek, wybudowanej przez Żydów aszkenazyjskich w latach 1887–1896.
Gdy w 1904 rozpoczęła się druga alija, grupa żydowskich imigrantów postanowiła w 1906 założyć nową podmiejską dzielnicę na peryferiach Jafy. Celem było zbudowanie „w zdrowym środowisku żydowskiego centrum miejskiego, które powstałoby zgodnie z planami, estetyką i współczesną higieną”. W 1908 zakupiono 5 ha wydm na północny wschód od Jafy, na których powstało osiedle mieszkaniowe Ahuzat Bayit. 11 kwietnia 1909 powstało drugie osiedle Nahalat Binyamin. W ciągu roku założono główne ulice, wybudowano sieć wodociągową oraz 66 domów. Przydzielono także działkę budowlaną dla nowego budynku liceum hebrajskiego w Herzlija, które zostało założone w 1906 w Jafie. 21 maja 1910 dla nowego osiedla przyjęto oficjalnie nazwę Tel Awiw.
Nowa osada bardzo szybko się rozrastała i w 1914 Tel Awiw zajmował już ponad 100 ha, na których istniało kilka nowych osiedli mieszkaniowych. Pomyślny rozwój został przerwany w kwietniu 1917, gdy podczas I wojny światowej władze tureckie wydaliły Żydów z Jafy. Podczas działań wojennych pod koniec 1917 na teren Palestyny wkroczyły wojska brytyjskie, które rozbiły Turków i zajęły całą prowincję. W 1920 utworzyli oni Brytyjski Mandat Palestyny. Brytyjskie władze usiłowały utrzymywać w Palestynie spokój, jednak bardzo szybko zaczęły narastać tarcia polityczne pomiędzy Żydami a Arabami. 1 maja 1921 doszło do zamieszek w Jafie, kiedy to arabski tłum zaatakował żydowskich mieszkańców. Podczas rozruchów zginęło 47 Żydów i 48 Arabów, a rannych zostało 146 Żydów i 73 Arabów. Zamieszki te sprawiły, że wielu Żydów opuściło wówczas Jafę i przeprowadziło się do Tel Awiwu, którego populacja wzrosła z 2 tys. w 1920 do 34 tys. w 1925.
W 1925 Patrick Geddes stworzył generalny plan rozbudowy miasta, oparty na strukturze nowoczesnych tras komunikacyjnych i zielonych bulwarów. Plan przyjęła w 1925 Rada Miejska pod przewodnictwem Meira Dizengoffa. Korzystny rozwój miasta trwał do 1926. W latach 1927–1930 Tel Awiw ucierpiał z powodu światowego kryzysu gospodarczego. Jednocześnie rodziło się życie kulturalne, pobudzone do rozwoju przez powstanie w 1931 teatrów Habima i Ohel. W 1934 Tel Awiw otrzymał prawa miejskie.
Populacja miasta gwałtownie wzrosła podczas Piątej Aliji, gdy wielu Żydów uciekało z Europy po dojściu nazistów do władzy w Niemczech. Wielu z nich osiedliło się w Tel Awiwie, zwiększając jego populację do 150 tys. w 1937 (w porównaniu w Jafie żyło wówczas 69 tys. mieszkańców). Strajk arabskich dokerów w Jafie, a następnie arabskie rozruchy 1936–1939 w Palestynie, doprowadziły do wybudowania w 1938 nowego portu morskiego i portu lotniczego w Tel Awiwie. W ten sposób Tel Awiw zyskał niezależność od pobliskiej Jafy. Miasto rozwijało się jako samodzielne centrum handlowo-biznesowe.
Wielu pochodzących z Niemiec żydowskich architektów kształciło się na uczelni artystycznej Bauhaus (powstał w niej styl architektoniczny nazywany modernizmem), którą w 1933 zamknęli naziści. Niektórzy z tych architektów, w tym Arje Szaron, przyjechali do Palestyny i przystosowali poglądy modernizmu do lokalnych warunków, tworząc największe na świecie skupisko budynków wybudowanych w tym stylu. Zespół miejski Białego Miasta Tel Awiwu został umieszczony w 2003 na Liście światowego dziedzictwa UNESCO, jako największe na świecie skupisko budynków modernistycznych.
Podczas II wojny światowej w lipcu 1940 Tel Awiw stał się celem włoskich bombardowań lotniczych. Podczas bombardowania w dniu 9 września 1940 w mieście zginęło 107 osób.
29 listopada 1947 roku Zgromadzenie Ogólne Organizacji Narodów Zjednoczonych przyjęło "rezolucję nr 181" w sprawie podziału Palestyny. W myśl tej rezolucji Tel Awiw (230 tys. mieszkańców) miał wejść do państwa żydowskiego, natomiast Jafa (101 tys. mieszkańców) do państwa arabskiego, jednak Arabowie odrzucili plan ONZ i wybuchła wojna domowa w Palestynie.
Na przełomie 1947 i 1948 nieustannie rosło napięcie na granicy pomiędzy Tel Awiwem a Jafą. Położone na przedmieściach Jafy żydowskie domy były ostrzeliwane przez arabskich strzelców wyborowych, prowadzących ogień z minaretu w Meczecie Hassan Bek. W odpowiedzi żydowskie organizacje militarne Hagana i Irgun rozpoczęły oblężenie Jafy. W rezultacie od kwietnia 1948 arabscy mieszkańcy zaczęli opuszczać miasto i gdy 14 maja Jafę zajęły izraelskie wojska, w mieście pozostawali jedynie nieliczni Arabowie.
Przed ogłoszeniem 14 maja 1948 w Tel Awiwie Deklaracji Niepodległości Państwa Izraela populacja miasta doszła do ponad 200 tys. mieszkańców. Podczas wojny izraelsko-arabskiej 1948 przez osiem miesięcy, od maja do grudnia 1948, Tel Awiw był oficjalną stolicą Izraela. Następnie stolicę państwa przeniesiono do Jerozolimy (w 1980 Izraelczycy oficjalnie ogłosili zjednoczenie Jerozolimy jako stolicy państwa Izraela), jednak większość zagranicznych ambasad pozostała w Tel Awiwie.
W kwietniu 1949 nastąpiło połączenie Tel Awiwu z Jafą w jedną aglomerację, do której włączono także opuszczone podczas wojny wsie arabskie al-Shaykh Muwannis, Jammasin i Sumail. Powierzchnia Tel Awiwu wzrosła wówczas do 42 km². W 1949 wystawiono także pomnik 60 założycieli Tel Awiwu.
W latach 60. wyburzono część starej zabudowy miasta i wybudowano pierwsze drapacze chmur w kraju. Znalazł się wśród nich "Shalom Meir Tower" (34 piętra, wysokość 142 metrów), który pozostawał najwyższym budynkiem Izraela do 1999. Populacja miasta na początku lat 60. wzrosła do 390 tys., co stanowiło 16% ogółu mieszkańców kraju. Następnie nastąpił długi okres zastoju w rozwoju Tel Awiwu i pod koniec lat 80. miasto posiadało starzejącą się populację w wielkości 317 tys. mieszkańców. Wysokie ceny nieruchomości zniechęciły młode rodziny do osiedlania się w mieście i wypychały je poza miasto.
W tym samym czasie władze miejskie rozpoczęły realizację projektów zmierzających do podniesienia statusu biednych dzielnic położonych w południowej części Tel Awiwu. Odnowiono także stary port na północy. Przy prowadzeniu wszystkich prac chroniono modernistyczną zabytkową zabudowę Tel Awiwu. Dzięki tym wysiłkom w połowie lat 90. zatrzymano spadek populacji. W znacznej mierze było to zasługą dużej fali imigrantów z krajów dawnego Związku Radzieckiego. Równocześnie Tel Awiw rozwinął się jako wielka aglomeracja miejska z drapaczami chmur, nowoczesnymi biurowcami i centrami badawczo-naukowymi. W 1993 Tel Awiw został zaklasyfikowany jako metropolia globalna.
Tel Awiw ucierpiał od palestyńskiego terroryzmu. Do pierwszego zamachu samobójczego doszło 19 października 1994 (terrorysta z Hamasu wysadził się w autobusie linii nr 5 zabijając siebie i 21 pasażerów). Do najbardziej krwawego zamachu doszło 1 czerwca 2001, gdy samobójca wysadził się w klubie nocnym "Dolphi Disco", zabijając 21 osoby i raniąc kolejnych ponad 100.
Nazwa.
Nazwa Tel Awiw (dosłownie „Wzgórze Wiosny”; „Wiosenne Wzgórze”) została wybrana w 1910 spośród kilku propozycji. Jedną z propozycji była nazwa "Herzlija".
Słowo "Tel Awiw" jest hebrajskim tytułem noweli wydanej w 1902 przez Teodora Herzla pt. "Altneuland" (pol. "Stara Nowa Ziemia"). Została ona przetłumaczona z niemieckiego na hebrajski pod tytułem "Tel Awiw" przez Nachuma Sokołowa. Sokołow zaczerpnął tytuł z Księgi Ezechiela 3:15
Nazwa ta została uznana za najbardziej odpowiednią, ponieważ obejmowała w sobie ideę odnowienia starożytnej żydowskiej ojczyzny w Ziemi Izraela. Hebrajskie słowo "awiw" jest tłumaczone jako „wiosna”, i symbolizuje odnowienie. Natomiast słowo "tell" oznacza miejsce archeologiczne, w którym znajdują się pozostałości dawnych osad.
Odnośnie do etymologii słowa "Jafa" albo "Jafo" występują różnorodne koncepcje. Niektórzy uważają, że wywodzi się ono od hebrajskich słów "jafah" lub "jofi" oznaczających „piękny” lub „piękno”. Natomiast tradycja wskazuje na Jafeta, syna Noego, który miał założyć to miasto.
Symbole.
W 1934, na 25. rocznicę założenia miasta Tel Awiw, władze miejskie doszły do wniosku, że nadszedł czas na stworzenie dla niego własnego herbu. Konkurs nadesłanych prac wygrał artysta Nachum Gutman. Jego projekt zawierał w sobie charakterystyczne motywy miasta oraz podkreślał związek z jego duchowym ojcem Theodorem Herzlem. Siedem gwiazd nawiązuje do planu Herzla, który chciał 7-godzinnego dnia pracy – przez wiele lat urzędnicy miejscy w Tel Awiwie tak pracowali. Umieszczona w centrum logo latarnia morska nawiązuje do starego portu Tel Awiwu, który przez wiele lat służył jako brama do kraju dla tysięcy imigrantów. Umieszczony w herbie napis pochodzi z Księgi Jeremiasza 31:4
W 1959 przy okazji 50. rocznicy Tel Awiwu zrewidowano wygląd herbu. Dodano baldachim w kształcie budynków mieszkalnych, co sugeruje ogromną rozbudowę miasta.
Polityka.
Tel Awiw jest rządzony przez liczącą 31 osób Radę Miejską, która jest wybierana na pięcioletnią kadencję na drodze bezpośrednich proporcjonalnych wyborów. Prawo wyborcze posiadają wszyscy izraelscy obywatele od ukończenia 18 lat życia i mieszkający co najmniej jeden rok w Tel Awiwie.
Miejskie władze samorządowe są odpowiedzialne za świadczenia socjalne, programy społeczne, infrastrukturę publiczną, urbanistykę, edukację, kulturę, turystykę i inne lokalne sprawy. Ratusz miejski znajduje się przy Rabin Square. Począwszy od 2008 burmistrzem Tel Awiwu jest Ron Chuldaj, pełniący swoje obowiązki od 1998. Najdłużej burmistrzem miasta był Szelomo Lahat, który pełnił swoje obowiązki przez 19 lat. Najkrócej, bo dwa lata (1925–1927), funkcję piastował Dawid Bloch.
Pod względem politycznym miasto jest rozdarte pomiędzy Partię Pracy, posiadającą tradycyjnie duże poparcie w północnych dzielnicach, i Likud oraz inne mniejsze partie prawicowe i religijne, posiadające tradycyjnie elektorat w południowych dzielnicach. W 2006 po wejściu na arenę polityczną partii Kadima uległ zmianie również rozkład sił w Tel Awiwie. Ta centrowa partia zdobyła wówczas 28% głosów w mieście, drugie miejsce zajęła Izraelska Partia Pracy, zdobywając 20% głosów.
W mieście swoją siedzibę mają władze Dystryktu Tel Awiwu.
W Tel Awiwie znajdują się liczne zagraniczne ambasady i konsulaty.
Architektura.
Układ urbanistyczny.
Tel Awiw jest wielką nadmorską aglomeracją, która posiada wyraźnie określone centrum, położone w odległości około 6 km od wybrzeża, w rejonie czterech głównych ulic miejskich. Najważniejsze ulice miasta biegną po osi północ-południe, mniej więcej równolegle do wybrzeża. Przy samych plażach leży Ha Yarkon Street, przy której wybudowano liczne hotele. Następną jest Ben Yehuda Street, opanowana przez tanie schroniska oraz liczne kawiarnie i kluby nocne. Za nią jest Dizengoff Street z wielkimi centrami handlowymi i Ibn Gvirol Street wyznaczająca wschodnią granicę śródmieścia. Piątą ważną ulicą miasta jest Allenby Street, prowadząca od Ben Yehuda Street do dworca autobusowego.
Rozwój przestrzenny.
Tel Awiw został założony przez Żydów, którzy uciekając od ciasnoty i fatalnych warunków sanitarnych panujących w arabskiej Jafie założyli pośród wydm dwa nieduże osiedla: Newe Cedek (1886) i Newe Szalom (1890). Ich ambicją stało się stworzenie dużego miasta. Do stworzenia projektu zaproszono kilku urbanistów, którzy mieli wzorować się na angielskim mieście-ogrodzie. Ostatecznie wybrano rozwiązanie zaproponowane przez prof. Borisa Schatza.
Wczesna zabudowa Tel Awiwu składała się w większości z jednopiętrowych domów z dachami z czerwoną dachówką (wzniesionych w europejskim stylu). Pierwsze osiedle Newe Cedek składało się z dwupiętrowych domów wzniesionych z piaskowca. Szybki wzrost populacji miasta na początku XX wieku wymusił nieco chaotyczny rozwój miasta. Na przykład Allenby St., planowaną jako główną arterię w mieście biegnącą na osi północ-południe, skierowano w stronę wybrzeża tylko po to, aby ułatwić dojazd do nadmorskich kawiarenek. W 1925 Patrick Geddes stworzył generalny plan rozbudowy miasta, oparty na strukturze nowoczesnych tras komunikacyjnych i zielonych bulwarów. Plan przyjęła w 1925 Rada Miejska pod przewodnictwem Meira Dizengoffa. Dwu- i trzypiętrowe budynki wkomponowano wówczas w otoczenie zielonych bulwarów i publicznych parków. By zadośćuczynić symbolice żydowskiej, nową dzielnicę Newe Sza’anan zaprojektowano w kształcie siedmioramiennej menory.
W latach 20. i 30. do Palestyny napłynęli liczni żydowscy architekci, którzy uciekali z hitlerowskich Niemiec. Przyczynili się oni do powstania liczącego ponad 3 tys. budynków centrum Tel Awiwu. Wszystkie te budynki wzniesiono zgodnie z zasadami architektury szkoły Bauhaus i architekta Le Corbusiera. Obecnie w mieście znajduje się ponad 5 tys. budynków wybudowanych w stylu Bauhaus. Zespół miejski Białego Miasta Tel Awiwu został umieszczony w 2003 na Liście światowego dziedzictwa UNESCO, jako największe na świecie skupisko budynków modernistycznych.
W początkowym okresie niepodległości Izraela do Tel Awiwu przyjeżdżało wielu imigrantów. Wiązało się to z pilną potrzebą rozbudowy osiedli mieszkaniowych, infrastruktury miejskiej i ciągów komunikacyjnych. Potrzeby przewyższały możliwości finansowe budżetu miasta. Sytuacja poprawiła się dopiero w latach 70., kiedy w budownictwo zaangażował się coraz prężniejszy sektor prywatny. W tym okresie styl modernizmu ustąpił miejsca nowoczesnym wieżom biurowców, łańcuchowi nadbrzeżnych hoteli, centrów handlowych i drapaczy chmur. Tel Awiw przestał rozrastać się na boki, ale zaczął piąć się w górę, jednak prywatni przedsiębiorcy wyburzyli wiele zapuszczonych i zaniedbanych starych domów. Dopiero w latach 80. zaczęto realizować liczne projekty restauracji starych domów, dążąc do przywrócenia ich pierwotnego wyglądu.
W ostatnich latach w mieście pojawiło się wiele nowoczesnych drapaczy chmur, które są widocznym znakiem zamożności miasta.
Kultura.
Tel Awiw jest głównym ośrodkiem kultury w Izraelu. Osiemnaście z 35 najważniejszych izraelskich ośrodków kultury znajduje się w Tel Awiwie, wliczając w to pięć z dziewięciu dużych teatrów. Odbywa się tutaj 55% wszystkich przedstawień w kraju.
Najważniejszym teatrem jest Izraelski Teatr Narodowy Habima, który został założony w 1918 w Moskwie i w 1931 przyjechał do Tel Awiwu. Teatr tworzy grupa 80 aktorów i 120 pracowników, którzy wystawiają do czterech sztuk dziennie. Teatr Cameri został założony w 1944 i od samego początku swojego istnienia wystawiał sztuki w języku hebrajskim. Jego spektakle obejrzało już ponad 20 milionów widzów. W 1980 centrala związkowa Histadrut otworzyła Teatr Beit Lessin, który wystawia klasykę i dramat. Najmłodszym teatrem Tel Awiwu jest założony w 1991 przez pochodzących z Rosji nowych imigrantów Teatr Gesher, który ma dwujęzyczny repertuar (hebrajski i rosyjski). Zyskał on niekwestionowane uznanie w Izraelu i na całym świecie. Innymi teatrami są Hasimta w Jafie, Teatr Jidysz, Teatr Lalek przy Parku Jarkon i Państwowy Teatr dla Dzieci i Młodzieży Orna Porat.
"Tel Aviv Performing Arts Center" (Centrum Sztuk Scenicznych w Tel Awiwie), znane również jako Centrum im. Goldy Meir, jest siedzibą Opery Izraelskiej (w której w latach 1962–1965 występował Plácido Domingo) i "Cameri Theater". W tym nowoczesnym gmachu odbywają się koncerty oraz przedstawienia teatralne. Największą sceną miejską jest Audytorium Fredrica R. Manna ("Heichal Hatarbut"), które ma widownię na 3 tys. osób. Jest to siedziba Izraelskiej Orkiestry Symfonicznej. Centrum Tańca i Teatru Suzanne Dellal to piękny kompleks budynków będący siedzibą zespołów tanecznych Inbal i Bat Szewa oraz teatru Newe Cedek.
W Tel Awiwie-Jafie znajdują się trzy największe izraelskie muzea, które każdego roku zwiedza 1,1 miliona gości. Szczególne miejsce zajmuje założone w 1953 Muzeum Ziemi Izraela, które w rzeczywistości jest „miastem muzeów” – w skład tego kompleksu muzealnego wchodzą: muzeum szkła, muzeum ceramiki, muzeum monet Kadman, muzeum miedzi, muzeum etnografii, muzeum folkloru, muzeum Tel Kassila, planetarium i ogrody. Znajduje się ono w dzielnicy Ramat Awiw. Założone w 1932 Muzeum Sztuki Tel Awiwu jest największym muzeum sztuki w Izraelu. Wśród stałych wystaw można zobaczyć tutaj najlepsze izraelskie obrazy i rzeźbę od lat 20. do czasów współczesnych oraz sztukę europejską z XVI-XIX wieku i amerykańską z XX wieku. W kampusie Uniwersytetu znajduje się utworzone w 1978 Muzeum Żydowskiej Diaspory ("Bet ha-Tefucot"). Zajmuje ono honorowe miejsce w całym żydowskim świecie jako pierwsze muzeum poświęcone historii narodu żydowskiego i jego kulturze na przestrzeni ponad dwóch tysięcy lat. Stała ekspozycja opowiada historię Żydów żyjących w Diasporze. Wykorzystywane są w tym celu prezentacje multimedialne. Batey Haosef Museum jest muzeum prezentującym historię Sił Obronnych Izraela. W pobliżu Uniwersytetu znajduje się Muzeum Palmach z unikatowymi prezentacjami multimedialnymi. W Muzeum Historii Tel Awiwu można oglądać Salę Niepodległości, w której w 1948 proklamowano niepodległość państwa Izrael.
W licznych miejskich kinach można oglądać premiery izraelskich oraz międzynarodowych filmów. W 2006 miejskie kina odwiedziło 1 272 900 osób, co stanowiło 15,2% wszystkich widzów w całym kraju. Tel Awiw jest gospodarzem kilku festiwali filmowych, w tym Festiwalu Animacji, Komików i Karykatur, Festiwalu Filmu Studenckiego, Festiwalu Filmu i Video i innych.
W mieście działają 24 biblioteki, w których w 2006 znajdowało się prawie 950 tys. książek. W bibliotekach jest zarejestrowanych prawie 30 tys. czytelników. Główną biblioteką miejską jest Biblioteka Shaar Zion, której kolekcja liczy około 470 tys. książek w różnych językach. Została ona założona w 1922 w Jafie i w 1977 została przeniesiona do nowego gmachu w Beit Ariela.
Dodatkowo miasto utrzymuje sieć domów kultury, w których działają 24 chóry, 12 orkiestr i 14 grup tanecznych.
Media.
W Tel Awiwie swoją siedzibę mają trzy największe izraelskie wydawnictwa gazet – „Jedi’ot Acharonot”, „Ma’ariw” i „Ha-Arec”. W mieście znajdują się także trzy najważniejsze izraelskie sieci telewizyjne – Keszet, Reshet i Channel 10 -, dwie największe w Izraelu stacje radiowe: Galatz i Galgalatz.
Władze miejskie wykorzystują telewizję kablową do rozpowszechniania programu telewizji miejskiej. Ośrodek kultury Bikurei Eitim służy jako centrum dla zespołów przygotowujących programy. Odbywają się w nim szkolenia i ustala się harmonogram działań. Telewizja społeczna jest ważnym narzędziem umożliwiającym demokratyczną komunikację w Tel Awiwie. Pracuje tutaj dwanaście zespołów, które przygotowują średnio jeden program miesięcznie. Codziennie jest nadawany 2-3 godzinny dziennik z lokalnymi informacjami.
Edukacja i nauka.
Tel Awiw jest siedzibą licznych szkół, college’ów i uczelni. W 2006 w Tel Awiwie uczyło się 51 359 uczniów, z czego 8977 w miejskich przedszkolach, 23 573 w szkołach podstawowych i 18 809 w liceach. 65% uczniów kończących szkoły średnie kontynuuje naukę na wyższych uczelniach, co jest wskaźnikiem wyższym o 5% od średniej w kraju. W 2008 w pierwszych klasach szkół podstawowych uczyło się 4 tys. dzieci, i oczekuje się, że do 2012 liczba ta wzrośnie do 6 tys. W związku z przewidywanym wyżem demograficznym planuje się otworzenie 20 dodatkowych klas, głównie w szkołach na północy miasta. Planuje się również wybudowanie nowej szkoły podstawowej w osiedlu Sede Dow i nowego liceum na północy miasta.
Najsłynniejszą szkołą w mieście jest Gimnazjum Herzlija (hebr. הגימנסיה העברית הרצליה, "HaGymnasia HaIwrit Herclijja"), które w 1909 przeniosło się z Jafy do Tel Awiwu. Szkoła kontynuuje swoją działalność, chociaż przeniosła swoją siedzibę na Jabotinsky Street.
Działalność naukowa skupia się na Uniwersytecie Telawiwskim, który jest największą uczelnią w Izraelu. Został on utworzony w 1956 i obecnie uczy się w nim 29 tys. studentów. W 1963 wybudowano nową siedzibę uniwersytetu w dzielnicy Ramat Awiw. Jest to znany na całym świecie ośrodek naukowy, słynący przede wszystkim z rozwoju fizyki, informatyki oraz chemii.
W północnej części miasta znajduje się założone w 1912 Kolegium Nauczycielskie Lewinskiego – był to pierwszy college, w którym nauczano w języku hebrajskim. Został on założony przez członków ruchu Chowewej Syjon i nazwany na cześć działacza ruchu syjonistycznego Elhana Lejba Lewinskiego (1857–1911). Tuż obok znajduje się Avshalom Institute, założony przez Szmuela Avitzura w celu pogłębiania wiedzy o Ziemi Izraela. W ich sąsiedztwie jest położony College of Management, który jest największą wyższą uczelnią zarządzania i biznesu w Izraelu. Celem szkoły jest wykreowanie nowej generacji młodych ludzi na przywódców państwa i narodowej gospodarki. College rozwija międzynarodową współpracę i organizuje liczne seminaria oraz konferencje naukowe. Inną ważną uczelnią jest College Inżynierii Afeka. Szczególnym ośrodkiem naukowo-edukacyjnym jest Centrum Technologii Edukacyjnych.
Dodatkowo miasto utrzymuje sieć 24 centrów społecznych i 5 ośrodków ponadprogramowych, które są ulokowane przy szkołach. Centra społeczne oferują szeroki program kulturalno-rekreacyjny. Jest on w sposób szczególny nakierowany na nowych imigrantów, którzy poznają kulturę Izraela i uczą się języka hebrajskiego. Specjalnym programem realizowanym dla dorosłych jest "Tehila", natomiast programem dla dzieci jest "Etgar". Ośrodki ponadprogramowe koncentrują swoją działalność na tzw. „trudnej młodzieży”, która często porzuca naukę w szkole. Podczas wakacji miasto utrzymuje 100 obozów letnich dla dzieci i sponsoruje wymianę młodzieży z zaprzyjaźnionymi miastami.
Turystyka.
Położony na wybrzeżu Morza Śródziemnego Tel Awiw przyciąga międzynarodową turystykę. Takie gazety jak „Los Angeles Times”, „The New York Times” i „Toronto Star” przedstawiają Tel Awiw jak jedno z najlepszych na świecie centrów międzynarodowej turystyki. Tel Awiw jest nazywany „miastem, które nigdy nie zasypia”.
Jedną z największych atrakcji Tel Awiwu są wspaniałe białe plaże. Ciągnące się na długości ponad 14 km plaże słyną z drobnego, białego piasku. Można tutaj uprawiać wszelkie sporty wodne. Władze miejskie zapewniają ratowników, którzy strzegą porządku i bezpieczeństwa na kąpieliskach. Latem plaże żyją do późna w nocy, a w ich otoczeniu odbywają się koncerty oraz dyskoteki. Najbardziej zatłoczone są plaże między hotelem Hilton na północy a Opera Square na południu. W latach 30. wzdłuż pasa plaż wybudowano nadmorską promenadę, przy której powstało wiele kawiarni i restauracji. Pod koniec lat 90. promenada została odnowiona i jest obecnie jednym z najpopularniejszych miejsc w mieście. Innym popularnym miejscem jest marina, w której mogą cumować pełnomorskie jachty.
Życie nocne skupia się w południowej i wschodniej części miasta, wzdłuż Allenby Street i w pobliżu porty Jafy. Tutejsze kluby nocne odwiedza w większości młodzież preferująca muzykę disco, techno i house, ale są tu także kluby oferujące muzykę etniczną, np. orientalną, turecką lub grecką. W większości dużych hoteli są bary z muzyką rozrywkową.
Magazyn „Out” nazywa Tel Awiw „gejowską stolicą Bliskiego Wschodu”. Tel Awiw jest najbardziej liberalnym i otwartym miastem w regionie dla lesbijek, homoseksualistów, biseksualistów i transseksualistów. O liberalnej naturze miasta świadczą liczne kluby o orientacji LGBT. W Tel Awiwie odbywa się co roku parada równości, na którą przyjeżdża ponad 80 tys. ludzi.
Informacja turystyczna.
Biuro miejskiej informacji turystycznej mieści się na 6 piętrze głównego dworca autobusowego. Biuro dysponuje licznymi folderami i informacjami na temat Tel Awiwu i wielu innych miejsc w Izraelu.
Szlaki turystyczne.
Liczne firmy turystyczne oferują turystom wycieczki po Tel Awiwie, które najczęściej kończą się w miejscowych muzeach. W mieście utworzono specjalne szlaki spacerowe, oznaczone kolorem pomarańczowo-zielonym. Te tak zwane "Trasy Pomarańczowe" (hebr. "Tapuz") prowadzą obok najciekawszych obiektów w Tel Awiwie. W sumie wytyczono trzy takie trasy i dodatkowo jedną dla turystów zmotoryzowanych.
Baza noclegowa.
Tel Awiw co roku odwiedzają ponad dwa miliony turystów. Dla ich obsługi w mieście znajdują się 44 hotele, posiadające 5,8 tys. pokojów gościnnych. W 2006 hotele przyjęły 769 600 gości, z czego 59,1% stanowili turyści. Hotele Tel Awiwu uzyskały w ten sposób wykorzystanie pokoi noclegowych na poziomie 74,6%.
W Tel Awiwie można znaleźć praktycznie wszystkie hotele i schroniska największych światowych sieci, w tym takich jak Crowne Plaza, Sheraton, Dan Hotels, Isrotel Tower i Hilton. Najlepszym i najdroższym hotelem w mieście jest Tel Aviv Hilton, który posiada własną prywatną plażę i park. Dodatkowo w pobliskich miastach aglomeracji Gusz Dan znajduje się wiele innych tańszych hoteli.
Religia.
Tel Awiw jest miastem świeckim, jednak pomimo to, posiada około sto synagog, z których najważniejszą jest Wielka Synagoga (wybudowana w 1926). Tak duża liczba synagog wynika z przepisów religijnych judaizmu, wymagających bliskiego położenia bożnicy od miejsca zamieszkania. Z innych obiektów sakralnych należy wymienić słynny Meczet Hassan Bek (wybudowany w 1916 na nadbrzeżu). Większość społeczności muzułmańskiej i chrześcijańskiej mieszka w Jafie. W ostatnich latach zaczęła rosnąć liczba kościołów, które muszą zaspokoić potrzeby religijne dyplomatów oraz zagranicznych robotników.
Sport i rekreacja.
Władze miejskie Tel Awiwu kładą duży nacisk na rozwój działalności sportowej dzieci, młodzieży, osób dorosłych i starszych w mieście. W tym celu wybudowano liczne obiekty sportowe, takie jak baseny kryte i otwarte, kluby fitness, sale sportowe do koszykówki i siatkówki, boiska piłkarskie, korty tenisowe oraz stadiony lekkoatletyczne. W 1996 w mieście działały 364 drużyny sportowe – 54 występujące w krajowych rozgrywkach ligowych, 40 w regionalnych ligach, 48 w pierwszej i drugiej lidze, 51 w trzeciej i czwartej lidze, 82 drużyny młodzieżowe i 88 dziecięcych. W koszykówkę grało 104 drużyn, w piłkę nożną 81 drużyn, w tenis 54 drużyny i szachy 42 zespoły. W północnej części miasta wybudowano sportowe kompleksy z boiskami i torami do jazdy na wrotkach oraz rowerach. Znajduje się tam także jezioro zaporowe, na którym można uprawiać narciarstwo wodne.
Tel Awiw jest siedzibą kilku najważniejszych izraelskich zespołów sportowych, w tym zaliczanej do klasy światowej drużyny koszykarskiej. Jest to jedyne miasto z trzema klubami piłkarskimi grającymi w najwyższej ligowej klasie rozgrywek w Izraelu – Ligat ha’Al.
Swoją działalność w mieście prowadzą także dwa kluby wioślarskie. Założony w 1935 The Tel Aviv Rowing Club jest największym izraelskim klubem wioślarskim i prowadzi regularne traningi na rzece Jarkon. Baseball trenuje drużyna Tel Aviv Lightning.
W Tel Awiwie odbywa się coroczny półmaraton, w którym w 2008 wzięło udział 10 tys. biegaczy z całego świata. Miasto jest także siedzibą Izraelskiego Komitetu Olimpijskiego i Izraelskiego Stowarzyszenia Szachowego.
Gospodarka.
Gospodarka Tel Awiwu swój największy wzrost przeżyła w minionym dziesięcioleciu. Takie czasopisma jak „Newsweek” i „The Economist” przedstawiają miasto jako dobrze prosperujący ośrodek techniczny i „miniaturowe Los Angeles”. Wielu informatyków, którzy przyjechali do Izraela z krajów byłego Związku Radzieckiego, żyje obecnie i pracuje w Tel Awiwie. Całą aglomerację miejską Gusz Dan określa się mianem Krzemowej Wadi (nazwa „Krzemowa” od Dolina Krzemowa, „Wadi” od dolina pustynna). Tel Awiw jest ważnym centrum badań naukowych i technicznych. W 1974 Intel otworzył tutaj swój pierwszy zagraniczny ośrodek badań i rozwoju (w 1990 był to najnowocześniejszy ośrodek koncernu na świecie). Działalność gospodarcza prowadzona w Tel Awiwie daje 15% krajowego zatrudnienia i przynosi około 17% PKB.
W Central Business District znajduje się siedziba Giełdy Papierów Wartościowych (ang."Tel Aviv Stock Exchange", w skrócie TASE; hebr. "הבורסה לניירות ערך בתל אביב") oraz wiele banków i międzynarodowych instytucji finansowych.
Przemysł.
W północnej części miasta, u ujścia rzeki Jarkon, znajduje się elektrownia o mocy 450 MW (około 5% całkowitej produkcji energii elektrycznej Izraela).
Handel i usługi.
Od samego początku swojego istnienia w Tel Awiwie rozwijał się handel. Międzynarodowy handel rozwijał się za pośrednictwem tutejszego portu, który konkurował z większymi od siebie portem Hajfa i portem Aszdod. W mieście znajduje zatrudnienie 40% izraelskich pracowników zatrudnionych w funduszach i 25% w usługach biurowych.
Infrastruktura.
Miejskie Centrum Operacyjne koordynuje wszystkie działania w mieście, reagując na telefoniczne informacje mieszkańców o zagrożeniach. Centrum przekazuje potrzebne informacje podległym służbom (pogotowie ratunkowe, policja, straż pożarna, służby wodociągowe, energetyczne i inne) i kieruje wkroczeniem ich do akcji. Miejskie Centrum Operacyjne działa przez całą dobę, we wszystkie dni w roku. Informacje przyjmuje się za pośrednictwem telefonów, faksu, internetu i poczty głosowej.
Straż pożarna Departamentu Miasta Tel Awiw-Jafa funkcjonuje zgodnie z izraelskimi przepisami prawa. Zgodnie z nimi zwierzchnią władzą dla straży pożarnej w Tel Awiwie jest burmistrz miasta. W mieście są rozlokowane trzy remizy strażackie, utrzymujące ze sobą stałą łączność radiową:
Długość instalacji wodociągowych wynosi 940 km, a zużycie wody w mieście w 2006 wynosiło 46 128 m³. System rur odprowadzających ścieki miejskie ma długość 591 km. W 2006 z miasta wywieziono 362 059 ton śmieci, co dawało średnio na jeden dzień 992 ton śmieci. W przeliczeniu na jednego mieszkańca wychodziło 2,6 kg śmieci (średnia w kraju wynosi 1,6 kg).
Głównym szpitalem miejskim jest Tel Aviv Sourasky Medical Center (hebr. המרכז הרפואי ת”א ע”ש סוראסקי). Został on wybudowany w 1963 według projektu architekta Arjego Szarona. Cały kompleks centrum medycznego zajmuje powierzchnię 1,5 km² i obejmuje trzy szpitale: szpital ogólny Ichilow, szpital położniczy Lis i szpital dziecięcy Dana. Cały kompleks szpitalny posiada 1054 łózek dla pacjentów. Centrum służy także jako ośrodek szkolno-badawczy i szkoła pielęgniarska.
Starym szpitalem miejskim jest wybudowany w 1934 szpital Assuta (hebr. אסותא). Obecnie jest to największy prywatny ośrodek medyczny w Izraelu. Kompleks szpitalny obejmuje cztery prywatne szpitale, pięć instytutów medycznych, instytut kardiologii, instytut dializy, centra IVF, centrum zdrowia kobiet, instytut gastroenterologii, przychodnię bólu oraz inne specjalistyczne przychodnie.
W całym mieście znajduje się 15 przychodni zdrowia, które przyjmują prawie 30 tys. pacjentów każdego miesiąca.
Transport.
Transport Tel Awiwu jest najważniejszym elementem całego izraelskiego systemu transportu. Spełnia rolę piasty w kole, od której rozchodzą się wszystkie najważniejsze drogi, tory kolejowe i połączenia lotnicze Izraela. Przez miasto przechodzą najważniejsze izraelskie autostrady, znajdują się tutaj także główne dworce kolejowe kraju. Blisko miasta znajduje się port lotniczy Ben Guriona.
Tel Awiw posiada bardzo dobrze rozbudowaną sieć dróg miejskich o łącznej długości 830 km. Wzdłuż miejskich dróg umieszczono ogółem 61,8 tys. lamp ulicznych. 390 skrzyżowań posiada świetlną kontrolę ruchu. Nad autostradami wybudowano 42 przejścia dla pieszych. W mieście są także 54 mosty drogowe. Przez centrum Tel Awiwu przechodzi autostrada nr 20 ("Autostrada Ajjalon"), która rozpoczyna się w Riszon le-Cijjon na południu i kończy w Riszpon na północy. Jej zasadniczą rolą jest zapewnienie szybkiego połączenia z autostradą nr 4 (Aszkelon-Tel Awiw-Petach Tikwa-Hajfa), autostradą nr 2 (Tel Awiw-Natanja-Hajfa), autostradą nr 5 (Tel Awiw-Petach Tikwa-Ariel) oraz autostradą nr 1 (Tel Awiw-Jerozolima). W ten sposób autostrada "Ajjalon" pełni podstawową funkcję komunikacyjną w Izraelu. Codziennie przejeżdża przez nią ponad 750 tys. samochodów. Nazwa autostrady pochodzi od rzeki Ajjalon, gdyż znaczna część głównego odcinka autostrady biegnie wzdłuż tej rzeki (po obu jej stronach). Autostradą nr 1 dojeżdża się do międzynarodowego lotniska imienia Ben Guriona i Jerozolimy.
Drogi rowerowe w mieście mają długość 45,5 km.
Komunikacja miejska.
Miasto posiada dobrze zorganizowany transport miejski, oparty na autobusach. W centrum miasta znajdują się dwa dworce autobusowe. Stary dworzec autobusowy obsługuje obecnie jedynie linie autobusowe Egged, jeżdżące do miast Bat Jam, Holon i Riszon le-Cijjon. Nowy dworzec autobusowy jest największym terminalem autobusowym w Izraelu.
Większość linii komunikacji miejskiej jest obsługiwana przez autobusy Dan Bus Company. Część linii obsługują także autobusy Egged i Kawim. Większość linii autobusowych Tel Awiwu kończy się w sąsiednich miastach aglomeracji miejskiej Gusz Dan, ułatwiając w ten sposób komunikację w całej metropolii.
W mieście planuje się budowę linii szybkiego tramwaju, który około 2013 roku powinien usprawnić komunikację publiczną w Tel Awiwie. Pierwsza linia będzie miała długość 22 km z 33 przystankami, i połączy Bat Jam, Jafę, centrum Tel Awiwu z Bnei Brak i Petach Tikwa.
Transport drogowy.
W Tel Awiwie w 2006 było 220 739 zarejestrowanych samochodów. Według danych z 2004 55,2% rodzin posiadało własny samochód. Na ich potrzeby w mieście przygotowano 37 tys. miejsc parkingowych. Dodatkowo na 387 parkingach znajduje się dodatkowych 65,9 tys. miejsc parkingowych.
W 2006 w mieście doszło do 3461 wypadków i kolizji drogowych, w których śmierć poniosło 25 osób, a prawie 3,5 tys. zostało rannych.
Transport kolejowy.
Wzdłuż autostrady "Ajjalon" biegnie linia kolejowa Rakewet Jisra’el z czterema dworcami: Tel Awiw Uniwersytet, Tel Awiw Merkaz (główna stacja kolejowa miasta), Tel Awiw ha-Szalom (przy centrum handlowym Azrieli) oraz Tel Awiw ha-Hagana (przy głównym dworcu autobusowym w mieście). W 2006 z usług kolei w mieście skorzystało 18,2 mln pasażerów.
Transport lotniczy.
W północnej części miasta znajduje się krajowy port lotniczy Sede Dow. Z usług lotniska w 2006 skorzystało 658 tys. pasażerów.
W lipcu 2007 podjęto decyzję o zamknięciu lotniska. Na jego ziemi w przyszłości powstaną luksusowe dzielnice mieszkaniowe. Cywilny terminal pasażerski zostanie przeniesiony na międzynarodowy port lotniczy Ben Guriona, natomiast instalacje oraz sprzęt wojskowy będzie przeniesiony do Bazy lotniczej Palmachim.
Wojsko.
Przy porcie lotniczym Sede Dow znajduje się baza lotnicza Sede Dow, należąca do Sił Powietrznych Izraela. Była to pierwsza izraelska baza sił powietrznych utworzona podczas wojny o niepodległość w 1948. Obecnie stacjonują tu lekkie samoloty pasażerskie, samoloty wielozadaniowe oraz helikoptery.
W dzielnicy Kirya (Camp Rabin) znajduje się Sztab Główny Sił Obronnych Izraela (hebr. המטה הכללי של צה”ל), w skrócie nazywany Matkal (hebr. מטכ”ל). Istnieją plany rozbudowy bazy, wliczając w to budowę nowych budynków dla dowództwa wywiadu wojskowego i marynarki wojennej.

</doc>
<doc id="94122" url="https://pl.wikipedia.org/wiki?curid=94122" title="Broń strzelecka">
Broń strzelecka

Broń strzelecka – broń palna, której kaliber nie przekracza na ogół 20 mm (z wyjątkiem wyspecjalizowanych środków np. granatników, karabinów przeciwpancernych). Do broni strzeleckiej zaliczane są także granaty ręczne.
Charakterystyka.
Broń strzelecka przeznaczona jest głównie do zwalczania pojedynczych i grupowych celów żywych, a także lekko opancerzonego sprzętu i środków ogniowych. Zasięg broni strzeleckiej jest stosunkowo niewielki – zwykle nie przekracza 2000 metrów.
Stanowi wyposażenie pojedynczych żołnierzy, najmniejszych pododdziałów lub jest montowana na wozach bojowych, śmigłowcach i samolotach. Broń strzelecka rozwijana jest w sposób ciągły od końca średniowiecza przez współczesność, przechodząc po drodze diametralne zmiany konstrukcyjne. Do najistotniejszych kamieni milowych w jej ewolucji można zaliczyć: opracowanie i rozwój zamków (od XV w.), wynalezienie pocisków typu minie i spopularyzowanie luf gwintowanych (połowa XIX w.), pojawienie się konstrukcji odtylcowych i wynalezienie łuski metalowej (II połowa XIX w.), pojawienie się konstrukcji powtarzalnych i maszynowych (koniec XIX w.). Rozwój broni strzeleckiej dobrze ilustruje następujące zestawienie: za czasów Napoleona strzelec zdolny był do oddania jednego strzału na minutę, w czasie I wojny światowej - 15, a w czasie II wojny światowej - 450, czyli tylu ile na początku XIX wieku cały batalion. Obecnie dąży się do poprawy jej ergonomii, zmniejszenia gabarytów oraz unifikacji stosowanej amunicji.
Podział broni strzeleckiej.
Współcześnie broń strzelecką dzieli się na:
Ponadto wszystkie wyżej wymienione można podzielić na:
Wśród broni strzeleckiej można również wymienić przykłady broni archaicznej, współcześnie już nie stosowanej jak na przykład: arkebuzy, hakownice, muszkiety, petrynały, rusznice itp.

</doc>
<doc id="94127" url="https://pl.wikipedia.org/wiki?curid=94127" title="Ustawa sukcesyjna Bolesława Krzywoustego">
Ustawa sukcesyjna Bolesława Krzywoustego

Ustawa sukcesyjna Bolesława Krzywoustego (zwana też testamentem lub statutem) – akt prawno-polityczny, w którym Bolesław Krzywousty ustalił zasady następstwa tronu i wprowadził podział terytorialny Polski między swoich synów.
Według założeń – główna władza należała do księcia zwierzchniego (łac.) "princepsa", którym każdorazowo miał zostawać najstarszy przedstawiciel (senior) rodu. Miał on władzę zwierzchnią nad juniorami. Do jego obowiązków m.in. należało: obrona granic państwowych, prowadzenie polityki zagranicznej, mianowanie arcybiskupa i biskupów oraz prawo bicia monety. Utrzymywał też w dzielnicach innych książąt załogi.
Czas powstania dokumentu.
Rozporządzenia w sprawie sukcesji weszły w życie tuż po śmierci Bolesława Krzywoustego w 1138, natomiast nie jest znana data ich ustanowienia. Przypuszcza się, że mogło to nastąpić w 1115 lub 1116 po narodzinach syna Leszka, bądź po buncie palatyna Skarbimira w 1117. Historyk Stanisław Szczur krytycznie odniósł się do tej hipotezy. Stwierdził, że takie tłumaczenie tła buntu w kontekście ustawy sukcesyjnej jest jedynie przypuszczeniem z uwagi na brak materiałów źródłowych.
Według Janusza Bieniaka testament Krzywoustego został sporządzony podczas świąt bożonarodzeniowych w 1117. Wysunięta przez badacza teza została poddana krytyce M. Dworsatschka. Karol Maleczyński na podstawie źródeł wskazał, że oryginalny dokument postanowień sukcesyjnych powstał w 1137. Ustawa została anulowana w 1180, następnie przywrócona przez papieża Innocentego III na skutek petycji książąt śląskich (1210).
Podział państwa w 1138.
Zasada pryncypatu-senioratu.
Doświadczenia wyniesione z własnego domu doprowadziły do ustanowienia przez Bolesława Krzywoustego sukcesji i podziału sfer wpływów pomiędzy synów. Na powiernika i wykonawcę swych postanowień Krzywousty wyznaczył Piotra Włostowica, swojego długoletniego palatyna. W swoim testamencie, zwanym również statutem lub aktem, książę wprowadził w Polsce zasadę pryncypatu-senioratu, chcąc w ten sposób zachować jedność państwa i zapobiec walkom o władzę między synami. Postanowienia ustawy zostały ujęte w bulli Innocentego III w 1210.
Zasada sukcesji polegała na tym, że kolejnym władcą księstwa, czyli princepsem rezydującym w dzielnicy pryncypacko-senioralnej, zostawał najstarszy w momencie śmierci dotychczasowego princepsa przedstawiciel dynastii piastowskiej. W źródłach istnieje rozbieżność w kwestii sprawowanej ówcześnie władzy. Papież Innocenty III w swojej bulli mówił o pryncypacie, zaś kronikarz średniowieczny Wincenty Kadłubek o starszeństwie i primogeniturze. Kadłubek połączył w jednym zdaniu dwa systemy, tj. sposób dziedziczenia władzy zwierzchniej ze sposobem dziedziczenia władzy w poszczególnych dzielnicach, gdzie miała obowiązywać primogenitura. Wśród historyków istnieje pogląd, że Bolesław Krzywousty nie ustanowił senioratu, lecz primogeniturę przynależną wyłącznie pierworodnemu Władysławowi II i jego następcom. Przyczynkiem do takiej hipotezy miały być: objęcie władzy przez Bolesława Kędzierzawego w 1146 i charakter jej sprawowania.
Podział Księstwa Polskiego.
Bolesław podzielił państwo na następujące dzielnice:
Salomea, wdowa po Bolesławie, otrzymała tzw. oprawę wdowią część terytorium (ziemię łęczycką lub łęczycko-sieradzką). Po jej śmierci ziemie te miały być włączone do dzielnicy senioralnej. Kazimierz Sprawiedliwy, najmłodszy syn Bolesława, nie został uwzględniony w ordynacji, gdyż urodził się po śmierci ojca bądź na krótko przed nią. Pomorze Zachodnie jako lenno miało pozostawać pod kontrolą princepsa.
Statut Krzywoustego nie przewidywał dziedziczenia ziem przez potomków jego synów. Po ich śmierci dzielnice te miały zostać włączone do domen seniora. Ich władza nad poszczególnymi ziemiami miała charakter namiestniczy. Późniejsze walki jednak sprawiły, że zarządzane przez nich prowincje przekształciły się w dziedziczne dzielnice. W założeniu Bolesława Krzywoustego podział ten miał utrzymać jedność kraju oraz ugruntować pokój i zgodę między braćmi. Ustawa ustalająca zasady dziedziczenia ograniczała wpływ możnych na obsadę tronu po śmierci władcy i utrwalała rządy dynastii piastowskiej w Polsce. Jednakże statut przyczynił się do rozbicia dzielnicowego Polski (zjawisko występujące w wielu europejskich krajach w średniowieczu) i upadku władzy centralnej.
Upadek statutu.
Synowie Bolesława Krzywoustego od początku nie byli zadowoleni z postanowień ustawy ojca. Zarzewiem sporu był antagonizm pomiędzy pierworodnym synem Władysławem, zrodzonym z pierwszej żony księcia – Zbysławy, a jego przyrodnimi braćmi, których matką była Salomea. Władysław II dążył do jedynowładztwa. Siłą pragnął wymusić posłuszeństwo i podporządkowanie. Przeciwko zabiegom seniora opowiedzieli się możnowładcy oraz hierarchowie kościelni. Przy pomocy Rusi senior w 1142 doprowadził do otwartego konfliktu z braćmi. Mimo zwycięstwa Władysława II juniorzy zachowali swoje domeny. Do kolejnych zatargów doszło po śmierci Salomei w 1145 (bitwa nad bagnami Pilicy) oraz 1146 (opanowanie Krakowa przez juniorów). "Princeps" (łac.) udał się na wygnanie do Niemiec, skąd podejmował próby odzyskania władzy. Walka o przywrócenie sukcesji doprowadziła do dwóch najazdów niemieckich na Polskę – Konrada III (1146) oraz Fryderyka Barbarossy (1157). Po drugim przegranym konflikcie, bracia uznali zwierzchnictwo cesarza. Gwarantem wykonania postanowień krzyszkowskich było wzięcie jako zakładnika Kazimierza II. Najazdy te ukazały słabość rozbitego księstwa na arenie międzynarodowej. Wygrany konflikt przez Barbarossę nie doprowadził Wygnańca do przywrócenia władzy. Władysław II zmarł w 1159, prawdopodobnie w Altenburgu.
Pierwsze korekty w statucie nastąpiły w 1146 po wygnaniu Władysława II. Seniorem został Bolesław Kędzierzawy, podporządkowując sobie Śląsk, Mieszko Stary otrzymał wschodnią Wielkopolskę z Gnieznem, Henryk natomiast dzielnicę w postaci ziemi sandomierskiej. Kolejne zmiany w ustawie nastąpiły w 1163, w których Kędzierzawy odstąpił Śląsk synom Władysława II – Bolesławowi Wysokiemu i Mieszkowi Plątonogiemu oraz w 1166 po bezpotomnej śmierci Henryka Sandomierskiego. Tenże zapisał dzielnicę na rzecz najmłodszego brata. Kazimierz otrzymał jednak tylko Księstwo Wiślickie z części ziemi sandomierskiej, wraz z grodami: Małogoszcz, Żarnów i Skrzynno. Powodem miała być uzurpacja starszych braci do dzielnicy po zmarłym Henryku, którzy zajęli jej większą część. Kędzierzawy przejął Sandomierz wraz z przyległymi ziemiami, Mieszko zaś bliżej nieokreślone dominium. Po śmierci Bolesława w 1173 seniorem został, zgodnie ze starszeństwem, Mieszko Stary. Jego rządy w Krakowie trwały do 1177. Został obalony przez możnowładców, którzy ostatecznie przekazali władzę Kazimierzowi Sprawiedliwemu (potwierdzoną przez zjazd w Łęczycy w 1180), co oznaczało ostateczne złamanie zasady senioratu.
Seniorat prawdopodobnie został przywrócony w 1210 przez Innocentego III. Według opinii historyków bulla jednak nie weszła w życie, ponieważ nie została zatwierdzona przez wystawcę. Dalsza opinia badaczy skłania do założenia, że śmierć Leszka Białego, syna Kazimierza, w 1227 w Marcinkowie pod Gąsawą oznaczała definitywny zanik władzy centralnej w Polsce. Henryk I Brodaty, obejmując rządy po zmarłym Władysławie Laskonogim w 1231, był jednym z najpotężniejszych władców piastowskich okresu rozbicia dzielnicowego. Jego polityka doprowadziła do zaniechania przywrócenia zasady pryncypatu-senioratu.
Ustawa w historiografii.
Dyskusja wokół ustawy sukcesyjnej.
Dyskusja nad postanowieniami statutu Bolesława Krzywoustego rozpoczęła się w II poł. XIX w. (Karol B. Hoffman, A. Małecki, M. Kantecki, W. Kętrzyński, S. Smolka i O. Balzer). Współcześni polscy mediewiści, w wielu swoich naukowych rozprawach przedstawiają koncepcje, które dają nowe spojrzenie na dokument sukcesyjny.
Wśród badaczy istnieją rozbieżności w kwestii rozporządzeń zawartych w ustawie:
W literaturze przedmiotu istnieją hipotezy podające w wątpliwość fakt istnienia dokumentu, oraz negujące przyczynę rozbicia dzielnicowego.

</doc>
<doc id="94129" url="https://pl.wikipedia.org/wiki?curid=94129" title="Reakcja Friedela-Craftsa">
Reakcja Friedela-Craftsa

Reakcja Friedela-Craftsa – reakcja chemiczna odkryta w 1877 r. przez Charles'a Friedela i Jamesa Craftsa. Jest to reakcja substytucji elektrofilowej węglowodorów aromatycznych, katalizowana kwasami Lewisa. Jej dwa główne typy to alkilacja i acylacja.
Alkilowanie metodą Friedela-Craftsa.
Alkilowanie polega na reakcji halogenków alkilowych z węglowodorami aromatycznymi. Katalizatorem jest zazwyczaj chlorek glinu, rzadziej chlorek żelaza(III). Ważne jest aby atom halogenu w halogenku alkilowym i w katalizatorze był ten sam. Katalizatory te są kwasami Lewisa.
W przypadku reakcji z użyciem chlorków pierwszym etapem reakcji jest połączenie chlorku alkilu R-Cl i chlorku glinu AlCl3 w kompleks, który szybko rozpada się na karbokation R+ i kompleks AlCl4-. Kolejny etap to przyłączenie karbokationu do pierścienia aromatycznego, a ostatnim jest wytworzenie pochodnego węglowodoru, chlorowodoru i odtworzenie chlorku glinu:
Inną odmianą tej reakcji jest alkilacja z wykorzystaniem alkenów, przy czym katalizatorami są wtedy kwasy protonowe – kwas fosforowy lub kwas siarkowy, są one donorami protonu, który przyłącza się do wiązania podwójnego w alkenie, tworząc karbokation.
Problemem przy tej reakcji są reakcje uboczne, które prowadzą do powstawania produktów z wielokrotnie podstawionym pierścieniem, oraz przegrupowania w karbokationie. Ogólny schemat reakcji:
Acylowanie metodą Friedela-Craftsa.
Acylowanie to ma podobny przebieg do alkilacji. Zamiast chlorku alkilu reaguje chlorek acylu. Reakcje acylowania zachodzą zwykle łatwiej od alkilowania. Przewaga nad alkilacją polega na dezaktywacji produktu zaraz po podstawieniu, dzięki czemu nie występują tu reakcje uboczne prowadzące do wielokrotnego podstawienia pierścienia aromatycznego. Ponadto chlorki kwasowe są dużo dostępniejsze i tańsze od chlorków alkilowych.

</doc>
<doc id="94130" url="https://pl.wikipedia.org/wiki?curid=94130" title="Straight Edge">
Straight Edge



</doc>
<doc id="94133" url="https://pl.wikipedia.org/wiki?curid=94133" title="Wieś okolnica">
Wieś okolnica



</doc>
<doc id="94137" url="https://pl.wikipedia.org/wiki?curid=94137" title="Leszek Samborski">
Leszek Samborski

Leszek Samborski (ur. 19 maja 1955 w Dębicy) – polski polityk i przedsiębiorca, poseł na Sejm IV kadencji.
Życiorys.
Ukończył studia magisterskie w Wyższej Szkole Pedagogicznej w Rzeszowie.
W latach 70. i 80. pracował jako autor i wykonawca wielu opozycyjnych, politycznych programów kabaretowych (m.in. kabaret „SKRA” w Dębicy). W 1980 został pozbawiony mieszkania i pracy w Zakładach Tworzyw Sztucznych w Pustkowie koło Dębicy. Przeprowadził się do Tarnowa, gdzie pracował jako kierownik delegatury i galerii w Pracowniach Sztuk Plastycznych.
W 1983 zamieszkał w Warszawie, pracował początkowo w warszawskim oddziale Pracowni Sztuk Plastycznych, następnie w zarządzie tego przedsiębiorstwa. W 1990 założył własną firmę handlową.
Należał do Unii Polityki Realnej. Bez powodzenia kandydował z jej listy do Sejmu w województwie tarnowskim w wyborach parlamentarnych w 1997, a także do sejmiku mazowieckiego w 2002. Był współtwórcą i głównym negocjatorem porozumienia wyborczego pomiędzy Platformą Obywatelską i UPR z 19 maja 2001 dotyczącego współpracy w wyborach parlamentarnych. Kandydował w nich z listy PO w okręgu warszawskim. Mandat poselski uzyskał 18 czerwca 2004 w miejsce Pawła Piskorskiego wybranego do Parlamentu Europejskiego. Wkrótce wystąpił z UPR i został członkiem PO. W Sejmie pracował w Komisji Skarbu Państwa, Komisji Ustawodawczej oraz Komisji Nadzwyczajnej do rozpatrzenia projektów ustaw związanych z rządowym Programem uporządkowania i ograniczenia wydatków publicznych.
W 2005 bez powodzenia ubiegał się o reelekcję. Rok później bezskutecznie kandydował do sejmiku mazowieckiego. W styczniu 2015 stanął na czele warszawskich struktur Kongresu Nowej Prawicy, a w październiku tegoż roku kandydował z ramienia KNP do Sejmu. W październiku 2018 objął funkcję sekretarza KNP. Został też potem prezesem powołanej przez liderów KNP partii Odpowiedzialność, zarejestrowanej w marcu 2019 (przez kilka miesięcy pozostając związanym z KNP, a także z PolEXIT-em). W 2020 zadeklarował zamiar wystartowania jako kandydat Odpowiedzialności w wyborach prezydenckich, jednak nie zebrał wymaganej do rejestracji kandydatury liczby podpisów. W sierpniu tego samego roku zrezygnował z funkcji prezesa partii.
Żonaty, ma troje dzieci.

</doc>
<doc id="94145" url="https://pl.wikipedia.org/wiki?curid=94145" title="PZL.16">
PZL.16

PZL.16 (PZL-16) – jednosilnikowy, pięciomiejscowy samolot pasażerski, opracowywany, zbudowany na przełomie 1931 i 1932 roku przez Państwowe Zakłady Lotnicze.
Historia.
Samolot został opracowany w ramach konkursu na samolot pasażerski dla PLL "LOT", przez inżyniera Stanisława Praussa. W konstrukcji wykorzystano skrzydła, usterzenie i silnik z PZL Ł.2. Samolot rozbito podczas pierwszego oblotu (pilot Jerzy Kossowski) 2 kwietnia 1932 roku w wyniku skrzyżowania linek napędzających lotek. Tym samym maszyna nie wzięła udziału w konkursie, który wygrał PWS-24. Do produkcji nie weszła także ulepszona wersja samolotu oznaczona jako PZL.17.
Służba w lotnictwie.
Samolot ten nigdy nie wyszedł poza fazę prototypu i tym samym nigdy nie służył w lotnictwie.
Opis techniczny.
Jednosilnikowy górnopłat zastrzałowy. Podwozie samolotu stałe, klasyczne. Konstrukcja metalowa kryta płótnem. Kabina dla czterech pasażerów i pilota. Napęd stanowił silnik gwiazdowy Škoda-Wright "Whirlwind" J-5A o mocy 220 KM.

</doc>
<doc id="94146" url="https://pl.wikipedia.org/wiki?curid=94146" title="PZL-16">
PZL-16



</doc>
<doc id="94147" url="https://pl.wikipedia.org/wiki?curid=94147" title="PZL.17">
PZL.17



</doc>
<doc id="94148" url="https://pl.wikipedia.org/wiki?curid=94148" title="PZL-17">
PZL-17



</doc>
<doc id="94149" url="https://pl.wikipedia.org/wiki?curid=94149" title="Stanisław Staniszewski">
Stanisław Staniszewski

Stanisław Zygmunt Staniszewski (ur. 23 lipca 1864 w Kalwarii, zm. 30 kwietnia 1925 w Warszawie) – adwokat, polityk, wolnomularz, publicysta.
Życiorys.
Absolwent prawa na Uniwersytecie Warszawskim. Pracował jako adwokat w Suwałkach. W 1906 był założycielem i publicystą „Tygodnika Suwalskiego”. Wiosną 1915 przeniósł się do Warszawy. W 1917 został w prezesem Sądu Apelacyjnego w Warszawie. Był pracownikiem Komitetu Ofiary Narodowej Tymczasowej Rady Stanu. Był jednym z kandydatów na członka Rady Regencyjnej (zamiast Józefa Ostrowskiego) wysuwanym przez Międzypartyjne Koło Polityczne. W Rządzie Jana Kucharzewskiego został ministrem opieki społecznej i ochrony pracy. Po wojnie wycofał się z życia politycznego. Zaangażował się w działalność charytatywną i wolnomularstwo.
W latach 1919-1921 był prezesem Rady Głównej Opiekuńczej. W latach 1923-1925 prezydent Związku Chrześcijańskiej Młodzieży Męskiej (Young Men’s Christian Association – YMCA) w Polsce. Został pochowany cmentarzu Powązkowskim (grób 89-5-26).

</doc>
<doc id="94150" url="https://pl.wikipedia.org/wiki?curid=94150" title="Bolesław Podczaszyński">
Bolesław Podczaszyński

Bolesław Paweł Podczaszyński (ur. 2 lipca 1822 w Wilnie, zm. 9 listopada 1876 w Warszawie) – polski architekt.
Życiorys.
Pochodził z rodziny architektów. Dziad Jan Podczaszyński był nadwornym budowniczym Radziwiłłów. Ojciec Karol Podczaszyński – profesorem architektury na Uniwersytecie Wileńskim. W latach 1837 – 1838 uczęszczał na wykłady nauk przyrodniczych w szkole medycznej oraz literatury w seminarium duchownym (uniwersytet był zamknięty po powstaniu listopadowym).
Miał zostać górnikiem i hutnikiem. W tym celu rozpoczął podróż po Staropolskim Okręgu Przemysłowym. Zachowały się notatki z jego podróży.
W celu zdobycia stosownego wykształcenia wyjechał do Paryża. Tam zmienił zdanie i zapragnął kontynuować rodzinną tradycję. Studiował architekturę w "École des Beaux-Arts" pod kierunkiem znanego francuskiego architekta Henri Labrouste'a. W 1845 powrócił do kraju i 15 lipca zdał egzamin państwowy na budowniczego wolnopraktykującego II klasy. W 1846 został profesorem rysunków architektonicznych i perspektywy. Od 1860 wykładał teorię budownictwa i konstrukcji w Szkole Sztuk Pięknych w Warszawie.
Od 1867 był budowniczym okręgu Warszawskiego, a Rada Budownicza przyznała mu bez egzaminu stopień budowniczego klasy III.
Współkierował komisją opracowującą plan wodociągów i kanalizacji Warszawy.
Ważniejsze prace.
Wydał kilka książek o tematyce architektonicznej i budowlanej oraz był aktywnym autorem artykułów specjalistycznych w ówczesnej prasie fachowej.
Pochowany na cmentarzu Powązkowskim (kwatera 72-1-23/24).

</doc>
<doc id="94159" url="https://pl.wikipedia.org/wiki?curid=94159" title="Stanisław Dzierzbicki (1854–1919)">
Stanisław Dzierzbicki (1854–1919)

Stanisław Dzierzbicki (ur. 18 kwietnia 1854 w Jaranowie, zm. 10 września 1919 w Krzywonosi) – polski inżynier, ekonomista, działacz społeczno-polityczny. Wiceprezydent Rady Ministrów Królestwa Polskiego i minister rolnictwa i dóbr koronnych w rządzie Jana Kantego Steczkowskiego (1918).
Rodzina.
Pochodził ze szlacheckiej rodziny ziemiańskiej, ze związku ziemianina Konstantego oraz Franciszki ze Skrzyńskich. 13 września 1876 roku ożenił się z Walerią Bajkowską.
Życiorys.
W 1870 roku ukończył gimnazjum we Włocławku otrzymując złoty medal. Kontynuował naukę studiując rok na Wydziale Fizyko-Matematycznym Uniwersytetu Warszawskiego przenosząc się później do Belgii. Ukończył tam z wyróżnieniem "avec grande distinction" Szkołę Dróg i Mostów w Gandawie uzyskując stopień inżyniera cywilnego. Później wyjechał do Anglii, gdzie w 1874 poszerzał swoją wiedzę z zakresu techniki podejmując również studia ekonomiczne.
W końcu 1874 roku powrócił do kraju bezskutecznie starając się podjąć pracę jako inżynier komunikacji. Królestwo Polskie, gdzie mieszkał znajdowało się pod zaborem rosyjskim i większość administracji oraz urzędników pochodziła z Rosji. Ze względu na rusyfikację na ważne stanowiska w Królestwie promowani byli Rosjanie.
Z tych względów Dzierzbicki podjął pracę w majątku rodziców Święte na Kujawach, a później przeniósł się do kupionego majątku Krzywonoś w powiecie mławskim. W 1878 roku został wybrany przez okolicznych włościan na pełnomocnika gminnego. W 1883 roku jednogłośnie został wybrany przez wotantów z czterech gmin sędzią gminnym w Nieszawie.
Działalność społeczno-polityczna.
Udzielał się (również na stanowiskach kierowniczych) w organizacjach społecznych, politycznych i gospodarczych. Był członkiem: Towarzystwa Kredytowego Ziemskiego, Centralnego Towarzystwa Rolniczego, Sekcji Rolnej przy Muzeum Przemysłu i Rolnictwa w Warszawie, Towarzystwa Ubezpieczeń Wzajemnych, Towarzystwa Ubezpieczeń Ziemiopłodów "Ceres", "Snop", Towarzystwa Ubezpieczeń od Ognia "Snop". W latach 1905-1918 był członkiem Towarzystwa Kursów Naukowych, od 14 XII 1909 do 15 XII 1910 także członkiem Zarządu TKN. Był także działaczem i współzałożycielem organizacji Polska Macierz Szkolna.
Był współzałożycielem Warszawskiego Syndykatu Rolniczego, Towarzystwa Rolniczego guberni warszawskiej, Towarzystwa Melioracyjnego, Banku Ziemiańskiego oraz wiceprezesem Centralnego Towarzystwa Rolniczego.
W 1916 został członkiem Tymczasowej Rady Stanu z ramienia Ligi Państwowości Polskiej. Zastępca przewodniczącego Komisji Wojskowej Tymczasowej Rady Stanu w 1917 roku. W Rządzie Jana Kantego Steczkowskiego (1918) był ministrem rolnictwa i dóbr koronnych oraz Wiceprezydentem Ministrów.
Publicystyka.
Publikował w prasie artykuły; głównie z dziedziny gospodarki oraz rolnictwa w Królestwie Polskim. Ukazywały się one głównie w kwartalniku "Ekonomista". Dzierzbicki w latach 1900-1902 był redaktorem działu rolnego w dzienniku "Wiek". Pozostawił po sobie także pamiętniki obejmujące jego działalność społeczno-polityczną w latach 1915–1918, które stanowią ważne źródło historyczne na temat sytuacji społeczno-politycznej w okresie bezpośrednio poprzedzającym uzyskanie przez Polskę niepodległości. Wydane zostały one pt. "Pamiętnik z lat wojny 1915-1918" w 1983 roku.

</doc>
<doc id="94165" url="https://pl.wikipedia.org/wiki?curid=94165" title="Grzechotnik brazylijski">
Grzechotnik brazylijski



</doc>
<doc id="94168" url="https://pl.wikipedia.org/wiki?curid=94168" title="Klon zwyczajny">
Klon zwyczajny

Klon zwyczajny, klon pospolity ("Acer platanoides" L.) – gatunek rośliny z rodziny mydleńcowatych ("Sapindaceae" Juss.). Występuje naturalnie w Europie Środkowej i Wschodniej, na Bałkanach oraz Kaukazie. W Polsce jest najpospolitszy z krajowych gatunków swego rodzaju. Jest drzewem zrzucającym liście na zimę. Jest powszechnie sadzony jako drzewo ozdobne w parkach i ogrodach ze względu na jego pokrój oraz wysoką tolerancję na ubogie podłoże i zanieczyszczenia środowiska. Ponadto w uprawie znajdują się jego liczne kultywary. Drewno klonu zwyczajnego jest stosowane między innymi do produkcji mebli oraz w tokarstwie.
W Ameryce Północnej jest gatunkiem inwazyjnym. Odradza się tam sadzenia tego gatunku, a w niektórych stanach jego uprawa jest prawnie zakazana.
Rozmieszczenie geograficzne.
Rośnie naturalnie w Europie Środkowej i Wschodniej, na Bałkanach oraz Kaukazie – jego zasięg występowania rozciąga się od Pirenejów na zachodzie po Kaukaz i europejską część Rosji na wschodzie oraz od południowej części Półwyspu Fennoskandzkiego na północy po Włochy i Grecję na południu. Został zaobserwowany w takich państwach jak Hiszpania, Francja, Włochy, Szwajcaria, Austria, Belgia, Luksemburg, Niemcy, Polska, Dania, Norwegia, Szwecja, Finlandia, Estonia, Łotwa, Litwa, Białoruś, Ukraina, Czechy, Słowacja, Węgry, kraje byłej Jugosławii, Albania, Rumunia, Bułgaria, Grecja, Rosja (jej europejska część, a także Kaukaz Północny i Dagestan), Gruzja, Armenia, Azerbejdżan, Iran, Afganistan, Kirgistan oraz Tadżykistan. Ponadto został rozprzestrzeniony przez człowieka poza naturalne granice swoje zasięgu – w XVII wieku został sprowadzony do Anglii, a stamtąd w XVIII wieku do Ameryki Północnej. Obecnie uważany jest tam za gatunek inwazyjny, a jego uprawa jest prawnie zakazana w stanach New Hampshire i Massachusetts.
W Polsce występuje powszechnie na całym niżu i w niższych położeniach górskich na terenie całego kraju. We Włoszech został zaobserwowany we wszystkich regionach z wyjątkiem Apulii i Sardynii. We Francji został odnotowany we wszystkich departamentach, z wyjątkiem Korsyki Południowej, Górnej Korsyki oraz Lot i Garonny, natomiast według innych źródeł w całej Francji oprócz departamentów Loara Atlantycka, Morbihan i Pireneje Wschodnie, ale jego występowanie ogranicza się głównie do wschodnich regionów kraju. W Szwajcarii występuje powszechnie w górach Jura i na Wyżynie Szwajcarskiej, natomiast rośnie sporadycznie w Alpach.
Biologia i ekologia.
W klasyfikacji zbiorowisk roślinnych gatunek charakterystyczny dla Cl. "Querco-Fagetea" i gatunek wyróżniający dla Ass. "Aceri platanoidis-Tilietum". W Polsce zazwyczaj rośnie w lasach mieszanych z bukiem i lipą, natomiast we Włoszech rośnie na polach, a w Apeninach w górskich lasach z bukiem, jodłą pospolitą oraz świerkiem pospolitym. W Danii zazwyczaj rośnie w lasach liściastych, pojawił się w tym kraju w sposób naturalny około 6000 lat temu. W polskich górach występuje do 1100 m n.p.m., we Włoszech do 1300 m n.p.m., a we Francji do 1600 m n.p.m. Najstarszy opisany w Polsce okaz rośnie we wsi Kamienica w powiecie limanowskim. Dorasta on do wysokości 28,5 m, ma obwód 459 cm, a jego pierśnica wynosi 118,5 cm.
Najlepiej rośnie w pełnym nasłonecznieniu lub półcieniu. Preferuje gleby dobrze przepuszczalne, piaszczyste, ilaste, gliniaste lub wapienne, o odczynie obojętnym (od 3,7 o 8,0 w skali pH). Jednak jest gatunkiem bardzo tolerancyjnym względem podłoża. Poza tym łatwo przystosowuje się do trudnych warunków środowiskowych, z tego też względu często jest sadzony w miastach oraz przy drogach. Jest bardzo mrozoodporny – występuje od 3 do 7 strefy mrozoodporności.
Fanerofit, mezofit. Średnio dożywa około 150 lat. Jest rośliną miododajną – kwiaty są zapylane przez owady, w zamian dając im relatywnie dużo nektaru. Jego wydajność miodowa sięga 100 kg/ha, ale kwitnie zbyt wcześnie, żeby pszczoły mogły uzyskać z niego miód towarowy. Kwitnie przed rozwojem liści na przełomie kwietnia i maja, a według innych źródeł w maju. Po raz pierwszy zakwita w wieku 5 lat, inne źródła podają zaś wiek około 25 lat. Owocami zaczyna obradzać zwykle w wieku 25–40 lat. Owoce dojrzewają na początku października. Nasiona rozsiewane są przez wiatr. Kiedy nasiono klonu oderwie się od rośliny zaczyna obracać się wokół swojej osi. Skrzydło generuje siłę nośną, na zasadzie zbliżonej do wiropłatów, dzięki czemu może opaść bardzo daleko od drzewa (anemochoria). Skrzydlaki opadają jesienią, co zapewnia wysokie prawdopodobieństwo ochrony przez pokrywę śnieżną podczas zimy. Nasiona kiełkują na wiosnę po okresie zimnej stratyfikacji w temperaturze 3–4 °C przez 90–120 dni. Przewrócenie gleby wzmaga kiełkowanie. Dorosły okaz wydaje około 2 tysięcy nasion na rok, z czego średnio 76% później kiełkuje. Drzewo szybko rosnące – osiąga w wieku 5 lat wysokość około 5 m i szerokość 4 m. Po dziesięciu latach odpowiednio 10 i 8 metrów, a po 20 latach – 20 i 16 m.
Liczba chromosomów: 2n = 26.
Gatunek inwazyjny w Ameryce Północnej.
Klon zwyczajny został sprowadzony do Ameryki Północnej jako roślina ozdobna krajobrazu. John Bartram z Filadelfii jako pierwszy sprowadził ten gatunek z Anglii w 1756 roku i wkrótce rozpoczął jego sprzedaż. Klon zwyczajny był obsadzany w gospodarstwach rolnych oraz miastach, aby dostarczać cienia, jako że jest odporny i szybko adaptuje się do niekorzystnych warunków. Gdy holenderska choroba wiązu zaatakowała powszechnie sadzony w alejach wiąz amerykański ("Ulmus americana"), został on zastąpiony przez relatywnie tani klon zwyczajny. Dopiero po pewnym czasie gatunek został zgłoszony jako inwazyjny w całej północno-wschodniej części Stanów Zjednoczonych od Maine po Wisconsin i na południe po Tennessee i Wirginię, na północnym wybrzeżu Pacyfiku. Z czasem ten klon dołączył do rodzimych gatunków drzew jako składnik ekosystemów leśnych w północno-wschodnich Stanach Zjednoczonych. Zaczęto również unikać tego gatunku w nasadzeniach miejskich.
Klon zwyczajny tworzy jednogatunkowe skupiska poprzez wyparcie rodzimych drzew, krzewów i roślin zielnych w podszycie. Następnie jego gęsty baldachim tworzy cień, który zapobiega odnowieniu sadzonek rodzimych gatunków. Stwierdzono, że w lasach z jego przewagą promieniowanie czynne fotosyntetycznie (PAR) zostało zmniejszone o 95% w podszycie. Rodzime gatunki nie potrafią się dostosować do zmniejszonego poziomu światła potrzebnego podczas ich kiełkowania i rozwoju. Badania w Stanach Zjednoczonych wykazały, że gatunki rodzime lepiej rosną w zbiorowiskach pozbawionych klonu zwyczajnego. Przeżywalność roślin jest dużo większa w siedliskach pozbawionych "Acer platanoides". Ponadto w badaniu z 2006 roku średni przyrost wysokości klonu czerwonego ("A. rubrum") wyniósł znacznie mniej w zbiorowiskach o wysokim udziale klonu zwyczajnego, w porównaniu do wzrostu przy braku w sąsiedztwie tego gatunku inwazyjnego. Z drugiej strony klon zwyczajny rośnie w podobnym tempie niezależnie od udziału gatunków konkurencyjnych. Pojawiają się przypuszczenia, że "Acer platanoides" uwalnia związki chemiczne, które mają utrudniać wzrost innych roślin. Jego liście miałyby uwalniać toksyny, które zmieniają skład mikrobiologiczny gleby. Inne badania dowiodły, że klon zwyczajny jest rzadziej atakowany przez roślinożerne owady niż klon cukrowy ("A. saccharum"), co pozwala na uzyskanie przewagi konkurencyjnej w stosunku do tego gatunku. Wykazano również, że klon zwyczajny odnosi mniejsze obrażenia w Ameryce Północnej niż w Europie, powodowane przez fitofagi i choroby grzybicze. Ponadto udowodniono naukowo, że "A. platanoides" bardziej efektywnie wykorzystuje światło, wodę i składniki odżywcze (między innymi węgiel, azot i fosfor) niż "A. saccharum".
W wyniku tych cech klonu zwyczajnego uważa się za gatunek inwazyjny w 20 stanach północno-wschodniej części Stanów Zjednoczonych, a także w niektórych prowincjach Kanady. Odradza się sadzenie tego gatunku, natomiast mile widziane jest usuwanie jego sadzonek, a nawet starszych okazów. Jego uprawa jest prawnie zakazana w New Hampshire i Massachusetts. Status gatunku inwazyjnego posiada między innymi w stanach Connecticut, Rhode Island oraz Nowy Jork.
Zmienność.
W obrębie tego gatunku oprócz podgatunku nominatywnego wyróżniono jeden podgatunek:
Znany jest mieszaniec między klonem zwyczajnym i klonem Lobela ("A. lobelii"): "Acer × dieckii".
Ponadto w uprawie są liczne kultywary:
Nazewnictwo.
Nazwa naukowa ustalona została przez Karola Linneusza w dziele "Species Plantarum" z 1753 roku. Epitet gatunkowy "„platanoides”" pochodzi z łaciny i oznacza „pokrewny z platanem, zbliżony do platanu”, od łacińskich słów „platanus” ("platan") oraz przyrostka „-ides” (przyrostka oznaczającego zbliżenie, pokrewieństwo). Podobieństwo do platana odnosi się do zbliżonego kształtu liści.
Nazwa polska – klon – odnosiła się do XVIII wieku tylko do tego gatunku (drugi wyróżniany wówczas gatunek z rodzaju określany był mianem „jawora”). Dopiero w XIX wieku określenie „klon” przeniesiono na cały rodzaj "Acer", a gatunek zaczęto określać mianem dwuczłonowym. Nazwa „klon” rejestrowana jest od XV wieku. Ma charakter ogólnosłowiański i wykazuje podobieństwa do średnio-dolno-niemieckiego "löne", staroislandzkiego "hlyn-r" i litewskiego "klevas". Uznaje się, że nazwa stanowić może pozostałość po pierwotnym substracie. Od słowa tego pochodzi z kolei pochodne, używane dawniej gwarowo określenie – „klonina” oznaczające lasek klonowy i drewno klonowe.
Lokalnie nazwa drzewa ulegała modyfikacjom i tak w południowej Małopolsce w wyniku udźwięcznienia drzewo nazywano „glonem”. Lokalnie upraszczano też początkową grupę spółgłosek i stosowano nazwę „lijon”.
Zastosowanie.
Drewno jest stosowane między innymi do produkcji mebli oraz w tokarstwie. Ma lepsze właściwości mechaniczne w stosunku do jaworu, przez co jest częściej stosowane w konstrukcjach. Ponadto używa się go na okleiny skrawane (rzadziej łuszczone), fryzy, półfabrykaty, instrumenty muzyczne (mechanizmy pianin i fortepianów, boki i dna instrumentów muzycznych), w przemyśle samochodowym, budowie wagonów, na deszczułki posadzkowe, części maszyn, wyroby kołodziejskie, narzędzia, rękojeści, drobny sprzęt kuchenny, prawidła obuwnicze, obcasy, galanterię drewnianą, oprawy szczotek, ramiączka, zabawki, futerały i części sprzętu laboratoryjnego oraz wyroby snycerskie. Drewno klonu zwyczajnego służyło między innymi Stradivariusowi do produkcji skrzypiec.
Drzewa sadzone są również powszechnie w miastach jako rośliny ozdobne, dzięki tolerancji na cień i zanieczyszczenia środowiska. Cenione są jako drzewa cieniodajne i osłonowe. Zalecane są do stosowania w rozległych ogrodach, w parkach, w alejach (zalecany odstęp między drzewami to 12 m).
W dawnych czasach liście i gałęzie były używane do produkcji brązowego barwnika.
Uprawa.
Gatunek rozmnażany jest z nasion. Jedynie odmiany ozdobne mnożone są wegetatywnie przez szczepienie. Do sadzenia stosuje się sadzonki z nagim korzeniem lub w pojemnikach. Zaleca się sadzenie roślin 3-metrowej wysokości, choć dobrze przyjmują się też okazy od 1 do 6 m wysokości.
Choroby i szkodniki.
Rośliny mogą być atakowane przez choroby grzybicze, między innymi przez grzyby z rodzaju "Verticillium" oraz zgorzele. Niektóre gąsienice żerują na liściach tego gatunku. Nasiona bywają spożywane przez ptaki i małe ssaki. Z kolei wiewiórki szare nagryzają i pozbawiają drzewa kory. Gatunek atakowany jest m.in. przez szrotówka kasztanowcowiaczka oraz czerwce "Pulvinaria regalis". Roztocza z rodziny szpecielowatych stymulują tworzenie się galasów na liściach. Narośla są małe, ale mogą być tak liczne, że spowodują zwijanie się poszczególnych liści. Gatunek choruje na smołowatą plamistość klonu wywołaną przez grzyba łuszczeńca klonowego ("Rhytisma acerinum"), zwanego też czerniakiem klonowym.
Obecność w kulturze.
Klon pospolity od dawna ma przypisywane boskie znaczenie. Kiedyś uważano, że to drzewo opiekowało się żywymi, ale przede wszystkim też zmarłymi. Dawniej z tego gatunku wytwarzano deskę, na której układano zmarłego do czasu pogrzebu. Wierzono, że miała ona magiczną moc i odpędzała diabła. Deska ta nie mogła być malowana. Po pogrzebie drewno tego klonu układano na rozstajnych drogach po to, aby duch zmarłego miał spokojną wędrówkę do życia w niebie. Uważano także, że pukanie w deskę wzmocni jeszcze jej magiczne działanie. Do dziś przetrwały stare powiedzenia, takie jak „odpukać w niemalowane” czy „do grobowej deski”, które wywodzą się z wiary w cudowne właściwości drewna tego gatunku.

</doc>
<doc id="94169" url="https://pl.wikipedia.org/wiki?curid=94169" title="Dymitr Mendelejew">
Dymitr Mendelejew



</doc>
<doc id="94170" url="https://pl.wikipedia.org/wiki?curid=94170" title="Kimi Räikkönen">
Kimi Räikkönen

Kimi Matias Räikkönen (ur. 17 października 1979 w Espoo) – fiński kierowca wyścigowy i rajdowy; mistrz świata Formuły 1 z sezonu 2007 i dwukrotny wicemistrz z sezonu 2003, 2005 oraz drugi wicemistrz z sezonu 2008, 2012 i 2018. W latach 2007–2009 oraz 2014–2018 kierowca wyścigowy zespołu Ferrari w Formule 1. Od sezonu 2019 startuje w zespole Alfa Romeo Racing Orlen F1 w Formule 1. Od sezonu 2020 pozostaje samodzielnym rekordzistą w liczbie startów w F1, pokonując na tym polu brazylijczyka Rubensa Barrichello, który w momencie zakończenia kariery w 2011 roku posiadał ich 322.
Wraz ze swoim menadżerem Steve’em Robertsonem założyli w 2004 roku zespół Räikkönen Robertson Racing, który startuje w Brytyjskiej Formule 3 oraz Europejskiej Formule BMW.
Życiorys.
Karting.
Räikkönen rozpoczął starty w kartingu w 1988 roku. W ciągu trzech sezonów zdołał odnieść kilka zwycięstw w klasach A, B i C. W 1991 startował w krajowych zawodach kartingowych w klasie Mini. Od 1992 roku przez trzy sezony kontynuował starty w kraju, ale już w klasie Raket. W 1993 został sklasyfikowany na 9., a w 1994 roku na 2. w klasyfikacji ogólnej Pucharu Finlandii. W 1995 r. startował w Formule A, gdzie w pierwszym wyścigu odniósł zwycięstwo. Pod koniec sezonu został zaproszony na prestiżowe zawody Monaco Cup.
W 1996 roku zajął czwarte miejsce w Mistrzostwach Finlandii Formuły A. Startował również w wyścigach Mistrzostw Świata i Mistrzostw Skandynawii. Rok później został Mistrzem Finlandii w Interkontynentalnej Klasie A i zajął czwarte miejsce w Mistrzostwach Skandynawii w tej samej klasie był 4. Startował również w kartingowych Grand Prix i Mistrzostwach Świata. Został zaproszony do jazdy w zespole Petera de Bruina.
W 1998 roku przeniósł się do Holandii (za poradą Bruina), kontynuował jednak starty w swoim kraju. Tego samego roku został Mistrzem Finlandii i Mistrzem Skandynawii. W klasie Interkontynentalnej Formuły A został zwycięzcą Europejskiego Grand Prix, a w klasie Super A zajął drugie miejsce. Zajął trzecie miejsce w Monaco Cup (klasa Super A). Z Mistrzostw Świata w klasie Super A wycofał się.
W 1999 roku, za sprawą swojego menadżera przeniósł się z Holandii do Wielkiej Brytanii. Był to ostatni rok Räikkönena w kartingu. Zakończył go jako Wicemistrz Finlandii w klasie Formuły A. Zajął także 10. miejsce w Mistrzostwach Świata w Formule Super A.
Formuła Renault i Ford.
W barwach Haywood Racing wystartował w krajowej edycji Formuły Renault. W jednym z czterech wyścigów, w których startował, zajął trzecie miejsce. Później, w barwach Manor Motorsport wystąpił w Zimowym Pucharze Formuły Renault, który całkowicie zdominował wygrywając wszystkie cztery wyścigi i do każdego startując z pole position. Tego samego roku startował jeszcze w Pucharze Europy Formuły Ford zajmując piąte miejsce oraz w Festiwalu Formuły Ford.
W 2000 roku kontynuował współpracę z Manor Motorsport w głównym cyklu Brytyjskiej Formuły Renault. Wystartował w dziesięciu wyścigach, wygrywając w siedmiu, do sześciu startując z pole position i zapewniając sobie równocześnie kolejny tytuł mistrzowski. Räikkönen wystartował także w trzech wyścigach zaliczanych do Europejskiej Formuły Renault gdzie odniósł dwie wygrane i zdobył dwa pole position.
Formuła 1.
2001: Sauber.
W 2001 roku Räikkönen planował starty w Formule 3, ale nieoczekiwanie pojawiła się możliwość debiutu za kierownicą bolidu Formuły 1. Z taką inicjatywą wyszedł Peter Sauber, który był pod wrażeniem dotychczasowych osiągnięć i umiejętności Fina. Testy przeprowadzone przez zespół Sauber miały miejsce we wrześniu 2000 r. na torze Mugello. Osiągi Räikkönena nie były imponujące pierwszego dnia, gdyż poświęcił go na przyzwyczajenie się do przeciążeń towarzyszącym jeździe w bolidzie F1. W kolejnych testach pokazał swój potencjał poprawiając znacznie swoje czasy.
W środowisku zrobiło się głośno o jego debiucie w roli kierowcy testowego w sezonie 2001. Peter Sauber nie chciał jednak czekać i jeszcze tego samego miesiąca poinformowano o zawarciu umowy dotyczącej startów w Grand Prix. Problem stanowił brak doświadczenia w seriach bezpośrednio poprzedzających Formułę 1 (np. ówczesna Formuła 3000). W tym czasie Räikkönen miał na swoim koncie tylko 23 starty w seriach samochodów jednomiejscowych.
Aby Fin mógł zadebiutować w Formule 1, podczas zebrania Komisji Formuły 1, które odbyło się 7 grudnia 2000 r., konieczne było uzyskanie 18 z 25 głosów. Od głosowania wstrzymał się prezydent FIA – Max Mosley, a tylko dwóch głosujących było przeciw. Jeszcze tego samego dnia Sauber potwierdził Räikkönena jako partnera Nicka Heidfelda w sezonie 2001. Swojego niezadowolenia z decyzji komisji nie kryli m.in. Max Mosley oraz Jenson Button.
Räikkönen zaliczył udany debiut w Grand Prix Australii na torze Albert Park – w kwalifikacjach zajął trzynastą pozycję, a wyścig ukończył na siódmym miejscu. Zespół Sauber podważył jednak legalność manewru wyprzedzania Nicka Heidfelda przez Oliviera Panisa (B.A.R.) w czasie drugiego okrążenia. Francuz wykonał go podczas obowiązywania żółtej flagi, spowodowanej wypadkiem Enrique Bernoldiego. Ostatecznie zawodnik British American Racing został ukarany dodatkowymi 25. sekundami doliczonymi do ostatecznego czasu. W rezultacie Heidfeld zajął czwartą, a Räikkönen szóstą pozycję, która dała mu pierwsze w karierze punkty.
Nie ukończył kolejnych trzech eliminacji. Zgodnie z przedsezonowymi postanowieniami FIA po czwartej rundzie mistrzostw miała zostać podjęta decyzja odnośnie do przedłużenia ważności super licencji Räikkönena. FIA nie zgłosiła żadnych żądań zezwalając jednocześnie na dalsze starty w wyścigach.
Podczas Grand Prix Austrii, gdzie Räikkönen początkowo utrzymując tempo liderów, zajął czwartą pozycję. Wynik został zakwestionowany przez zespół B.A.R., ale apelacja została odrzucona.
Kolejny raz uplasował się tuż za podium w wyścigu o Grand Prix Kanady. Gorzej dla Fina potoczyła się dalsza część sezonu. Zaliczył dwa siódme miejsca i trzy awarie, a w kończącym sezon Grand Prix Japonii zaliczył kraksę z bandą z opon.
W ciągu całego sezonu zgromadził na swoim koncie 9 punktów. Pozwoliło mu to zająć dziesiątą pozycję w klasyfikacji generalnej. Nieco bardziej doświadczony Heidfeld wywalczył ósme miejsce z dwunastoma punktami. Wystarczyło to jednak aby zespół odnotował najlepszą w historii pozycję w klasyfikacji generalnej – czwarte miejsce. Peter Sauber przyznał kilka lat później, że Räikkönen był prawdopodobnie najlepszym kierowcą jaki jeździł dla jego zespołu.
2002–2006: McLaren.
2002.
Po sezonie 2001 Mika Häkkinen postanowił zrobić sobie roczną przerwę od wyścigów (później ogłosił, że wycofuje się definitywnie z Formuły 1), zespół McLaren rozpoczął poszukiwania jego zastępcy. Wszyscy spodziewali się, że miejsce dwukrotnego Mistrza Świata zajmie partner Räikkönena z Saubera – Nick Heidfeld, który miał podpisany kontrakt z Mercedesem – dostawcą silników zespołu z Woking. Jednak Ron Dennis postanowił, że partnerem Davida Coultharda w sezonie 2002 powinien zostać właśnie Räikkönen. Miał on co prawda ważny kontrakt z Sauberem, ale dzięki możliwościom finansowym jakie posiadał zespół, McLaren bez problemów zdołał go wykupić.
Już w pierwszym starcie podczas Grand Prix Australii zdobył dla swojego nowego zespołu trzecie miejsce. Kolejne sześć startów zakończyło się przedwczesnym wycofaniem z wyścigu z powodu licznych awarii, a także efektownego i niebezpiecznego odpadnięcia tylnego skrzydła na torze Catalunya, przy prędkości ok. 270 km/h. W Grand Prix Kanady był czwarty, a w Grand Prix Europy trzeci.
Podczas Grand Prix Francji, wykorzystując kary dla Davida Coultharda i Michaela Schumachera, wysunął się na prowadzenie. Gdy na cztery okrążenia przed metą, Räikkönen najechał na plamę oleju pozostawioną przez jeden z bolidów Toyoty na nawrocie Adelaide, prowadzenie w wyścigu objął Schumacher, który w rezultacie wygrał cały wyścig. Była to najlepsza okazja na wygranie pierwszego wyścigu w karierze i jak się później okazało ostatnia w tym sezonie. Rok zakończył z bardzo dobrym wynikiem, zdobywając 23 punkty i zajmując szóstą lokatę w klasyfikacji generalnej.
2003.
W pierwszym wyścigu sezonu 2003 ponownie był blisko wygrania wyścigu walcząc przez pewien moment ramię w ramię z Michaelem Schumacherem. Szansę na wygraną przekreśliła jednak kara „drive-through”, którą otrzymał za przekroczenie ograniczenia prędkości obowiązującego w boksach. Jednak nie tylko on tego weekendu popełniał błędy i na pocieszenie pozostał mu najniższy stopień podium.
Jak się później okazało pierwsza wygrana wpadła w jego ręce już podczas kolejnej eliminacji. Grand Prix Malezji przebiegało po myśli Fina już od początku gdy Rubens Barrichello stracił czas omijając kolizję spowodowaną przez starszego z braci Schumacher, Coultharda wyeliminowała awaria elektroniki, a taktyka dwóch postoi, startującego z pole position Fernando Alonso okazała się nieskuteczna w stosunku do Räikkönena i to właśnie on stanął na najwyższym stopniu podium. W tym momencie Räikkönen objął prowadzenie w klasyfikacji.
Dwa tygodnie później kierowcy wystartowali do wyścigu o Grand Prix Brazylii. W związku z padającym deszczem na torze często pojawiał się samochód bezpieczeństwa i dochodziło do wielu incydentów. W efekcie jednego z nich, a konkretnie groźnego wypadku z udziałem Fernando Alonso, wyścig został przerwany. Początkowo pierwsze miejsce przyznano Räikkönenowi, który w momencie zdarzenia jechał za Giancarlo Fisichellą, ale zgodnie z regulaminem po przerwaniu wyścigu pod uwagę bierze się stan rywalizacji przed dwoma okrążeniami. Kilka dni później okazało się, że prowadzący Fisichella rozpoczął jeszcze jedno okrążenie i to właśnie on prowadził na dwa okrążenia przed przerwaniem wyścigu. Räikkönen oddał nagrodę za pierwsze miejsce podczas następnej eliminacji.
Podczas Grand Prix San Marino do walki o tytuł przyłączył się Michael Schumacher, który wyprzedził Räikkönena na mecie o niespełna 1,8 sekundy. Niemiec wygrał także kolejne dwa wyścigi. Räikkönen zakończył wyścig, o Grand Prix Hiszpanii już na pierwszym okrążeniu, a w Austrii był ponownie drugi. Drugą lokatę zajął także podczas Grand Prix Monako, gdzie przegrał z późniejszym partnerem z McLarena – Juanem Pablo Montoyą.
W dalszej części sezonu z powodu awarii silnika nie ukończył wyścigu o Grand Prix Europy (w kwalifikacjach podczas tego Grand Prix po raz pierwszy w karierze uzyskał pole position), a podczas Grand Prix Niemiec miał wypadek. Podczas Grand Prix Węgier był drugi za Fernando Alonso i przed Juanem Pablo Montoyą, zaś Michael Schumacher zajął dopiero ósme miejsce przez co Räikkönen był po tym wyścigu trzeci w klasyfikacji mistrzostw ze stratą dwóch punktów do Schumachera i jednego do drugiego w klasyfikacji Montoyi. Jednak Niemiec wygrał dwa kolejne wyścigi Grand Prix Włoch i Grand Prix Stanów Zjednoczonych, a Räikkönen zajął w tych wyścigach odpowiednio 4. i 2. miejsce. Przed ostatnią rundą Mistrzostw Świata miał dziewięć punktów straty do prowadzącego Schumachera, aby zdobyć tytuł musiał wygrać wyścig, a Schumacher mógł dojechać na co najwyżej dziewiątej pozycji. Räikkönen był drugi za Barrichello, a Schumacher zajął ósmą pozycję. Ostatecznie w klasyfikacji generalnej stracił tylko dwa punkty do Niemca.
2004.
Po wspaniałym sezonie 2003 oczekiwania były duże, ale już podczas przedsezonowych testów okazało się, że nowa konstrukcja zespołu MP4-19 okazuje się nieudana, zaś w pierwszych trzech wyścigach sezonu 2004 w samochodzie MP4-19 Fina doszło do trzech awarii: dwukrotnie zawiódł silnik, a raz skrzynia biegów. Pierwszy punkt zdobył dopiero w czwartym wyścigu sezonu ze stratą jednego okrążenia do zwycięzcy – Michaela Schumachera, podobnie zakończyło się dla niego Grand Prix Hiszpanii, ale tym razem nie zdobył punktów. W kolejnych dwóch wyścigach zawiodła go hydraulika i ponownie silnik. W Grand Prix Kanady zajął pierwotnie dopiero siódme miejsce, ale po dyskwalifikacji kierowców zespołu Williams i Toyota przesunął się na piątą pozycję. W Stanach Zjednoczonych i Francji zajął ponownie siódmą pozycję.
Na Grand Prix Wielkiej Brytanii McLaren przybył z nowym samochodem – MP4-19B. Räikkönen wywalczył pole position, a w wyścigu zajął drugą pozycję. Gdy wydawało się, że McLaren wrócił do walki, Räikkönen nie ukończył jednego wyścigu z powodu wypadku, a drugiego z powodu awarii elektroniki. Po katastrofalnej pierwszej części sezonu odniósł zwycięstwo w Grand Prix Belgii. W Grand Prix Włoch znowu dopadła go awaria silnika. Później zajął trzecie miejsce podczas inauguracyjnego wyścigu w Chinach i szóstą pozycję podczas Grand Prix Japonii. W Grand Prix Brazylii stoczył kolejny bezpośredni pojedynek z Montoyą. Jednak przez źle dobrane opony nie był w stanie zagrozić Kolumbijczykowi.
2005.
Z końcem sezonu 2004 z zespołu odszedł David Coulthard, a nowym partnerem Fina został Juan Pablo Montoya. McLaren MP4-20 bardzo dobrze spisywał się na testach przed sezonem 2005, a jednostka Mercedesa wydawała się niezawodna.
Sporym rozczarowaniem okazało się dla Räikkönena Grand Prix Australii. Zaczęło się od słabej pozycji (dziesiąte miejsce) w kwalifikacjach, które zostały zakłócone przez opady deszczu, stwarzające zróżnicowane warunki każdemu z zawodników. Ostatecznie jego strata do Giancarlo Fisichelli, który wywalczył pole position, wyniosła ponad 10 sekund. W trakcie startu do wyścigu przypadkowo wyłączył silnik. W rezultacie procedura startowała została przerwana, a on zmuszony był startować z boksów. W początkowej fazie wyścigu utknął za Michaelem Schumacherem, co nie pozwoliło mu na wykorzystanie pełnego potencjału samochodu. Dodatkowo jeden z deflektorów w jego samochodzie urwał się i dostał pod samochód – został usunięty podczas pierwszego pit stopu, ale jego brak odbił się na aerodynamice samochodu. Ostatecznie ukończył wyścig na ósmej pozycji, dwie pozycje za Montoyą.
Zdecydowanie lepiej przebiegała dla niego pierwsza sesja kwalifikacyjna Grand Prix Malezji, w której zajął czwartą pozycję. W drugiej stracił dwie pozycje, ostatecznie zajmując szóste miejsce. Wyścig, w którym jechał już na czwartej pozycji, praktycznie zakończył się zaraz po pierwszym pit stopie, kiedy w jego bolidzie pękła jedna z opon. Aby dostać się do boksów musiał przejechać prawie całe okrążenie. Jeszcze przed końcem wyścigu zdołał się zbliżyć do Christiana Kliena i Michaela Schumachera, którzy jechali dwóch ostatnich punktowanych pozycjach, ale na wyprzedzenie ich zabrakło już czasu. Został sklasyfikowany na dziewiątym miejscu, a Montoya na czwartym.
Do Grand Prix Bahrajnu zakwalifikował się na dziewiątym miejscu – jedną pozycję za Pedro de la Rosą, który zastępował kontuzjowanego Montoyę. Zupełnie inaczej potoczyły się losy wyścigu, w których obydwaj kierowcy byli bardzo szybcy – Räikkönen po raz pierwszy w sezonie stanął na podium, a de la Rosa zajął najlepszą w swojej karierze, piątą pozycję.
McLaren wraz z firmą Michelin włożył dużo pracy w celu polepszenia osiągów samochodu w kwalifikacjach. Bardziej miękka mieszanka dała dobre efekty już podczas Grand Prix San Marino. Räikkönen na torze Imola wywalczył pierwsze z trzech kolejnych pole position. Z wyścigu wyeliminowała go jednak awaria tylnej półosi – zaledwie po przejechaniu dziewięciu okrążeń.
Räikkönen wygrał w przekonywający sposób Grand Prix Hiszpanii i prestiżowe Grand Prix Monako. Po sześciu wyścigach Fin zajmował drugą pozycję w klasyfikacji z dorobkiem 49 punktów.
Jeszcze na początku 34. okrążenia Grand Prix Europy na torze Nürburgring wydawało się, że dopisze do listy zwycięstw kolejne. Popełnił jednak drugi w tym wyścigu błąd (cztery okrążenia wcześniej wypadł na chwilę z toru): dublując Villeneuve’a zblokował koła doprowadzając do spłaszczenia prawej przedniej opony w jego bolidzie. Trochę później opona ta zaczęła wibrować. Ostatecznie, nadwerężone zawieszenie w McLarenie poddało się na ostatnim okrążeniu, zaraz pod koniec prostej startowej. Dużo szczęścia miał Jenson Button, który niemal został wyeliminowany z wyścigu przez wypadającego z toru Räikkönena. Wyścig wygrał ostatecznie Alonso, a Räikkönen został sklasyfikowany na jedenastej pozycji.
Po tym jak z Grand Prix Kanady z powodu awarii wycofał się Giancarlo Fisichella, a Fernando Alonso popełnił błąd, doprowadzając do uszkodzenia bolidu Renault, wszystko wskazywało na to, że McLaren zajmie dwa najwyższe stopnie podium. Wszystko zmieniło się na 47 okrążeniu kiedy to Jenson Button po błędzie na zakręcie nr. 13 urwał przednie koło i zatrzymał się w na tyle niebezpiecznym miejscu aby na torze pojawił się samochód bezpieczeństwa. Zespół za późno poinformował Montoyę o tym fakcie i prowadzący wyścig Kolumbijczyk zjechał na ostatni pitstop dopiero po przejechaniu jednego okrążenia za samochodem bezpieczeństwa, a gdy wyjeżdżając z nich nie zauważył lub zignorował zakaz wyjazdu z boksu. Tym samym został wykluczony z wyścigu, a zwycięstwo wpadło w ręce Räikkönena.
Do Grand Prix Stanów Zjednoczonych startował z drugiej pozycji, ale podobnie jak inni kierowcy jeżdżący na oponach Michelin nie wystartował z wyścigów na wyraźną prośbę francuskiej firmy. Na treningach przed Grand Prix Francji ponownie zawiódł silnik Mercedesa i po wywalczeniu trzeciej pozycji w kwalifikacjach do wyścigu startował z pozycji 13. Mimo tego zdołał uplasować się na drugiej pozycji, tuż za Alonso. Również do Grand Prix Wielkiej Brytanii startował z trzynastej pozycji, po wymianie silnika. Tym razem oprócz Alonso szybszy okazał się partner z zespołu, który wygrał wyścig. Grand Prix Niemiec zakończyło się dla niego podobnie jak we wcześniejszych latach – nieukończeniem wyścigu. Powodem nieukończenia wyścigu była awaria hydrauliki, gdy był na zdecydowanym prowadzeniu. Dzięki dobrze rozegranemu taktycznie wyścigowi na Węgrzech, Fin odniósł kolejne zwycięstwo, o tyle ważne, że Alonso nie zdobył ani jednego punktu w trakcie tego weekendu, później wygrywa Grand Prix Turcji, jednak Grand Prix Włoch było niezbyt udane, pomimo iż ustanowił najlepszy czas w kwalifikacjach został jednak ukarany przesunięciem o 10 miejsc startowych za wymianę silnika przed kwalifikacjami. Ostatecznie wyścig zakończył na 4. miejscu. Później w czterech ostatnich wyścigach Fin nie schodzi z podium będąc dwukrotnie pierwszy (Grand Prix Belgii i Grand Prix Japonii) i dwukrotnie drugi (Grand Prix Brazylii i Grand Prix Chin), jednak Fernando Alonso dzięki zdobyciu trzeciego miejsca w Grand Prix Brazylii zapewnia sobie mistrzowski tytuł na dwa wyścigi przed końcem. Ostatecznie Fin po raz drugi został wicemistrzem z dorobkiem 112 punktów.
2006.
Po dominującej końcówce sezonu 2005 Räikkönen był uznawany za zdecydowanego faworyta nadchodzącego sezonu. Zmiany w regulaminie technicznym nie ułatwiały jednak zadania – zrezygnowano z jednostek V10 o pojemności 3,0l, a w ich miejsce wprowadzono 2,4-litrowe silniki V8. Dodatkowo przywrócono zmianę opon w trakcie wyścigu, co było wyjątkowo szkodliwe dla McLarena, który w opinii wielu ekspertów bardzo dobrze dostosował się do przepisu zakazującego takiej zmiany w sezonie 2005.
Sezon 2006 był dla Räikkönena jednym z najtrudniejszych. Pomimo wywalczenia trzech pole position i ustanowienia trzech najszybszych okrążeń, nie zdołał w tym sezonie odnieść ani jednego zwycięstwa w wyścigu. Fin zajął w klasyfikacji generalnej dopiero piąte miejsce.
Kilkumiesięczne plotki o przejściu Räikkönena do Ferrari zostały potwierdzone podczas Grand Prix Włoch 2006 przy okazji ogłoszenia wycofania się ze sportu Michaela Schumachera.
2007–2009: Ferrari.
2007.
Räikkönen zadebiutował w barwach Ferrari w trakcie testów pod koniec stycznia. Początkowo w ręce Fina trafił starszy samochód (248 F1 z sezonu 2006), podczas gdy rozwojem nowego modelu F2007 zajmował się jego nowy partner, Felipe Massa. Räikkönen był generalnie wolniejszy od Brazylijczyka, który posiadał większe doświadczenie z samochodami włoskiego zespołu.
Grand Prix Australii, które inaugurowało sezon, rozpoczęło się dla Räikkönena od dobrych osiągów w kwalifikacjach i wywalczenia trzynastego pole position w karierze. W wyścigu kontrolował sytuację utrzymując stałą przewagę nad kierowcami McLarena – Fernando Alonso i Lewisem Hamiltonem – i wygrywając z przewagą siedmiu sekund. Była to jego dziesiąta wygrana w karierze oraz pierwszy wyścig, w którym wywalczył jednocześnie pole position, najszybsze okrążenie i pierwsze miejsce.
Z powodu drobnego wycieku silnik w bolidzie Räikkönena przegrzewał się w końcowej fazie wyścigu w Melbourne. Mechanikom Ferrari udało się go uratować i Fina ominęła kara za wymianę silnika przed Grand Prix Malezji. Zespół nie mógł jednak liczyć na pełne wykorzystanie potencjału jednostki napędowej. W kwalifikacjach Räikkönen był gorszy od Massy i Alonso. Podczas startu do wyścigu stracił trzecią pozycję na rzecz Lewisa Hamiltona. Brytyjczyk, podobnie jak Alonso, zdołał wyprzedzić także Massę, który próbując odzyskać straconą pozycję popełnił błąd i wypadł na pobocze. Räikkönen znalazł się na trzeciej pozycji i na niej ukończył wyścig. Wygrana Alonso i drugie miejsce Hamiltona umocniło McLarena na pozycji lidera klasyfikacji konstruktorów. Räikkönen stracił prowadzenie w klasyfikacji kierowców, oddając je w ręce Alonso, do którego tracił dwa punkty.
W trakcie przedsezonowych testów na torze w Bahrajnie, Ferrari udowodniło, że jest bardzo dobrze przygotowane do wyścigu na tym torze. W kwalifikacjach Räikkönen wywalczył dobrą, trzecią pozycję. Lepsi od niego byli Massa i Hamilton. Na starcie do wyścigu próbując utrzymać dobrą pozycję za Hamiltonem, został wyprzedzony przez startującego z czwartego pola Alonso. Nie udało mu się wyjść na pozycję umożliwiającą udany atak. Ostatecznie odzyskał straconą na starcie pozycję po pierwszej serii postojów w boksach. W późniejszej fazie wyścigu udało mu się odrobić stratę do Hamiltona. Aby zapewnić sobie trzecią pozycję, postawił wraz z zespołem na wcześniejszą wizytę w boksie na drugie tankowanie i zmianę opon na twardszą mieszankę. Zmiana strategii uniemożliwiła mu jednak walkę o druga pozycję. Ostatecznie pierwsza trójka ukończyła wyścig w kolejności identycznej jak na starcie. Słabsza dyspozycja Alonso, który ukończył wyścig na piątym miejscu za Heidfeldem z BMW, spowodowała, że na czele klasyfikacji znalazło się trzech kierowców z taką samą liczbą punktów. Byli to Alonso na pierwszym, Räikkönen na drugim i Hamilton na trzecim miejscu.
W Grand Prix Hiszpanii na torze Catalunya Räikkönen po raz kolejny w sezonie zajął trzecie miejsce w kwalifikacjach. Podczas konferencji prasowej zażartował, że powoli staje się to tradycją. Pierwsze miejsce startowe ponownie wywalczył Massa. W wyścigu Brazylijczyk okazał się bezkonkurencyjny – wygrał prowadząc od startu do mety. Räikkönen do mety nie dojechał z powodu problemów z alternatorem. W klasyfikacji generalnej spadł z miejsca drugiego na czwarte.
Nieudane treningi przed Grand Prix Monako, gdzie kierowcy Ferrari ulegli duetowi McLarena, wskazywały na dobrą formę brytyjskiego zespołu na specyficznym ulicznym torze. W dodatku Räikkönen popełnił błąd podczas kwalifikacji: jadąc na świeżym komplecie opon podczas drugiej sesji uderzył w barierę uszkadzając zawieszenie samochodu. Spowodowało to, że nie był w stanie zakwalifikować się do trzeciej sesji i do wyścigu przystępował z szesnastej pozycji. W wyścigu McLaren okazał się bezkonkurencyjny odnosząc podwójne zwycięstwo, z przewagą jednej minuty nad trzecim Massą. Räikkönen zdołał zająć odległe ósme miejsce, zdobywając jednocześnie tylko jeden punkt.
Podczas treningów przed Grand Prix Kanady w Montrealu dominowali ponownie Hamilton i Alonso. Räikkönen i Massa musieli zadowolić się miejscem trzecim i czwartym. W kwalifikacjach najlepszy okazał się Hamilton, który o prawie pół sekundy wyprzedził broniącego tytuł Fernando Alonso. Räikkönen wygrał na starcie ze swoim zespołowym partnerem, ale musiał uznać wyższość Nicka Heidfelda, który na starcie miał bardzo mało paliwa. W trakcie wyścigu doszło do ciężkiego wypadku Roberta Kubicy, a rywalizację kilkakrotnie przerywał Safety Car. Fin stracił dwie pozycje i został sklasyfikowany na piątym miejscu za plecami Wurza i Kovalainena.
Po weekendzie wyścigowych w Kanadzie kierowcy zostali na kontynencie Ameryki Północnej, aby wystartować w Grand Prix Stanów Zjednoczonych na torze Indianapolis. Nie po raz pierwszy w tym sezonie kierowcy Ferrari musieli uznać wyższość dwójki Mclarena. W kwalifikacjach Räikkönen zajął czwartą pozycję i startował z drugiej linii tuż obok swojego kolegi z zespołu. Fin stracił dwie pozycję na rzecz Heidfelda oraz Kovalainena. Był też bardzo długo blokowany przez wolniejszych kierowców i systematycznie tracił dystans do czołówki. Dopiero po zjeździe na tankowanie kierowców wyprzedzających go zwiększył tempo. Räikkönen w pewnej fazie wyścigu był zdecydowanie najszybszym kierowcą na torze i uzyskiwał dużo lepsze czasy od Hamiltona czy Alonso. Nie zdołał jednak wyprzedzić Massy i musiał zadowolić się jedynie czwartą pozycją.
Na torze w Magny-Cours po raz pierwszy w sezonie to kierowcy Ferrari nadawali ton rywalizacji. Włoski zespół wspaniałą pracą podczas testów na torze Silverstone zniwelował stratę jaką posiadał do najgroźniejszego rywala. Już podczas treningów dobrze prezentował się Räikkönen i to on wydawał się największym pretendentem do wywalczenia pole position. Wpadło ono jednak w ręce jego partnera z zespołu. Räikkönenowi na otarcie łez pozostało trzecie miejsce za Hamiltonem, ale przed Alonso. Zgodnie z przewidywaniami wyścig został zdominowany przez kierowców startujących w czerwonych barwach. Na starcie Fin odegrał się na Angliku i wyprzedził go, a potem bardzo szybko odjechał. Walka o zwycięstwo pomiędzy nim a Massą była bardzo zacięta. O wszystkim zadecydowała strategia zespołu, która okazała się być bardziej korzystną dla Fina. Ten bowiem, zjechał później zmienić opony i wyprzedził Massę, który uwikłany w dublowanie osiągał słabsze czasy.
Podczas sesji kwalifikacyjnej do Grand Prix Wielkiej Brytanii na torze Silvertsone uzyskiwał najlepsze czasy i wydawało się, że zdobędzie swoje czternaste pole position w karierze. Tak się jednak nie stało. Po błędzie w końcówce swojego szybkiego okrążenia (wyjazd na pobocze w ostatnim łuku) zwycięstwo w sesji padło łupem Hamiltona. W wyścigu Räikkönen nie popełniał już jednak błędów i odniósł kolejne zwycięstwo przechytrzając nie tylko Hamiltona, ale i Alonso.
Kolejny wyścig odbywał się na torze Nürburgring, gdzie kierowcy walczyli o Grand Prix Europy. Zwycięstwo w kwalifikacjach sugerowało dobrą formę Räikkönena. Zaraz po starcie na niemiecki tor spadł ulewny deszcz. Räikkönen przestrzelił szykanę, a potem wpadł w poślizg przy zjeździe do boksu na wymianę opon na deszczowe i gdy jego bolid „wrócił” na prosta startową musiał pokonać jeszcze jedno okrążenie. W tych warunkach okazało się to bardzo trudne. Massa i Alonso, którzy udali się na postój i zmianę ogumienia zdołali doścignąć go jeszcze na tym samym okrążeniu. Räikkönen stracił bardzo dużo czasu i po wznowieniu wyścigu, gdy warunki się poprawiły znajdował się na siódmej pozycji. Po sprawnym manewrze zmiany opon z powrotem na „slicki” udało mu się wyprzedzić kilku rywali i znaleźć tuż za Fernando Alonso na pozycji trzeciej. Awaria hydrauliki w F2007 zmusiła go jednak do wycofania z wyścigu.
Kwalifikacje do wyścigu o Grand Prix Węgier Räikkönen zakończył na miejscu czwartym. Jednak po karze nałożonej na Fernando Alonso za blokowanie w boksie Lewisa Hamiltona przesunął się na pozycję trzecią. Miało to bardzo wielkie znaczenie, bowiem startował z bardziej przyczepnej strony toru co pozwoliło podczas startu na wyprzedzenie Nicka Heidfelda. Po raz kolejny potwierdziła się opinia, że wyprzedzanie na torze Hungaroring jest niemal niemożliwe i Räikkönen, który był znacznie szybszy od Hamiltona, musiał zadowolić się miejsce na drugim stopniu podium. Do zwycięzcy stracił niewiele ponad 0,7 sekundy. Fin uzyskał jednak najszybszy czas okrążenia osiągnięty w końcówce wyścigu i odzyskał trzecią pozycję w klasyfikacji generalnej.
W ostatnim wyścigu sezonu 2007, Grand Prix Brazylii na torze Interlagos odniósł zwycięstwo pokonując Felipe Massę i Fernando Alonso, co wobec zaledwie siódmego miejsca Lewisa Hamiltona zapewniło mu zwycięstwo w klasyfikacji końcowej z 110 punktami i tytuł mistrza świata.
FIA wstrzymała na kilka godzin ogłoszenie oficjalnych wyników po doniesieniach w sprawie nieprawidłowości dotyczących parametrów paliwa w bolidach Williamsa i BMW Sauber (w razie wykluczenia kierowców tych bolidów mistrzostwo przypadłoby Hamiltonowi). Ostatecznie nie nałożono na te zespoły żadnych kar. McLaren zapowiedział jednak apelację, która została rozpatrzona 15 listopada. Sąd apelacyjny nie zmienił wcześniejszych postanowień i mistrzostwo pozostało w rękach Fina.
2008.
Räikkönen przystępował do tego sezonu jako mistrz świata i pozostawał faworytem bukmacherów. Pierwszy wyścig w Australii od początku nie toczył się dla Fina najlepiej – po awarii w kwalifikacjach startował z 15. miejsca, a podczas wyścigu wypadł z toru i ostatecznie wycofał się z powodu awarii silnika. Został sklasyfikowany na ósmej pozycji, zdobywając jeden punkt.
Kolejne trzy starty to zwycięstwo w Malezji, 2. miejsce w Bahrajnie i kolejna wygrana w Hiszpanii.
Do Grand Prix Monako startował z drugiego miejsca. Z powodu opadów deszczu podczas wyścigu i panujących w związku z tym warunków, wyścig przebiegał w chaotyczny sposób. Räikkönen popełnił dużo błędów, doprowadzając także do wyeliminowania Adriana Sutila, który jechał na życiowej 5. pozycji. Skończył wyścig na 9. miejscu.
Podczas Grand Prix Kanady w boksie w tył jego bolidu uderzył Hamilton. We Francji zdobył pole position i prowadził w wyścigu. Z powodu uszkodzenia wydechu przepuścił Massę i dojechał na 2. miejscu. W Wielkiej Brytanii Räikkönen zajął 4. pozycję. W Niemczech nie był konkurencyjny i był 6. Na Węgrzech stanął na podium, ale tylko dzięki awarii Massy i po tym wyścigu był drugi w klasyfikacji mistrzostw ze stratą pięciu punktów do Hamiltona.
Wyścig w Walencji był początkiem fatalnej passy Fina. Jechał na 6. miejscu. Wtedy miał awarię silnika. Raikkonen zdawał się mieć szanse na wygraną w Belgii na słynnym torze w Spa. Z 4. pozycji na starcie przebił się nawet na prowadzenie, kiedy zaczął padać deszcz. Znany z opanowania Raikkonen tym razem nie wytrzymał. Najpierw dał się wyprzedzić Hamiltonowi. Na 2 okrążenia przed końcem wpadł w poślizg i uderzył w barierę. Kolejny wyścig we Włoszech również był deszczowy. Po słabej 14. pozycji na starcie zdołał przebić się na 9. Był to trzeci z rzędu wyścig bez punktów. Jak się okazało, nie był to koniec tej passy. Raikkonen po uderzeniu w barierę nie ukończył także zmagań w Singapurze. Ta fatalna seria spowodowała przekreślenie szans na obronę mistrzowskiego tytułu sprzed roku. Przełamał się w Japonii, gdzie po drugim pitstopie walczył z Robertem Kubicą o drugie miejsce. Walka była zacięta, ale Polak obronił drugie miejsce. Ostatecznie Fin był trzeci. Na tej pozycji ukończył też zawody w Chinach oraz w Brazylii. Raikkonen razem z Felipe Massą zdobyli dla Ferrari tytuł w klasyfikacji konstruktorów. W klasyfikacji był trzeci. Awansował na tę pozycję dopiero po ostatnim wyścigu, bo będący przed nim Robert Kubica nie zapunktował, co pozwoliło Finowi wyprzedzić kierowcę BMW Sauber.
2009.
Pierwsze trzy wyścigi w sezonie 2009 ukończył poza punktowaną ósemką i pierwsze punkty zdobył w Grand Prix Bahrajnu. W tym sezonie 5 razy wskoczył na podium. Trzykrotnie stawał na najniższym stopniu podium, raz był drugi i raz zwyciężył. Było to podczas Grand Prix Belgii. Sezon 2009 Fin zakończył na 6. miejscu z dorobkiem 48 pkt.
Po kilku tygodniach spekulacji, 30 września 2009 roku Ferrari potwierdziło, że rozwiązało kontrakt z Räikkönenem na rok przed jego planowanym zakończeniem. Jednocześnie ogłoszono Fernando Alonso i Felipe Massę jako ich kierowców w sezonie 2010.
2012–2013: Lotus.
2012.
29 listopada 2011 roku zespół Lotus F1 Team poinformował, że podpisał dwuletni kontrakt z Finem. W pierwszym sezonie w barwach Lotusa Räikkönen siedmiokrotnie stawał na podium, w tym raz na najwyższym podczas Grand Prix Abu Zabi, trzykrotnie na drugim (w Bahrajnie, Walencji i na Węgrzech) oraz trzykrotnie na trzecim (w Hiszpanii, Niemczech i Belgii). Regularne punktowanie w pozostałych wyścigach, z wyjątkiem Chin, pozwoliły mu na zajęcie trzeciego miejsca w klasyfikacji kierowców. Räikkönen w całym sezonie 2012 zdobył 207 pkt., a jego partner zespołowy Romain Grosjean 96 pkt., co dało Lotusowi czwarte miejsce w klasyfikacji konstruktorów.
W startach w Lotusie fińskiemu kierowcy udało się pobić jeden rekord – ukończył 27 wyścigów z rzędu na punktowanych miejscach, od Grand Prix Bahrajnu w 2012 roku aż do Grand Prix Węgier w 2013 roku. Jego passa zakończyła się podczas Grand Prix Belgii w 2013 roku, kiedy to w jego samochodzie awarii uległy hamulce.
2013.
W rozpoczynającym sezon 2013 Grand Prix Australii Kimi Räikkönen odniósł zwycięstwo. Był również sześciokrotnie klasyfikowany na drugiej pozycji i raz na trzecim miejscu. Po ostatnim wyścigu w sezonie zajmował piąte miejsce ze 183 pkt., a Lotus był na czwartej pozycji w zestawieniu konstruktorów. W ostatnich dwóch wyścigach Räikkönen nie wystąpił. Przedstawiciele zespołu Lotusa podali jako przyczynę operację pleców.
Od 2014: Ferrari.
2014.
11 września 2013 Ferrari poinformowało na swojej stronie internetowej o podpisaniu z Räikkönenem kontraktu na dwa sezony – 2014 i 2015. Jego nowym partnerem stał się Fernando Alonso. Kibice zespołu z Maranello liczyli, że wyniki Räikkönena w zespole będzie się różniły od wyników Massy i Fin umożliwi ekipie walkę o tytuł mistrzowski wśród konstruktorów. Jednak już na początku sezonu stało się jasne, że konstrukcja Ferrari F14 T jest gorsza od tej z poprzedniego sezonu. Ponadto Räikkönen nie był w stanie nawiązać walki ze swoim partnerem zespołowym. Choć w większości wyścigów Fin zdobywał punkty, to zazwyczaj był to niewielkie zdobycze. Jedynie w wyścigu o Grand Prix Belgii walczył o miejsce na podium, dojeżdżając ostatecznie do mety na czwartej pozycji. Z dorobkiem 55 punktów został sklasyfikowany na dwunastej pozycji w końcowej klasyfikacji kierowców.
2015.
Räikkönen nie ukończył rozpoczynającego sezon Grand Prix Australii. Z powodu przedwczesnego wypuszczenia z alei serwisowej, a następstwie niedokręconego koła, po 49 okrążeniach musiał wycofać się z rywalizacji. W Grand Prix Malezji i Grand Prix Chin zajął czwarte miejsce. W Grand Prix Bahrajnu był drugi, a w kolejnych trzech wyścigach dojeżdżał do mety na punktowanych pozycjach. Podczas Grand Prix Austrii, zaraz po starcie, na wyjeździe z drugiego zakrętu stracił panowanie nad bolidem i zderzył się z Fernando Alonso, w efekcie musiał zakończyć rywalizację. Kolejne punkty zdobył w Grand Prix Wielkiej Brytanii. W czasie Grand Prix Węgier w bolidzie Räikkönena doszło do awarii MGU-K, przez co jechał on trzy sekundy wolniej Sebastiana Vettela, w dalszej fazie wyścigu Räikkönen został zmuszony do wycofania się z niego. Punktował w Grand Prix Belgii i Grand Prix Włoch, a w Grand Prix Singapuru był trzeci i czwarty w Grand Prix Japonii. Kolejne punkty zdobył w Grand Prix Rosji. Podczas Grand Prix Stanów Zjednoczonych na przesuszonym torze zderzył się ze ścianą, a w następstwie czego po kilku okrążeniach musiał zakończyć jazdę. W Grand Prix Meksyku zderzył się z Valtteri Bottasem, przez co nie ukończył wyścigu. Grand Prix Brazylii ukończył na czwartym miejscu, a w kończącym sezon Grand Prix Abu Zabi był trzeci. Zdobywając 150 punktów został sklasyfikowany na czwartej pozycji w klasyfikacji generalnej.
2016.
Tak jak w poprzednim sezonie nie ukończył pierwszej rundy, Grand Prix Australii – w jego bolidzie doszło do awarii turbosprężarki.
Pozostała działalność sportowa.
Początki kariery kierowcy rajdowego (2009).
Pod koniec stycznia 2009 roku Räikkönen po raz pierwszy wystartował w profesjonalnym rajdzie samochodowym, pierwszej rundzie Rajdowych Mistrzostw Finlandii – 44. Arctic Lapland Rally. Zasiadł za kierownicą samochodu Abarth Grande Punto S2000 obsługiwanego przez Tommi Mäkinen Racing, a jego pilotem został Kaj Lindström (były pilot Mäkinena). Po pokonaniu dwunastu odcinków specjalnych o łącznej długości 230 km został sklasyfikowany na 13. miejscu (najwyższa pozycja samochodu S2000), ponad sześć minut za zwycięzcą Juhą Salo.
Po zakończeniu Arctic Lapland Rally Räikkönen zapowiedział, że w miarę możliwości będzie startował w innych rajdach. W połowie lutego Räikkönen poinformował o zgłoszeniu samochodu do drugiej rundy Mistrzostw Finlandii – Vaakuna Ralli Tym razem osobiście zajął się opisaniem trasy. Podczas rajdu arktycznego nie pozwolił na to jego harmonogram, a zadanie to wykonał za niego Tapio Laukkanen. Po piątym odcinku specjalnym zajmował siódme miejsce i walczył o szóstą lokatę z Teemu Arminenem, do którego tracił 2,2 s. Na szóstym i przedostatnim odcinku Räikkönen wypadł z trasy i pozostawał poza nią przez sześć minut. Tylko na tym odcinku został sklasyfikowany poza pierwszą dziesiątką. Strata była na tyle duża, że w imprezie uplasował się na 17. miejscu.
30 maja zadebiutował w rajdzie asfaltowym – odbywającym się we Włoszech Rally della Marca. Ponownie poprowadził Abartha przygotowanego przez ekipę Mäkinena. Wycofał się z rajdu na trzecim odcinku w wyniku zderzenia z kamieniem. Zniszczeniu uległo zawieszenie prawego, tylnego koła, które ostatecznie się urwało. Przed wypadkiem zajmował 8. miejsce w klasie S2000 i 17 w klasyfikacji generalnej. Po rajdzie Lindström zdradził, że w samochodzie Räikkönena od początku rajdu pojawiły się problemy z centralnym dyferencjałem, w związku z czym samochód przez większość rajdu miał tylko tylny napęd, a co jakiś czas włączał się napęd na cztery koła utrudniając prowadzenie.
Na przełomie lipca i sierpnia Räikkönen wziął udział w Rajdzie Finlandii zaliczanym do WRC. Przed samym rajdem wziął udział w testach podczas, których przejechał 250 km. Już podczas pierwszych odcinków rajdów tylko nieznacznie ustępował koledze z zespołu TMR, Antonowi Alenowi, a w ostatnich piątkowych odcinkach zaczął uzyskiwać lepsze czasy i znalazł się na czwartej pozycji w Grupie N pod koniec dnia. Podczas drugiego dnia w samochodzie Fina pojawiły się problemy z silnikiem, ale po wycofaniu się z rajdu Janne Tuohino i obronieniu się przed atakami Patrika Flodina zajmował trzecie miejsce w swojej klasie. Räikkönen odpadł z rajdu na 19. odcinku specjalnym, ostatnim zaplanowanym na sobotę. Na jednym z zakrętów pojechał za szeroko, uderzył w kamień i jego samochód kilkukrotnie koziołkował – kierowcy i pilotowi nic się nie stało.
Rajdowe Mistrzostwa Świata.
2010.
Jeszcze przed oficjalnym potwierdzeniem odejścia z Ferrari pojawiły się doniesienia o powrocie Räikkönena do zespołu McLaren, ale nie wykluczano także jego wycofania się. O możliwości podpisaniu kontraktu z Finem mówili także przedstawiciele Toyoty. Sam zainteresowany stwierdził, że jedyną opcją na pozostanie w Formule 1 jest kontrakt z dawnym pracodawcą.
Räikkönen nie zdołał dojść do porozumienia z McLarenem i zdecydował się na roczną przerwę, o czym jego menadżer poinformował 17 listopada. Jednocześnie pojawiły się pierwsze doniesienia łączące go z przejściem do Rajdowych Mistrzostw Świata. Sugerowano także kontrakt z Mercedesem. Ostatecznie potwierdzona została umowa z Citroënem na starty u boku Sébastiena Ogiera w juniorskim zespole Citroën Junior Team w sezonie 2010. Jego pilotem pozostał Kaj Lindström.
Pierwszym kontaktem Fina z Citroënem C4 WRC w warunkach rywalizacji miał miejsce podczas Arctic Lapland Rally, w którym wziął udział drugi rok z rzędu. Znajomość tras miała ułatwić zaznajomienie się z nowym samochodem. Jego występ wzbudził ogromne zainteresowanie i przyciągnął na rajd ok. 170 przedstawicieli mediów – trzykrotnie więcej niż zazwyczaj.
Do rywalizacji dołączył także inny kierowca Citroëna w WRC – Dani Sordo, dla którego występ w Rovaniemi stanowił test przed Rajdem Szwecji. Hiszpan z łatwością wygrał rywalizację w klasie A18 z Räikkönenem, który wypadł z drogi zaraz po rozpoczęciu drugiego odcinka specjalnego i uderzył w drzewo. Samochód udało się naprawić i wrócił do rywalizacji z dużą stratą i karą w postaci dodatkowych 90 sekund. Ostateczna strata do Sordo wyniosła ponad 35 min, ale pomijając drugi odcinek specjalny, Räikkönen straciłby ok. 5 min. Najlepszym miejscem w sezonie 2010 było piąte podczas Rajdu Turcji. Sezon zakończył na 10. miejscu zdobywając 25 punktów.
2011.
Reprezentował w tym sezonie barwy własnego zespołu ICE 1 Racing. Sezon 2011 rozpoczął od startu w Rajdzie Szwecji w Citroënie DS3 WRC, gdzie zajął ósme miejsce. Najwyżej sklasyfikowany w tym sezonie, bo na 6. miejscu został w Rajdzie Jordanii i Rajdzie Niemiec. Sezon zakończył na 10. miejscu z dorobkiem 34 pkt.
Życie prywatne.
Räikkönen 31 sierpnia 2004 ożenił się z Jenni Dahlman, fińską modelką i Miss Skandynawii z 2001.
W lutym 2013 r. para rozstała się po 8 latach małżeństwa. Oprócz sportów motorowych interesuje się również hokejem na lodzie (kibicuje drużynie Blues z rodzinnego miasta Espoo) i snowboardem. Obecnie mieszka w Szwajcarii.
Jego starszy brat Rämi Räikkönen jest kierowcą rajdowym, a w 2007 startował także w Fińskiej Formule 3, pięciokrotnie stając na najniższym stopniu podium i kończąc mistrzostwa na trzeciej pozycji.
27 stycznia 2015 Räikkönen został po raz pierwszy ojcem. Jego partnerka Minttu Virtanen urodziła w Szwajcarii chłopca o imieniu Robin.
17 maja 2017 roku po raz drugi został ojcem.
W 2015 roku zajął 32. miejsce na liście najlepiej zarabiających sportowców dwutygodnika "Forbes".

</doc>
<doc id="94171" url="https://pl.wikipedia.org/wiki?curid=94171" title="Kimi Raikkonen">
Kimi Raikkonen



</doc>
<doc id="94173" url="https://pl.wikipedia.org/wiki?curid=94173" title="Mika Hakkinen">
Mika Hakkinen



</doc>
<doc id="94176" url="https://pl.wikipedia.org/wiki?curid=94176" title="Czerwoni">
Czerwoni



</doc>
<doc id="94178" url="https://pl.wikipedia.org/wiki?curid=94178" title="Parasol (ujednoznacznienie)">
Parasol (ujednoznacznienie)



</doc>
<doc id="94180" url="https://pl.wikipedia.org/wiki?curid=94180" title="Biali">
Biali



</doc>
<doc id="94182" url="https://pl.wikipedia.org/wiki?curid=94182" title="Mario Monti">
Mario Monti

Mario Monti (ur. 19 marca 1943 w Varese) – włoski ekonomista i polityk, komisarz Unii Europejskiej w latach 1995–2004, dożywotni senator Republiki Włoskiej, w latach 2011–2013 premier Włoch.
Życiorys.
Ojciec Mario Montiego pochodzi z Varese, jednak większość życia spędził w Argentynie, gdzie wyemigrował podczas II wojny światowej. Matka Maria Montiego urodziła się w Piacenzy.
Ukończył ekonomię i zarządzanie na Uniwersytecie Bocconiego w Mediolanie. Kształcił się także na Uniwersytecie Yale, gdzie studiował m.in. u noblisty Jamesa Tobina. Po ukończeniu studiów wykładał ekonomię na Uniwersytecie Turyńskim (w latach 1970–1985). W latach 1982–1985 był prezydentem SUERF (The European Money and Finance Forum). Później powrócił na Uniwersytet Bocconiego, gdzie objął stanowisko rektora (1989–1994), a następnie prezydenta (od 1994). Był także dyrektorem Instytutu Ekonomii na tym uniwersytecie. Przez kilkanaście lat regularnie publikował na łamach „Corriere della Sera”.
W 1994 został wyznaczony przez rząd premiera Silvia Berlusconiego na komisarza Unii Europejskiej ds. rynku wewnętrznego, usług finansowych, integracji finansowej, ceł i podatków w komisji Jacques’a Santera. W 1999 rząd Massima D’Alemy nominował go na komisarza Unii Europejskiej ds. konkurencji w komisji Romano Prodiego. W czasie urzędowania, które zakończył w 2004, doprowadził do zablokowania próby połączenia się koncernów Honeywell i General Electric, wszczął także postępowanie antymonopolowe przeciwko Microsoftowi. W mediach był określany pseudonimem "Super Mario".
W 2004 z jego inicjatywy powołano europejski "think tank" Bruegel. Mario Monti był jego prezesem w latach 2004–2008, a następnie objął funkcję honorowego przewodniczącego. W latach 2008–2010 zasiadał w tzw. grupie mędrców, której celem była analiza przyszłości europejskiego modelu gospodarczego. W 2010 wszedł w skład proeuropejskiej Grupy Spinelli. Został również honorowym europejskim prezesem Komisji Trójstronnej, think tanku założonego w 1973 przez Davida Rockefellera, jak również jednym z członków komitetu sterującego Grupy Bilderberg.
9 listopada 2011 prezydent Giorgio Napolitano w uznaniu zasług naukowych i społecznych mianował go w skład Senatu jako dożywotniego senatora.
13 listopada 2011, dzień po rezygnacji złożonej przez Silvia Berlusconiego, został desygnowany na premiera Włoch z misją utworzenia nowego rządu. 16 listopada 2011 rząd Maria Montiego został zaprzysiężony i rozpoczął urzędowanie. W jego skład weszły w większości osoby bezpartyjne, uzyskał charakter gabinetu eksperckiego. Sam Mario Monti został także pełniącym obowiązki ministra gospodarki i finansów, na tej funkcji 11 lipca 2012 zastąpił go Vittorio Grilli.
Na początku grudnia 2012 największa partia parlamentarna, Lud Wolności, faktycznie kierowana przez Silvia Berlusconiego, wycofała swoje poparcie dla rządu. Mario Monti zapowiedział podanie się do dymisji po uchwaleniu budżetu, co uczynił 21 grudnia 2012. Konsekwencją tej decyzji stało się przyspieszenie planowanych na kwiecień 2013 wyborów parlamentarnych o około dwa miesiące. 28 grudnia 2012 Mario Monti ogłosił, że w wyborach tych będzie patronował centrowej koalicji politycznej pod roboczą nazwą "Agenda Monti per l'Italia". Kierowana przez niego koalicja, w tym związane z nim ugrupowanie Wybór Obywatelski, zdobyła kilkadziesiąt mandatów w obu izbach parlamentu. Jego rząd zakończył urzędowanie 28 kwietnia 2013.
Życie prywatne.
Jest żonaty, ma dwoje dzieci. Jest katolikiem.

</doc>
<doc id="94185" url="https://pl.wikipedia.org/wiki?curid=94185" title="Biszkek">
Biszkek

Biszkek (, trl. "Biškek", trb. "Biszkek"; , trl. "Biškek", trb. "Biszkiek"; do roku 1926 "Piszpek", w latach 1926–1991 "Frunze") – stolica i największe miasto Kirgistanu, położone w Tienszanie u podnóża Gór Kirgiskich w Kotlinie Czujskiej, nad rzekami Ała Arcza i Ałamedin. Na północy miasto przecina kanał Wielki Czujski.
Główny ośrodek gospodarczy Kirgistanu (ponad 50% produkcji przemysłowej: przemysł maszynowy, samochodowy, spożywczy i włókienniczy), a także centrum kulturalno-naukowe (8 szkół wyższych z uniwersytetem na czele). Znaczący węzeł drogowy i port lotniczy. Przez miasto przechodzi droga międzykontynentalna E40, która stanowi jedno z niewielu połączeń drogowych z Europą Zachodnią, Środkową i Wschodnią, a także między innymi krajami Azji Środkowej.
W mieście znajduje się stacja kolejowa oraz port lotniczy.
Podział administracyjny.
Biszkek dzieli się na 4 rejony:
W skład rejonu Lenin wchodzą dodatkowo osiedle typu miejskiego Czong-Aryk i wieś Orto-Saj.
Sport.
Piłka nożna.
W Biszkeku istnieje wiele klubów piłkarskich. Ich zestawienie znajduje się poniżej:

</doc>
<doc id="94186" url="https://pl.wikipedia.org/wiki?curid=94186" title="Stratopauza">
Stratopauza

Stratopauza – warstwa przejściowa pomiędzy stratosferą i mezosferą, znajdująca się na wysokości około 50 km nad powierzchnią Ziemi. Temperatura w tej warstwie wynosi ok. 0 °C.

</doc>
<doc id="94188" url="https://pl.wikipedia.org/wiki?curid=94188" title="Język kazaski">
Język kazaski



</doc>
<doc id="94194" url="https://pl.wikipedia.org/wiki?curid=94194" title="Hewlett-Packard">
Hewlett-Packard

HP Inc. (do 1 listopada 2015: Hewlett-Packard Company) – amerykańskie przedsiębiorstwo informatyczne z siedzibą w Palo Alto w Kalifornii, założone w 1939 r. W 2010 roku drugie pod względem obrotów przedsiębiorstwo informatyczne świata. Producent m.in. komputerów osobistych, serwerów, drukarek i urządzeń poligraficznych oraz dostawca usług IT.
W 1999 z HP wyodrębniono działy produkujące elektroniczny sprzęt pomiarowy, podzespoły oraz sprzęt medyczny i naukowy, formując osobną spółkę Agilent Technologies. W 2002 spółka przejęła konkurenta Compaq Computer. W roku 2010 przedsiębiorstwo zatrudniało na całym świecie ok. 324 tys. osób.
Historia.
Przedsiębiorstwo zostało założone w styczniu 1939 roku przez absolwentów Stanford University Billa Hewletta i Dave’a Packarda w garażu (to stało się źródłem legendy „firm, które zaczynały w garażu”) w Palo Alto w Kalifornii w USA (Krzemowa Dolina), gdzie mieści się obecnie główna siedziba spółki. Ich pierwszym produktem był precyzyjny oscylator dźwiękowy, model 200A. Innowacją było użycie jako rezystora żarówki. Pozwoliło to im sprzedawać Model 200A za jedyne 54,40 $, podczas gdy konkurencja mniej stabilne wersje sprzedawała za 200 USD. Jednym z pierwszych klientów był Walt Disney, który kupił osiem sztuk Modelu 200B do testów systemu Fantasound (dźwięku stereofonicznego) przy tworzeniu filmu "Fantasia".
Założyciele przedsiębiorstwa oparli jego rozwój na filozofii harmonijnego wzrostu, bezpośrednio powiązanego z najcenniejszym pierwiastkiem, jakim w każdym przedsiębiorstwie są ludzie. „The HP Way”, bo tak nazwali zbiór wartości jakimi posługiwali się przy zarządzaniu przedsiębiorstwem, pokazywał inną drogę budowania wartości firmy. Wraz z pojawieniem się w HP Carly Fioriny – nowego prezesa spółki, stopniowo odchodzono od wartości Hewletta i Packarda, by po połączeniu (de facto było to przejęcie) z Compaq Computer w 2002 roku oficjalnie zdyskredytować i usunąć „The HP Way” jako filozofię działania HP.
Działania Carly Fioriny nie zyskały uznania udziałowców spółki, którzy zmusili ją do rezygnacji w 2005.
Przez wiele lat HP było głównie producentem przyrządów elektronicznych dla producentów elektroniki i ośrodków badawczo-rozwojowych. Produkowano przede wszystkim sprzęt pomiarowy najwyższej klasy: oscyloskopy, woltomierze, analizatory widma, tzw. Network Analysers, różnego rodzaju generatory. Przedsiębiorstwo miało wiele osiągnięć w tej dziedzinie, wprowadziło wiele nowatorskich rozwiązań i opatentowanych wynalazków. Opracowywano sprzęt pomiarowy dla potrzeb techniki wielkich częstotliwości, w tym mikrofal, sprzęt pomiarowy do półprzewodników i układów scalonych.
Istniały osobne działy produkcji: podzespołów mikrofalowych, półprzewodników, w tym układów scalonych i w.cz., mikroprocesorów, optoelektroniki.
Powstały wydziały produkujące: elektroniczny sprzęt medyczny: kardiomonitory, elektrokardiografy itp., sprzęt pomiarowy i analityczny na potrzeby nauki, między innymi spektrometry gazowe, cieczowe, masowe.
Jej klientami były największe laboratoria i ośrodki badawcze, w tym NASA, DARPA, MIT, CERN.
W wyniku działań podjętych przeciw spółce przez władze pod zarzutem praktyk monopolistycznych w 1999 roku doszło do podziału Hewlett Packard i utworzenia Agilent Technologies, który przejął produkcję inną niż komputerowa.
Pierwsze komputery.
Magazyn Wired uznał HP za twórcę pierwszego komputera osobistego, w 1968 r., Hewlett-Packard 9100A. HP nazwał go wprawdzie kalkulatorem biurkowym, ale jak przyznał Bill Hewlett „Jeżeli nazwalibyśmy go komputerem, nie spodobałoby się to naszym klientom – guru komputerowym, bo nie wyglądał jak IBM”. Osiągnięciem w tamtych czasach było, że układ logiczny (scalony) nie wymagał zastosowania żadnych mikrochipów. Możliwości obliczeniowe i programowalność ówczesnych komputerów były porównywalne do współczesnych zaawansowanych kalkulatorów naukowych. Zestaw wraz z monitorem, drukarką i pamięcią magnetyczną kosztował około 5000 $.
Przedsiębiorstwo zdobyło światowe uznanie dzięki wielu swoim produktom. Stworzyli oni m.in.:
Podobnie jak kalkulatory, uznanie zyskały też oscyloskopy, analizatory logiczne i inne instrumenty pomiarowe, ze względu na swoją trwałość i dokładność. Filozofią przedsiębiorstwa w tym okresie było „tworzyć sprzęt dla gościa, który siedzi na krześle obok”.
Uważa się też, że to właśnie HP dała początek Dolinie Krzemowej.
Hewlett-Packard znana jest przede wszystkim z produkcji sprzętu komputerowego i elektronicznego, ale dostarcza też infrastrukturę informatyczną, rozwiązania w zakresie druku i przetwarzania obrazu.
Wśród znanych technologii opracowanych przez spółkę znajduje się odmiana Uniksa HP-UX oraz procesory PA-RISC, a także liczne usprawnienia w dziedzinie druku.
Technologia i produkty HP.
Hewlett-Packard to przede wszystkim producent drukarek, skanerów, aparatów cyfrowych, palmtopów, serwerów, stacji roboczych komputerów, oraz komputerów dla domu i małych przedsiębiorstw. Wiele komputerów osobistych i przenośnych w ofercie HP pochodzi z linii produkcyjnych firmy Compaq, która połączyła się z Hewlett-Packard w 2002 roku.
Imaging and Printing Group (IPG)
Dział HP IPG obecnie kierowany przez Vyomesha Joshi. Grupa jest wiodącym dostawcą systemów drukowania na całym świecie.
Personal Systems Group (PSG)
Podział przedsiębiorstwa.
W 2015 roku spółką Hewlett-Packard (HP) została podzielona na dwie niezależne spółki – Hewlett Packard Enterprise (HPE) oraz HP Inc. Pierwsza (HPE) oferuje rozwiązania IT dla korporacji, sprzedając im serwery, przestrzeń dyskową, usługi, oprogramowanie, a także działającą w chmurze platformę OpenStack Helion. Druga (HP Inc.) zajmuje się urządzeniami przeznaczonymi dla konsumentów i małych firm – przede wszystkim komputerami i drukarkami.
W Polsce HP Enterprise to ok. 90% dotychczasowych pracowników firmy HP Polska, czyli ok. 1000 osób. HP Inc. to pozostałe 100 osób.
W Polsce sektor działalności zostanie przejęty przez nową firmę o nazwie HP Inc Polska sp. z o.o., która pozostanie dostawcą produktów i usług HP związanych z drukiem i osobistymi rozwiązaniami komputerowymi. HP Inc Polska sp. z o.o. stała się częścią HP Inc. 1 listopada 2015 roku.
HP w Polsce.
HP działa w Polsce od 1991 r. Przedsiębiorstwo posiada w Polsce 3 lokalizacje: w Warszawie, Wrocławiu i Łodzi. Na początku lat 90. jej najważniejszymi produktami w Polsce były m.in. instrumenty medyczne. Potem do oferty dołączyły m.in. komputery Compaq, oprogramowanie biznesowe, usługi outsourcingowe, macierze, przełączniki. Wśród najważniejszych inwestycji jest Globalne Centrum Biznesowe HP we Wrocławiu, w którym obecnie zatrudnionych jest ponad 2 tys. specjalistów, obsługujących klientów z całego regionu EMEA. Według IDC, HP Polska jest czwartym największym pracodawcą w branży IT W Polsce.
Kontrowersje.
W styczniu 2012 CBA zatrzymało byłego dyrektora polskiego przedstawicielstwa HP w związku z korupcją w przetargach MSWiA.
W 2017 użytkownicy laptopów HP odkryli w fabrycznie zainstalowanym programie: „Touchpoint Analytics Client” gromadzenie dużej ilości danych o użytkowniku i wysyłanie ich na serwery HP. Bardzo widoczne jest duże obciążenie systemu, efektem którego jest pracowanie komputera na wyższych obrotach i szybsze zużywanie baterii. Program instaluje się bez pytania użytkownika o zgodę. HP ani Microsoft nie skomentowało sprawy.

</doc>
<doc id="94195" url="https://pl.wikipedia.org/wiki?curid=94195" title="Leopold Skulski">
Leopold Skulski

Leopold Skulski (ur. 15 listopada 1877 w Zamościu, zm. po 1939, dokładne miejsce i czas nieznane) – polski inżynier chemik, farmaceuta i polityk; nadburmistrz Łodzi od 29 września 1917 do 22 lutego 1919, prezes Rady Ministrów od 13 grudnia 1919 do 9 czerwca 1920; prezes klubu Narodowego Zjednoczenia Ludowego w Sejmie Ustawodawczym (1919–1922), członek Prezydium Rady Naczelnej Obozu Zjednoczenia Narodowego w 1939 roku.
Wczesne lata.
Urodził się w rodzinie Adolfa Piotra herbu Rogala, urzędnika rolnego lub magistrackiego i Bronisławy z Kiewliczów herbu Leliwa. Rodziny obojga rodziców utraciły swoje majątki po powstaniu styczniowym. Swą edukację rozpoczął w gimnazjum w Zamościu w 1891. Uczęszczając do V klasy, rozpoczął pracę w jednej z zamojskich aptek. 21 grudnia 1894 zdał egzamin ze znajomości języka rosyjskiego, łacińskiego i niemieckiego, arytmetyki i umiejętności wyraźnego pisania – otrzymał tytuł ucznia aptekarskiego. Został on nadany Skulskiemu przez Lubelski Oddział Lekarski Rządu Gubernialnego Lubelskiego. Następnie od 24 grudnia 1894 do 18 grudnia 1897 odbywał praktyki w aptekach Lublina i Krasnegostawu.
W 1899 przeprowadził się do Warszawy. Tam ukończył kursy aptekarskie na Oddziale Farmaceutycznym Cesarskiego Uniwersytetu Warszawskiego, tym samym 18 marca 1898 został pomocnikiem farmacji. Następnie od 9 listopada 1899 do 12 lipca 1901 pracował w aptece braci Kłossowskich w Zamościu. W 1901 zaczął studia farmaceutyczne na Uniwersytecie Warszawskim. Ukończył je w 1903, otrzymując stopień prowizora.
Od 1902 studiował chemię na Technische Hochschule w Karlsruhe, był prezesem Korporacji Studentów Polaków działającej w tej szkole wyższej. W dniach 24–30 grudnia 1905 prowadził obrady, jako przewodniczący XIX Zjazdu Zjednoczenia Towarzystw Młodzieży Polskiej za Granicą w Genewie. W 1906 ukończył uczelnię, otrzymując tytuł inżyniera chemika. Po powrocie na ziemie polskie w 1906, trafił do Warszawy, gdzie działał w Warszawskim Towarzystwie Akcyjnym „Motor”. Później zamieszkał w Łodzi. Tam pracował w aptekach i w filii zakładów „Motor”, sprzedając leki i preparaty farmaceutyczne. Wkrótce został właścicielem dwóch aptek w Łodzi – wydzierżawił aptekę Oswalda Gessnera (wówczas przy ulicy Cegielnianej 64, obecna ul. Stefana Jaracza) oraz zarządzał apteką Franciszka Winnickiego przy ulicy Piotrkowskiej 307. W tej pierwszej w 1912 otworzył fabrykę krochmalu, tę drugą wykupił w 1916 i tam również założył wytwórnię tej substancji. W tym czasie działał w Łódzkim Stowarzyszeniu Aptekarzy.
Działalność społeczna i polityczna.
Był jednym z twórców i działaczy łódzkiego Towarzystwa Gimnastycznego „Sokół”. Zostało ono zdelegalizowane przez władze carskie w 1909, działało jednak dalej, pod nazwą Towarzystwo Zwolenników Rozwoju Fizycznego. 9 stycznia 1910 Skulski został wybrany na prezesa tej organizacji. Po zajęciu terenów Królestwa Polskiego przez Niemców podczas I wojny światowej, władze zakazały działalności Towarzystwa. Pomimo tego, Skulski uzyskał zgodę na powołanie Polskiego Towarzystwa Gimnastycznego. Powstało ono w 1916 i prowadziło działalność niepodległościową pośród młodzieży. Po wybuchu konfliktu zbrojnego został także wybrany na przewodniczącego sekcji farmaceutycznej przy Głównym Komitecie Obywatelskim. Od stycznia 1915 był członkiem zarządu łódzkiego Towarzystwa „Lokator”, powołanego w celu obrony praw lokatorów nieruchomości z inicjatywy dr. Mieczysława Kaufmana. W listopadzie 1916 stanął na czele utworzonego Łódzkiego Komitetu Rockefellerowskiego, którego głównym zadaniem było organizowanie dostaw mleka do Łodzi.
W 1915 Skulski założył w Łodzi tajne Zjednoczenie Narodowe, ugrupowanie zbliżone do endecji, które w 1916 przystąpiło do Międzypartyjnego Koła Politycznego. W tym samym roku został przyjęty do Ligi Narodowej.
Był redaktorem czasopisma „Zjednoczenie Narodowe”, a także członkiem Rady Głównej Opiekuńczej.
Nadburmistrz Łodzi.
W wyborach samorządowych w styczniu 1917 zdobył mandat radnego miasta Łodzi, kandydując z listy Polskiego Komitetu Wyborczego (wybrany został w kurii lokatorów, mieszczańskiej). Po wyborach objął urząd drugiego burmistrza (nadburmistrzem – – był Niemiec – Heinrich Schoppen). W swej działalności w Radzie Miejskiej zajmował się przede wszystkim sprawami socjalnymi – postulował podniesienie płac nauczycieli, robotników i urzędników. Złożył także wniosek, dzięki któremu Rada wprowadziła zwiększone dotacje na bezpłatne i ulgowe obiady dla dzieci.
29 września 1917 został nadburmistrzem miasta. Jak pisze Andrzej Paczkowski: Jego działania przyniosły mu uznanie zarówno prawicy, jak i lewicy. Z jego inicjatywy w październiku 1917 odbyły się w Łodzi wielkie uroczystości na cześć Tadeusza Kościuszki, a ulica Spacerowa przyjęła jego imię (nosi ją po dziś dzień). Na wniosek Skulskiego usunięto także niemiecki napis z oficjalnej urzędowej pieczęci miasta.
W październiku 1918 został członkiem zarządu stowarzyszenia Polski Związek Pracy – zrzeszał on ugrupowania prawicowe: Chrześcijańską Demokrację oraz Narodowy Związek Robotniczy. W tym samym czasie objął stanowisko jednego z wiceprezesów Komisji Organizacyjnej Związku Miast Królestwa Polskiego.
Skulski był zdania, że Polacy w Łodzi powinni przejmować władzę z rąk niemieckich stopniowo. W nocy z 11 na 12 listopada 1918 wynegocjował kapitulację garnizonu niemieckiego stacjonującego w Łodzi. W październiku i listopadzie 1918 współdziałał w tworzeniu polskich organów wojskowych i porządkowych. Skulski popierał Główny Urząd Zaciągu do Polskiej Siły Zbrojnej. Na jego polecenie 10 listopada 1918 gen. Stanisław Suryn-Masalski rozpoczął organizację polskiej milicji miejskiej, współpracował też w formowaniu pierwszego łódzkiego pułku piechoty (tworzył go wysłany przez Radę Regencyjną płk. Albin Jasiński).
W listopadzie 1918 Skulski był pośrednikiem pomiędzy Radą Żołnierską złożoną z żołnierzy garnizonu niemieckiego w negocjacjach z przedstawicielami Polaków zamieszkujących Łódź, których przedmiotem było wycofanie okupantów z miasta. W odezwie "Do obywateli m. Łodzi" wezwał mieszkańców do zaprzestania rozbrajania Niemców i zachowania spokoju.
26 stycznia 1919 zdobył mandat posła na Sejm Ustawodawczy, z listy Narodowego Komitetu Wyborczego Stronnictw Demokratycznych (jednoczącego reprezentantów Związku Ludowo-Narodowego, Stronnictwa Demokratyczno-Narodowego i Związku Narodowego). Skulski uzyskał najwięcej głosów spośród wszystkich kandydatów, którzy znaleźli się na liście. W związku z tym wyborem, 29 lutego przestał być nadburmistrzem Łodzi (na tym stanowisku zastąpił go Aleksy Rżewski).
Poseł.
W Sejmie 5 lutego 1919 Skulski został wiceprzewodniczącym sejmowego klubu ZLN – Związku Sejmowego Ludowo-Narodowego. Jednocześnie był przewodniczącym sejmowej komisji robót publicznych i wiceprezesem komisji administracyjnej. Wkrótce jednak popadł w konflikt z kierownictwem ugrupowania – krytykował m.in. działalność Romana Dmowskiego w trakcie konferencji pokojowej w Paryżu. W sierpniu 1919 Skulski porozumiał się z konserwatystą z Galicji – Edwardem Dubanowiczem, z którym wyprowadził z klubu 44 posłów. Grupa ta połączyła się następnie z większością członków Polskiego Zjednoczenia Ludowego, w wyniku czego powstało Narodowe Zjednoczenie Ludowe, liczące 72 posłów. 3 października 1919 Skulski został liderem tego, trzeciego co do wielkości, klubu sejmowego. Bardzo szybko stał się jednym z czołowych posłów, jego kandydatura rozpatrywana była odnośnie do obsadzenia stanowiska ministra spraw wewnętrznych w rządzie Ignacego Paderewskiego. Jego nominacji sprzeciwili się jednak zwolennicy Józefa Piłsudskiego. W tym czasie prowadził negocjacje z Wincentym Witosem, odnośnie do poparcia gabinetu Paderewskiego. Witos poradził mu, aby sam utworzył rząd.
Po upadku gabinetu Paderewskiego poparcie wobec kandydatury Skulskiego jako nowego premiera, wyraziły: Związek Ludowo-Narodowy, Narodowe Zjednoczenie Ludowe, Klub Mieszczański oraz (warunkowo) Polskie Stronnictwo Ludowe. Rozmowy prowadzono także z Narodową Partią Robotniczą i Chrześcijańską Demokracją. Oba ugrupowania zadeklarowały ostatecznie, że do rządu będą odnosić się z "życzliwą neutralnością". 13 grudnia 1919 Leopold Skulski otrzymał oficjalnie misję utworzenia rządu. Na znak protestu względem jego ustaleń z PSL odnośnie do reformy rolnej, 20 posłów tej partii odeszło ze wspólnego ludowego klubu parlamentarnego, reaktywując klub parlamentarny Polskie Stronnictwo Ludowe „Wyzwolenie”.
Premier.
W gabinecie Skulskiego znajdowało się niewielu posłów (tylko sam szef rządu, Franciszek Bardel, Andrzej Kędzior, Władysław Grabski oraz Władysław Seyda zasiadali w Sejmie). Pomimo tego, obsada poszczególnych resortów była efektem delikatnej gry politycznej, mającej zapewnić gabinetowi jak najszersze poparcie parlamentarne. Skulski miał też poparcie Józefa Piłsudskiego, będącego wówczas Naczelnikiem Państwa.
Rząd Skulskiego zajęty był przede wszystkim kwestiami aprowizacji i bezrobocia. Musiał stawić czoła także strajkom pracowników przedsiębiorstw o kluczowym znaczeniu dla gospodarki – elektrowni, kopalń i służb komunalnych. 26 kwietnia 1920 w wyniku pacyfikacji strajku kolejarzy, zginęło 7 osób. Rząd został zmuszony także do opracowania zarządzeń o sekwestrze ziemiopłodów. Stało się to powodem zerwania umowy koalicyjnej przez ludowców.
Rząd Skulskiego zmuszony był także do zajęcia się integracją nowo powstałego organizmu państwowego, podzielonego dotąd pomiędzy trzech zaborców. Gabinet doprowadził m.in. do unifikacji waluty, wprowadzenia jednolitego systemu skarbowego oraz jednolitego podatku dochodowego i wspólnej taryfy kolejowej. Gabinet rozpoczął także prace nad ustawą o szkolnictwie akademickim. Za jego kadencji Sejm przyjął ustawy o 8-godzinnym dniu i 46-godzinnym tygodniu pracy, a także o powszechnych ubezpieczeniach społecznych.
Podczas sprawowania władzy przez Skulskiego, trwała wojna polsko-bolszewicka. Premier popierał stanowisko Józefa Piłsudskiego, który postulował dalsze prowadzenie wojny z Rosją sowiecką, przeciwko czemu opowiadała się zarówno endecja, jak i opozycyjna Polska Partia Socjalistyczna. W momencie, gdy rozpoczęła się kontrofensywa sił Tuchaczewskiego, Skulski przekazał Piłsudskiemu pismo, w którym stwierdzał: 
Minister spraw wewnętrznych.
24 lipca 1920 Leopold Skulski przyjął tekę ministra spraw wewnętrznych w rządzie Wincentego Witosa. Dwa dni później, na mocy uchwały Rady Ministrów, wszedł w skład Rady Obrony Państwa. W warunkach trwającej wojny z Rosją radziecką, do zadań Skulskiego należało m.in. organizowanie ewakuacji władz oraz zabezpieczenie miast, a zwłaszcza Warszawy przed infiltracją dywersantów zza linii frontu. Zajmował się także zwalczaniem wystąpień komunistycznych, inspirowanych często przez radzieckie służby specjalne. Wizytował także odcinek frontu zbliżony najbardziej do stolicy. 28 czerwca 1921 Skulski złożył dymisję. Została ona wywołana przez krwawe zajścia w Zagłębiu Dąbrowskim – policja użyła wówczas broni w starciach z protestującymi robotnikami.
Poza polityką.
W wyborach w listopadzie 1922 stworzona przez Skulskiego lista Polskie Centrum poniosła całkowitą klęskę, nie wprowadzając do parlamentu żadnego ze swych członków. W 1923 doprowadził do połączenia swojego Narodowego Zjednoczenia Ludowego z PSL „Piast”. W ugrupowaniu tym od lipca 1923 pełnił funkcję jednego z pięciu wiceprezesów. Zasiadał w Zarządzie Głównym oraz Radzie Naczelnej partii.
W 1925 został z rekomendacji PSL „Piast” członkiem Trybunału Stanu. W 1928 zrezygnował z członkostwa w organach ugrupowania, a także wystąpił z partii.
W latach 30. nie brał czynnego udziału w życiu politycznym, choć zbliżył się do kręgów sanacyjnych – w marcu 1937 był członkiem zarządu sektora miejskiego w Obozie Zjednoczenia Narodowego.
Poza prowadzeniem działalności politycznej i społecznej, Leopold Skulski był także przedsiębiorcą. W 1923 współtworzył firmę Polskie Radio Sp. z o.o. Był przewodniczącym jej rady nadzorczej do 1936, gdy spółka została znacjonalizowana.
W 1. połowie lat 20. XX w. wziął udział w kontrowersyjnym przejęciu przez kapitał szwajcarski miejskiej elektrowni w Łodzi (jednej z największych podówczas w Polsce). Współdziałał też z amerykańskim koncernem Harimanna w sprawie koncesji na elektryfikację Polski.
Był akcjonariuszem i członkiem naczelnych organów wielu różnych spółek i banków (m.in. prezesem Towarzystwa Zakładów Żyrardowskich). Od lutego 1926 był także prezesem korporacji akademickiej Związek Filistrów „ZAG Wisła”. Był również prezesem Warszawskiego Towarzystwa Wioślarskiego, Łódzkiego Towarzystwa Elektrycznego i Spółki Akcyjnej „Jurata”.
Leopold Skulski był prawdopodobnie szambelanem papieskim oraz kawalerem maltańskim.
Zaginięcie.
Po niemieckim ataku na Polskę ewakuował się do Pińska, gdzie zastała go agresja ZSRR i okupacja sowiecka. Aresztowany przez NKWD, w październiku 1939 został przewieziony do aresztu w Brześciu nad Bugiem. Miejsce i dokładna data jego śmierci nie jest znana. Być może jeszcze przed atakiem niemieckim na ZSRR został osadzony w więzieniu w Mińsku. Według przypuszczeń części jego rodziny, został zamordowany przez NKWD w 1940 w Kuropatach. Inny krewny Skulskiego, Andrzej Cybulski, uważa, że z radzieckich dokumentów będących w jego posiadaniu można wysnuć wniosek, iż były premier żył jeszcze w 1947, a nawet w 1958. Według zeznań jednego z repatriantów, w 1948 Leopold Skulski miał pracować w jednym z laboratoriów chemicznych w Uchcie, w obwodzie archangielskim.
Rodzina.
Leopold Skulski był dwukrotnie żonaty: z Amelią Włodarską i Janiną z Pągowskich. Ta druga, z poprzedniego związku, z Józefem Benedekiem, miała córkę Hannę (ur. 1914) i syna Stanisława (ur. 1918), którzy zostali zaadoptowani przez Skulskiego. Stanisław Skulski był żołnierzem Polskich Sił Zbrojnych na Zachodzie w stopniu podporucznika, a po zakończeniu II wojny światowej, profesorem chemii zamieszkałym w Kanadzie.
Leopold Skulski posiadał w Warszawie dwa mieszkania – przy ul. Elektoralnej oraz przy ul. Sandomierskiej 5. Był także właścicielem domu w Juracie.

</doc>
<doc id="94196" url="https://pl.wikipedia.org/wiki?curid=94196" title="Kudrowice">
Kudrowice

Kudrowice – wieś w Polsce położona w województwie łódzkim, w powiecie pabianickim, w gminie Pabianice.
Prywatna wieś duchowna "Chudrowice" położona była w drugiej połowie XVI wieku w powiecie szadkowskim województwa sieradzkiego, własność krakowskiej kapituły katedralnej. W latach 1975–1998 miejscowość położona była w ówczesnym województwie łódzkim.
Obecnie Kudrowice zamieszkuje 429 osób (2011), co roku liczba ta nieznacznie wzrasta. W głównej mierze jest to zasługa osadników przybywających tu z pobliskich Pabianic. Z roku na rok maleje odsetek ludności utrzymującej się z rolnictwa. Zabudowa wsi ma charakter podmiejski a liczba budynków wzrasta w dynamicznym tempie. 
Obszar sołectwa pod względem układu przestrzennego zabudowy należał do typu wsi rzędowej. Budowle występują po jednej stronie ulicy, w średniej odległości nie przekraczającej 100 metrów. Obecnie jednak, w miarę upływu czasu i wraz z napływem nowych osadników Kudrowice powoli i systematycznie przekształcają się w ulicówkę. 
Do Kudrowic dojeżdża autobus MZK Pabianice linii 262 i 260, łączący Kudrowice z Piątkowiskiem i Pabianicami(262) oraz z Petrykozami, Górką Pabianicką i Szynkielewem (260).
Historia.
Dzieje wsi Kudrowice sięgają XIV wieku.
Wzmianki o tej osadzie można znaleźć w kronice Galla Anonima, "Liber Beneficiorum" Jana Długosza i w monografii Maksymiliana Barucha z 1903 "Pabianice, Rzgów i wsie okoliczne". W przeszłości terytorium, na którym znajduje się sołectwo nazywane było opolem chropskim. Była to najmniejsza terytorialnie jednostka historyczna na obszarze obecnego województwa łódzkiego. Jest to również jedyna jednostka terytorialna, której nazwa nie pochodzi od nazwy grodu.
W roku 1086 obszar ten stał się własnością kapituły krakowskiej, jako dar pary książęcej – Judyty i Władysława Hermana za narodziny syna Bolesława, zwanego Krzywoustym. Historycznym śladem upamiętniającym to wydarzenie jest tablica Judyty znajdująca się w kościele św. Mateusza w Pabianicach, tej samej treści tablica znajduje się na Wawelu.
Po śmierci Bolesława Krzywoustego Kudrowice wraz z Chropami stały się własnością Kazimierza Sprawiedliwego. Stanowiły one wówczas część ziemi sieradzkiej. W roku 1260 na tym obszarze utworzono dzielnicę sieradzką, obejmującą między innymi opole chropskie.
Obszar Kudrowic należał do Kapituły Krakowskiej do 1793 roku. W 1806 roku wieś weszła w skład Księstwa Warszawskiego, a od 1816 należała do Królestwa Polskiego.
Po ataku Niemiec na Polskę w dniach 6–7 września 1939 roku na polach Kudrowic i okolicznych wsi toczyła się część bitwy w obronie Pabianic. W okresie okupacji na mocy dekretu inkorporacyjnego z 8 października 1939 roku Kudrowice zostały wcielone do Rzeszy jako tzw. Kraj Warty.
Po wojnie w 1945 roku została powołana gmina w Górce Pabianickiej z siedzibą w Karniszewicach. Wójtem został Józef Grenda - rolnik z Szynkielewa. Kolejno funkcję tę pełnili: Adam Olejnik z Petrykóz, Roman Przybyszewski - robotnik, który w 1948 r. po powołaniu Gminnej Rady Narodowej przejął funkcję przewodniczącego.
W 1955 zostały powołane cztery Rady Narodowe: w Górce Pabianickiej, Żytowicach, Pawlikowicach oraz Petrykozach. W 1958 r. skomasowano je z czterech do dwóch Gromadzkich Rad Narodowych.
W styczniu 1972 r. nastąpiła kolejna reforma władz gminnych - na przewodniczącego Gminnej Rady Narodowej powołano Edwarda Wożniaka, a naczelnikiem gminy został Stefan Kamiński. W grudniu tego roku scalono dwie Gromadzkie Rady Narodowe w Gminną Radę Narodową z przewodniczącym Witoldem Nowakiem. 1 stycznia 1976 r. z połączenia dwóch gmin: Pabianice i Ksawerów powstaje gmina z siedzibą w Pabianicach.
Po nowym podziale administracyjnym Polski, przeprowadzonym w roku 1999 sołectwo Kudrowice nadal wchodzi w skład gminy Pabianice.

</doc>
<doc id="94197" url="https://pl.wikipedia.org/wiki?curid=94197" title="Palmiry">
Palmiry

Palmiry – wieś w Polsce położona w województwie mazowieckim, w powiecie nowodworskim, w gminie Czosnów. Leży w Kotlinie Warszawskiej.
Opis.
Miejscowość położona w północno-wschodniej części Puszczy Kampinoskiej, założona w XIX wieku pod nazwą "Palmira", od 1929 "Palmiry".
W 1927 otwarto ruch na (obecnie nieistniejącej) linii kolejowej Warszawa – Młociny – Palmiry. Przed II wojną światową w pobliżu wsi znajdowały się magazyny amunicji, wykorzystywane w czasie kampanii wrześniowej, gdy zaopatrywano z nich oddziały polskie w czasie obrony Warszawy. 
W czasie wojny w okresie od grudnia 1939 do lipca 1941 miejsce masowych mordów, w ramach Akcji AB, dokonywanych przez Niemców na ludności cywilnej, głównie na byłych więźniach Pawiaka oraz więzień przy ul. Daniłowiczowskiej i Rakowieckiej. W czasie okupacji miejsce to było nazywane jednym z "warszawskich pierścieni śmierci". Zwłoki ofiar ekshumowane zostały w 1946 (spośród blisko 2000 ofiar egzekucji rozpoznano ok. 400 osób).
W latach 1975–1998 miejscowość administracyjnie należała do województwa warszawskiego.
W odległości 5 km od wsi znajduje się cmentarz w Palmirach oraz Muzeum-Miejsce Pamięci Palmiry (oddział Muzeum Warszawy).

</doc>
<doc id="94201" url="https://pl.wikipedia.org/wiki?curid=94201" title="Puszcza Kampinoska">
Puszcza Kampinoska

Puszcza Kampinoska – kompleks leśny leżący w centralnej Polsce, na północny zachód od Warszawy. Zajmuje fragment pradoliny Wisły na Nizinie Mazowieckiej, ograniczony korytem Wisły (od północy i wschodu), korytem Bzury (od zachodu) oraz skarpą tarasu Równiny Łowicko-Błońskiej (od południa).
Powierzchnia tego obszaru to ok. 670 km², jednak tylko ok. 270 km² zajmują lasy. Obecnie w większości teren należy do Kampinoskiego Parku Narodowego.
Krajobraz.
Krajobraz Puszczy Kampinoskiej charakteryzuje się równoleżnikowym układem pasowym. Jest on wynikiem działalności wód płynących przed czołem lądolodu w okresie zlodowacenia bałtyckiego. Od północy w pradolinie wyróżnia się, kolejno:
Taras zalewowy, w przeszłości niejednokrotnie zalewany wodami powodziowymi, jest wysłany żyznymi glebami – madami. To sprawiło, że bardzo wcześnie (już w XI wieku) pojawili się tu osadnicy, którzy przysposabiali teren pod uprawy rolnicze. Ostatnie większe połacie lasu zostały wycięte w drugiej połowie XIX wieku.
Właściwa puszcza leży na tarasie wydmowym. Najbardziej charakterystyczną cechą krajobrazu są kontrasty między naprzemiennie ułożonymi pasami wydm i bagien. Wydmy to dawne piaszczyste łachy i kępy. Przeważają wśród nich łukowe, zwłaszcza paraboliczne. Na południowych obrzeżach pasów wydm występują tzw. grzędy wydmowe, powstałe z połączenia ramion kilku wydm łukowych. Natomiast bagna i torfowiska zajmują teren dawnych nurtów pra-Wisły, które zostały odcięte w bezodpływowe jeziora, a następnie zarosły roślinnością.
Klimat.
Puszcza Kampinoska podlega wpływom klimatu nadmorskiego i kontynentalnego, a także sąsiedniej Wisły i aglomeracji Warszawy. Pod względem klimatycznym różni się ona od sąsiadujących obszarów: chłodne lub ciepłe masy powietrza utrzymują się tu dłużej niż w Warszawie, wiatry są mniej odczuwalne, wiosną i jesienią częste są mgły, za to latem bardzo rzadko zdarzają się burze. Średnia temperatura roczna wynosi ok. 7,8 °C, średnie roczne opady – ok. 530 mm.
Duże zróżnicowanie krajobrazu ma wpływ również na klimat. Na wydmach latem notuje się bardzo duże dzienne amplitudy temperatur, podobnie jak na pustyni: w dzień piasek nagrzewa się od słońca, nocą bardzo częste są gruntowe przymrozki. W tym samym czasie na bagnach powietrze jest chłodniejsze i wilgotne. Niemal cała woda na obszarze puszczy pochodzi z opadów atmosferycznych, więc okresy długotrwałej suszy są tu bardzo odczuwalne.
Flora i fauna.
W Puszczy Kampinoskiej dominują rosnące na piaszczystych wydmach bory sosnowe. Niektóre drzewa mają ponad 200 lat i są bardzo wysokie (sięgają nawet do 28 m wysokości). Większość drzewostanów ma jednak charakter mało naturalny, pochodzą bowiem z monokulturowego zalesiania. Lasy liściaste (w postaci olsów i łęgów) rosną obecnie głównie na bagnach, podczas gdy w naturalnej puszczy powinny pokrywać około dwie trzecie powierzchni. Monokultury sosnowe są jednak stopniowo zastępowane lasem mieszanym. Przebieg tego naturalnego procesu jest szczególnie widoczny w obszarach ochrony ścisłej.
W Puszczy Kampinoskiej rośnie wiele rzadkich gatunków roślin, których nasiona znalazły się tu przypadkowo: przyniesione przez wodę lub ptaki. Są to np. chamedafne północna, będąca reliktem glacjalnym; wiśnia kwaśna, roślina stepowa z południowo-wschodniej Europy; brzoza czarna, czyli endemit występujący poza Kampinosem tylko w południowej i zachodniej Polsce. Ponadto w puszczy sadzono w przeszłości, w celu utrwalenia wydm lub dla dekoracji, drzewa z gatunków północnoamerykańskich, np. dąb czerwony, sosnę smołową, sosnę Banksa. Ich obecność budzi zastrzeżenia, gdyż są to gatunki obce.
Znakiem firmowym Puszczy Kampinoskiej jest łoś. Kiedyś powszechny, z czasem jednak wyginął w niej zupełnie. Udaną próbę jego restytucji do Puszczy podjęto w 1951 r. i dziś jest on w niej często spotykany.
Kolejnym przywróconym Puszczy ssakiem jest bóbr. Występował on nad środkową Wisłą do ok. 1850 r. Z Puszczy Kampinoskiej zniknął na skutek nadmiernej antropopresji oraz melioracji terenów podmokłych i zamiany ich na grunty rolne. Prace nad przywróceniem Puszczy bobra podjęto w 1980 r., kiedy to sprowadzone z Pojezierza Suwalskiego 7 sztuk bobrów wypuszczono w różnych miejscach uroczyska Cichowąż. Bobry te osiedliły się w trzech miejscach: nad niewielkim kanałem w uroczysku Młynisko, w dole potorfowym niedaleko wsi Dąbrowa oraz w jednym z opuszczonych stawów rybnych w pobliżu Zaborowa Leśnego.
Żyją tu także ssaki takie jak: ryś euroazjatycki, wydra europejska, lis rudy, jeleń, sarna, dzik, jenot azjatycki, borsuk europejski. W ostatnich latach do puszczy powrócił także wilk szary. Z ptaków występują: bocian czarny, bielik, żuraw, czapla siwa, derkacz, bąk i wiele innych. Obfita jest fauna płazów i gadów, jednak nie powiodła się, podjęta w 1956 r. przez prof. Augusta Dehnela, próba reintrodukcji żółwia błotnego.
Dzieje puszczy.
Puszcza bardzo długo pozostawała dziewicza. W XV wieku pojawiły się pierwsze osady w głębi lasów: Truskaw i Wólka Zaborowska. W XVI wieku lasy weszły w skład majątków królewskich, a od 1590 stanowiły tzw. królewszczyznę, tj. dochód z nich zasilał skarb publiczny. Już wtedy zaczęto eksploatować puszczę: wycinano drzewa, które następnie spławiano Wisłą do Gdańska; wyrabiano smołę, potaż, dziegieć i węgiel drzewny. Największe zniszczenia poczyniono w XVIII wieku, tak że pod koniec tego stulecia z braku surowca zaczęto likwidować smolarnie.
Puszcza była w przeszłości terenem łowów na łosie, jelenie, dziki. Polował tu prawdopodobnie Władysław Jagiełło, a na pewno Jan III Sobieski i Stanisław August Poniatowski. Wraz z wycinaniem lasu wytrzebiono jednak i zwierzynę.
Puszcza była areną niemal wszystkich ważnych wydarzeń w historii Polski. W 1410 zachodnim skrajem puszczy podążał pod Grunwald Władysław Jagiełło. W 1794 północnym krańcem puszczy maszerowała dywizja, którą dowodził Henryk Dąbrowski. W okresie powstania styczniowego puszcza dawała schronienie dla walczących. We wrześniu 1939 lasy stały się miejscem walk, a także masowych mordów dokonywanych przez Niemców na ludności cywilnej (m.in. okolice Palmir). Pamiątkami tych wydarzeń są rozsiane po całej puszczy samotne mogiły i cmentarze poległych tam ludzi.
W XIX wieku przeprowadzono intensywną meliorację pasów bagiennych, połączoną z wycinką olsów. Podczas I wojny światowej Niemcy wycięli dalsze połacie puszczy, a wojska rosyjskie zniszczyły duży obszar lasu przygotowując pozycje obronne. W okresie międzywojennym nadal eksploatowano drewno, jednak pojawiły się też pierwsze głosy za ochroną puszczy. Dzięki staraniom profesorostwa Romana i Jadwigi Kobendzów utworzono pierwsze rezerwaty: w Granicy (1936) i Sierakowie (1937). II wojna światowa przyniosła kolejne straty w drzewostanie. Dopiero po jej zakończeniu podjęto starania w celu ochrony puszczy, które zaowocowały utworzeniem w 1959 Kampinoskiego Parku Narodowego.
Ochrona przyrody.
Kampinoski Park Narodowy posiada 22 obszary ochrony ścisłej, stanowiące 12% jego terenu. Pozostałą część zajmują obszary ochrony częściowej (80,4% terenu) i ochrony krajobrazowej (7,6%). Wokół Parku rozciąga się otulina o powierzchni ponad 37 tys. ha.
Od 2000 roku KPN jest Rezerwatem Biosfery „Puszcza Kampinoska”. Został też uznany przez Parlament Europejski za ostoję ptaków o randze europejskiej.
Turystyka.
Przez Puszczę Kampinoską prowadzą liczne szlaki turystyczne piesze i rowerowe (np. Kampinoski Szlak Rowerowy), a także ścieżki dydaktyczne.

</doc>
<doc id="94202" url="https://pl.wikipedia.org/wiki?curid=94202" title="Bergen">
Bergen

Bergen – norweskie miasto i gmina leżąca w okręgu Vestland, na styku Morza Północnego i Norweskiego.
Bergen jest drugim co do wielkości miastem kraju, liczy 265 300 mieszkańców (2012). Nazywane jest bramą do fiordów i znajduje się na liście światowego dziedzictwa UNESCO.
Historia.
Założone w 1070 (lub 1069) roku, przez Olafa III, pod nazwą Bjorgvin. Była to osada rybacko-kupiecka. W XII-XIII w. główny ośrodek polityczny Norwegii (siedziba biskupa, rezydencja królewska, miejsce koronacji), formalna stolica od 1217 roku. Od połowy XIII w. port o znaczeniu międzynarodowym. W latach 1343–1560 działała tu faktoria niemieckiej Hanzy. Ostatni dom kupiecki został zamknięty w roku 1764, ponad 200 lat po załamaniu potęgi Hanzy. Do połowy XIX w. największe miasto i główny port Norwegii. Od drugiej połowy XVIII w. także ważny ośrodek życia naukowego i kulturalnego kraju. Miasto ucierpiało podczas II wojny światowej, spłonął wtedy zabytkowy budynek teatru na Sverresgate, pierwsza scena Norwegii założona w roku 1851 przez skrzypka Ole Bulla.
Gospodarka.
Obecnie największy port rybacki kraju, duży port handlowy i pasażerski. Jest to drugie, po Oslo, miasto co do znaczenia gospodarczego i wielkości. Rozwinięte są takie gałęzie przemysłu jak:
Transport.
Połączenia lotnicze realizuje port lotniczy Bergen-Flesland. Miasto jest ważnym węzłem kolejowym i punktem końcowym linii Bergensbanen. Dworzec w Bergen obsługuje połączenia dalekobieżne i lokalne w systemie SKM. Miasto posiada szybki tramwaj, nadto dysponuje dobrze rozwiniętą siecią autobusową. Miasto jest połączone ze szczytem góry Fløyen kolejką górską Fløibanen a – góry Ulriken – kolejką linową Ulriksbanen.
W Bergen rozpoczyna się (kończy) historyczna – ustanowiona w 1908 roku – trasa morska do położonego poza północnym kołem podbiegunowym miasta Kirkenes. Codzienne połączenia promowe są obsługiwane przez norweskie linie Hurtigruten.
Nauka i kultura.
Bergen to ośrodek naukowy i kulturalny. Z wyższych uczelni warto wymienić uniwersytet (założony w 1948) i Wyższą Szkołę. Ponadto wybudowano konserwatorium, instytut morski, muzea (m.in. Muzeum Historyczne i skansen Gamle Bergen). Corocznie odbywa się tu festiwal muzyczny Festspillene, zapoczątkowany w 1898 przez E.H. Griega. W mieście działa też Scena Narodowa ("Den Nationale Scene").
Atrakcje turystyczne.
Liczne kościoły, m.in.: NMP w stylu romańskim (XII, XIII w.), katedra św. Olafa (XII, XVI, XIX w.), kościół Św. Krzyża, zbudowany w stylu renesansowym (XVI w.), oraz również renesansowy kościół Nyrkirken (XVIII w.). Oprócz kościołów warto zwiedzić: ratusz (XVI w.), szpital trędowatych Św. Krzyża (XVI, XVIII w.), bramę miejską (XVII w.), zamek Bergenhus (XIII w.) ze słynną salą Haakona IV, wieżę Rosenkrantza (XVI w.), pałac Damsgaard (XVIII w.), rezydencję królewską Gamlehaugen. Ponadto liczne drewniane domy mieszkalne z XVIII w., a wśród nich słynny zespół drewnianej zabudowy Bryggen (dwupiętrowe domy o wąskich fasadach zwróconych ku morzu) oraz gmachy użyteczności publicznej z XIX i XX w. W pobliżu znajduje się drewniany kościół w Fantoft, z XII w. Na szczególne wyróżnienie zasługują również liczne muzea i inne obiekty jak choćby:
Coroczne festiwale muzyki i folkloru norweskiego przyciągają sporą liczbę turystów.
Gmina Bergen.
Gmina Bergen jest 216. norweską gminą pod względem powierzchni.
Demografia.
Według danych z roku 2005 gminę zamieszkuje 239 209 osób. Gęstość zaludnienia wynosi 514,07 os./km². Pod względem zaludnienia Bergen zajmuje 2. miejsce wśród norweskich gmin.
Edukacja.
Według danych z 1 października 2004:
Władze gminy.
Według danych na rok 2011 roku administratorem gminy () jest Monica Mæland, natomiast burmistrzem (, d. ) jest Gunnar Bakke.

</doc>
<doc id="94204" url="https://pl.wikipedia.org/wiki?curid=94204" title="Spirytualizm (religia)">
Spirytualizm (religia)

Spirytualizm – nazwa ruchu religijnego z lat 40. XIX w., głoszącego, że możliwy jest kontakt z duchami zmarłych za pośrednictwem medium. Duchy, jako istniejące na „wyższym poziomie świadomości” mogą być przewodnikami i doradcami żyjących. W odróżnieniu od późniejszego spirytyzmu (dominującego w krajach romańskich), spirytualizm dominuje w krajach anglojęzycznych.
Spirytualizm religijny.
Historia.
Do powstania spirytualizmu przyczyniły się istniejące w Stanach Zjednoczonych w pierwszej połowie XIX wieku nowe ruchy religijne: Mormoni, którzy głosili bezpośredni kontakt żyjących ze światem duchowym. Emanuel Swedenborg i Franz Mesmer stworzyli podstawy „naukowego” analizowania świata duchów przez kontakt z nimi w stanie transu lub hipnozy, koncepcję doskonalenia się duchów i ich pomocy dla żyjących. Andrew Jackson Davis, hipnotyzer, jasnowidz i uzdrowiciel stworzył system zwany „Harmonijną Filozofią”, który zawierał podstawowe tezy spirytualizmu.
Od początku w spirytualizmie ważną rolę odgrywały kobiety oraz kwakrzy, dlatego w jego doktrynie pojawiły się żądania radykalnych reform społecznych, np. abolicji i równouprawnienia.
Początek spirytualizmu to 31 marca 1848, kiedy siostry Fox po raz pierwszy zaczęły porozumiewać się z domniemanym duchem zamordowanego domokrążcy. Ruch spirytualistyczny rozpowszechnił się głównie w Stanach Zjednoczonych oraz w Wielkiej Brytanii, gdzie popularne były publiczne seanse kontaktów z duchami. Wkrótce okazało się, że większość z nich polega na oszustwie. Nie zahamowało to jednak rozwoju spirytualizmu, który wg wskazówek duchów opracował własną koncepcję życia po śmierci. Do wyznawców spirytualizmu należeli również naukowcy, agnostycy i ateiści, m.in. Robert Owen, William Crookes, Alfred Russel Wallace, Cesare Lombroso, Oliver Lodge i Arthur Conan Doyle. Do spirytualistów należał także Allan Kardec, twórca spirytyzmu. W 1853 w Wielkiej Brytanii powstał Kościół Spirytualistyczny. W Polsce w okresie rządów sprawowanych przez tzw. władzę ludową wszelki spirytualizm był negowany jako szkodliwy dla mas pracujących.

</doc>
<doc id="94205" url="https://pl.wikipedia.org/wiki?curid=94205" title="Jowisz (telewizor)">
Jowisz (telewizor)

Jowisz – pierwszy telewizor kolorowy opracowany i produkowany w Polsce (proponowana nazwa „PAW” - „Pierwszy Aparat Wielobarwny” – nie przyjęła się, ze względu na wątpliwe skojarzenia). Wcześniej zakłady WZT składały telewizory radzieckie – Rubin 7xx, 202p i inne). 
Układ wykonany na elementach półprzewodnikowych (diody, tranzystory, tyrystory i układy scalone). Przystosowany do pracy w systemie SECAM. Odbiornik odbierał stacje w pasmach I–V, przy częstotliwości różnicowej fonii 6,5 MHz. Wyposażony był w 22" (56 cm) kineskop systemu PIL (A56-611X). Odbiornik ten produkowano prawie w całości (z wyjątkiem kilku układów scalonych i linii opóźniającej CV20 prod. NRD) z elementów wytwarzanych w Polsce (jedynie w początkowym okresie produkcji stosowano w nim importowane powielacze). Osobliwością tego odbiornika było zastosowanie przetwornicy zasilającej pracującej synchronicznie z układem odchylania poziomego, co sprawiało problemy serwisantom. 
Odbiornik produkowano w kilku wersjach 04 i 05 (różniące się obudową), TC500 (posiadał układ odchylania taki jak Jowisze 04/05, natomiast blok sygnałowy pochodził od Heliosa). Odbiornik Jowisz charakteryzował się dobrymi parametrami eksploatacyjnymi i wysoką niezawodnością. Jednym z konstruktorów tego telewizora był mgr inż. Jerzy Kania. Następcą Jowisza był telewizor Helios, w którym wyeliminowano większość błędów konstrukcyjnych poprzednika.

</doc>
<doc id="94208" url="https://pl.wikipedia.org/wiki?curid=94208" title="Filtr Butterwortha">
Filtr Butterwortha

Filtr Butterwortha – filtr charakteryzujący się maksymalnie płaską charakterystyką amplitudową w paśmie przenoszenia. Częstotliwość graniczną filtru wyznacza spadek sygnału o 3 dB. Nachylenie charakterystyki w paśmie zaporowym wynosi: formula_1 na oktawę, gdzie formula_2 – rząd filtru.
Filtr Butterwortha określony jest funkcją transmitancji:
Filtr ten działa w dziedzinie częstotliwości.
Właściwości.
Filtr Butterwortha mają następujące właściwości:

</doc>
<doc id="94209" url="https://pl.wikipedia.org/wiki?curid=94209" title="Rafa barierowa">
Rafa barierowa

 
Rafa barierowa – wał ciągnący się wzdłuż lądu, oddzielony od niego płytką laguną, np. Wielka Rafa Koralowa (dł. 2000 km) u północno-wschodniego wybrzeża Australii.
W większości wały lub grzbiety, utworzone z nagromadzenia wapiennych szkieletów organizmów rafotwórczych znajdują się pod wodą, wynurzają się tylko podczas odpływu.
Jeśli rafa przebiega równolegle do linii brzegowej nosi nazwę bariery koralowej.

</doc>
<doc id="94210" url="https://pl.wikipedia.org/wiki?curid=94210" title="Czas letni">
Czas letni

Czas letni – czas lokalny, który dany kraj przyjmuje dla pewnego okresu roku, zazwyczaj wyprzedzający o godzinę standardowy czas strefowy.
Zmiany czasu mają spowodować efektywniejsze wykorzystanie światła dziennego. Latem standardowy czas geograficzny jest przesuwany o godzinę do przodu, więc czas aktywności człowieka jest lepiej dopasowany do godzin, w których jest najwięcej światła słonecznego.
Do oznaczania czasu letniego stosowany jest skrót DST pochodzący od ang. określenia "Daylight Saving Time". Dla krajów stosujących czas środkowoeuropejski (CET), stosuje się skrót CEST (ang. "Central European Summer Time").
Historia.
Jako pierwszy o potrzebie stosowania czasu letniego pisał Benjamin Franklin w 1784. Jednakże humorystyczna wymowa tego artykułu sprawiła, że nie zaczęto się do niej stosować (Franklin postulował, by ludzie wstawali i kładli się spać wcześniej).
Poważnie temat zmiany czasu opisał Brytyjczyk William Willett w broszurce „Waste of Daylight”, wydanej w 1907 r. Jednak pomimo znacznego lobby w rządzie brytyjskim nie udało mu się przeforsować tego pomysłu.
Niekiedy jako twórcę tego rozwiązania podaje się George’a Vernona Hudsona, który chciał „lepiej wykorzystać długie dni lata”.
Pionierami we wprowadzeniu czasu letniego byli Niemcy. W czasie I wojny światowej, 30 kwietnia 1916, w Rzeszy i sojuszniczych Austro-Węgrzech oraz na okupowanych terenach Polski i Bałkanów, czas przesunięto o godzinę do przodu. Dzień 1 maja rozpoczął się 30 kwietnia o godzinie dwudziestej trzeciej, a 30 września zakończył się o godzinie 1 w nocy. W 1917 roku zmiana nastąpiła w nocy z 15 na 16 kwietnia (z niedzieli na poniedziałek); wskazówki przesuwano jednak z godziny drugiej na trzecią i czas letni obowiązywał do nocy z 16 na 17 września. Podobnie było w 1918 roku.
Niedługo później i Brytyjczycy zaadaptowali to w Wielkiej Brytanii. 19 marca 1918 Kongres Stanów Zjednoczonych wyjaśnił podział na strefy czasowe w USA i wprowadził na czas trwania wojny obowiązek stosowania czasu letniego w celu oszczędności paliwa służącego do produkcji prądu. Ponownie po przerwie w USA w 1966 Kongres uchwalił Uniform Time Act wprowadzając po raz pierwszy podczas pokoju możliwość korzystania z czasu letniego.
W Polsce zmiana czasu została wprowadzona między I a II wojną światową tylko raz, w 1919 roku, później w czasie II wojny światowej, podczas okupacji hitlerowskiej w takich samych terminach, jak w Rzeszy Niemieckiej, następnie w latach od 1945 do 1949, od 1957 do 1964, od 1977. Do 1995 czas letni w Polsce był odwoływany w ostatnią niedzielę września (a wprowadzany w ostatnią niedzielę marca tak jak obecnie). Wcześniej dni zmiany czasu w Polsce były ogłaszane w Monitorze Polskim i tak na przykład w 1964 zmiana czasu na letni nastąpiła dopiero 31 maja, a na standardowy (nazywany potocznie zimowym) 27 września.
Czas letni stosowany jest w prawie siedemdziesięciu krajach na świecie (między innymi prawie we wszystkich państwach w Europie). Zmiany czasu w Europie nie przeprowadzają Islandia, Rosja i Białoruś.
W stanie Indiana (USA) do 2006 roku czas letni obowiązywał jedynie w niektórych obszarach.
Czas zimowy.
W Czechosłowacji, zimą 1946/1947 zastosowano czas zimowy, kiedy od 1 grudnia 1946 do 23 lutego 1947 czas został przesunięty o 1 godzinę do tyłu w stosunku do czasu strefowego (więc w odwrotnym kierunku niż czas letni).
Plany zaprzestania zmiany czasu w Unii Europejskiej.
W roku 2018 Unia Europejska przeprowadziła internetową ankietę, w której zdecydowana większość ankietowanych opowiedziała się za zaprzestaniem zmian czasu. W marcu 2019 Parlament Europejski zatwierdził plan zniesienia zmiany czasu w państwach unijnych od roku 2021, jednak Rada Unii Europejskiej opóźnia dalsze działania w tej sprawie. Komisja Europejska w 2021 roku wezwała wszystkie kraje członkowskie UE do przygotowania "przepisów prawnych, na podstawie których będą kontynuowane dotychczasowe ustalenia związane ze zmianami czasu".
W 2022 r. w Polsce przyjęto rozporządzenie w sprawie wprowadzenia i odwołania czasu letniego środkowoeuropejskiego w latach 2022-2026. Czas letni obowiązuje w Polsce od ostatniej niedzieli marca do ostatniej niedzieli października.
Zalety i wady stosowania czasu letniego.
Stosowanie czasu letniego częściowo dostosowuje czas aktywności ludzi do czasu, kiedy Słońce znajduje się nad horyzontem. Gdy dzień trwa 12 godzin (a jasno jest na godzinę przed wschodem i po zachodzie Słońca), to w czasie standardowym będą to godziny od 5 do 19, natomiast w czasie letnim od 6 do 20. Stosowanie czasu letniego ma więc powodować oszczędzanie energii elektrycznej, ponieważ większość Polaków nie wstaje przed godziną szóstą rano, za to wieczorem jest aktywna znacznie dłużej niż do 19.00, jednak przy rosnącej wydajności źródeł światła oszczędności są względnie niewielkie.
Według niektórych badaczy, następnym skutkiem jest zwiększone bezpieczeństwo na drogach, ponieważ kierowcy poruszają się gdy jest jasno. Oddziaływanie to należy traktować jako hipotetyczne, gdyż paradoksalnie, wg raportów bezpieczeństwa w ruchu drogowym, publikowanych rokrocznie przez policję, więcej wypadków zdarza się w czasie dobrych warunków i widzialności, a mniej w złych warunkach i nocą. Ciekawym skutkiem mogą też być wcześniejsze powroty do domu, przed zapadnięciem zachodu Słońca, przez co zmniejsza się liczba włamań do domów.
Zakładane oszczędności energii elektrycznej zmniejszają się podczas 5 najbardziej ciemnych miesięcy: listopada, grudnia, stycznia, lutego i marca; później się włącza światło wieczorem, ale za to wcześniej rano. Dlatego zimą wraca się do czasu podstawowego – w Polsce czasu środkowoeuropejskiego, zwanego potocznie zimowym.
Krótszy sen przy zmianie czasu może powodować zwiększoną liczbę wypadków drogowych, depresje i zawały serca.
Przeprowadzana dwa razy każdego roku zmiana czasu powoduje komplikacje w wielu dziedzinach życia, jak również może powodować pewne koszty organizacyjne, logistyczne itp. Na przykład, w transporcie kolejowym przy odwoływaniu czasu letniego pociągi pasażerskie, które są na trasie w chwili przestawiania zegarów, muszą wydłużyć postój o co najwyżej godzinę na najbliższym posterunku ruchu lub punkcie ekspedycyjnym, na którym mają postój handlowy, aby jechać dalej zgodnie z rozkładem jazdy. Natomiast przy wprowadzaniu czasu letniego, wszystkie pociągi, które są na trasie w chwili przestawiania zegarów, są opóźniane o dodatkową godzinę. Przestawienie czasu z letniego na standardowy sprawia kłopoty również w transporcie lotniczym oraz systemach informatycznych (kłopoty przeliczania przy przechowywaniu i wyświetlaniu czasu w zależności od pory roku). Aby uniknąć problemów, banki z reguły na ten czas całkowicie blokują dostęp do swoich usług.
Nie ma zgody co do opłacalności stosowania czasu letniego – między innymi z uwagi na zmieniające się zużycie energii elektrycznej każdego roku oraz zmiany zużycia prądu zależnie od pogody. W Nowej Zelandii, w pierwszym tygodniu po zmianie czasu, zużycie energii elektrycznej zmniejszyło się o 5%; badania w USA wykazały mniejsze zużycie energii elektrycznej o 1% każdego dnia. Według innych naukowców, w jednym ze stanów w USA – Indianie – zmiana czasu powoduje więcej strat, niż korzyści. Wyjaśniono to zwiększonym korzystaniem z klimatyzatorów i wentylatorów. W Polsce następuje przesunięcie godzin szczytu obciążenia sieci energetycznej.
Przestawianie wskazań zegarów.
W całej Unii Europejskiej (dyrektywa UE 2000/84/EC) w ostatnią niedzielę marca o 1:00 czasu uniwersalnego (w zależności od strefy czasowej o 22:00, 00:00, 01:00, 02:00 lub 03:00 czasu lokalnego) zegary przestawia się godzinę do przodu, a w ostatnią niedzielę października o 1:00 czasu uniwersalnego (w zależności od strefy czasowej o 23:00, 1:00, 2:00, 3:00 lub 4:00 czasu lokalnego), o godzinę do tyłu. Zatem czas letni trwa około 7 miesięcy, czyli przez większą część roku.
Powyższe reguły obowiązują w Polsce od 1996 roku. Jednak formalnie w Polsce czas letni wprowadzany i odwoływany jest zgodnie z rozporządzeniem Prezesa Rady Ministrów z dnia 3 listopada 2016 r. w sprawie wprowadzenia i odwołania czasu letniego środkowoeuropejskiego w latach 2017–2021. Takiego rodzaju rozporządzenia wydaje się na podstawie art. 3 ustawy z dnia 10 grudnia 2003 r. o czasie urzędowym na obszarze Rzeczypospolitej Polskiej.
Zgodnie z rozporządzeniem zmiana czasu ze strefowego na letni polega na zmianie wskazań zegarów z godziny 2:00 na godzinę 3:00, która jest godziną początkową czasu letniego. Zmiana w drugą stronę, tj. z czasu letniego na czas strefowy, polega na cofnięciu wskazań zegarów z godziny 3:00 z powrotem na godzinę 2:00, którą w celu uniknięcia pomyłek oznacza się dodatkową literą „a”. Po tej godzinie (od 2a:00 do 3a:00) następuje godzina 3:01 czasu środkowoeuropejskiego.
Nie w każdym roku zmieniano czas o tej samej godzinie. Na przykład z zarządzenia Prezesa Rady Ministrów z 1962 czas przesunięty w nocy z 26 maja na 27 maja był z godziny 1:00 na godzinę 2:00.
Czas letni w Polsce.
Czas letni w Polsce to UTC+2, czyli CEST.
Czas podstawowy w Polsce to UTC+1, czyli CET.
Niewymienione w powyższych tabelach akty prawne dotyczące czasu letniego to jeszcze uchwała z dnia 21 września 1949 roku uchylająca uchwałę z 1947 roku oraz uchwała z dnia 4 grudnia 1972 r. uznająca, że utraciła moc uchwała z 1956 roku i jej akty wykonawcze.
Podczas II wojny światowej w krajach okupowanych przez Niemcy obowiązywał czas niemiecki, w tym czas letni. A czas letni w Niemczech obowiązywał wtedy w okresach:
W Generalnym Gubernatorstwie czas letni wprowadzono po raz pierwszy 1 kwietnia 1940 roku (o godz. 2:00). Jego zmiany można częściowo śledzić w dostępnej w internecie gazecie Nowy Głos Lubelski.
Z kolei według niektórych źródeł na obszarach Polski okupowanych przez Związek Radziecki wprowadzono „czas dekretowy”, moskiewski (GMT+3), bez czasu letniego.
Czas letni na obszarze późniejszej odrodzonej Polski wprowadzano już podczas I wojny światowej w Niemczech, na terenach zajętych przez Niemcy oraz na obszarach okupowanych pod zarządem austro-węgierskim. Po raz pierwszy został wprowadzony 1 maja 1916 roku (30 kwietnia 11:00 → 1 maja 12:00).
W Niemczech przed 1940 rokiem oraz w Austrii przed 1920 rokiem czas letni obowiązywał w okresach:
Czas letni na świecie.
"Półkula północna. UTC-9:00"
"Półkula północna. UTC-8:00"
"Półkula północna. UTC-7:00"
"Półkula północna. UTC-6:00"
"Półkula północna. UTC-5:00"
"Półkula północna. UTC-4:00"
"Półkula południowa. UTC-3:00"
"Półkula północna. UTC-3:00"
"Półkula północna. UTC-2:30"
"Półkula północna. UTC-2:00"
"Półkula południowa. UTC-2:00"
"Półkula północna. UTC+0:00"
"Półkula północna. UTC+1:00"
"Półkula północna. UTC+2:00"
"Półkula południowa. UTC+2:00"
"Półkula północna. UTC+3:00"
"Półkula północna. UTC+4:30"
"Półkula północna. UTC+5:00"
"Półkula południowa. UTC+5:00"
"Półkula północna. UTC+6:00"
"Półkula południowa. UTC+10:30"
"Półkula południowa. UTC+11:00"
"Półkula południowa. UTC+11:30"
"Półkula południowa. UTC+13:00"
"Półkula południowa. UTC+13:45"
"Półkula południowa. UTC+14:00"

</doc>
<doc id="94212" url="https://pl.wikipedia.org/wiki?curid=94212" title="Józef Świeżyński">
Józef Świeżyński

Józef Świeżyński (ur. 19 kwietnia 1868 we Wlonicach, zm. 12 lutego 1948 w Sandomierzu) – ziemianin, polityk, lekarz, Prezydent Ministrów Królestwa Polskiego.
Życiorys.
Syn ziemianina Władysława Gerarda Świeżyńskiego i Heleny z Jaxa-Konarskich. Uczęszczał do gimnazjum w Radomiu, a następnie podjął studia medyczne na Cesarskim Uniwersytecie Warszawskim. W 1893 r. po ukończeniu studiów medycznych wyjechał do Niemiec, gdzie pracował i doskonalił umiejętności w placówkach medycznych w Berlinie i Gießen; w tym samym roku poślubił Wandę Kiniorską. Po powrocie do Polski kontynuował karierę medyczną w Warszawie, jednak z uwagi na zły stan zdrowia żony w 1896 r. przeprowadził się do Jeleniowa, gdzie zamieszkał w majątku Kiniorskich. W 1908 r. zakupił majątek w Sadłowicach, w związku z wyborem do Dumy Państwowej Imperium Rosyjskiego dzieląc czas między Sadłowicami a Petersburgiem. Zarówno w Jeleniowie, jak i w Sadłowicach prowadził Świeżyński działalność społeczną.
Po wybuchu I wojny światowej zaangażował się w działalność Komitetu Pomocy biskupa Adama Stefana Sapiehy. W 1919 r. został prezesem Polskiej Macierzy Szkolnej; funkcję tę pełnił do 1933 r.
Podczas II wojny światowej prowadził ograniczoną (z uwagi na stan zdrowia) działalność konspiracyjną. W 1944 r. opuścił Sadłowice i zamieszkał w Sandomierzu, gdzie zmarł w 1948 r. Pochowany został na cmentarzu w Malicach Kościelnych.
Działalność polityczna.
Polityką Świeżyński zainteresował się na studiach, podczas których działał w konspiracyjnym Związku Młodzieży Polskiej „Zet”. W 1893 r. wstąpił do Ligi Narodowej. W latach 1906–1915 trzykrotnie wybierany był do Dumy Państwowej (Pierwszej, Trzeciej i Czwartej) z guberni radomskiej. W latach 1915–1918 był prezesem Międzypartyjnego Koła Politycznego. W kwietniu 1918 roku został wybrany członkiem Rady Stanu Królestwa Polskiego.
23 października 1918 r. Józef Świeżyński powołany został na premiera rządu przez Radę Regencyjną. W krótkim okresie urzędowania podjął działania zmierzające do utrwalenia ogłoszonej 7 października niepodległości, m.in. uczestniczył w organizacji sił zbrojnych. Bezskutecznie zabiegał o uwolnienie Józefa Piłsudskiego, któremu chciał powierzyć stanowisko ministra spraw wojskowych. Gabinet Świeżyńskiego od początku miał niewielkie poparcie, nawet wśród działaczy Ligi Narodowej, z których część sprzeciwiała się objęciu przez Świeżyńskiego stanowiska premiera. Rząd popadł także w konflikt z Radą Regencyjną i lewicą. Dążąc do uzyskania szerszego poparcia wydał w dniu 3 listopada odezwę, w której odciął się od Rady Regencyjnej i zapowiedział powołanie „rządu narodowego”. Próba przejęcia władzy zakończyła się całkowitym niepowodzeniem i dymisją rządu.
Józef Świeżyński brał jeszcze udział w pracach nad projektem Konstytucji marcowej, by następnie całkowicie wycofać się z polityki. W maju 1931 został wyróżniony godnością członka honorowego Towarzystwo Szkoły Ludowej.

</doc>
<doc id="94213" url="https://pl.wikipedia.org/wiki?curid=94213" title="Alicja (księżna Gloucester)">
Alicja (księżna Gloucester)

Lady Alice Christabel Montagu-Douglas-Scott, później: Alicja, księżna Gloucester (ang. "Princess Alice, Duchess of Gloucester") GCB, CI, GCVO, GBE (ur. 25 grudnia 1901 w Montagu House w Londynie, zm. 29 października 2004 w Kensington Palace w Londynie) – najdłużej żyjący członek brytyjskiej rodziny królewskiej, ciotka królowej Elżbiety II.
Lady Alice.
Urodziła się jako córka Johna Montagu-Douglasa-Scotta, 7. księcia Buccleuch i 9. księcia Queensburry (1864–1935), w prostej linii potomka króla Karola II (ród książąt Buccleuch wywodził się od nieślubnego syna monarchy, księcia Monmouth) i lady Margaret Bridgeman, córki 4. hrabiego Bradford.
Do 12 roku życia przebywała głównie w wiejskich posiadłościach swojej rodziny: Boughton House, Drumlanrig Castle i Bowhill, tam też była początkowo kształcona. W 1913 r. rozpoczęła naukę w szkole West Malvern i przez rok w Paryżu. Od młodości lubiła zajęcia na świeżym powietrzu (głównie narciarstwo), malarstwo oraz przede wszystkim podróże. Była m.in. w Afryce Południowej na ślubie starszej siostry Małgorzaty, w Kenii, gdzie pomagała prowadzić fermę wujowi, oraz w Indiach i Afganistanie, gdzie odwiedzała odbywającego służbę wojskową brata. W 1920 została przedstawiona na dworze królewskim.
Księżna Gloucester.
W sierpniu 1935 zaręczyła się z Henrykiem Windsorem, księciem Gloucester, trzecim synem króla Anglii Jerzego V i Marii Teck, córki Franciszka, księcia Teck. Zawarli małżeństwo 6 listopada 1935 w kaplicy Pałacu Buckingham, w skromnej – ze względu na niedawną śmierć ojca panny młodej – uroczystości. Przez krótki czas po ślubie małżonkowie mieszkali w apartamencie w Pałacu Buckingham, następnie przenieśli się do Aldershot, gdzie książę Henryk kończył kursy oficerskie. Wkrótce jednak powrócili do Londynu; w związku ze śmiercią króla Jerzego V i rychłą abdykacją króla Edwarda VIII książę Gloucester pełnił szereg obowiązków reprezentacyjnych przynależnych rodzinie królewskiej. W późniejszych latach księstwo Gloucester mieszkali głównie w londyńskim Pałacu St. James lub w rezydencji Barnwell Manor, w Northamptonshire.
Henryk i Alicja mieli razem dwóch synów:
Obowiązki te przypadły także jego żonie: księżna Alicja była m.in. zastępczynią królowej Elżbiety w kierownictwie Korpusu Pielęgniarek (od 1937 r.) i honorowym dowódcą wielu oddziałów wojskowych związanych z rodziną królewską (m.in. Królewskich Szkockich Służb Granicznych i Królewskich Huzarów, w późniejszym okresie także Królewskiego Australijskiego Korpusu Transportowego). W czasie II wojny światowej pracowała dla Czerwonego Krzyża i zakonu joannitów; od 1940 dowodziła Kobiecymi Królewskimi Siłami Powietrznymi (WRAF). W 1945 nadano jej stopień honorowego marszałka lotnictwa.
W latach 1945-1947 przebywała w Australii, gdzie jej mąż sprawował funkcję gubernatora generalnego. W Australii nadano jej dowództwo Australijskiej Kobiecej Armii Polnej. Jako szefowa WRAF odbywała liczne podróże, była m.in. w Niemczech i Austrii. Towarzyszyła także mężowi w uroczystościach Wspólnoty Brytyjskiej i podróżach prywatnych; m.in. w 1965 po wielu latach ponownie odwiedzili Australię.
Z racji przynależności do rodziny królewskiej księżna Gloucester była honorową przewodniczącą lub patronką szeregu organizacji i instytucji, m.in. Australijskiego Towarzystwa Muzycznego, Towarzystwa Brytyjsko-Australijskiego, Ligi Kobiet Afryki Wschodniej, Towarzystwa Walki ze Stwardnieniem Rozsianym, Królewskiego Towarzystwa Artystów Brytyjskich, Towarzystwa Artstow Szkockich, Towarzystwa Rodzin Żołnierzy, Marynarzy i Lotników, Festiwalu Trzech Chórów w Gloucester, Królewskiego Instytutu Pielęgniarskiego. Otrzymała najwyższe odznaczenia brytyjskie; była damą Orderu Imperialnego Korony Indii (1937), damą Krzyża Wielkiego Orderu Imperium Brytyjskiego (GBE, 1937), damą Krzyża Wielkiego Królewskiego Orderu Wiktoriańskiego (GCVO, 1948), damą Krzyża Wielkiego Orderu Łaźni (GCB, 1975).
Księżna-wdowa.
Książę Henry zmarł 10 czerwca 1974. Po jego śmierci księżna otrzymała od królowej Elżbiety prawo używania tytułu: „Jej Królewska Wysokość księżna Alicja, księżna Gloucester”, dla odróżnienia od nowej księżnej Gloucester, żony księcia Richarda. Od 1994 księżna-wdowa mieszkała w Pałacu Kensington w Londynie (siedzibie książąt Gloucester od lat 70.) wraz z synem, synową i rodziną. W wieku 99 lat, ze względu na stan zdrowia i podeszły wiek ograniczyła do minimum obowiązki publiczne. W grudniu 2001 uroczyście obchodziła 100. rocznicę urodzin, w obecności królowej Elżbiety II, księżniczki Małgorzaty, księcia Walii Karola oraz syna i synowej – odbyła się m.in. specjalna parada Królewskich Szkockich Służb Granicznych, których była przez ponad 60 lat tytularnym dowódcą.
W 1981 opublikowała wspomnienia "The Memoirs of Princess Alice, Duchess of Gloucester".
Zmarła w Pałacu Kensington we śnie w wieku prawie 103 lat. Była najdłużej żyjącą członkinią brytyjskiej rodziny królewskiej (żyła rok dłużej niż popularna królowa-matka Elżbieta, zmarła w 2002).

</doc>
<doc id="94214" url="https://pl.wikipedia.org/wiki?curid=94214" title="Dan Brown">
Dan Brown

Daniel Gerhard Brown (ur. 22 czerwca 1964 w Exeter) – amerykański pisarz, autor powieści sensacyjnych, m.in. głośnej powieści "Kod Leonarda da Vinci" (2003).
Życiorys.
Jest absolwentem Phillips Exeter Academy, ekskluzywnej szkoły średniej z internatem, gdzie jego ojciec był nauczycielem matematyki, potem ukończył Amherst College (1986). Zanim rozpoczął karierę pisarską, zajmował się muzyką, wydał dwa nagrania, jednak nie zdobyły one popularności. Po porzuceniu muzyki uczył języka angielskiego w swojej byłej szkole, Phillips Exeter. Obecnie mieszka w Nowej Anglii. Jego żona Blythe jest z zawodu ilustratorką, pasjonuje się historią sztuki i malarstwem, współpracuje z Brownem przy tworzeniu powieści.
Nakłady powieści Browna sięgają łącznie ponad 200 milionów egzemplarzy, co czyni go jednym z najpopularniejszych współczesnych pisarzy. We Francji sprzedano w 2004 r. 500 tys. egzemplarzy "Kodu Leonarda da Vinci" (którego głównym bohaterem jest Robert Langdon), w Polsce ponad 200 tys., w Wielkiej Brytanii tygodniowa sprzedaż w lecie tego roku wynosiła ok. 40 tys. egzemplarzy – łączny nakład tej powieści przekroczył w 2004 r. 17 milionów egzemplarzy.
Książki Browna wykorzystują w fabule wiadomości z zakresu historii, sztuki, religii i teorii spiskowych. Jego książki mają wyraźnie chrześcijański wydźwięk, jednak niezgodny z ortodoksyjnymi poglądami na historię chrześcijaństwa. Wśród ortodoksów budzą swoją zawartością liczne kontrowersje i stają się zjawiskiem społecznym. Spore emocje wzbudziła powieść "Kod Leonarda da Vinci", której zarzucono nieprawdziwe odmalowanie historii Kościoła rzymskokatolickiego (jak również Opus Dei). Krytycy i uczeni zarzucają mu wiele błędów z zakresu historii, teologii i historii sztuki. Gwałtowne zainteresowanie książką stało się nawet źródłem dochodowej formy turystyki – oprowadzania turystów po miejscach wiążących się z fabułą książki.

</doc>
<doc id="94216" url="https://pl.wikipedia.org/wiki?curid=94216" title="Ogród Botaniczny Uniwersytetu im. Adama Mickiewicza w Poznaniu">
Ogród Botaniczny Uniwersytetu im. Adama Mickiewicza w Poznaniu

Ogród Botaniczny Uniwersytetu im. Adama Mickiewicza w Poznaniu – placówka naukowa i edukacyjna Uniwersytetu Adama Mickiewicza w Poznaniu, zlokalizowana w dzielnicy Ogrody, pełniąca jednocześnie funkcję publicznego parku. Pierwotnie ogrodem botanicznym w Poznaniu był dzisiejszy Park Wilsona.
Lokalizacja.
Poznański ogród botaniczny zlokalizowany jest w zachodniej części miasta Poznania w dzielnicy Ogrody, której nazwa wzięła się właśnie od tego obiektu. Główne wejście do ogrodu znajduje się przy ulicy Dąbrowskiego 165.
Historia.
Zalążkiem dzisiejszego ogrodu był Szkolny Ogród Botaniczny, który powstał w latach 1922–1925 z inicjatywy profesora Uniwersytetu Poznańskiego Rudolfa Boettnera. Uroczyste otwarcie Ogrodu nastąpiło w 1925 przez prezydenta Rzeczypospolitej Stanisława Wojciechowskiego. Pierwszym dyrektorem placówki został Boettner, od 1923 ogrodem kierował prof. Adam Wodziczko. Zajmujący ok. 6 ha ogród powstał w wyniku umowy między poznańskim magistratem a Kuratorium Okręgu Szkolnego Poznańskiego, które pozostawały właścicielami ogrodu aż do wybuchu II wojny światowej. Już wówczas pełnił on zarówno funkcję ogrodu publicznego, jak i placówki oświatowej. Odbywały się tam lekcje botaniki i inne zajęcia praktyczne. W najstarszej części znajdują się dzisiejsze działy biologii i systematyki roślin oraz masowej uprawy na potrzeby szkolne.
Uniwersytet brał udział w zarządzaniu i korzystaniu z jego zbiorów od 1928, gdy Ministerstwo Wyznań Religijnych i Oświecenia Publicznego rozpoczęło współfinansowanie placówki. W latach 1930–1936 ogród powiększono o ok. 8 ha. Na tym obszarze znalazł się dział geografii roślin oraz dział roślin dekoracyjnych. Powstała również dzisiejsza główna brama od ul. Dąbrowskiego, projektu Stefana Cybichowskiego oraz dział gospodarczy.
W latach 1939–1945 ogrodem zarządzali niemieccy profesorowie E. Spohr i H. Walter. Zostały wstrzymane prace nad rozbudową, a nawet projektowano jego likwidację. Po wojnie, do 1949, ogrodem opiekowała się Państwowa Szkoła Ogrodnictwa. Ponieważ władze miasta nie brały udziału w utrzymaniu placówki, szkoła zrzekła się ogrodu. W związku z tym 12 grudnia 1949 instytucja została przejęta przez Wydział Matematyczno-Przyrodniczy Uniwersytetu Poznańskiego, otrzymując nową nazwę – Ogród Botaniczny Uniwersytetu Poznańskiego, a od 24 grudnia 1955 – Ogród Botaniczny Uniwersytetu im. Adama Mickiewicza w Poznaniu. Ogród stał się wówczas uniwersyteckim zakładem naukowo-dydaktycznym z własnym budżetem i kadrą naukowo-techniczną.
8 stycznia 1975 ogród został wpisany do rejestru zabytków. Od 1981 jest pozawydziałową jednostką organizacyjną UAM. W latach siedemdziesiątych władze miasta przekazały ogrodowi leżące na północy tereny aż po ul. św. Wawrzyńca oraz obszary przylegające od południowego wschodu. Na nowo przejętej ziemi powstały kolekcje flory Ameryki Północnej i Dalekiego Wschodu oraz drzew i krzewów ozdobnych, roślin rzadkich i ginących, a także nowoczesny dział zmienności roślin, który jest nadal w budowie. Ta część ogrodu została otwarta dla publiczności w 1985. Powstało wówczas również wejście od ul. Botanicznej i parking.
W 1992 Ogród przejął kolejne 5 ha, przyznane mu jeszcze w 1968, leżące między ul. Dąbrowskiego i św. Wawrzyńca. Dla publiczności otwarto je 7 września 2000. Obecnie w ogrodzie odbywają się zajęcia dla studentów wydziałów: biologii oraz nauk geograficznych i geologicznych UAM, a także Uniwersytetu Przyrodniczego i Politechniki.
Dla zwiedzających ogród otwarty jest od maja do października, w dniach wolnych od pracy odwiedza go nawet do kilkunastu tysięcy osób .
Działy i kolekcje roślinne.
Kolekcje szklarniowe.
kilka niewielkich obiektów o łącznej powierzchni 800 m², w których znajdują się kolekcje roślin występujących z obszarze międzyzwrotnikowym. Między 2500 reprezentowanych taksonów przeważają przedstawiciele flory Ameryki Łacińskiej. Wśród rodzin najliczniej reprezentowane są kaktusowate, gruboszowate, bromeliowate, storczykowate, begoniowate i obrazkowate. Równie bogate są kolekcje paproci, obejmująca zarówno gatunki naziemne jak i epifity, oraz sukulentów, zawierająca 1150 gatunków, odmian i form z 228 rodzajów, z 34 rodzin. W kolekcji znajdują się endemity z Wysp Kanaryjskich, Madagaskaru oraz mrozoodporne gatunki kaktusów.
Największą dumą szklarni są welwiczja osobliwa welwiczja przedziwna - jedyny kwitnący ponad 35-letni okaz rośliny w Polsce rodzaju męskiego wyhodowanej z nasiona, wiktoria królewska, lotos orzechodajny i rozłożnia kolczasta. W szklarniach znajdują się też bogate kolekcje storczykowatych i zbiór kaktusów zaliczany do jednych z najbogatszych w Polsce. 
Dział kolekcji gruntowych.
Od 1925 ogród wydaje "Index Seminum" (od 2008 tylko w wersji elektronicznej), który jest spisem nasion zaproponowanych do wymiany z innymi placówkami. Wymiana prowadzona jest z ok. 400 ogrodami botanicznymi i arboretami z 58 państw ze wszystkich kontynentów.
Fauna.
W 1955 Aleksander Łukasiewicz odkrył w rejonie stawu okazy równonoga - "Philoscia muscorum sylvestris". Gromadziły się one pod liśćmi, zwłaszcza lepiężnika białego. W tamtym czasie gatunek ten znany był w Polsce tylko z okolic Szczecina i Gdańska, a występował przede wszystkim na wybrzeżu Łotwy. Wszystko wskazywało na to, że było to izolowane stanowisko, być może zawleczone. Podobne izolowane stanowiska stwierdzono na terenie Berlina i również tam równonóg ten występował w towarzystwie przystawca pospolitego ("Ligidium hypnorum") i "Tracheoniscus rathkei". W 2014 na lipach znaleziono robotnice rzadkiego gatunku mrówkowatych: "Temnothorax corticalis". Występowały tam również osobniki nadrzewnicy czteroplamki, mrówki pniowej, hurtnicy wstydliwej oraz kartonówki zwyczajnej. Stanowisko to jest trzecim na terenie Niziny Wielkopolsko-Kujawskiej i pierwszym, na którym gatunek "Temnothorax corticalis" został na tym terenie stwierdzony w zieleni miejskiej.
Pawilon ekspozycyjno-dydaktyczny.
30 października 2006 oddano do użytku nowoczesny dwukondygnacyjny Pawilon ekspozycyjno-dydaktyczny, projekt architekta Jerzego Gurawskiego. Na powierzchni prawie 150 m² organizowane są między innymi wystawy fotograficzne, dostępne dla wszystkich przez cały rok. Niższa kondygnacja jest powiązana z naukową i dydaktyczną działalnością ogrodu. Mieszczą się tu wyposażona w nowoczesny sprzęt multimedialny sala wykładowa im. Zygmunta Czubińskiego, na 90 osób oraz specjalistyczna biblioteka z czytelnią. Ponadto w Pawilonie znajduje się terminal Miejskiego Informatora Multimedialnego, księgarnia przyrodnicza oraz kawiarenka.
Głaz narzutowy.
Na terenie ogrodu znajduje się wiele eratyków, ale największym z nich (130 ton) jest pochodzący z Jarosławska, a ulokowany w ogrodzie 5 października 1994.
Głaz przybył na teren Pomorza Zachodniego 14 tysięcy lat temu, podczas ostatniego zlodowacenia z terenu Skandynawii. Przygotowania do transportu trwały trzy miesiące, a droga głazu do Poznania – pięć dni.
Dostępność.
Ogród Botaniczny i Pawilon ekspozycyjno-dydaktyczny są otwarte dla zwiedzających przez wszystkie dni tygodnia, a wstęp jest wolny. Na terenie ogrodu obowiązuje zakaz poruszania się rowerami - parking dla rowerów znajduje się tuż za bramą główną od strony ul. Dąbrowskiego.

</doc>
<doc id="94219" url="https://pl.wikipedia.org/wiki?curid=94219" title="Powiat pabianicki">
Powiat pabianicki

Powiat pabianicki – powiat w Polsce (województwo łódzkie), utworzony w 1999 roku w ramach reformy administracyjnej. Jego siedzibą jest miasto Pabianice.
Według danych z 31 grudnia 2019 roku powiat zamieszkiwało 119 291 osób. Natomiast według danych z 30 czerwca 2020 roku powiat zamieszkiwało 119 225 osób.
Geografia.
Położenie i obszar.
Powiat pabianicki ma obszar 492,18 km².
Powiat stanowi 2,7% powierzchni województwa łódzkiego.
Podział administracyjny.
W skład powiatu wchodzą:
Powierzchnia i ludność
Powiat pabianicki graniczy z miastem Łódź oraz z sześcioma powiatami województwa łódzkiego: zgierskim, łódzkim wschodnim, piotrkowskim, bełchatowskim, łaskim i poddębickim.

</doc>
<doc id="94220" url="https://pl.wikipedia.org/wiki?curid=94220" title="Małgorzata Windsor (księżniczka)">
Małgorzata Windsor (księżniczka)

Małgorzata Róża Windsor (ur. 21 sierpnia 1930 w Glamis, zm. 9 lutego 2002 w Londynie) – członkini brytyjskiej rodziny królewskiej, młodsza siostra królowej Elżbiety II.
Życiorys.
Urodziła się poprzez cięcie cesarskie. Była młodszą córką Alberta, księcia Yorku, który później został królem Jerzym VI i Elżbiety Bowes-Lyon. Wychowywała się razem z siostrą Elżbietą na dworze królewskim. Z zainteresowaniem zajmowała się jazdą konną, pływaniem, ogrodnictwem i muzyką; od wczesnego dzieciństwa grała na fortepianie.
W połowie lat 50. była bliska zawarcia małżeństwa z pilotem Peterem Townsendem, bohaterem bitwy o Anglię. 31 października 1955 zrezygnowała jednak ze ślubu za radą arcybiskupa Canterbury oraz wobec groźby utraty praw do tronu (Townsend był rozwodnikiem). 6 maja 1960 poślubiła fotografa Antony’ego Armstronga-Jonesa, mianowanego przez królową Elżbietę lordem Snowdon – od tego czasu księżniczka Małgorzata występowała oficjalnie jako hrabina Snowdon. Ich ślub był pierwszym w dziejach Windsorów, który transmitowała telewizja. Z małżeństwa (zakończonego w 1978 rozwodem) urodziło się dwoje dzieci: syn David Jones (lord Linley, ur. 3 listopada 1961) i córka Sarah (lady Chatto, ur. 1 maja 1964).
W związku z przynależnością do rodziny królewskiej była patronką lub przewodniczącą wielu instytucji i organizacji, m.in. Rady Towarzystw Kształcenia Dziewcząt, Narodowego i Szkockiego Towarzystwa Ochrony Dzieci przed Przemocą w Rodzinie czy Baletu Królewskiego (1957). Udzielała się charytatywnie. Otrzymała doktorat "honoris causa" z muzyki Uniwersytetu w Londynie, a także Cambridge i Keele. Pełniła także honorowe funkcje wojskowe, m.in. komandora RAF i dowódcy Korpusu Pielęgniarskiego Armii Królewskiej im. Królowej Aleksandry.
Rezydowała w londyńskim Pałacu Kensington.
Uchodziła w przeciwieństwie do swojej siostry Elżbiety za osobę słabego zdrowia. Nałogowo paliła papierosy, co znacznie odbiło piętno na późniejszym stanie jej zdrowia. Z nałogiem zerwała dopiero w 1991, co miało bezpośredni związek z przebytą operacją lewego płuca sześć lat wcześniej. Przez ostatnie lata życia dużo chorowała. Na początku 2001 zdiagnozowano u niej udar mózgu, który spowodował częściowy zanik wzroku i niedowład lewej strony ciała. Z tego powodu czasami poruszała się za pomocą wózka inwalidzkiego. Ostatnie publiczne wystąpienie Małgorzaty Windsor miało miejsce w 2001 z okazji 101-lecia jej ciotki – księżnej Alicji.
Zmarła 9 lutego 2002 o godzinie 6.30 czasu lokalnego w King Edward VII’s Hospital Sister Agnes (londyńskim szpitalu króla Edwarda VII) po kolejnym poważnym udarze mózgu. Zgodnie ze swą wolą została skremowana, a urnę z prochami umieszczono w grobie jej ojca. W następnym miesiącu po jej odejściu zmarła jej matka – Elżbieta Bowes-Lyon.

</doc>
<doc id="94222" url="https://pl.wikipedia.org/wiki?curid=94222" title="Zwietrzenie">
Zwietrzenie



</doc>
<doc id="94229" url="https://pl.wikipedia.org/wiki?curid=94229" title="Billie Joe Armstrong">
Billie Joe Armstrong

Billie Joe Armstrong (ur. 17 lutego 1972 w Oakland) – amerykański muzyk, kompozytor, wokalista i autor tekstów. Billie Joe Armstrong znany jest przede wszystkim z wieloletnich występów w zespole rockowym Green Day.
Występuje ponadto w zespołach Foxboro Hot Tubs, The Longshot i Pinhead Gunpowder. W latach 2003–2005 występował także w grupie The Network.
Życiorys.
Urodził się w Oakland jako najmłodszy z sześciorga rodzeństwa. Jego ojciec, Andrew (pochodzenia angielsko-włoskiego, zm. w 1982 na złośliwy nowotwór przełyku), był muzykiem jazzowym i kierowcą samochodów ciężarowych. Matka, Ollie (pochodzenia szkocko-holendersko-irlandzko-hinduskiego), była kelnerką w restauracji Rod’s Hickory Pit, w której Billie zaliczył debiutancki występ ze swoim pierwszym zespołem. Od piątego roku życia śpiewał okazjonalnie w szpitalach dla dzieci i domach spokojnej starości. W 1977, mając pięć lat, nagrał swój debiutancki singiel „Looking for Love”, napisany przez Marie Loise i Jamesa J. Fiatarone. Uczył się w Pinole Valley High School.
W 1987 wraz z perkusistą Johnem Kiffmeyerem i basistą Mikiem Dirntem założył grupę Green Day. Do 2012 nagrał wraz z grupą jedenaście albumów studyjnych odniósłszy międzynarodowy sukces komercyjny, sprzedając 75 mln płyt na całym świecie.
W 1991 powołał rockowy zespół Pinhead Gunpowder. Do 2008 formacja zarejestrowała dwa albumy studyjne oraz siedem minialbumów.
W 2003 wraz z członkami Green Day założył zespół The Network. Jedyna płyta tejże formacji pt. "Money Money 2020" ukazała się we wrześniu 2003. W 2005 projekt został zarzucony.
W 2007, ponownie wraz z muzykami zespołu Green Day, utworzył formację Foxboro Hot Tubs, której został wokalistą. Na potrzeby zespołu przyjął przydomek Reverend Strychnine Twitch. Debiutancki album formacji, zatytułowany "Stop Drop and Roll!!!", trafił do sprzedaży w 2008.
W latach późniejszych nawiązał współpracę z wokalistką jazzową Norah Jones. Nagrał z nią, wydany w 2013, album pt. "Foreverly".
Życie prywatne.
2 lipca 1994 poślubił Adrienne Nesser. Mają dwóch synów: Joseph Marciano (ur. 28 lutego 1995) i Jakob Danger (ur. 12 września 1998).
Otwarcie mówi o orientacji biseksualnej. Przez wiele lat był wegetarianinem. Poza działalnością artystyczną jest także współwłaścicielem wytwórni muzycznej Adeline Records.

</doc>
<doc id="94230" url="https://pl.wikipedia.org/wiki?curid=94230" title="Krajobraz">
Krajobraz

Krajobraz – wieloznaczny termin stosowany w różnych dziedzinach nauki (geografia, ekologia, biologia, architektura, geochemia). Najogólniej za krajobraz uważa się ogół cech przyrodniczych i antropogenicznych wyróżniających określony teren, zespół typowych cech danego terenu. Według Dawida L. Armanda krajobraz jest synonimem terytorialnego (środowisko lądowe) lub akwatorialnego (środowisko wodne) kompleksu terytorialnego. Poza kontekstem fachowym słowo „krajobraz” jest używane w celu określenia formy widoku (np. krajobraz miejski, zimowy, malowniczy, zeszpecony).
Zonneveld (1990) traktuje krajobraz jako przestrzenny i materialny wymiar rzeczywistości ziemskiej i definiuje go jako „kompleksowy system składający się z form rzeźby i wód, roślinności i gleb, skał i atmosfery”. Z kolei Kondracki i Richling (1983) definiują krajobraz jako „część epigeosfery, stanowiącą złożony przestrzenie geokompleks o swoistej strukturze i wewnętrznych powiązaniach”. W definicji Godrona (1986) podkreślany jest fakt niejednorodności, swoistej ziarnistości: „krajobraz stanowi heterogeniczny fragment terenu, złożony z powiązanych wzajemnie ekosystemów”.
W ekologii krajobraz może być zdefiniowany jako "fizjocenoza, zbiór przestrzenny ekosystemów o zbliżonej strukturze zewnętrznej (ekosystemy leśne, łąkowe, wodne), które połączone są procesem obiegu materii i przepływu energii, a także oddziaływaniem antropogenicznym". Jednakże taka definicja nie odróżnia krajobrazu od ekosystemu. Dodatkowo w krajobrazie występują obok siebie różne ekosystemy, np. w lesie występują jeziora, rzeki, torfowiska, polany itd.
W literaturze krajobraz stanowi przedmiot często nagradzanego opisu.
Cechy krajobrazu.
Krajobraz (fizjocenoza, krajobraz ekologiczny) charakteryzuje się pewną ziarnistością i niejednorodnością (różna skala niejednorodności). Ponadto możemy mówić o hierarchii układów ekologicznych (różna wielkość – zawieranie się w sobie, różna złożoność). Zjawisko sukcesji odnoszone jest do różnych poziomów organizacji ekologicznej, bardzo rozbieżnych terytorialnie i być może funkcjonalnie. Bez wnikania w istotę tej hierarchii oraz klasyfikację poziomów, poprzestańmy na stwierdzeniu, że istnieją układy naturalnie wyodrębnione. Będą one wyodrębniającymi się terytorialnie, strukturalnie lub funkcjonalnie układami ekologicznymi o różnym statusie hierarchicznym (ekosystemy, biogeocenozy, zbiorowiska, konsorcja, siedliska, synuzja, biochory, strefy itp.). Układem naturalnie wyodrębnionym może być zarówno żywiciel w stosunku do pasożyta, wyspa siedliskowa, drobny zbiornik, zadrzewienie śródpolne, wyspa oceaniczna. Układy takie cechuje różny stopień wyodrębnienia z otoczenia. Na przykład zbiornik wodny bardziej wyodrębnia się z otoczenia niż zadrzewienie śródpolne – bo większe są różnice w charakterystykach środowiskowych. Organizmy żywe są przystosowane do różnych czynników środowiskowych (parametrów itp.). Nie ma jednak organizmu (gatunku), który byłby przystosowany maksymalnie do wszystkiego. Pewne czynniki środowiskowe, np. niska temperatura, duża wilgotność itp., negatywnie i ograniczająco oddziałują na jedne gatunki (zmniejszają szanse przeżycia – całkowicie lub tylko częściowo), podczas gdy inne gatunki są do nich zaadaptowane i znoszą je bez szkody (lub przynajmniej z mniejszą szkodą). Są jednocześnie takie oddziaływania abiotyczne, które niszczą wszystkie organizmy. To są właśnie lokalne katastrofy (pożar, wybuch wulkanu).
Typy krajobrazu.
W zależności od stanu i stopnia zniszczenia rozróżnia się krajobrazy:
W Polsce i Europie dominują krajobrazy kulturowe, ale coraz więcej obszarów jest zdewastowanych, uległych degradacji.
Krajobraz ekologiczny.
W ekologii czasami używa się pojęcia krajobrazu ekologicznego, traktowanego jako wyższy poziom organizacji, skupiający różne ekosystemy. Krajobraz ekologiczny jest to wyodrębniający się obszar o charakterystycznej fizjonomii (np. wiejski, zurbanizowany, pojezierny), zbudowany z powiązanych z sobą ekosystemów.
Krajobraz ekologiczny traktowany jest jako poziom organizacji nadrzędny w stosunku do ekosystemu. W zasadzie jest synonimem pojęcia krajobraz – właściwsze jest stosowanie pojęcia „ekologia krajobrazu” zamiast „krajobraz ekologiczny”.

</doc>
<doc id="94234" url="https://pl.wikipedia.org/wiki?curid=94234" title="Krajobraz pierwotny">
Krajobraz pierwotny

Krajobraz pierwotny – krajobraz zachowany w swojej pierwotnej postaci, czyli taki, którego elementy nie zostały naruszone lub przekształcone przez działalność ludzką. Obecnie krajobraz ten spotykamy coraz rzadziej. Występuje w najwyższych partiach niektórych masywów górskich, na obszarach tundry, w dużych częściach pustyń.

</doc>
<doc id="94235" url="https://pl.wikipedia.org/wiki?curid=94235" title="Riccardo Giacconi">
Riccardo Giacconi

Riccardo Giacconi (ur. 6 października 1931 w Genui, zm. 9 grudnia 2018 w San Diego) – amerykański astrofizyk włoskiego pochodzenia, laureat Nagrody Nobla w dziedzinie fizyki (2002).
Profesor Uniwersytetu Johnsa Hopkinsa w Baltimore. W latach 1993–1999 był dyrektorem generalnym Europejskiego Obserwatorium Południowego (ESO). Nagrodę Nobla (razem z Raymondem Davisem i Masatoshim Koshibą) otrzymał za pionierskie prace w dziedzinie astrofizyki.
W 1981 American Astronomical Society przyznało mu nagrodę Henry Norris Russell Lectureship. W 1982 otrzymał Złoty Medal Królewskiego Towarzystwa Astronomicznego, a w 1987 Nagrodę Wolfa. W 1996 nadano mu doktorat "honoris causa" Uniwersytetu Warszawskiego (promotorem był Józef Smak).

</doc>
<doc id="94241" url="https://pl.wikipedia.org/wiki?curid=94241" title="Washington DC">
Washington DC



</doc>
<doc id="94242" url="https://pl.wikipedia.org/wiki?curid=94242" title="Waszyngton (miasto)">
Waszyngton (miasto)



</doc>
<doc id="94243" url="https://pl.wikipedia.org/wiki?curid=94243" title="Robert James Woolsey">
Robert James Woolsey

Robert James Woolsey (ur. 21 września 1941 roku) – dyrektor Centrali Wywiadu (DCI) od lutego 1992 do stycznia 1995 roku, przez wiele lat należał do kręgów waszyngtońskiej elity władzy.
Urodzony w Tulsa w stanie Oklahoma, absolwent uniwersytetu Stanford, stypendysta Rhodes, uzyskał dyplom magisterski uniwersytetu w Oksfordzie. Służył w US Army w latach 1968 - 1970. Pracował nad problemami ograniczenia zbrojeń strategicznych. Służył w sztabie Rady Bezpieczeństwa Narodowego (National Security Council - NSC). W 1970 roku mianowany został generalnym doradcą senackiej komisji sił zbrojnych, dla której pracował do 1973 roku, po czym zajął się prywatną praktyką prawniczą. w latach 1978 - 1979 był podsekretarzem Marynarki Wojennej, po czym ponownie powrócił do prywatnej kancelarii. W latach osiemdziesiątych uczestniczył w rozmowach rozbrojeniowych, prowadzonych przez przedstawicieli Związku Radzieckiego i NATO. W 1989 roku powołany na amerykańskiego negocjatora, w randze ambasadora, w rokowaniach w sprawie ograniczenia zbrojeń konwencjonalnych w Europie. Po zakończeniu rokowań i podpisaniu porozumienia z ZSRR, w lipcu 1991 roku, raz jeszcze powrócił do prywatnej praktyki prawniczej. Prezydent Clinton powołał Woolseya na stanowisko DCI pod koniec zimnej wojny. Amerykańska Wspólnota Wywiadów oraz CIA wymagały wówczas restrukturyzacji i określenia nowej strategii. CIA było powszechnie krytykowane za pomijanie kobiet w awansach i przydzielaniu zadań, za nielegalne operacje w Gwatemali oraz za niedostatki kontroli wewnętrznej, ujawnione przez zdemaskowanie w 1994 roku Aldricha Amesa, jako radzieckiego kreta. Woolsey zrezygnował ze stanowiska DCI w związku z ostrą krytyką za niewyciągnięcie surowych konsekwencji służbowych wobec urzędników Agencji, którzy byli zwierzchnikami Amesa i mieli obowiązek go nadzorować.
Robert James Woolsey obecnie (2004) jest wiceprezesem "Booz, Allen &amp; Hamilton", firmy zajmującej się sprawami globalnego bezpieczeństwa strategicznego i partnerem kancelarii prawniczej "Shea &amp; Gardner".

</doc>
<doc id="94244" url="https://pl.wikipedia.org/wiki?curid=94244" title="Wittenberga">
Wittenberga

Wittenberga (niem. "Lutherstadt Wittenberg") – miasto powiatowe w środkowych Niemczech, leżące nad Łabą w kraju związkowym Saksonia-Anhalt, siedziba powiatu Wittenberga. Centrum reformacji, znane z działalności Marcina Lutra, stąd jego oficjalna nazwa "Lutherstadt Wittenberg" (pol. "Miasto Lutra Wittenberga").
Zabytki związane z pobytem Marcina Lutra w Wittenberdze (dom Lutra, dom Melanchtona, kościół miejski ("Stadtkirche") i kościół zamkowy ("Schlosskirche")) oraz domy Lutra w Eisleben (dom narodzin przy "Lutherstraße" i dom śmierci przy "Andreaskirchplatz") zostały wpisane w 1996 na listę światowego dziedzictwa UNESCO.
Geografia.
Położenie.
Wittenberga leży we wschodniej części kraju związkowego Saksonia-Anhalt na północnym brzegu Łaby, ok. 70 km na północny wschód od Lipska. Miasto usytuowane jest pomiędzy Dessau-Roßlau na zachodzie, Fläming na północy, parkiem krajobrazowym Dübener Heide na południu, a powiatem Elbe-Elster na wschodzie.
Najbliższe duże miasta (min. 100 tys. mieszkańców) wokół Wittenbergi to:
Klimat.
Średnia roczna temperatura powietrza w Wittenberdze wynosi 8,7 °C. Całkowita roczna suma opadów to ok. 563 mm. Najcieplejszymi miesiącami są czerwiec, lipiec i sierpień (średnie temp. 16,6 °C/18,0 °C/17,6 °C), a najchłodniejszymi grudzień, styczeń i luty (średnia temp. 0,8 °C /-0,8 °C/0,2 °C). Najobfitsze opady występują w maju (62 mm), czerwcu (52 mm) i sierpniu (62 mm) a najmniejsze w lutym (34 mm) i październiku (39 mm).
Podział administracyjny.
W granicach Wittenbergi wyróżnia się następujące dzielnice: Stare Miasto ("Altstadt") złożone z Elstervorstadt, Schlossvorstadt, Friedrichstadt i Rothemark, Teuchel (przyłączone w 1938), Labetz (1938), Kleinwittenberg (1945), Wiesigk (1950), Piesteritz (1950), Trajuhn (1950), Apollensdorf (1974), Reinsdorf (1993) wraz z Dobien (1937) i Braunsdorf (1950), Pratau (1993) wraz z Wachsdorf (1929), Seegrehna (1993), Nudersdorf (2005), Schmilkendorf (2005), Griebo (2008), Abtsdorf, Mochau, Boßdorf (2010) Kropstädt (2010) i Straach (2010).
Historia.
Wyniki prac archeologicznych sugerują, że tereny, na których położona jest Wittenberga, były zamieszkane już przed ok. 10 000 lat. Dokument datowany na 12 kwietnia 965 określał okolice dzisiejszej Wittenbergi jako słowiańskie Gau Nizizi – część Marchii Wschodniej, rozciągającej się wzdłuż Łaby od ujścia Czarnej Elstery na wschodzie do ujścia Muldy na zachodzie.
Pierwsze udokumentowane przekazy odnoszące się do terenów dzisiejszej Wittenbergi, wzmiankujące części miasta Pratau (Brothow) i Seegrehnę (osada Grodisti), pochodzą z przełomu X–XI wieku.
Pierwsza wzmianka nazwy Wittenberga pochodzi najprawdopodobniej z 1174, kiedy to wspomniana została osoba grafa Thiedricha von Wittburc, najprawdopodobniej pana burgwardu Wittenburg. Burgward Wittenburg wymieniony jest w dokumencie biskupa Balderana von Brandenburg, sporządzonym w 1187 dla klasztoru norbertanów w Leitzkau. W tym samym piśmie wspomniany jest również kościół wzniesiony w miejscu, gdzie obecnie stoi kościół miejski ("Stadtkirche").
XI–XV wiek.
Rozwój miasta związany był z działalnością polityczną władców askańskich.
W XII wieku tereny wokół Wittenbergi zostały podbite przez założyciela dynastii askańskiej Albrechta Niedźwiedzia, który sprowadził tu flamandzkich kolonistów znad dolnego Renu. Koloniści osiedlili się m.in. w sąsiedztwie burgwardu, nadając mu nazwę Wittenborg (pol. "Biała Góra").
Najmłodszy syn Albrechta, Bernard III otrzymał księstwo Saksonii w 1180. Po jego śmierci w 1212 władzę w księstwie przejął jego syn Albrecht I. Według świadectwa z 11 września 1227 żona Albrechta założyła w Wittenberdze klasztor franciszkanów. Po śmierci Albrechta I państwo zostało podzielone na dwie części: Saksonia-Wittenberga (niem. "Saschsen-Wittenberg") ze stolicą w Wittenberdze, którą przejął Albrecht II oraz Saksonię-Lauenburg (niem. "Sachsen-Lauenburg") ze stolicą w Lauenburg/Elbe, którą objął Rudolf I.
Wkrótce doszło do konfliktów pomiędzy braćmi. By zapewnić sobie przychylność społeczności Wittenbergi, Albrecht II nadał osadzie prawa miejskie (23 lipca 1293). Prężny rozwój miasto zawdzięczało swojemu położeniu przy skrzyżowaniu szlaków handlowych z zachodu na wschód (z Magdeburga i Zerbst/Anhalt do Dolnych Łużyc i Miśni) oraz z północy na południe (z Kolonii do Lipska).
Mieszczaństwo korzystające z wielu serwitutów zyskiwało coraz silniejszą pozycję. W 1317 powołano radę miejską. W 1332 miasto zyskało częściowe prawa sądownicze, dzięki czemu mogło nadać ramy prawne rozwijającemu się rzemiosłu. W 1354 Wittenberga otrzymała przywilej targowy. Wkrótce opasano miastem murem obronnym, który powstrzymał atak husytów w 1429.
Chociaż wpływy Askańczyków w mieście malały, to ich pozycja na politycznej arenie Świętego Cesarstwa się umacniała. W 1356 Rudolf I wywalczył dla książąt saskich prawo elektoralne, co również przyczyniło się do wzmocnienia pozycji Wittenbergi.
W 1422 umarł Albrecht III – ostatni z rodu Askańczyków, a Księstwo Saksonii-Wittenbergi przeszło we władanie margrabiego Miśni i Turyngii, Fryderyka I Kłótnika z dynastii Wettynów. Wskutek tego ośrodek władzy przesunął się z Wittenbergi do Miśni. Miasto zachowało wprawdzie swoje przywileje, a nawet otrzymało dodatkowe prawa sądownicze w 1444 z rąk Fryderyka II Łagodnego, jego znaczenie polityczne zaczęło maleć.
Po śmierci Fryderyka II wskutek tzw. podziału lipskiego (niem. "Leipziger Teilung") z 1485 Saksonia ponownie została podzielona między synów władcy. Ernest, starszy syn, otrzymał północną Miśnię, południową Turyngię oraz Wittenbergę. Albrecht, młodszy, otrzymał północną Turyngię i południową Miśnię. Dodatkowo Ernest odziedziczył tytuł elektora. W 1486 do władzy doszedł Fryderyk III Mądry. Dla Wittenbergi nastał okres rozkwitu. W 1487 wybudowano nowy most na Łabie, a w 1490 rozpoczęto budowę nowej rezydencji książęcej, kościoła Wszystkich Świętych ("Allerheiligen") oraz umocnień obronnych.
Reformacja.
Na początku XVI wieku Wittenberga liczyła ok. 2000 mieszkańców. W 1502 Fryderyk III założył w mieście uniwersytet, który przyczynił się do duchowego i gospodarczego rozkwitu miasta, przyciągając duchownych, uczonych i artystów. W 1503 wzniesiono pierwszy budynek uczelni, nazwany na cześć fundatora "Fridericianum". W 1504 wybudowano tzw. Czarny Klasztor (niem. "Schwarzer Kloster"), siedzibę eremitów zakonu augustianów.
W 1508 do miasta przybył z zamiarem kontynuacji studiów teologicznych mnich augustiański, Marcin Luter, późniejszy inicjator i teoretyk reformacji. W 1510 Luter udał się do Rzymu, by się odwołać do papieża Juliusza II od nakazu podniesienia ogólnego poziomu obserwancji. W Rzymie był świadkiem bezceremonialnego zachowania księży i komercjalizacji posługi duchowej.
W 1512 Luter otrzymał stopień doktora teologii na uniwersytecie wittenberskim, gdzie prowadził wykłady na temat psalmów, listów do Rzymian i Galatów. W swoim nauczaniu trzymał się interpretacji Biblii w duchu ockhamistów, neoplatonizmu, mistycyzmu i devotio moderna.
Studiując Biblię, Luter zaczął inaczej postrzegać kwestie prawości oraz rolę penitenta w kościele. Uważał, że rozgrzeszenie jest wyłącznie domeną boską. Zaczął nauczać, że zbawienie i odkupienie grzechów następuje w drodze łaski boskiej i jest osiągalne wyłącznie przez wiarę w Jezusa jako zbawiciela. Stąd też jego sprzeciw wobec handlu odpustami, ustanowionymi w 1516 przez papieża Leona X. Dzięki sprzedaży odpustów kościół finansował budowę nowej bazyliki św. Piotra w Rzymie oraz spłatę długów w banku Fuggera. Handel odpustami opierał się na założeniu, że Chrystus i święci podczas swego życia na ziemi zrobili więcej dobrych uczynków niż potrzebne im było do zbawienia. Ów nadmiar mógł zatem posłużyć innym grzesznikom do uzyskania życia wiecznego, a papież miał władzę udzielania uczynków łaski ze skarbca świętych. Luter uważał, że uzyskane w ten sposób odpuszczenie kar za grzechy dalekie było od uczucia prawdziwej pokuty i żalu, a miejsce wiary zajmowała opłata pieniężna.
Swoją opinię na temat odpustów Luter wyraził w wydanej 4 września 1517 publikacji "Disputatio contra scholasticam theologiam", która nie znalazła większego odzewu ani wśród teologów, ani wśród hierarchii kościelnej. 31 października 1517 Luter upublicznił swoje przemyślenia, przybijając do drzwi kościoła zamkowego 95 tez i wzywając do publicznej debaty religijnej. Dzięki coraz lepiej rozwiniętej sztuce drukarskiej w dwa tygodnie tezy były znane w całych Niemczech, a w ciągu miesiąca obiegły całą Europę.
W 1518 Fryderyk III ufundował uniwersytetowi katedrę języka greckiego, którą początkowo miał objąć znany lingwista Johannes Reuchlin. Po odmowie Reuchlina motywowanej zaawansowanym wiekiem, stanowisko przyznano jego protegowanemu, Filipowi Melanchtonowi. W swoim pierwszym wystąpieniu Melanchton nawoływał do reformy uniwersytetu, upatrując źródła nowej myśli i inspiracji w lekturze oryginalnych tekstów antycznych. Natychmiast zdobył sympatię Lutra, z którym rozpoczął ścisłą współpracę. W 1521 opublikował pierwsze systematyczne ujęcie teologii reformacji "Loci communes rerum theologicarum".
Luter został wezwany przez papieża do przyznania się do błędów i odwołania swoich tez. Ten jednak wystąpił jeszcze bardziej stanowczo za reformą kościoła, zaprzeczając twierdzeniu, że prymat papieża jest uzasadniony w Piśmie Świętym i podważając nieomylność soborów.
Niezgodne z nauką kościoła dzieła Lutra miały być spalone, a ich autor został wezwany do pojednania z papieżem pod groźbą ekskomuniki. W odpowiedzi Luter ogłosił kolejne trzy pisma: "O naprawie stanu chrześcijańskiego", "O niewoli babilońskiej Kościoła" oraz "O wolności chrześcijanina", w których to ostro przeciwstawiał się papieskiej supremacji, krytykując wszelkie praktyki kościoła nie znajdujące potwierdzenia w Biblii. Wreszcie 10 grudnia 1520 w obecności licznie zgromadzonych studentów, profesorów i ludu spalił na przedmieściach Wittenbergi papieskie księgi prawnicze wraz z bullą. Czynem tym ostatecznie zerwał z kościołem. 3 stycznia 1521 papież Leon X nałożył na Lutra ekskomunikę. Książę Fryderyk III Mądry, mimo że sam pozostawał przy kościele, chronił Lutra przed atakami przeciwników. Podczas sejmu Rzeszy w Wormacji (1521) wyjednał dla niego u cesarza Karola V nietykalność osobistą, a w latach 1521–1522 ukrywał go na zamku w Wartburgu.
Wittenberga stała się „Rzymem protestantyzmu” i głównym ośrodkiem myśli reformatorskiej. Wkrótce ruch reformacyjny upowszechnił się w Europie, przyczyniając się do wybuchu konfliktów na tle religijnym, których kulminacją były I i II wojna szmalkaldzka. Po bitwie pod Mühlbergiem (1547) cesarz Karol V Habsburg tryumfalnie wjechał do miasta, odbierając tytuł elektora Janowi Fryderykowi Wspaniałomyślnemu. Wittenberga oraz prawo elektoralne zostały przekazane książętom z linii Alberta. Linia Ernesta pozostała w Turyngii, ale z czasem rozbiła się na wiele małych księstw.
XVII–XVIII wiek.
Okres wojny trzydziestoletniej Wittenberga przetrwała bez większych strat, głównie dzięki wzmocnionym umocnieniom obronnym (1626). Jednak wiele sąsiednich miejscowości zostało spalonych, a okoliczna ludność szukała schronienia za murami miasta. Głód oraz epidemia dżumy zdziesiątkowały populację Wittenbergi. Pomimo tego w 1637 miasto obroniło się przez atakiem wojsk szwedzkich pod dowództwem Johana Banéra, które spaliły drewniany most na Łabie, wybudowany przez Fryderyka Mądrego.
W latach 1697–1763 pod panowaniem królów Polski Augusta II Mocnego i Augusta III Sasa.
Z początkiem wojny siedmioletniej Wittenberga była okupowana przez różne wojska. 27 sierpnia 1759 miasto zostało zdobyte przez armię pruską, która po uprzednim spaleniu przedmieść odmówiła kapitulacji przed wojskiem cesarskim (niem. "Reichsarmee"). W odpowiedzi miasto zostało ostrzelane 13 października 1760. Zamek oraz kościół zamkowy zostały doszczętnie spalone. Prusacy poddali miasto, którego nie ominęły kolejne zniszczenia, m.in. spłonęły drzwi katedry, do których Luter przybił swoje tezy.
W 1764 rząd Saksonii odebrał Wittenberdze prawo miasta-fortecy (niem. "Festungsrecht"). Zamek został odbudowany w stylu późnego baroku w 1770. Nowy most na Łabie oddano do użytku w 1787. Działania wojenne przyczyniły się do upadku wittenberskiego uniwersytetu, który w 1795 liczył jedynie 336 studentów.
Wojny napoleońskie.
Po przegranej zjednoczonej armii Prus i Saksonii w bitwie pod Jeną-Auerstadt 14 października 1806 książę Saksonii Fryderyk August I poddał się Napoleonowi, podpisując pokój 11 grudnia 1806, przechodząc na stronę cesarza i przystępując do Związku Reńskiego. Wkrótce Fryderyk August został królem Saksonii. Napoleon odwiedził Wittenbergę 23 października 1806, przywracając miastu status fortecy. Miasto przekształcono w kwaterę tymczasową armii francuskiej. Uniwersytet wittenberski został przeniesiony do Bad Schmiedeberg, a mieszkańcy miasta musieli zapewnić wojsku wikt i zakwaterowanie. W sumie przez miasto przeszło 160 000 żołnierzy, przy czym ok. 60 000 stacjonowało tu permanentnie.
W trakcie wojen wyzwoleńczych komendantem miasta był Jean François Cornu de Lapoype, który nakazał wyburzenie zabudowań przedmieść na szerokość 900 kroków, by mieć lepsze pole ostrzału. Po bitwie pod Wartenburgiem w 1813 r. pruskie ataki na fortecę przybrały na sile, jednak de Lapoype odmawiał kapitulacji. Sytuacja w mieście się pogarszała, brakowało wody pitnej, a żywność podlegała racjonowaniu.
12 lutego 1814 komendant odrzucił kolejną ofertę kapitulacji. Miasto zostało poddane wielogodzinnemu ostrzałowi, podczas którego oddano 2477 wystrzałów armatnich. Następnie wzięto miasto szturmem, podczas którego zginęło 100 żołnierzy i 8 oficerów. Oddziały de Lapoype’a zostały już wcześniej zdziesiątkowane. Z 3000 żołnierzy, którzy przybyli do Wittenbergi w 1813, jedynie 2000 było zdolnych do walki w trakcie szturmu, a 800 leżało w lazaretach. Straty wojenne miasta obejmowały 1/3 ludności. Ponadto zburzono 259 domów na przedmieściach i 37 w centrum oraz wycięto 100 000 drzew, w tym słynny dąb "Luthereiche".
W granicach Prus i Niemiec.
Zgodnie z postanowieniami kongresu wiedeńskiego 1/5 terytorium Saksonii, w tym i Wittenberga, przeszły pod panowanie pruskie. W 1817 król pruski Fryderyk Wilhelm III podjął decyzję o rozwiązaniu uniwersytetu wittenberskiego i wzmocnieniu uczelni w Halle (Saale). W zamian Wittenberga otrzymała seminarium ewangelickie. W 1820, wraz z wprowadzeniem się 26 regimentu infanterii, Wittenberga stała się miastem garnizonowym, a budynki pouniwerysteckie zostały przekształcone w koszary.
W trakcie drugiego Niemieckiego Ewangelickiego Dnia Kościoła (niem. "Deutscher Evangelischer Kirchentag") w 1848 powstała misja Johanna Hinricha Wicherna, późniejsze "Diakonisches Werk".
W 1871 miasto znalazło się w granicach Niemiec. 11 czerwca 1873 na rozkaz cesarza Wilhelma I z 30 maja tego roku rozpoczęto rozbiórkę umocnień obronnych, w miejsce których powstały zieleńce miejskie. W 1876 Wittenberga uzyskała podłączenie do linii telefonicznej pomiędzy Berlinem a Halle (Saale). Miasto przeżywało okres rozkwitu gospodarczego. W 1884 założono fabrykę materiałów wybuchowych w dzielnicy Reinsdorf, powstawały zakłady produkcji maszyn, gumy i stali.
Miasto zaczęło też pielęgnować pamięć o swojej reformatorskiej przeszłości. W 1821 wystawiono Lutrowi pomnik, w 1830 zasadzono nowy dąb "Luthereiche". W 1858 zrekonstruowano historyczne drzwi katedralne. W 1865 odsłonięto pomnik Melanchtona. W latach 1877–1883 urządzono w domu Lutra muzeum historii reformacji. 31 października 1892 w obecności cesarza Wilhelma II poświęcono odnowiony kościół zamkowy. W 1894 odsłonięto na placu kościelnym pomnik Jana Bugenhagena.
W XX wieku nastąpiła dalsza industrializacja miasta. W 1906 powstała fabryka czekolady Wikana. Wkrótce przeprowadzono elektryfikację. W 1915 w dzielnicy Piesteritz wybudowano zakłady azotowe według projektu Karla Janischa. Dla projektu pozyskano Paula Schmitthennera oraz Otto Rudolfa Salvisberga, którzy zaprojektowali osiedle pracownicze (obecnie objęte ochroną zabytków).
Wraz z uprzemysłowieniem wzrastała liczba ludności, co przyczyniło się do uzyskania statusu miasta powiatowego (1 kwietnia 1922). W maju 1922 magistrat wraz z radą miejską zmieniły oficjalną nazwę miasta na Lutherstadt Wittenberg, która została oficjalnie uznana dopiero w 1938.
13 czerwca 1935 miała miejsce eksplozja w zakładach materiałów wybuchowych, wskutek której śmierć poniosło wielu pracowników. W tym samym roku wybudowano fabrykę części lotniczych Arado Flugzeugwerke, w której do pracy zmuszano więźniarki obozu koncentracyjnego KL Ravensbrück. W 1936 Wittenberga stała się miastem garnizonowym Wehrmachtu. W 1938 podczas nocy kryształowej zniszczono wiele sklepów i mieszkań żydowskich, a ich właścicieli aresztowano i deportowano.
Po wybuchu II wojny światowej Wittenberga stała się ważnym ośrodkiem przemysłu zbrojeniowego. Aby zapewnić nieprzerwane dostawy na front, do pracy przy produkcji broni przymuszano więźniów okolicznych obozów koncentracyjnych. Latem 1944 założono w mieście oddział obozu Sachsenhausen. 26 kwietnia 1945 do miasta weszły wojska Armii Czerwonej. Wittenberga znalazła się na terenie Niemieckiej Republiki Demokratycznej (NRD) i rozpoczęto odbudowę miasta. 17 czerwca 1953 robotnicy Wittenbergi przyłączyli się do ogólnonarodowych wystąpień, które zostały stłumione przez wojska radzieckie.
W Wittenberdze osiedliło się wielu przesiedleńców z terenów dawnych Prus Wschodnich, co nasiliło problemy mieszkaniowe. W latach 1957–1963 wybudowano pierwsze bloki mieszkalne z tzw. wielkiej płyty.
Miasto dbało o swój wizerunek kolebki reformacji. W 1952 obchodzono 450. rocznicę utworzenia uniwersytetu, w 1953 obchodzono 400. rocznicę śmierci Lucasa Cranacha, w 1967 450-lecie narodzin ruchu reformacji. W dawnym domu Filipa Melanchtona urządzono muzeum.
Po przełomie w 1989 kondycja gospodarcza miasta znacznie się pogorszyła. Zamknięto wiele zakładów przemysłowych, bezrobocie stale rosło. Wiele osób zmuszonych było opuścić miasto w poszukiwaniu pracy na zachodzie Niemiec. W ostatnich latach nastąpiło nieznaczne polepszenie sytuacji ekonomicznej. Miasto łączy swoją przyszłość z rozwojem usług związanych z turystyką religijną i historyczną.
Demografia.
Wykres zmian populacji miasta na przestrzeni wieków:
Gospodarka.
W mieście rozwinął się przemysł maszynowy, metalowy, spożywczy, elektrotechniczny oraz drzewny.
Współpraca.
Miejscowości partnerskie:

</doc>
<doc id="94248" url="https://pl.wikipedia.org/wiki?curid=94248" title="Uniwersytet Stanford">
Uniwersytet Stanford



</doc>
<doc id="94250" url="https://pl.wikipedia.org/wiki?curid=94250" title="Stanford Law School">
Stanford Law School



</doc>
<doc id="94251" url="https://pl.wikipedia.org/wiki?curid=94251" title="Milwaukee">
Milwaukee

Milwaukee – miasto w Stanach Zjednoczonych, w południowo-wschodniej części stanu Wisconsin, ośrodek administracyjny hrabstwa Milwaukee, położone na zachodnim brzegu jeziora Michigan, u zbiegu rzek Milwaukee, Menomonee i Kinnickinnic, około 150 km na północ od Chicago. Największe miasto stanu Wisconsin, w 2020 roku liczące 577 222 mieszkańców; główny ośrodek obszaru metropolitalnego Milwaukee obejmującego także m.in. miasta Waukesha, Wauwatosa, West Allis i Racine, zamieszkanego przez 1 574 731 osób (2020).
Pierwsi biali osadnicy przybyli tu na początku XIX wieku. Założone zostały tu trzy rywalizujące ze sobą osady, które połączone zostały w jedno miasto w 1846 roku. Milwaukee rozwinęło się jako ośrodek przemysłowy oraz port w drugiej połowie XIX wieku. Szczególną rolę odgrywało piwowarstwo, które rozwinęło się za sprawą niemieckich imigrantów. W szczytowym okresie, przypadającym na lata 60. XX wieku, miasto liczyło około 750 000 mieszkańców. W latach 80. XX wieku nastąpił stopniowy zanik przemysłu.
Nazwa miasta pochodzi od słowa "Millioke", oznaczającego w języku rdzennych Amerykanów „dobre ziemie”.
Demografia.
Miasto stało się jednym najbardziej zróżnicowanych demograficznie miast Stanów Zjednoczonych. Według danych z 2021 roku struktura rasowa miasta przedstawiała się następująco:
Spadek liczby ludności spowodowany jest deindustralizacją miasta i ucieczką ludzi na przedmieścia. W latach 1967–1987 Milwaukee straciło ponad 50 tys. miejsc pracy w przemyśle. Odsetek osób pochodzenia niemieckiego spadł do 15,1% i osób pochodzenia polskiego do 5,9% w roku 2021. Wzrósł natomiast odsetek społeczności meksykańskiej (do 13,4%), portorykańskiej (do 4,9%), a przede wszystkim afroamerykańskiej. 
Polonia.
W mieście znajduje się duże skupisko Polonii. Według spisu powszechnego z roku 2000 12,7% ludności miasta ma polskie korzenie. Co roku odbywa się tu „Polish Fest”, największy polski festiwal w całych Stanach Zjednoczonych. Spora liczba zabytkowych kościołów katolickich na terenie miasta została założona przez Polaków, w tym Bazylika św. Jozafata.
W 1957 miejscowi Polacy i Niemcy stanowili więcej niż połowę mieszkańców miasta. W 1900 około 70% ludności Milwaukee stanowiły osoby pochodzenia niemieckiego. Pierwsze duże grupy Polaków przybyły tutaj około 1870 (np. rybacy kaszubscy), przede wszystkim z tych części kraju, gdzie powszechna była znajomość języka niemieckiego, gdyż było to wtedy największe centrum niemieckie na terenie USA. Polacy osiedlali się głównie w dzielnicach południowo-wschodnich (wzdłuż rzeki Milwaukee) i na południu. Pierwsze ze skupisk stopniowo zanikło, natomiast drugie było w końcu lat 50. XX wieku obszarem prawie czysto polskim. W 1880 Polacy stanowili czwartą pod względem liczebności grupę etniczną w mieście. W 1890 byli już na drugim miejscu. Zatrudnieni byli głównie w przemyśle metalurgicznym. W 1899 tworzyli oni grupę 90% zatrudnionych w tej gałęzi w mieście, a w 1957 - 60%. W latach 1866 - 1926 zbudowano na terenie miasta szesnaście polskich kościołów.
Gospodarka.
W Milwaukee znajduje się browar koncernu SABMiller, Centrala koncernu Rockwell Automation oraz fabryka motocykli Harley-Davidson. Ponadto w mieście rozwinął się przemysł maszynowy, elektrotechniczny, elektroniczny, metalowy, środków transportu oraz spożywczy.
Kultura.
W mieście znajduje się muzeum sztuki Milwaukee Art Museum, zaprojektowane przez architekta Santiago Calatravę, Milwaukee Public Museum, poświęcone głównie historii naturalnej, oraz ogród zoologiczny Milwaukee County Zoo.
Oświata i nauka.
Na terenie miasta działają uczelnie: Marquette University (zał. 1881), University of Wisconsin–Milwaukee (1885), Alverno College (1887), Cardinal Stritch University (1937), Medical College of Wisconsin (1893), Mount Mary University (1913), Milwaukee School of Engineering (1903) oraz Milwaukee Area Technical College (1912).
Sport.
Milwaukee to ośrodek sportowy. Główne zespoły to Milwaukee Bucks (NBA), Milwaukee Brewers (MLB), jak również Green Bay Packers (NFL) ponieważ Milwaukee nie ma własnej profesjonalnej drużyny footballu amerykańskiego. Popularne są również Milwaukee Admirals (AHL), choć wielu fanów hokeja kibicuje też Chicago Blackhawks (NHL). Wśród drużyn uniwersyteckich można wymienić UW-Milwaukee Panthers i Marquette Golden Eagles.
Wyleczenie z wścieklizny.
W 2004 roku lekarzom ze szpitala "Children’s Hospital of Wisconsin w Milwaukee" udało się uratować 15-letnią dziewczynę Jeanne Giese zarażoną wścieklizną, u której nie udało się wytworzyć wystarczającej odporności (w ogóle nie podano jej antytoksyn ani serii szczepionek wkrótce po pogryzieniu przez wściekłe zwierzę) – pierwszy i jak na razie jedyny na świecie przypadek wyleczenia w takiej sytuacji. Dziewczynę wprowadzono w śpiączkę farmakologiczną i podawano leki przeciwwirusowe. Formę leczenia w taki sposób nazwano "metodą z Milwaukee", jednak niektórzy specjaliści uważają, że ocalenie dziewczyny to tylko szczęśliwy traf.
Urodzeni.
W Milwaukee urodziła się piosenkarka Amanda Ava Koci, znana jako Ava Max, oraz seryjny morderca Jeffrey Dahmer.

</doc>
<doc id="94254" url="https://pl.wikipedia.org/wiki?curid=94254" title="Potok">
Potok

Potok (ritral, rhitral) – niewielki ciek o wartkim nurcie, płynący w terenie o znacznych deniwelacjach. Należy do wód płynących w korycie, które zwykle wyerodowało w skałach. W Polsce potokami nazywa się przeważnie cieki płynące na terenach gór i wyżyn. Na terenach nizinnych i pojeziernych w odniesieniu do niewielkich cieków stosuje się raczej termin strumień.
Cechami potoków są:
Zlewnia potoku nie przekracza zazwyczaj 100 km². Podłoże w potokach wysokogórskich stanowią lite skały, niżej głazy, następnie kamienie przemieszane ze żwirem, a jeszcze niżej żwir i wreszcie piasek i muł.
Słowo "potok" występuje także w nazwach własnych cieków, np. Rybi Potok.
Organizmy charakterystyczne.
Gromadzi się detrytus pochodzenia autochtonicznego i allochtonicznego oraz seston.
W szybko płynących niewielkich ciekach nie występuje plankton, jedynie bentos i peryfiton.

</doc>
<doc id="94255" url="https://pl.wikipedia.org/wiki?curid=94255" title="Rosa Parks">
Rosa Parks

Rosa Louise Parks, z domu McCauley (ur. 4 lutego 1913 w Tuskegee, zm. 24 października 2005 w Detroit) – afroamerykańska działaczka na rzecz praw człowieka. Jest uznawana za jeden z symboli walki z segregacją rasową, a także jest nazywana „matką ruchu praw obywatelskich”. Uhonorowana między innymi Złotym Medalem Kongresu Stanów Zjednoczonych i Prezydenckim Medalem Wolności.
Życiorys.
Młodość.
Rosa Louise McCauley urodziła się 4 lutego 1913 roku w Tuskegee w stanie Alabama jako pierwsze dziecko małżeństwa Jamesa i Leony McCauley. W sierpniu 1915 roku urodził się jej brat Sylvester, a wkrótce później małżeństwo jej rodziców rozpadło się. W efekcie matka Rosy McCauley, wraz z nią i jej bratem, przeprowadziła się do miejscowości Pine Level w Hrabstwie Montgomery w stanie Alabama, gdzie zamieszkali z rodzicami Leony (dziadkami Rosy McCauley ze strony matki). W Pine Level Rosa McCauley uczęszczała do szkoły wiejskiej, którą ukończyła w wieku 11 lat. Następnie, za sprawą matki, która zapisała ją do prywatnej szkoły Montgomery Industrial School for Girls, przeprowadziła się do Montgomery w stanie Alabama. Po ukończeniu edukacji w tej placówce rozpoczęła naukę w szkole średniej Alabama State Teacher’s College High School, przeznaczonej dla Afroamerykanów.
W wieku 16 lat McCauley przerwała naukę w szkole, aby wrócić do rodzinnego domu pomagać umierającej babci. Po śmierci babci przygotowywała się do powrotu do szkoły średniej, jednak choroba matki spowodowała, że postanowiła pozostać w domu, aby się nią opiekować. 18 grudnia 1932 roku wzięła ślub z Raymondem Parksem, przyjmując jego nazwisko. Dzięki wsparciu ze strony męża powróciła do nauki w szkole średniej, którą ostatecznie ukończyła w 1934 roku. Pracowała jako krawcowa.
W latach 30. włączyła się w działania na rzecz uwolnienia „chłopców ze Scottsboro”. Mimo obaw męża, który martwił się o jej bezpieczeństwo, w grudniu 1943 roku dołączyła do oddziału National Association for the Advancement of Colored People (Krajowego Stowarzyszenia na Rzecz Popierania Ludności Kolorowej; w skrócie NAACP) w Montgomery (jego działaczem był jej mąż), zostając jego sekretarką (funkcję tę pełniła do 1956 roku). Działając w NAACP, podjęła ścisłą współpracę z przewodniczącym oddziału – Edgarem Danielem Nixonem. Została także liderką młodzieży w tym oddziale.
Bojkot autobusów w Montgomery.
1 grudnia 1955 roku Parks wracała autobusem komunikacji miejskiej po zakończeniu dnia pracy w domu towarowym Montgomery Fair. Zgodnie z wówczas obowiązującymi przepisami prawa określona liczba rzędów siedzeń z przodu autobusu zarezerwowana była dla białych pasażerów, a czarnoskórzy mogli korzystać tylko z pozostałych, położonych z tyłu autobusu miejsc. Dodatkowo funkcjonowała niepisana zasada, iż – w razie zajęcia przez białych pasażerów wszystkich przeznaczonych dla nich miejsc – czarnoskórzy powinni ustąpić miejsca kolejnym białym osobom chcącym zająć miejsce. Taka sytuacja zdarzyła się właśnie 1 grudnia 1955 roku – w związku z tym kierowca autobusu nakazał czterem osobom siedzącym w pierwszym rzędzie przeznaczonym dla czarnoskórych opuszczenie swoich miejsc, aby biali pasażerowie mogli je zająć – pozostałe trzy osoby wykonały to polecenie, jednak Rosa Parks odmówiła.
Kierowca autobusu wezwał wówczas policję, która zatrzymała Parks za naruszenie miejscowych przepisów dotyczących korzystania ze środków komunikacji i umieściła ją w areszcie. Tam Parks skontaktowała się telefonicznie ze swoim mężem i tego samego wieczoru opuściła areszt za kaucją. Rozprawa sądowa w jej sprawie odbyła się 5 grudnia 1955 roku – Parks została wówczas uznana winną naruszenia przepisów dotyczących segregacji rasowej, a sąd wymierzył jej grzywnę w wysokości 10 dolarów amerykańskich, a także obciążył ją kosztami sądowymi w wysokości czterech dolarów. Parks odmówiła jednak zapłacenia i odwołała się od wyroku do sądu obwodowego. W związku z tymi działaniami wspólnie z mężem zostali pozbawieni pracy, a także stali się adresatami licznych pogróżek. Ostatecznie sprawa trafiła do Sądu Najwyższego Stanów Zjednoczonych, który wyrokiem z 13 listopada 1956 roku uznał przepisy wprowadzające i regulujące segregację rasową w autobusach za niekonstytucyjne.
Z inicjatywy Edgara Daniela Nixona przed rozprawą Parks w szkołach dla czarnoskórych mieszkańców Montgomery rozdano około 35 tysięcy ulotek zachęcających czarnoskórych mieszkańców miasta do bojkotu autobusów miejskich w dniu jej rozprawy. Akcja ta okazała się dużo większym sukcesem niż spodziewali się jej organizatorzy. Postanowili więc oni utworzyć związek o nazwie Montgomery Improvement Association, na przewodniczącego którego wybrany został Martin Luther King. Zainicjowany 5 grudnia 1955 roku bojkot trwał łącznie 381 dni i zakończył się 20 grudnia 1956 roku, dzień po dostarczeniu do Montgomery pisemnego wyroku Sądu Najwyższego w sprawie Parks. W jego trakcie czarnoskórzy mieszkańcy Montgomery spotykali się z aktami przemocy ze strony białych mieszkańców miasta (zaatakowano między innymi domy Nixona i Kinga), jednak nie przerwali swojego bojkotu. Ich akcja spotkała się z dużym zainteresowaniem ze strony zarówno krajowych, jak i międzynarodowych mediów, a pokojowe protesty czarnoskórych przeciwko segregacji rasowej najpierw rozprzestrzeniły się w południowych stanach, a następnie w całym kraju.
Dzięki swojemu zachowaniu, które dało początek temu ruchowi, Parks nazywana jest „matką ruchu praw obywatelskich”.
Po bojkocie.
Na początku 1957 roku, po tym, jak nie mogła znaleźć pracy w Montgomery, Parks przeprowadziła się do Hampton w stanie Wirginia. Kilka miesięcy później, za namową brata, który wówczas mieszkał w Detroit w stanie Michigan, przeprowadziła się do tego miasta wspólnie z matką i mężem. W 1964 roku została diakonisą w Afrykańskim Kościele Metodystyczno-Episkopalnym. W 1965 roku została zatrudniona w biurze kongresmena Johna Conyersa w Detroit, gdzie do 1988 roku (gdy odeszła na emeryturę) odpowiadała za pomoc w sprawach administracyjnych. Jej brat, matka i mąż zmarli na nowotwór w latach 1977–1979. W tym czasie nadal działała w NAACP. W 1987 roku, dla uhonorowania zmarłego męża, wspólnie z Elaine Eason Steele, powołała Rosa and Raymond Parks Institute for Self Development, którego zadaniem jest pomoc młodzieży (w wieku od 11 do 17 lat) z Detroit w wykorzystywaniu jej potencjału.
Po odejściu na emeryturę brała udział w wielu spotkaniach na rzecz praw obywatelskich. Napisała 4 książki: „Rosa Parks: My Story” (współautor: Jim Haskins), „Quiet Strength” (współautor: Gregory J. Reed), „Dear Mrs. Parks: A Dialogue With Today’s Youth” (współautor: Gregory J. Reed) i „I AM ROSA PARKS” (współautor: Jim Haskins). W ostatnich latach życia cierpiała na otępienie. Przez pewien czas była również leczona w szpitalu po tym, jak w jej domu pobił ją 28-letni włamywacz, który ukradł jej niewielką sumę pieniędzy (53 dolary). Miała także problemy finansowe, a w opłacaniu czynszu pomagał jej lokalny Kościół. Zmarła 24 października 2005 roku w Detroit.
Rosa Parks była wielokrotnie honorowana i nagradzana za swoją działalność. Otrzymała ponad 40 honorowych doktoratów różnych szkół wyższych. W 1996 roku Bill Clinton odznaczył ją Prezydenckim Medalem Wolności (najwyższym amerykańskim odznaczeniem cywilnym), a w 1999 roku została uhonorowana Złotym Medalem Kongresu Stanów Zjednoczonych. W 2001 roku w Montgomery otworzone zostały muzeum i biblioteka jej imienia.

</doc>
<doc id="94256" url="https://pl.wikipedia.org/wiki?curid=94256" title="Afekt">
Afekt

Afekt () – obserwowana przez badającego ekspresja emocji. Ekspresja ta nie zawsze współgra z opisem emocji podawanym w wywiadzie przez pacjenta.
Można wyróżnić:
Jakość afektywna.
W filozofii jakość afektywna to jakość przysługująca przeżyciom, sprawiająca że to przeżycie uznajemy za pożądane lub niepożądane – tym samym mówiąc o jakości afektywnej przeżycia mamy na myśli jego emocjonalne zabarwienie.

</doc>
<doc id="94258" url="https://pl.wikipedia.org/wiki?curid=94258" title="Henryk (książę Gloucester)">
Henryk (książę Gloucester)

Henryk Wilhelm Fryderyk Albert Windsor (ur. 31 marca 1900 w Sandringham, zm. 10 czerwca 1974 w Barnwell Manor w Northamptonshire) – członek brytyjskiej rodziny królewskiej, syn króla Jerzego V i Marii Teck, córki Franciszka, księcia Teck. Jego starszymi braćmi byli królowie: Edward VIII i Jerzy VI, on sam był stryjem królowej Elżbiety II i gubernatorem generalnym Australii.
Życiorys.
Młodość.
Urodził się w ostatnim roku panowania prababki, królowej Wiktorii. W 1928 ojciec, król Jerzy V, nadał mu tytuły księcia Gloucester, lorda (Earla) Ulsteru i barona Culloden. Tytuły te związały królewskiego syna z trzema członami Zjednoczonego Królestwa – Anglią, Irlandią Północną i Szkocją. W 1934 książę został kawalerem Orderu św. Patryka.
W listopadzie 1935 poślubił Alicję Christabel Montagu-Douglas-Scott (ur. 1901, zm. 2004), córkę księcia Buccleuch i Queensberry. Z małżeństwa tego urodziło się dwóch synów: William (ur. 1941, zm. 1972) i Richard (ur. 1944).
Gubernator generalny Australii.
Pod koniec 1944 książę Gloucester na wniosek premiera Australii Johna Curtina został mianowany generalnym gubernatorem Australii. Zamiarem Curtina, który odstąpił tym samym od zwyczaju mianowania na to stanowisko rodowitych Australijczyków, było zapewnienie brytyjskiego udziału w obronie Australii w okresie wojennym i uniezależnienie się od ewentualnej pomocy USA, a także uniknięcie w czasie kryzysu wojennego sporów wewnętrznych. Gloucester nie nawiązał jednak dobrych stosunków z mieszkańcami Australii. Po śmierci premiera Curtina i zakończeniu wojny został odwołany z funkcji gubernatora w 1947 na wniosek nowego premiera, Bena Chifleya.
Późniejsze życie.
Po powrocie do Anglii książę wraz z żoną pełnił szereg funkcji przypisanych członkom brytyjskiej rodziny królewskiej. Był kawalerem najwyższych odznaczeń państwowych (m.in. Orderu Podwiązki i Orderu Królowej Wiktorii), rycerzem prestiżowych zakonów (św. Jana w Jerozolimie, św. Michała i św. Jerzego), tajnym radcą królewskim. W armii brytyjskiej miał stopień marszałka polnego.
Cieniem na ostatnie lata życia księcia położyła się śmierć w wypadku lotniczym w 1972 starszego syna, Williama. Tym samym dziedzicem tytułu księcia Gloucester został młodszy syn, Richard. Żona księcia Henry’ego dożyła 103 lat i zmarła w 2004 jako najstarsza członkini brytyjskiego rodu panującego.

</doc>
<doc id="94263" url="https://pl.wikipedia.org/wiki?curid=94263" title="Joachim Johansson">
Joachim Johansson

Joachim Christopher Johansson (ur. 1 lipca 1982 w Lund) – szwedzki tenisista, reprezentant w Pucharze Davisa, olimpijczyk z Aten (2004).
Jego ojciec, Leif, w 1974 roku reprezentował Szwecję w Pucharze Davisa. Johansson nie jest spokrewniony z Thomasem Johanssonem, również tenisistą. Obecnie związany ze szwedzką lekkoatletką, specjalizującą się w biegach przez płotki, Jenny Kallur.
Kariera tenisowa.
Praworęczny, z oburęcznym bekhendem, jako swoje najlepsze uderzenie wymieniał serwis. Debiutował w gronie zawodowców w 2000 roku. Przez pierwsze lata kariery startował w turniejach z serii ITF Futures odnosząc sukcesy. W 2003 roku wygrał swój pierwszy tytuł rangi ATP Challenger Tour, w Nottingham.
W lutym 2004 roku Johansson awansował po raz pierwszy do finału zawodów z cyklu ATP World Tour, na kortach twardych w Memphis, eliminując po drodze m.in. Jamesa Blake’a i Mardy'ego Fisha, a w finale pokonał wynikiem 7:6(5), 6:3 Nicolasa Kiefera. We wrześniu 2004 roku Szwed doszedł do półfinału wielkoszlemowego US Open, pokonując wcześniej obrońcę tytułu z 2003 roku Andy’ego Roddicka. Spotkanie o finał imprezy przegrał z Lleytonem Hewittem. Sezon Johansson zakończył na 12. miejscu w zestawieniu ATP.
Rok 2005 zainaugurował od triumfu w Adelaide, po zwycięstwie w finale nad Taylorem Dentem. W lutym wygrał turniej w Marsylii, po wyeliminowaniu m.in. Juana Carlosa Ferrero, Feliciana Lópeza oraz w finale Ivana Ljubičicia. W czerwcu doszedł wspólnie z Maratem Safinem do finału gry podwójnej w Halle, gdzie decydujący mecz przegrali z Yves’em Allegro i Rogerem Federerem, a miesiąc później odniósł zwycięstwo deblowe w Båstad, partnerując Jonasowi Björkmanowi. W finale szwedzka para była lepsza od duetu José Acasuso–Sebastián Prieto. W drugiej połowie roku kontuzja prawego ramienia wykluczyła Johanssona ze startów; od tego czasu poddawał się serii zabiegów chirurgicznych, po których na krótko próbował powracać do tenisa, zmuszany jednak stale do poddawania meczów, wycofywania się z turniejów i kolejnych operacji, w lutym 2008 roku ogłosił zakończenie kariery sportowej, jednak do gry postanowił powrócić w październiku na turniej w Sztokholmie.
Od 2003 roku do marca 2011 reprezentował Szwecję w Pucharze Davisa. Rozegrał dla zespołu 8 meczów; w singlu odniósł 2 wygrane i 5 porażek, natomiast w deblu ma na koncie 1 wygrany mecz.
W 2004 roku wystąpił na igrzyskach olimpijskich w Atenach. W grze pojedynczej awansował do 2 rundy ponosząc porażkę z Ivanem Ljubičiciem. W grze podwójnej odpadł z rywalizacji w 1 rundzie wyeliminowany przez debel Mario Ančić–Ivan Ljubičić. Johansson tworzył wówczas parę z Jonasem Björkmanem.
W połowie marca 2011 roku Szwed zakończył karierę tenisową, w trakcie której zarobił półtora miliona dolarów. Najwyżej sklasyfikowany w rankingu singlistów był na 9. miejscu w lutym 2005 roku.

</doc>
<doc id="94265" url="https://pl.wikipedia.org/wiki?curid=94265" title="Leif Johansson">
Leif Johansson

Leif Johansson (ur. 3 czerwca 1952) – szwedzki tenisista.
Jako zawodowy tenisista startował w latach 1969–1976. Występował głównie w szwedzkich turniejach i Pucharze Davisa, chociaż w 1974 roku zagrał w wielkoszlemowych French Open i Wimbledonie, osiągając w obu imprezach II rundę.
W Pucharze Davisa zadebiutował w maju 1974 roku w meczu z Polską, w swoim pierwszym pojedynku pokonując Wojciecha Fibaka. Uległ później Tadeuszowi Nowickiemu, ale był to jedyny punkt stracony przez Szwedów w całym meczu. Wystąpił także w meczach z Holandią (Szwecja zwyciężyła 4:1, a Johansson wygrał jeden mecz i jeden przegrał) i Włochami (przegrał z Adriano Panattą i Paolo Bertoluccim, Włosi wygrali rywalizację 3:2).
W rankingu gry pojedynczej Johansson najwyżej był na 51. miejscu (23 sierpnia 1973).
Jego synem jest tenisista Joachim Johansson, półfinalista gry pojedynczej US Open z 2004 roku.

</doc>
<doc id="94268" url="https://pl.wikipedia.org/wiki?curid=94268" title="Alicia Molik">
Alicia Molik

Alicia Molik, zamężna Sullivan (ur. 27 stycznia 1981 w Adelaide) – australijska tenisistka, występująca na światowych kortach od 1999 do 2011 roku, ćwierćfinalistka Australian Open 2005 w grze pojedynczej, mistrzyni Australian Open 2005 i French Open 2007 w grze podwójnej, finalistka Wimbledonu 2004, US Open 2004 i Wimbledonu 2007 w grze mieszanej, klasyfikowana w rankingu WTA na 8. miejscu w grze pojedynczej (2005) i na 6. miejscu w grze podwójnej (2005), brązowa medalistka letnich igrzysk olimpijskich w grze pojedynczej (2004), reprezentantka Australii w Pucharze Federacji i Pucharze Hopmana. Tenisistka praworęczna z jednoręcznym backhandem. Od 2013 kapitan australijskiej reprezentacji w Pucharze Federacji.
Kariera tenisowa.
Debiutowała w 1996, w 1999 po raz pierwszy znalazła się w czołowej setce rankingu światowego. Również w 1999 pierwszy raz wystąpiła w turnieju wielkoszlemowym, ponosząc porażkę w I rundzie Australian Open. Na French Open 1999 dotarła do III rundy (1/16 finału), gdzie uległa Amerykance Venus Williams. W 2001 zakończyła sezon w czołowej pięćdziesiątce na świecie, po awansie do półfinału w Szanghaju (nr 47 w listopadzie 2001). W 2002 przyczyniła się walnie do awansu Australii do Grupy Światowej Pucharu Federacji, wygrywając w meczu z Holandią oba single i debel (występuje w reprezentacji od 1998).
W 2003 wygrała pierwszy turniej w cyklu WTA Tour; w finale w Auckland pokonała Amy Frazier. Wygrywając trzy pojedynki singlowe przyczyniła się do awansu zespołu australijskiego do finału mikstowego Pucharu Hopmana (partnerował jej Lleyton Hewitt). Awansowała ponadto do dwóch finałów – w Sarasocie przegrała z Myskiną, w Budapeszcie z Serną.
Najlepszy sezon w karierze Molik to rok 2004; po raz pierwszy dotarła do IV rundy w Wielkim Szlemie (w Australian Open), w maju grała w finale turnieju w Wiedniu (przegrała ze Smasznową-Pistolesi), wystąpiła w finałach wielkoszlemowych na Wimbledonie (w parze z rodakiem Woodbridge’em ulegli w konkurencji miksta rodzeństwu z Zimbabwe Carze i Wayne’owi Blackom, nie wykorzystując kilku piłek meczowych) i US Open (ponownie w parze z Woodbridge’em, ulegli parze Bob Bryan/Wiera Zwonariowa 3:6, 4:6), wygrała turnieje w Sztokholmie, Zurychu i Luksemburgu. Odniosła także pierwsze zwycięstwo turniejowe w deblu, w parze z Serną triumfowała na kortach trawiastych w Eastbourne, w parze z Schett w hali w Sztokholmie. W listopadzie 2004 została sklasyfikowana na pozycji nr 13 na świecie (nr 12 w rankingu sezonu 2004 "Race to the Championships").
Do sukcesów w 2004 należy jeszcze doliczyć niespodziewany brązowy medal w grze pojedynczej na olimpiadzie w Atenach; w turnieju olimpijskim wyeliminowała m.in. Japonkę Sugiyamę, uległa w półfinale Francuzce Mauresmo, ale w pojedynku o brąz pokonała Rosjankę Myskinę. Wzięła tym samym rewanż na Rosjance, która pokonała Molik w I rundzie French Open 2004, w drodze do swojego pierwszego triumfu wielkoszlemowego.
Alicia Molik udanie rozpoczęła także kolejny sezon. W styczniu 2005 wygrała turniej w Sydney, pokonując w finale rodaczkę Samanthę Stosur oraz dotarła po raz pierwszy w karierze do ćwierćfinału wielkoszlemowego na Australian Open. Wyeliminowała m.in. Amerykankę Venus Williams, przegrała dramatyczny mecz z liderką rankingu światowego Lindsay Davenport 4:6, 6:4, 7:9. W deblu sięgnęła po pierwszy triumf w Wielkim Szlemie, wygrywając mistrzostwa Australii w parze z Rosjanką Swietłaną Kuzniecową.
Z powodu infekcji ucha środkowego, powodującej zaburzenia równowagi i ostrości widzenia, z którą Molik boryka się od kwietnia 2005 zmusiła ją do zawieszenia występów na korcie do maja 2006, kiedy to wystąpiła w turnieju wielkiego szlema Rolanda Garrosa. Dotarła do rundy trzeciej, gdzie przegrała z Mariją Szarapową.
W 2007 roku zwyciężyła we French Open w parze z Włoszką Marą Santangelo, pokonując w finale debla kobiet parę Katarina Srebotnik/Ai Sugiyama.
Następnie dotarła do półfinału debla i finału miksta na kortach Wimbledonu. Występowała tam w parach kolejno z: Marą Santangelo i Jonasem Björkmanem.
Podczas turnieju Generali Ladies Linz 2007 dwukrotnie pokonała Agnieszkę Radwańską, pierwszą rakietę Polski. Najpierw w pierwszej rundzie gry pojedynczej 6:4, 3:6, 6:1 (w drugiej rundzie przegrała 4:6, 4:6 z późniejszą finalistką Patty Schnyder), a później w ćwierćfinale debla w parze z Włoszką Marą Santangelo Australijka wygrała walkowerem (polska tenisistka grała razem z Chinką Peng Shuai).
W lutym 2011 wyszła za mąż za Tima Sullivana. 10 stycznia 2012 urodziła syna, który otrzymał imiona Yannik Jude.
20 stycznia 2013 została wybrana kapitanem tenisowej reprezentacji Australii w Pucharze Federacji. Zastąpiła na tym stanowisku Davida Taylora, który zdecydował się poświęcić trenowaniu Samanthy Stosur. Molik pokonała w walce o to stanowisko Rennae Stubbs, Nicole Pratt i Todda Woddbridge’a.

</doc>
<doc id="94270" url="https://pl.wikipedia.org/wiki?curid=94270" title="Hugh Hefner">
Hugh Hefner

Hugh Marston „Hef” Hefner (ur. 9 kwietnia 1926 w Chicago, zm. 27 września 2017 w Los Angeles) – amerykański dziennikarz i wydawca, właściciel spółki Playboy Enterprises, Inc., założyciel i redaktor naczelny magazynu „Playboy”.
Życiorys.
Wczesne lata.
Hugh Marston Hefner urodził się 9 kwietnia 1926 w Chicago, w konserwatywnej rodzinie metodystów. Był pierwszym dzieckiem pochodzących z Nebraski Grace Caroline (z domu Swanson; ur. 17 listopada 1895, zm. 20 marca 1997) i nauczyciela Glenna Luciusa Hefnera (ur. 27 czerwca 1896, zm. 24 lipca 1976). Jego matka była szwedzkiego pochodzenia, a ojciec miał pochodzenie niemieckie i angielskie. Miał młodszego brata Keitha Edwina (ur. 5 czerwca 1929, zm. 8 kwietnia 2016), który był kompozytorem.
Po ukończeniu szkoły średniej Charles P. Steinmetz High School w Chicago (1944), w czasie II wojny światowej zatrudnił się jako dziennikarz w wojskowej gazecie (United States Army). Studiował psychologię na Uniwersytecie Illinois w Chicago (1949), zdobywając dyplom bakałarza sztuk w ciągu dwóch i pół roku. Przez jeden semestr studiował także socjologię na Uniwersytecie Northwestern, ale wkrótce zrezygnował.
Kariera.
Był rysownikiem kreskówek, później (1951) awansował na stanowisko copywritera w magazynie "Esquire". W 1953 założył magazyn "Playboy", poświęcony erotyce. W grudniu 1953 roku, kalendarze z nagą Marilyn Monroe sprzedano w ilości ponad 50 tys. egzemplarzy. 4 czerwca 1963 Hefner został aresztowany za sprzedaż obscenicznej literatury "Playboy" z nagimi ujęciami Jayne Mansfield; jednak został zwolniony. W 1971 roku Hefner stworzył słynną Rezydencję Playboya w Los Angeles.
Hefner wystąpił w szeregu filmów, głównie powiązanych z tematyką "Playboy"a, gdzie grał głównie siebie samego, a także m.in. w komedii Mela Brooksa ' ("History of the World: Part I", 1981), ' ("Roman Polanski: Wanted and Desired", 2008), dokumentalnym "We Believe" (2009) z Gary Sinisem jako narratorem, "Hop" (2011) czy serialu "Ekipa" ("Entourage", 2005). Za występ w komedii "Miss marca" ("Miss March", 2009) był nominowany do Złotej Maliny jako najgorszy aktor drugoplanowy.
Życie prywatne.
25 czerwca 1949 ożenił się z Mildred Williams Gunn, z którą miał córkę Christie (ur. 8 grudnia 1952) i syna Davida (ur. 1955). Jednak 18 marca 1959 rozwiódł się. 1 lipca 1989 poślubił Kimberley Conrad, z którą ma dwóch synów: Marstona (ur. 1990) i Coopera (ur. 1991). W 1998 doszło do separacji, a 11 marca 2010 do rozwodu. 31 grudnia 2012 ożenił się po raz trzeci z modelką Crystal Harris, młodszą od niego o 60 lat.
Zmarł 27 września 2017 w Los Angeles, w wieku 91 lat. O jego śmierci poinformowała firma Playboy Enterprises.

</doc>
<doc id="94271" url="https://pl.wikipedia.org/wiki?curid=94271" title="Newsweek">
Newsweek

Newsweek – amerykański tygodnik społeczno-polityczny, który przedstawia wydarzenia z kraju i całego świata, z różnych dziedzin życia.
Został założony przez byłego redaktora „Time’a” Thomasa J. C. Martyna. Pierwszy numer pisma ukazał się pod nazwą „News-Week” 17 lutego 1933 (egzemplarz kosztował 10 centów), a w 1961 roku Newsweek został zakupiony przez Washington Post Company. Z powodu znaczącego spadku sprzedaży (38% w latach 2007–2009), w sierpniu 2010 roku tytuł został zakupiony przez Sidneya Harmana, założyciela firmy Harman Kardon. Zapłacił on za Newsweeka symboliczną kwotę jednego dolara, zgadzając się równocześnie na przejęcie zobowiązań finansowych pisma opiewających na kwotę 47 milionów dolarów. Tym samym uratował on tytuł przed upadkiem.
W listopadzie 2010 roku „Newsweek” połączył się z portalem informacyjno-publicystycznym The Daily Beast, a na stanowisku redaktora naczelnego pojawiła się dotychczasowa szefowa serwisu, Tina Brown.
W 2003 roku łączny nakład pisma wyniósł 4 mln egzemplarzy, z czego 3,1 mln w USA.
Czasopismo wydawane jest również w Polsce pod tytułem „Newsweek Polska”. W 2010 roku właścicielem polskiego odpowiednika tytułu został wydawca Ringier Axel Springer Polska.
Przed świętami Bożego Narodzenia w 2012 roku ukazało się ostatnie drukowane wydanie tygodnika w wersji amerykańskiej, od 2013 roku wersja ta dostępna jest jedynie w wersji elektronicznej. W 2014 powrócono do wydawania papierowej wersji tygodnika. Do 2012 r. ukazało się łącznie 4150 wydań; w tym czasie redagowało go siedemnastu redaktorów naczelnych, wygląd winiety zmieniany był jedenastokrotnie, a dwunastu jego dziennikarzy zginęło podczas pełnienia swoich obowiązków służbowych.

</doc>
<doc id="94272" url="https://pl.wikipedia.org/wiki?curid=94272" title="Królestwo Iberii">
Królestwo Iberii

Iberia (იბერია) – państwo istniejące na terenach wschodniej Gruzji między V wiekiem p.n.e. a VI wiekiem n.e., kiedy zostało podbite przez Persję.
Powstanie królestwa.
Do dziś nie ustalono przyczyn powstania Iberii, ale w formowaniu państwa ogromną rolę odegrało bogate miasto Mccheta – centrum gospodarcze i miejsce przecinania się szlaków komunikacyjnych na Kaukazie. Podczas wyprawy Aleksandra Wielkiego na Persję (IV wiek p.n.e.) Iberia została podbita, a namiestnikiem został niejaki Jazon. Obalił go jednak miejscowy arystokrata Parnawaz I, który uznał się wasalem monarchii Seleucydów i uzyskał od Antiocha I tytuł królewski.
W I wieku p.n.e. wojska rzymskie podporządkowały sobie Iberię i ulokowały w niej nieliczne garnizony wojskowe. Rzym podjął się zabezpieczenia północnych granic Kaukazu przed napadami Scytów i pomógł w budowie potężnego systemu fortyfikacji. Następowała także silna hellenizacja kultury i społeczeństwa iberyjskiego. Wznoszono świątynie Apollinowi i Heliosowi. Silne były kontakty polityczne i kulturalne z sąsiednią Armenią.
Przyjęcie chrześcijaństwa.
Działalność ormiańskich duchownych, nauczających zasad religii chrześcijańskiej przyczyniła się do przyjęcia chrztu przez Iberię w 337 roku, lecz nie nastąpiłoby to tak szybko gdyby nie działalność Świętej Nino, niewolnicy z Kapadocji, która posiadała moc uzdrawiania i wyleczyła Nanę, żonę króla Miriana III. Władca miał w czasie polowania znaleźć się w ogromnej ciemności i dopiero gdy wezwał imię chrześcijańskiego Boga, wyszło słońce. Król Mirian pochodził z perskiego rodu Chosroidów i był jego pierwszym przedstawicielem w Mcchecie. Przyjęcie nowej religii uwalniało go od wpływów lokalnych pogańskich kapłanów jak i zaratusztriańskiej Persji.
W latach 446–510 panował król Wachtang Gorgasali. Przeniósł stolicę z Mcchety do Tbilisi – dzisiejszej stolicy Gruzji. Iberia, podobnie jak Armenia, nie przyjęła uchwał soboru chalcedońskiego z 451 o bosko-ludzkiej naturze Jezusa. Król stworzył odrębny kościół iberyjski z własnym katolikosem (najwyższym zwierzchnikiem duchowym), zrzucając zależność od patriarchy Antiochii. Do kraju uciekali prześladowani monofizyci, często wybitni teolodzy, intelektualiści i duchowni. W krótkim czasie państwo Wachtanga stało się centrum naukowym. W 506 roku na synodzie w Dwinie (Armenia) duchowieństwo ormiańskie i iberyjskie potępiło naukę o dwóch naturach w Jezusie (diofizytyzm). Pod naciskiem Bizancjum Iberowie przyjęli uchwały soborowe na początku VII wieku.
Koniec istnienia.
Po śmierci Wachtanga królowi Gurgenowi nie udało się zachować niezależności. Został pokonany przez Persów, a krajem zarządzał odtąd perski namiestnik (marzban) rezydujący w Tbilisi. Pod koniec VI wieku cesarz bizantyjski Maurycjusz odbił znaczną część Iberii, lecz bez Tbilisi. Cesarz Herakliusz dwukrotnie oblegał miasto: w 626 i 627. Persom pomagała cała ludność. Za drugim razem udało się zdobyć i spalić miasto a mieszkańców wziąć w niewolę. Kraj wcielono do Bizancjum.
W 642 Iberowie starli się z Arabami, którzy tym razem musieli się jednak wycofać ze względu na zaciekły opór. Wrócili dopiero w 654, zdobywając większość miast. Pod koniec VII wieku w Tbilisi osadzono arabskiego emira, który miał za zadanie zwiększyć kontrolę nad tym ważnym ze względów strategicznych regionem. VIII wiek przyniósł prześladowania chrześcijańskiej ludności ze strony Arabów, a emirowie stawali się coraz bardziej niezależni od kalifów. Pozostałe tereny dawnej Iberii weszły w skład księstw Eretii, Kachetii i Tao-Klardżetii, które po zjednoczeniu dały początek Gruzji.

</doc>
<doc id="94274" url="https://pl.wikipedia.org/wiki?curid=94274" title="Przełom Pełcznicy">
Przełom Pełcznicy

Przełom Pełcznicy – głęboki wąwóz wyrzeźbiony częściowo przez rzekę Pełcznicę. Rozpoczyna się w Szczawienku (dzielnica Wałbrzycha) za mostem łączącym ul. Lelewela i Gagarina. Kończy się w Świebodzicach, w dzielnicy Pełcznica. Wchodzi w skład rezerwatu przyrody "Przełomy pod Książem".

</doc>
<doc id="94276" url="https://pl.wikipedia.org/wiki?curid=94276" title="Andronik I Komnen">
Andronik I Komnen

Andronik I Komnen (gr. Ανδρόνικος Α’ Κομνηνός, "Andronikos I Komnēnos") (ok. 1123 - 12 września 1185 w Konstantynopolu) – cesarz bizantyjski od 1183.
Był bratankiem cesarza Jana II, synem jego młodszego brata, "sebastokratora" Izaaka Komnena i gruzińskiej księżniczki Katy. Ze strony matki był prawdopodobnie wnukiem księcia halickiego Wołodara.
Wczesne lata.
Za panowania swojego stryjecznego brata, cesarza Manuela I, Andronik uczestniczył w wyprawach wojennych i pełnił misje wojskowe w różnych prowincjach cesarstwa. W 1141 uczestniczył w wojnie z anatolijskimi Seldżukami, ale został wzięty do niewoli w której przebywał około roku. Po powrocie do Konstantynopola, został serdecznie przyjęty na dworze Manuela i dzięki swojej inteligencji i urokowi osobistemu został jego faworytem. 
W 1152 został namiestnikiem w Cylicji, a w 1153 został mianowany duksem Niszu i Braniczewa (lub Belgradu i Braniczewa). Wdał się wówczas w spisek z królem węgierskim Gezą II. Za cenę zarządzanych ziem, król Geza miał pomóc Andronikowi w zdobyciu tronu bizantyjskiego. W 1154 lub 1155 spisek został wykryty, a Andronika uwięziono w Konstantynopolu, gdzie przebywał około 12 lat.
Wygnanie.
W 1164 lub 1165 Andronik zbiegł i znalazł schronienie w Haliczu, na dworze księcia Jarosława II Ośmiomysła, prawdopodobnie swojego brata ciotecznego. Jarosław wspierał dążenia Andronika do władzy w Bizancjum, zapewnił mu środki materialne oraz wprowadził w sprawy wewnętrzne księstwa halickiego. 
Wkrótce jednak cesarz Manuel nakłonił kuzyna do powrotu do stolicy, gdzie powierzył mu dowództwo w kolejnej wojnie z Węgrami. W 1165 lub 1166 Andronik wyróżnił się w walkach o Zemun jako konstruktor machin oblężniczych i przyczynił się do wyparcia Węgrów. Po sukcesie militarnym w bitwie pod Sirmium został wysłany do Cylicji i Armenii jako naczelny dowódca wojskowy, przede wszystkim dla oddalenia od dworu cesarskiego. Nie odnosił już większych sukcesów, ale swoimi przygodami miłosnymi po raz kolejny zepsuł swoje relacje z cesarzem. 
Andronik, zawsze cieszący się ogromnym powodzeniem u kobiet, przebywając na dworze Antiochii uwiódł Filippę, siostrę cesarzowej Marii, żony Manuela. Uciekając przed gniewem cesarza zbiegł na dwór króla Jerozolimy, Amalryka I, który oczarowany Andronikiem nadał mu seniorat Bejrutu. Wkrótce wdał się w kolejny romans, tym razem z Teodorą Komneną, bratanicą Manuela, wdową po królu Jerozolimy Baldwinie III. Królowa-wdowa przeniosła się do Bejrutu i zamieszkała z Andronikiem. Gdy cesarz dowiedział się o tym, wpadł we wściekłość i zdecydował się pojmać i oślepić kuzyna. Kochankowie uciekli do Damaszku, gdzie przyjął ich życzliwie władca Syrii, Nur ad-Din. Następnie przebywali w Bagdadzie, na Kaukazie i Sułtanacie Rum. Tam nawet nadano Andronikowi zamek w Paflagonii, blisko bizantyjskiej granicy, gdzie zajmował się rozbójnictwem. Gdy ok. 1178 Teodora wraz z dziećmi została pojmana przez namiestnika Trebizondy, Andronik pojawił się na dworze w Konstantynopolu, wybłagał u swojego kuzyna przebaczenie i możliwość powrotu do Paflagonii.
Cesarz.
Po śmierci cesarza Manuela (24 września 1180) cesarzem został jego małoletni syn, Aleksy II. Wkrótce, ambitny Andronik stanął na czele opozycji antyłacińskiej i na wiosnę 1182 wyruszył na Konstantynopol. Tymczasem w stolicy doszło do przewrotu – obalono regencję cesarzowej Marii i jej kochanka, "protosebastosa" Aleksego, a ludność Konstantynopola dokonała okrutnej masakry wszystkich łacinników w mieście, niszcząc także łacińskie kościoły i szpitale. W maju, entuzjastycznie witany, Andronik wkroczył do miasta i ogłosił się opiekunem młodego cesarza.
Zaskakująca jest brutalność i bezwzględność, z jaką postępował od tej pory Andronik, pozbywając się wszystkich stojących na jego drodze do tronu. Najpierw otruł córkę Manuela z mężem, następnie oskarżył o zdradę cesarzową i skazał na śmierć (do własnoręcznego podpisania wyroku zmusił jej syna, Aleksego). Wreszcie, we wrześniu 1183 ogłosił się współwładcą. W dwa miesiące później rozkazał udusić młodego cesarza i został jedynym władcą. Poślubił też wdowę po nim, dwunastoletnią Agnieszkę (Annę) z Francji, córkę króla Ludwika VII.
Mimo ogromu zbrodni, Andronik rozpoczął swe panowanie od szeregu potrzebnych i rozsądnych reform – oczyścił administrację ze skorumpowanych urzędników i wprowadził rygorystyczne oszczędności. Walcząc z nadużyciami wystąpił też przeciwko arystokracji feudalnej, przedstawiając się jako trybun ludowy i opiekun ubogich. Walkę z możnowładcami prowadził jednak w sposób bezwzględny i wkrótce przerodziła się ona w terror. Stopniowo od Andronika odwracali się wszyscy, on z coraz większym okrucieństwem rozprawiał się z opozycją. Masowe egzekucje osłabiły także system obronny państwa. Król węgierski Bela III zajął szereg ziem (wkrótce wsparty sojuszem z Serbami), m.in. Belgrad, Nisz i Sofię. Jednocześnie pod przywództwem żupana Stefana Nemanji dokonało się zjednoczenie ziem serbskich i od 1183 połączone wojska serbsko-węgierskie pustoszyły zachodnie ziemie cesarstwa.
Przeciwko rządom Andronika występowali także inni członkowie rodziny Komnenów. Jeden z nich, Izaak, ogłosił się cesarzem na Cyprze i uniezależnił od Bizancjum, inny schronił się na dworze sycylijskim w Palermo i wzywał do zbrojnej interwencji przeciwko Andronikowi. W 1185 Normanowie najechali ziemie cesarstwa, zdobywając Dracz i Tesalonikę, gdzie dokonali krwawej zemsty za pogrom łacinników. 
Otwarty bunt przeciw niepopularnemu już cesarzowi wybuchł, gdy próbował aresztować swojego kuzyna, jednego z rzekomych przywódców opozycji, Izaaka Angelosa. Izaak wyrwawszy się, zdołał uciec do kościoła Hagia Sophia i zaapelować o pomoc. Wkrótce został obwołany "basileusem "a powstanie objęło cały Konstantynopol. Andronik próbował uciekać łodzią na drugą stronę Bosforu, ale został pojmany i sprowadzony do stolicy. Ucięto mu rękę i wtrącono do więzienia, po kilku dniach oślepiono i wydano tłumowi, który zamęczył go w najbardziej bestialski sposób na hipodromie.
Andronik był ostatnim cesarzem Bizancjum z dynastii Komnenów, ale jego wnukowie: Aleksy i Dawid, założyli Cesarstwo Trebizondy w 1204, gdzie rządzili jako "Wielcy Komnenowie".
Rodzina.
Andronik I Komnen był żonaty dwukrotnie. Z pierwszą żoną, nieznanego imienia, miał przynajmniej trójkę dzieci:
Z drugą żoną, małoletnią Agnieszką (Anną), nie doczekał się potomstwa.
Spośród wielu kochanek, Teodora Komnena dała mu przynajmniej dwoje dzieci:
Bibliografia.
Ważnym opracowaniem poświęconym panowaniu Andronika jest książka bizantynologa polskiego Oktawiusza Jurewicza pt. "Andronik I. Komnenos", wydana w Warszawie w 1962.

</doc>
<doc id="94278" url="https://pl.wikipedia.org/wiki?curid=94278" title="Skocznia narciarska">
Skocznia narciarska

Skocznia narciarska – obiekt, na którym odbywają się zawody w skokach narciarskich i kombinacji norweskiej.
Budowa skoczni narciarskiej.
Skocznia narciarska składa się z:
Aby zapobiec budowie niebezpiecznie dużych skoczni FIS wprowadziła „regułę 135 metrów”, która ustala, iż maksymalna różnica wysokości między progiem a punktem „HS” nie może przekroczyć 135 metrów, aby skocznia otrzymała homologację i tym samym została dopuszczona do zawodów pod patronatem FIS.
Klasyfikacja skoczni narciarskich.
Klasyfikacja skoczni ze względu na odległość sędziowską została wprowadzona w sezonie 2004/2005, klasyfikacja ze względu na odległość konstrukcyjną była używana przed tą datą.
Termin skocznia średnia jest niekiedy (niepoprawnie) używany zamiennie z terminem skocznia normalna.
Skocznie narciarskie w Polsce.
Pierwsze skoki na ziemiach polskich oddano w Sławsku koło Lwowa. Na początku lat 20. XX w. skakano również w Zakopanem na Antałówce, Kalatówkach czy w Dolinie Jaworzynce; w Wiśle na Baraniej Górze i w Głębcach; Krynicy, czy Worochcie (obecnie Ukraina).
Przełom nastąpił po zbudowaniu Wielkiej Krokwi według projektu Karola Stryjeńskiego w 1925 r. Był to doskonały obiekt treningowy dla polskich skoczków. Już w 1929 r. jej rekord był dłuższy o 3 metry od odległości 60 m. Skocznie w Polsce masowo były budowane przed II wojną światową na terenie całej Polski.
Następny "boom" na skocznie nastąpił w latach 60. i 70. Wiele z nich budowano w czynie społecznym. Większość obiektów z tamtego okresu niszczała i na początku lat 90. XX w. wiele było w fatalnym stanie technicznym.
Dzięki sukcesom Adama Małysza wszczęto wiele inicjatyw związanych z budową skoczni. Kilka zostało wybudowanych przez okolicznych mieszkańców wspólnymi siłami. Jednak kiedy w 2004 roku ruszył Program Rozwoju Skoków Narciarskich Polskiego Związku Narciarskiego, zaczęto budowę obiektów na terenie całej Polski. W latach 2004 -2006 otwarto nowe skocznie w Zagórzu K-40, K-20, K-10 W lecie 2008 r. została przebudowana skocznia w Wiśle-Malince. Po remoncie ma ona wymiary K-120 / HS134. Ponadto jest wyposażona w igelit, sztuczne oświetlenie, armatki śnieżne. 28 lutego i 1 marca 2009 odbyły się tam zawody Pucharu Kontynentalnego w skokach narciarskich. W 2008 roku otwarto także zmodernizowaną skocznie w Szczyrku Skalite K 95, na przełomie 2009 roku dobudowano obok skoczni głównej K 95 obiekt o punkcie K usytuowanym na 70 metrze (HS-77) a w 2010 roku dobudowano skocznie K 40 (HS 44) i uroczyście otwarto podczas mistrzostw Polski w skokach narciarskich [.1]. W 2010 roku w Bielsku-Białej wybudowane zostały przez klub narciarski LKS Klimczok Bystra dwie, igelitowe skocznie narciarskie K27 i K18. W lipcu 2015 roku otwarto trzy nowe skocznie w Wiśle Centrum K 10, K 20 i K 40. Kolejne modernizacje planowane są Zakopanem - w 2017 roku zmodernizowana ma być Wielka Krokiew, a w latach 2018 - 2020 kompleks Średniej Krokwi. W latach 2015-2017 poddano remontowi także skocznię narciarską na Kruczej Skale w Lubawce, dzięki czemu można znów rozgrywać tam zawody i treningi. W 2018 roku w Chochołowie wybudowane zostaną dwie nowe skocznie HS 16 i HS 30 które mają ułatwić dzieciom z Podhala w treningi w związku z planowaną i konieczną modernizacją kompleksu Średniej Krokwi.
Skocznia narciarska znajdowała się również w Warszawie przy ulicy Czerniowieckiej na Mokotowie. Została zbudowana w latach 1955-1959 pokrytą igelitem z wieżą startową o wysokości 35 m. Na tej skoczni oficjalny rekord wynosi 40,5 m przez Antoniego Łaciaka. Skakano na niej wyłącznie latem. Ostatnie zawody zostały rozegrane w latach siedemdziesiątych, potem skocznia zaczęła popadać w ruinę i na przełomie 2010 i 2011 roku została rozebrana.
Czynne skocznie narciarskie w Polsce.
Skocznie nieczynne lub nieużytkowane lub amatorskie lub budowane w przyszłości:
Skocznie narciarskie w pozostałych krajach na świecie.
"Lista zawiera skocznie istniejące, czynne oraz nieczynne."
"W przypadku braku danych o nazwie skoczni, wpisane jest miasto, w którym się znajduje."

</doc>
<doc id="94279" url="https://pl.wikipedia.org/wiki?curid=94279" title="Fretka domowa">
Fretka domowa

Fretka domowa ("Mustela furo") – gatunek niewielkiego ssaka drapieżnego z rodziny łasicowatych (Mustelidae), udomowiona forma tchórza zwyczajnego lub tchórza stepowego. Od lat 80. XX wieku rośnie popularność fretki domowej jako zwierzęcia domowego. Znalazło to wyraz we włączeniu fretek domowych (obok psów i kotów) do grupy zwierząt podróżujących z paszportami dla zwierząt domowych w krajach UE. Jednak nie wszystkie kraje podchodzą z taką wyrozumiałością do domowych pupili. W Portugalii, na przykład, obowiązuje zakaz hodowania (bez odpowiedniej zgody) i przewożenia fretek domowych ze względu na ryzyko hybrydyzacji pomiędzy fretkami domowymi i dzikimi.
Biologia.
Opis.
Fretki domowe są podgatunkiem silnie dymorficznym (samce około dwukrotnie większe od samic) i osiągają pełne rozmiary w wieku 1 roku.
Przeciętna długość życia 6-15 lat.
Odmiany kolorystyczne.
Wyjściowymi ubarwieniami są forma albinotyczna i ciemne ubarwienie charakterystyczne dla dzikiego tchórza, ale na skutek selektywnej hodowli uzyskano wiele różnych odmian kolorystycznych i długości futra. Niektóre stowarzyszenia hodowców (na przykład amerykańskie American Ferret Association) ustanowiły swoje standardy rozpoznawania różnych odmian barwnych.
Rozmnażanie.
Ruja u samców pojawia się pomiędzy grudniem a lipcem, u samic cyklicznie między marcem a sierpniem. 
Ciąża trwa 40-42 dni, do 15 młodych w miocie, do trzech miotów rocznie. 
Młode rodzą się ślepe i głuche ważąc 6-12 gramów, otwierają oczy w wieku 5 tygodni. 
Karmienie piersią kończy się pomiędzy w wieku 3-6 tygodni, w wieku do 8 tygodni młodym wyrastają kły umożliwiające spożywanie twardych pokarmów. 
Dojrzałość płciowa osiągana jest w wieku 6 miesięcy.
Uzębienie.
U osobników dorosłych:
Dieta.
Fretki domowe są zwierzętami mięsożernymi. Dieta ich dzikich przodków składa się głównie z owadów, płazów, niewielkich ptaków i gryzoni. Dostępne są także komercyjne karmy dla fretek domowych.
Zachowanie.
Fretki domowe są zwierzętami zmierzchowymi, oznacza to, że śpią 14-18 godzin dziennie i są najbardziej aktywne w godzinach świtu i zmierzchu. W odróżnieniu do swoich samotniczych przodków większość fretek domowych jest zwierzętami towarzyskimi i żyje szczęśliwie w grupach. Fretki domowe są terytorialne, lubią kopać i spać w zamkniętych przestrzeniach.
Jak wiele innych drapieżników fretki domowe posiadają gruczoły zapachowe w okolicy odbytu, wydzielina z których służy do oznaczania terytorium. Do tego samego celu fretki domowe mogą również używać odchodów i moczu. Istnieją doniesienia, że fretki domowe potrafią rozpoznawać znajome osobniki po tym zapachu, jak również płeć osobników nieznajomych.
Jak (pokrewne im) skunksy, fretki domowe mogą używać gruczołów odbytowych do wydzielenia cuchnącej cieczy w sytuacjach podekscytowania, zaskoczenia lub strachu. Zapach jest jednak dużo słabszy niż u skunksa i łatwo wietrzeje. Wiele fretek domowych sprzedawanych w USA jest poddawane zabiegowi usunięcia gruczołów odbytowych, ale w wielu częściach świata (w tym w Europie) uznawane jest to za zbędne okaleczenie.
Podekscytowane fretki domowe mogą wykonywać tzw. łasiczy taniec wojenny (ang. weasel war dance) polegający na serii losowych podskoków w tył i bok, którym towarzyszą często nastroszone futro, i niskie dźwięki przypominające chichot lub gdakanie. Pomimo swojej żywiołowości zachowanie to nie jest wyrazem agresji tylko ekscytacji lub zaproszenia do zabawy. Rozdrażnione, niespokojne lub wystraszone fretki domowe syczą lub piszczą.
Udomowienie.
Nie jest znane miejsce ani okres udomowienia tchórza. Wiadomo, że nastąpiło to w basenie Morza Śródziemnego. Niewykluczone, że miejscem tym był Egipt, choć bardziej prawdopodobne wydaje się, że to Europejczycy oswoili tchórza. Znane były w starożytnym Egipcie, Rzymie oraz Grecji.
Najstarsze odkryte szczątki fretek domowych pochodzą z ok. 1500 p.n.e., dlatego przypuszcza się, że ich udomowienie nastąpiło jeszcze wcześniej.
Znaczenie dla człowieka.
Podobnie jak pozostałe gatunki rodzaju "Mustela," fretka domowa była i nadal jest cennym zwierzęciem futerkowym, bywa również wykorzystywana jako zwierzę laboratoryjne. Fretki domowe od wieków używane były do polowań na króliki. Były również hodowane w Europie przed upowszechnieniem się kota domowego jako zwierzęta domowe tępiące myszy. Prawdopodobnie samiec fretki domowej (albinos) widnieje na słynnym obrazie Leonarda da Vinci "Dama z łasiczką".

</doc>
<doc id="94281" url="https://pl.wikipedia.org/wiki?curid=94281" title="Abantidas">
Abantidas

Abantidas (gr. Aβαντιδας), tyran grecki (III wiek p.n.e.). Urodził się w Sykionie, przywłaszczył sobie najwyższą władzę w kraju. Kazał zamordować Kliniasa (271 p.n.e.), wybranego władcą przez obywateli, wytępił również prawie wszystkich jego krewnych i przyjaciół. W końcu sam został pokonany i zabity przez Aratosa, syna Kliniasa, wybitnego wodza, stratega Związku Achajskiego.

</doc>
<doc id="94282" url="https://pl.wikipedia.org/wiki?curid=94282" title="Ogród Botaniczny UAM">
Ogród Botaniczny UAM



</doc>
<doc id="94286" url="https://pl.wikipedia.org/wiki?curid=94286" title="Ton (dźwięk)">
Ton (dźwięk)

Ton, ton prosty – dźwięk prosty, mający sinusoidalny przebieg o ściśle określonej częstotliwości, amplitudzie i fazie. Dźwięk taki można wytworzyć przy pomocy kamertonu lub generatora elektroakustycznego.
Ton to także inne określenie składowej harmonicznej. Każdy dźwięk (w rozumieniu akustyki) składa się z tonów. Większość instrumentów muzycznych wytwarza dźwięki składające się ze znacznej ilości tonów prostych o różnym natężeniu i częstotliwości, będącej wielokrotnością tonu podstawowego (tworzących szereg harmoniczny). Barwa dźwięku zależy od natężenia występujących w nim tonów prostych lub pewnych pasm częstotliwości.
Podział.
Ze względu na częstotliwość przyjął się podział na:
Przy czym pasmo słyszalne przez człowieka to zakres od 16 Hz do 20 kHz.

</doc>
<doc id="94287" url="https://pl.wikipedia.org/wiki?curid=94287" title="Przebieg czasowy">
Przebieg czasowy



</doc>
<doc id="94294" url="https://pl.wikipedia.org/wiki?curid=94294" title="Norwid">
Norwid



</doc>
<doc id="94296" url="https://pl.wikipedia.org/wiki?curid=94296" title="Gomułka">
Gomułka

Osoby o tym nazwisku:

</doc>
<doc id="94297" url="https://pl.wikipedia.org/wiki?curid=94297" title="Słuch">
Słuch

Słuch – zmysł umożliwiający odbieranie (percepcję) fal dźwiękowych. Narządy słuchu nazywa się uszami. Słuch jest wykorzystywany przez organizmy żywe do komunikacji oraz rozpoznawania otoczenia.
U psa zakres słyszalnych dźwięków waha się w granicach od 15 do 30 000 Hz, zaś u przeciętnego człowieka zakres ten wynosi około 16 – 20 000 Hz. Fakt ten wykorzystywany jest przy produkcji urządzeń, które zapobiegają szczekaniu psów wydobywając dźwięki słyszalne dla psa, ale zupełnie obojętne dla ucha człowieka.
Według naukowców z Uniwersytetu Strathclyde w Glasgow najlepiej słyszącym zwierzęciem świata jest motyl barciak większy, bowiem rejestruje dźwięki o częstotliwościach do 300 kHz. Natomiast dźwięki o bardzo niskiej częstotliwości (tzw. infradźwięki) najlepiej słyszą gołębie.
Słuch człowieka.
Fale dźwiękowe: Przez powietrze docierają do małżowiny usznej, następnie przewodem słuchowym zewnętrznym do błony bębenkowej. Pod wpływem drgań powietrza błona bębenkowa porusza przylegający do niej młoteczek. Drgania z młoteczka są przekazywane na kowadełko i strzemiączko, za pośrednictwem okienka owalnego trafiają do ucha wewnętrznego, gdzie drgania są zamieniane na impulsy nerwowe, które nerwem słuchowym (zob. droga słuchowa) docierają do ośrodków słuchowych w korze mózgowej.
Dźwięk skierowany przez małżowinę uszną do przewodu słuchowego zewnętrznego wprawia w drgania błonę bębenkową i tzw. aparat akomodacji tj. kosteczki słuchowe i mięśnie ucha środkowego. Dzięki ruchom podstawy ostatniej z trzech kosteczek – strzemiączka – w okienku owalnym błędnika, drgania akustyczne przenoszą się na płyny, jakimi wypełniony jest ślimak. Ponieważ płyny są nieściśliwe, na to aby podstawa strzemiączka mogła wykonać ruch w głąb ucha wewnętrznego, musi dojść do kompensacyjnego wychylenia – w stronę jamy bębenkowej – błony drugiego okienka ucha wewnętrznego zwanego okrągłym. Ta tzw. gra okienek jest niezbędnym warunkiem prawidłowego przenoszenia dźwięków drogą powietrzną, bębenkowo-kosteczkową.
Słuch człowieka – podstawowe dane.
Źródło: 
Uszkodzenia słuchu.
W zależności od ubytku słuchu można określić uszkodzenie słuchu jako uszkodzenie słuchu:

</doc>
<doc id="94298" url="https://pl.wikipedia.org/wiki?curid=94298" title="Aleksander Skrzyński">
Aleksander Skrzyński

Aleksander Józef Skrzyński herbu Zaremba (ur. 19 marca 1882 w Zagórzanach, zm. 25 września 1931 pod Ostrowem Wielkopolskim) – polski prawnik, polityk, hrabia, premier II RP.
Życiorys.
Syn Adama i Oktawii z Tarnowskich.
Uczył się w C. K. III Gimnazjum w Krakowie, gdzie w 1900 ukończył VIII klasę i zdał egzamin dojrzałości (w jego klasie był m.in. Włodzimierz Zagórski). Studiował prawo, w latach 1900–1904 na Uniwersytecie Wiedeńskim, a w okresie 1904–1906 na Uniwersytecie Jagiellońskim. 6 lutego 1906 uzyskał stopień doktora praw. Po studiach pracował we Lwowie, następnie w starostwie w Gorlicach. Od 1908 pracował w służbie administracyjnej przy namiestnictwie galicyjskim, po czym wstąpił do austriackiej służby dyplomatycznej w ramach ministerstwa spraw zagranicznych. W 1912 został mianowany szambelanem na dworze cesarza Franciszka Józefa i przeniesiony do poselstwa w Hadze. Był attaché poselstwa w Watykanie, od 1912 pełnił funkcję sekretarza przy poselstwie w Berlinie i Paryżu. W 1914 został mianowany na stanowisko dyplomatyczne w Waszyngtonie, lecz po wybuchu I wojny światowej nie przyjął nominacji i został na własną prośbę urlopowany.
Podczas wojny służył w wojsku, awansował od stopnia szeregowca do podporucznika. Służył u boku generała Tadeusza Rozwadowskiego. W 1916 przeniesiony do rezerwy.
Zaangażował się w polskie życie polityczne w ramach konserwatywnego Stronnictwa Prawicy Narodowej. W czerwcu 1919 otrzymał nominację na posła w Bukareszcie. W rządzie Władysława Sikorskiego (1923) objął ministerstwo spraw zagranicznych. Po upadku rządu przebywał w Londynie. 27 lipca 1924 został ponownie powołany na urząd ministra spraw zagranicznych w rządzie Władysława Grabskiego. Na tym stanowisku podpisał 2 października 1924 w Genewie "Protokół w sprawie pokojowego regulowania sporów międzynarodowych" mający zapobiegać agresji. W kolejnym rządzie objął 20 listopada 1925 urząd premiera, który sprawował do 5 maja 1926. Po zamachu majowym Piłsudskiego odbył pojedynek z generałem Stanisławem Szeptyckim, który zarzucał mu współudział w przygotowaniu zamachu.
Po zakończeniu działalności dyplomatycznej i politycznej zajął się biznesem (przemysł drzewny). Zginął 25 września 1931 w wypadku samochodowym na szosie, 8 km od Ostrowa Wielkopolskiego. Został pochowany w rodzinnym grobowcu na terenie swojej posiadłości w Zagórzanach.

</doc>
<doc id="94299" url="https://pl.wikipedia.org/wiki?curid=94299" title="Tordesillas">
Tordesillas

Tordesillas – miasto w północno-zachodniej Hiszpanii. W 2005 roku liczyło 8,6 tys. mieszkańców.
W Tordesillas zawarto w 1494 roku traktat pomiędzy Portugalią, a Hiszpanią (traktat z Tordesillas), w którym ustalono podział nowo odkrywanych, pozaeuropejskich terytoriów i mórz według linii biegnącej 370 mil (ok. 2 tys. km) na zachód od Wysp Zielonego Przylądka (w przybliżeniu jest to południk 48-49°W). Obszary na zachód od tej linii przypadały Hiszpanii, a na wschód od niej Portugalii.
Traktat ten korygował postanowienia bulli papieża Aleksandra VI z 1493 roku na korzyść Portugalii, przez co dał jej po roku 1500 podstawę do kolonizowania wybrzeży brazylijskich.
Układ ten był dokumentem normującym stosunki pomiędzy Hiszpanią a Portugalią i rozdzielającym pomiędzy te państwa ziemie zdobyte w okresie Wielkich Odkryć Geograficznych.
W Tordesillas przez swojego ojca Ferdynanda II Katolickiego oraz syna Karola V w okresie od 1509 aż do swojej śmierci w 1555 była więziona królowa Hiszpanii Joanna Szalona.

</doc>
<doc id="94302" url="https://pl.wikipedia.org/wiki?curid=94302" title="Żeromski">
Żeromski

Osoby o nazwisku Żeromski:
Inne:

</doc>
<doc id="94303" url="https://pl.wikipedia.org/wiki?curid=94303" title="Edward Oliver LeBlanc">
Edward Oliver LeBlanc

Edward Oliver LeBlanc (ur. 3 października 1923 w Vieille Case, zm. 29 października 2004 tamże) – polityk Dominiki, były szef rządu.
Od 1957 działacz Partii Pracy Dominiki, w 1961 wybrany na deputowanego Zgromadzenia Narodowego i lidera partii. Od 1960 był członkiem rządu Federacji Indii Wschodnich z siedzibą w Trynidadzie, w latach 1961–1967 kierował rządem (jako pierwszy minister) Dominiki, państwa karaibskiego znajdującego się pod protektoratem brytyjskim. Od 1967 był pierwszym premierem Dominiki (do 1974). Zaliczany do współtwórców współczesnego państwa, które w 1978 uzyskało pełną niepodległość; uważany przede wszystkim za rzecznika spraw zwyczajnej ludności. Był jedynym politykiem, który startował w wyborach w trzech różnych stadiach państwowości Dominiki, wygrywając wszystkie podejścia wyborcze.
W 1974 niespodziewanie wycofał się z życia politycznego; jego następcą na stanowisku szefa rządu Dominiki był Patrick John. Nie uczestniczył w życiu publicznym i do końca życia odmawiał udzielania wywiadów, nie wyjaśniając powodów wczesnej emerytury politycznej.

</doc>
<doc id="94305" url="https://pl.wikipedia.org/wiki?curid=94305" title="Joaquín Abarca">
Joaquín Abarca

Don Joaquin Abarca Blanque (ur. 22 maja 1778 w Huesca, Aragonia, zm. 21 czerwca 1844 w klasztorze karmelitów pod Turynem) – polityk hiszpański, katolicki biskup Leonu (od 1824, konsekrowany 20 marca 1825)
Jeden z pierwszych stronników pretendenta hiszpańskiego Don Carlosa w Aragonii. Brał udział w zamieszkach karlistowskich w Vittorii i Logrono. Następnie przebywał z Don Carlosem na wygnaniu w Anglii, gdzie był jego głównym doradcą. W roku 1835 ujęty został pod Bordeaux podczas próby przedostania się do Hiszpanii z sumami pieniężnymi dostarczonymi przez torysów angielskich. Udało mu się jednak dostać przez Niemcy i Holandię, a potem drogą morską do Baskonii, gdzie stanął na czele gabinetu karlistowskiego. Po upadku swego monarchy wygnany został w lutym 1839 z kraju i zamieszkał we Francji, potem we Włoszech.

</doc>
<doc id="94306" url="https://pl.wikipedia.org/wiki?curid=94306" title="Nestor Kombot-Naguemon">
Nestor Kombot-Naguemon

Nestor Kombot-Naguemon (ur. 1934, zm. 26 października 2004 w Paryżu), polityk Republiki Środkowoafrykańskiej.
W latach 1969–1970 był ministrem spraw zagranicznych, pełnił także wiele innych funkcji ministerialnych pod rządami kolejnych liderów państwa (m.in. Bokassy). Stał na czele Liberalnej Partii Demokratycznej, wspierającej prezydenta (1993–2003) Patassé. Od 2001 był ambasadorem we Francji.
Popełnił samobójstwo, wyskakując z okna na szóstym piętrze swojej paryskiej rezydencji.

</doc>
<doc id="94307" url="https://pl.wikipedia.org/wiki?curid=94307" title="Badania prenatalne">
Badania prenatalne

Badania prenatalne – badania płodu przeprowadzone w okresie rozwoju wewnątrzmacicznego.
Zadaniem badań prenatalnych jest wykrycie chorób wrodzonych i genetycznych takich jak zespół Downa, wady cewy nerwowej, nieprawidłowości chromosomów.
Powody przeprowadzania badań.
Wskazania lekarskie do przeprowadzenia badań.
Ze względu na pewne ryzyko poronienia lub innych powikłań w przypadku badań inwazyjnych, w pierwszej kolejności zaleca się przeprowadzenie nieinwazyjnych badań przesiewowych. Dopiero, gdy na ich podstawie określi się realne ryzyko wystąpienia wady zaleca się skorzystanie z metod inwazyjnych. Istnieją ogólne zalecenia co do przeprowadzenia takowych badań:
Rodzaje badań prenatalnych.
Istnieją dwie grupy badań prenatalnych − inwazyjne i nieinwazyjne.
Badania nieinwazyjne są to takie badania, które nie wymagają żadnej interakcji na płodzie ani jego otoczeniu oraz są one bezpieczne dla matki i dziecka. Najczęściej są to badania USG i krwi obwodowej matki. Na podstawie wyników tych badań, jeśli jest taka konieczność, przeprowadza się badania inwazyjne.
Badania inwazyjne wykonywane są tylko wtedy, gdy istnieje realne ryzyko wystąpienia wady genetycznej płodu. Polegają one na pobraniu płynu owodniowego (amniopunkcja) lub tkanki genetycznej płodu na drodze zabiegowej. Badania te niosą ze sobą ryzyko wystąpienia powikłań wynoszące ok. 1-2%.
Badania prenatalne nieinwazyjne.
Standardowe badanie USG w ciąży.
Położnicze badanie ultrasonograficzne polega na wykonaniu badań USG w czasie ciąży w trakcie którego fale dźwiękowe używane są do tworzenia w czasie rzeczywistym obrazów rozwijającego się zarodku lub płodu w macicy matki. Procedura jest standardową częścią opieki prenatalnej w wielu krajach, która może dostarczyć informacji na temat zdrowia matki, postępu ciąży oraz zdrowia i rozwoju płodu. W przypadku prawidłowej ciąży wykonywane jest trzykrotnie, jednorazowo dla każdego trymestru. W przypadku zagrożenia ciąży badanie to wykonuje się częściej, nawet co kilka dni. W trakcie I trymestru sprawdza się ułożenie i ilość jaj płodowych, czynności serca płodu oraz ocenia się wiek i rozwój ciąży. W trakcie II i III trymestru można już uwidocznić wszystkie ważne dla życia narządy. Obserwuje się mózg, serce, płuca, jamę brzuszną i jej organy. Dokładnie ogląda się twarz (oczodoły, nos, szczękę, żuchwę i podniebienie), szyję, ręce, nogi oraz kości. Na tym etapie zwykle można już wykryć większość wad wrodzonych. Sprawdzana jest także lokalizacja i dojrzałość łożyska.
USG „genetyczne”.
Jest to badanie prenatalne, pozwalające wykryć ryzyko wystąpienia wad chromosomowych takich jak zespół Downa, Edwardsa czy Turnera oraz wadami rozwojowymi – np. cewy nerwowej lub rozszczepem podniebienia. W trakcie ciąży zalecane jest przeprowadzenie go trzykrotnie (między 11. a 14. tygodniem, 18. a 22. oraz 28. a 32.). Takie USG wykonywane jest przy pomocy sondy brzusznej, obejmuje wstępną ocenę wszystkich narządów płodu, ale przede wszystkim lekarz ocenia przezierność fałdu karkowego oraz obecność kości nosowej. Poszerzenie fałdu karkowego powyżej 2,5 mm wskazuje, że płód może być obarczony jakąś chorobą: aberracją chromosomową, wadą serca lub wadą innego narządu.
Test PAPP-A.
Wykonywany w okresie między 11. a przed 14. tygodniem ciąży. Służy do określenia statystycznego ryzyka wystąpienia u płodu trisomii chromosomów 13 (zespół Patau), 18 (zespół Edwardsa) i 21 (zespół Downa). Zgodnie z rekomendacjami Polskiego Towarzystwa Ginekologicznego, zalecany jest u wszystkich kobiet w ciąży, niezależnie od wieku. W teście PAPP-A jednoczasowo oceniane są: pomiar NT (przezierność karkowa) płodu w badaniu USG przy CRL między 45 a 84 mm oraz stężenie białka A i hormonu – wolnej podjednostki β-hCG w surowicy kobiety ciężarnej. Po wykonaniu badania należy przeprowadzić analizę wyników uwzględniając przy tym takie czynniki jak wiek matki, zaawansowanie ciąży oraz ewentualne obciążenia wywiadu położniczego. Wynik testu PAPP-A wiążący się z niskim ryzykiem aneuploidii u płodu nie stanowi wskazania do wykonania diagnostyki inwazyjnej (ryzyko niższe niż ryzyko powikłań po badaniach inwazyjnych). W przeciwnym wypadku zaleca się przeprowadzenie takich badań. Decyzja o podjęciu badań inwazyjnych należy do pacjentki.
Test podwójny.
Test podwójny to badanie w czasie ciąży polegające na pomiarze białka PAPP-A i β-hCG. Przebiega bardzo podobne do zwykłego badania krwi, polega na dwukrotnym pobraniu próbki od matki, w 11. tygodniu ciąży oraz między 13. i 19. tygodniem. Pozwala określić ryzyko wystąpienia u dziecka aberracji chromosomalnych, takich jak zespół Downa czy zespół Edwardsa. Jeśli wynik badań będzie wskazywał na istnienie wad u płodu zaleca się przeprowadzenie badań bardziej inwazyjnymi metodami, ponieważ sam wynik testu podwójnego nie daje pewności, że wykryta wada faktycznie istnieje. Zalecane dla kobiet ciężarnych po 35 roku życia.
Test potrójny.
W II trymestrze ciąży, między 15. a 20. tygodniem można przeprowadzić u kobiety ciężarnej tzw. test potrójny polegający na oznaczeniu w surowicy krwi wolnej podjednostki ß-hCG, wolnego estriolu (uE3) i alfa-fetoproteiny (AFP). W niektórych krajach dodatkowo ocenia się stężenie inhibiny A (tzw. test poczwórny).
Przeprowadza się go w celu wykrycia wady trisomii chromosomów 18 i 21 (czułość ok. 60-70%) oraz otwartej wady cewy nerwowej płodu (czułość 80%). Na ostateczny wynik badania, oceniający ryzyko wystąpienia trisomii, składają się wyniki elementów składowych badania oraz inne czynniki wpływające na zdrowie matki oraz przebieg ciąży, takie jak masa, palenie tytoniu itp. Dodatni wynik badania, tak jak w przypadku innych badań nieinwazyjnych, jest wskazaniem do wykonania badania inwazyjnego jak i kolejnych badań USG.
Test zintegrowany.
Test zintegrowany to połączenie badań przesiewowych I i II trymestru, polegające na:
Jest badaniem bardzo dokładnym, jego czułość przekracza 90%. Obliczenia w celu ustalenia ryzyka wystąpienia wady wykonywane są jednocześnie, minimalizuje to ryzyko uzyskania wyników fałszywych.
Test NIFTY.
Test NIFTY (ang. "Non-Invasive Fetal Trisomy Test") jest całkowicie bezpiecznym badaniem przesiewowym w kierunku zaburzeń genetycznych u płodu. Badanie polega na pobraniu krwi matki między od 10 tygodnia ciąży - w krwi tej znajduje się materiał genetyczny dziecka (tzw. pozakomórkowe DNA płodu obecne w surowicy krwi matki – ang. "cffDNA"). DNA dziecka zostaje poddane bardzo szczegółowej analizie metodą sekwencjonowania nowej generacji (ang. "NGS"). W połączeniu z zaawansowanymi analizami bioinformatycznymi daje to możliwość precyzyjnego określenia liczby chromosomów par 21, 18 i 13 u płodu. Trisomie tych par chromosomów odpowiadają za, odpowiednio: zespół Downa, zespół Edwardsa i zespół Patau. Ponadto test NIFTY pozwala na oszacowanie ryzyka wystąpienia u płodu takich zaburzeń jak wybrane zespoły mikrodelecyjne i aneuploidie chromosomów płci; dzięki jego wykonaniu możliwe jest również określenie płci dziecka. Test zalecany jest dla ciąż pojedynczych oraz ciąż bliźniaczych. Test ten charakteryzuje się niezwykle wielką czułością, na poziomie ponad 99% dla 3 trisomii. 
Od 2018 roku w Polsce jest dostępny test NIFTY pro, który bada dodatkowe choroby (w tym mikrodelecje i mikroduplikacje - w sumie 94 choroby), można go wykonać w ciąży bliźniaczej. Badanie zawiera refundację badań prenatalnych diagnostycznych wykonywanych w przypadku wyniku pozytywnego oraz ubezpieczenie wyniku fałszywie negatywnego. Test NIFTY pro identyfikuje również płeć dziecka na życzenie.
Test SANCO.
Prenatalne badanie genetyczne z certyfikatem CE-IVD, wykonywane w Polsce. W wersji podstawowej obejmuje trisomię 21 (zespół Downa), trisomię 18 (zespół Edwardsa) i trisomię 13 (zespół Patau), zespół Turnera, zespół Klinefeltera, XXX i XYY. Pozwala także określić płeć dziecka. W wersji rozszerzonej badanie SANCO obejmuje aneuplodie wszystkich chromosomów oraz rzadkie zespoły delecyjne (≥7Mpz): zespół DiGeorge’a, 1p36, zespół Cri-Du-Chat, zespół Wolfa Hirschhorna, zespół Pradera-Williego/Angelmana. W badaniu SANCO można dodatkowo oznaczyć Rh płodu i określić ryzyko wystąpienia matczyno-płodowego konfliktu serologicznego.
Test IONA.
Badanie pozwalające ocenić ryzyko wystąpienia zespołu Downa, Edwardsa i Patau oraz określające płeć płodu. Jako jedyne badanie objęte pełnym certyfikatem CE IVD na wszystkie odczynniki i procedury - co umożliwia wykonywanie go w laboratoriach medycznych. Dodatkowo umożliwia wykonanie oznaczenia mutacji polimorfizmu pojedynczego nukleotydu w genie MTHFR, powodującą zaburzony proces przekształcania aminokwasów homocysteiny w metioniny na skutek czego dochodzi do wzrostu stężenia homocysteiny czyli hipercysteinemi. W wyniku czego zostaje uszkodzony śródbłonek naczyń krwio.nośnych, w przypadku kobiet ciężarnych może to spowodować zaburzenia procesu zagnieżdżania się zarodka i zwiększenie ryzyka poronień samoistnych i nawykowych.
Test VERACITY
Nieinwazyjny test prenatalny oparty na technologii celowanego wzbogacania (TACS), służący ustaleniu ryzyka wystąpienia trisomii 13 (zespół Patau), 18 (zespół Edwardsa), 21 (zespół Downa), wykrywa również mikrodelecje wielkości ≥2.5Mpz (Zespoły: DiGeorge, Wolf-Hirschhorn, Smith-Magenis i 1p36). Pierwszy NIPT zdolny do analizy krwi matczynej pod kątem mikrodelecji płodu również w ciążach bliźniaczych dwujajowych.
Badania prenatalne inwazyjne.
Amniopunkcja.
Amniopunkcja (amniocenteza) to jedno z najpopularniejszych rodzajów badań inwazyjnych. Jest wykonywane w warunkach aseptycznych oraz pod kontrolą USG polega na nakłuciu pęcherza płodowego i pobraniu płynu owodniowego. W pobranej próbce znajdują się komórki płodu, które później poddaje się hodowli, dzięki której będzie można określić kariotyp płodu. Badanie zaleca się wykonać między 11. a 14. tygodniem ciąży (wczesna amniopunkcja) lub 15. a 20. tygodniem ciąży (późna amniopunkcja).
Biopsja kosmówki.
Badanie przeprowadzane we wczesnej ciąży, między 11. a 14. tygodniem, o wyższym ryzyku powikłań niż amniopunkcja. Pod kontrolą USG przy pomocy igły przez powłoki brzuszne lub cewnika przez szyjkę macicy pobiera się wyciek kosmówki płodu. Następnie izoluje się DNA z pobranej próbki i podaje się ją badaniom dzięki którym można wykryć takie wady jak zanik mięśni, wady chromosomalne, niedokrwistości sierpowatej. Wyniki można zwykle poznać już po 2 dniach.
Fetoskopia.
Fetoskopia, ze względu na ryzyko powikłań (nawet do 5%), jest przeprowadzana tylko w wyjątkowych sytuacjach. Wykonywane między 18. a 20. tygodniem ciąży polega na nacięciu brzucha i macicy matki oraz, pod kontrolą USG, wprowadzeniu przez nie fiberoendoskopu, urządzenia przypominającego zminiaturyzowany teleskop, który pozwala na obserwację i wykonywanie zdjęć płodu. Możliwe jest także pobranie niewielkich ilości próbek tkanek i płynów.
Kordocenteza.
Zabieg polega na pobraniu próbki krwi (ok. 0,5-1,0 ml) poprzez nakłucie sznura pępowinowego płodu przy jednoczesnej kontroli USG. Następnie, hodując limfocyty krwi z próbki ocenia się kariotyp płodu. Ryzyko powikłań dla tego badania wynosi ok. 2%, przez co wykonuje się je tylko gdy podczas wcześniejszych badań ultrasonografem stwierdzono wady rozwojowe przy jednoczesnym małowodziu lub bezwodziu.
Najczęściej wykrywane wady.
Użycie ultrasonografu dla badania przezierności karkowej może sugerować, lecz nie wykazuje jednoznacznie, aneuploidię takie jak zespół Downa (Trisomia 21), zespół Edwardsa (Trisomia 18), zespół Pataua (Trisomia 13). Badanie poziomu α-fetoproteiny, niezależnie bądź jako część innego testu, może wykazać takie wady jak rozszczep kręgosłupa (czułość 80%), wady ścian brzusznych (czułość 85%), bezmózgowie (czułość 97%). Niezależnie od poziomu α-fetoproteiny, kobiety ciężarne poddawane są badaniu USG w trakcie drugiego trymestru ciąży. Badanie to, wykonane na płodzie większych rozmiarów, niż w pierwszym trymestrze, pozwala wykryć także inne nieprawidłowości u płodu, jak na przykład zaburzenia układu krążenia lub nerek.
Fluorescencyjna hybrydyzacja in situ, PCR w czasie rzeczywistym oraz biopsja kosmówki są obecnie najefektywniejszymi metodami badania aneuploidii płodu.
Ze względu na możliwość pobrania komórek płodu z krwi obwodowej matki i DNA w nich zawartych, badania nieinwazyjne wydają się być bardziej obiecujące i bezpieczne we wczesnych fazach ciąży. Rozwój różnych metod badań przesiewowych aneuploidii płodu i wykrywania aberracji chromosomowych jest istotnym obszarem badań ze względu na odkrycie krążącego kwasu nukleinowego płodu w osoczu krwi matki. Problemem jest tylko niewielka ilość komórek płodu możliwych do pozyskania, ok. 3-6% komórek w próbce należy do dziecka. Istnieją dwie skuteczne metody wykorzystujące tę technikę. Pierwszy polega na pomiarze współczynnika alleli pojedynczych nukleotydów (SNP) w regionie kodującym mRNA łożyska. Alternatywną metodą jest analiza DNA zarówno matki jak i płodu oraz porównanie różnic metylacji DNA. W przypadku trisomii chromosomów 13, 18 i 21 ilość komórek płodu w krwi matki jest podwyższona w stosunku do prawidłowej ciąży, co czyni pobranie tych próbek łatwiejszym.
Oprócz bezpośredniego poszukiwania nieprawidłowości chromosomalnych i rozszczepu kręgosłupa, badanie krwi może dać dodatkowe wyniki, jakie jak:
Podejście etyczne.
Błędne wyniki.
Żaden test nie jest doskonały i żaden wynik nie jest bezwzględnie pewny. Może się tak zdarzyć, że nawet szereg testów nie wykryje nieprawidłowości u płodu, w takim wypadku, gdy zamiast zdrowego dziecka rodzi się dziecko obarczone wadami rodzice mogą poczuć się oszukani. Podobnie może zdarzyć sytuacja odwrotna, spodziewając się chorego dziecka, na świat przychodzi zdrowy człowiek.
Może się zdarzyć, że USG płodu nie wykaże delikatnych zmian, mimo bardzo dużej skuteczności testu. Powodem może być czynnik ludzki związany z interpretacją tego testu, to lekarz ogląda i interpretuje uzyskane obrazy, w związku z czym może przeoczyć pewne istotne szczegóły. Podobnie sytuacja ma się z innymi testami. Testy takie jak amniopunkcja są bardzo dokładne, ale nawet w ich przypadku istnieje ok. 0,2% szansy na uzyskanie błędnego wyniku.
Nie istnieje takie badanie, które pozwoliłoby jednocześnie wykryć wszystkie możliwe nieprawidłowości rozwoju u płodu.
Odbiór społeczny.
Przeprowadzono badania w celu określenia w jaki sposób kobiety postrzegają nieinwazyjne metody wykorzystujące ich próbki krwi pozwalające na wykrycie aneuploidii u płodu. Okazało się, że 82% kobiet ciężarnych oraz 79% studentek wypowiedziało się pozytywnie na temat tych testów, zgadzając się, że są one istotnymi elementami diagnostyki prenatalnej.

</doc>
<doc id="94313" url="https://pl.wikipedia.org/wiki?curid=94313" title="Miasta w Belgii">
Miasta w Belgii

Według danych za rok 2011 w Belgii było ponad 600 miast. Jedynie miasto Antwerpia liczyło ponad pół miliona mieszkańców; 8 miast z ludnością 100÷500 tys., 20 miast z ludnością 50÷100 tys., 70 miast z ludnością 25÷50 tys. oraz reszta miast poniżej 25 tys. mieszkańców. Dla porównania, prawie 70 temu w Belgii istniało: 5 miast z ludnością ponad 100 tys., 7 miast z ludnością 50÷100 tys., 40 miast z ludnością 20÷50 tys. i 83 miasta z ludnością 10÷20 tys.
Największe miasta w Belgii.
Największe miasta w Belgii według liczebności mieszkańców (stan na 01.01.2020):
Alfabetyczna lista miast w Belgii.
Jako pierwszą nazwę podano nazwę w języku polskim (o ile taka istnieje), w nawiasie zaś nazwę w języku niderlandzkim, języku francuskim i/lub w języku niemieckim, jako pierwszą podając właściwą dla danego regionu językowego.
W przypadku miast nie posiadających polskich nazw podano nazwę zgodną z regionem językowym, w nawiasie podając ewentualną alternatywną nazwę w języku holenderskim (dla miast z obszaru francuskojęzycznego) lub francuskim (dla miast z obszaru holenderskojęzycznego).
W przypadku miast położonych w strefie dwujęzycznej, nazwy w języku francuskim i holenderskim oddzielono myślnikiem, jako pierwszą podając nazwę francuską.
"Przejdź do:" 
A B C Ć D E F G H I J K L Ł M N O P R S Ś T U W Z Ż 

</doc>
<doc id="94317" url="https://pl.wikipedia.org/wiki?curid=94317" title="Miasta we Francji">
Miasta we Francji

Według danych oficjalnych pochodzących z 2005 roku Francja posiadała 410 miast o ludności stałej przekraczającej 20 tys. mieszkańców (liczba osób zameldowanych na stałe, bez aglomeracji). Stolica kraju Paryż jako jedyne miasto liczyło ponad milion mieszkańców; jedno miasto z ludnością 500÷999 tys.; 7 miast z ludnością 100÷500 tys.; 11 miast z ludnością 50÷100 tys., 22 miasta z ludnością 25÷50 tys. oraz reszta miast poniżej 25 tys. mieszkańców. Dla porównania w 1935 takich miast istniało 404 (w tym 17 miast powyżej 100 000 mieszkańców i 3 miasta powyżej 500 000 mieszkańców).
Największe miasta we Francji (powyżej 200 tys.).
Największe miasta we Francji według liczby mieszkańców (stan na 01.01.2017 r.):

</doc>
<doc id="94319" url="https://pl.wikipedia.org/wiki?curid=94319" title="Janina Pudełek">
Janina Pudełek

Janina Pudełek (ur. 14 września 1930 w Warszawie, zm. 27 października 2004 w Warszawie) – prof. dr habilitowany, historyk, popularyzator i krytyk baletu.
Studiowała na Wydziale Filologii Polskiej Uniwersytetu Warszawskiego, a także dramaturgię w Państwowej Wyższej Szkole Teatralnej w Warszawie. W latach 1952-1953 była sekretarzem redakcji "Pamiętnika Teatralnego". Przez ponad 30 lat prowadziła dział teatrów muzycznych w Muzeum Teatralnym. Była wieloletnim pedagogiem Akademii Muzycznej im. Fryderyka Chopina w Warszawie - od 1997 profesorem nadzwyczajnym na Wydziale Edukacji Muzycznej (w Katedrze Edukacji Muzycznej). Habilitowała się w 1984 na podstawie pracy o balecie warszawskim w latach 1867-1915. 
Autorka wielu prac poświęconych historii baletu, m.in.:
Pisała do amerykańskiego magazynu naukowego "Dance Cronicale", polskiego kwartalnika naukowego "Pamiętnik Teatralny" i magazynu baletowego "Taniec". Była recenzentką przedstawień baletowych w miesięczniku "Teatr" i autorką licznych artykułów w programach teatralnych. Od 1970 współpracowała - jako redaktor naukowy działu "Tancerze" - z "Encyklopedią Muzyczną PWM" (Państwowego Wydawnictwa Muzycznego), do której pisała hasła biograficzne ludzi baletu. Była także autorką haseł wybitnych artystów baletu dla "Polskiego słownika biograficznego" oraz polskich haseł w prestiżowej amerykańskiej "International Encyclopedia of Dance" pod redakcją Selmy Jeanne Cohen (New York, 1998). Współpracowała również z redakcją Taniec (magazyn). 
Opracowywała także libretta trzech bliskich jej zainteresowaniom naukowym, historycznych polskich tytułów baletowych do przedstawień w choreografii Witolda Grucy: "Pana Twardowskiego" (1973), "Wesela w Ojcowie" (1976) i "Figli szatana" (1988) - wszystkich w Teatrze Wielkim w Warszawie, a także do baletu "Hrabina" wg opery Stanisława Moniuszki w choreografii Henryka Konwińskiego w poznańskim Teatrze Wielkim (1981). 
W Muzeum Teatralnym poświęcała szczególną uwagę dokumentacji historii polskiego baletu, ale też opracowała m.in. katalog repertuaru teatrów warszawskich w latach 1821-1835, katalog osobowy polskich śpiewaków i dyrygentów w latach 1821-1839 oraz katalog repertuaru polskich teatrów muzycznych po II wojnie światowej. Organizowała wystawy poświęcone historii baletu oraz międzynarodowe seminaria naukowe. Została pochowana na cmentarzu Bródnowskim (kw. 34D-6-23).

</doc>
<doc id="94320" url="https://pl.wikipedia.org/wiki?curid=94320" title="Stefan Przanowski">
Stefan Przanowski

Stefan Przanowski (ur. 12 kwietnia 1874 w Słupcy, zm. 17 lutego 1938 w Krakowie) – polski inżynier-mechanik, przemysłowiec, działacz gospodarczy, minister aprowizacji, minister przemysłu i handlu.
Życiorys.
Syn Edwarda Przanowskiego (1845–1929), żołnierza Powstania Styczniowego, inżyniera powiatowego w Słupcy i Łęczycy, brat Władysława Przanowskiego (1880–1937), inżyniera i pedagoga, założyciela i dyrektora Państwowego Instytutu Robót Ręcznych w Warszawie, brat Jana Przanowskiego (1873–1941), adwokata, posła na Sejm RP w latach 1930–1935.
Absolwent Gimnazjum Realnego w Łowiczu i Politechniki w Karlsruhe. Po pobycie w Niemczech przeniósł się do Warszawy, gdzie zarządzał kilkoma przedsiębiorstwami (m.in. „Biura technicznego Breitkopf i Przanowski, d. Leon Jantzen”).
W czasie I wojny był członkiem Komitetu Obywatelskiego Miasta stołecznego Warszawy i Zarządu Miasta Warszawy, kierował Sekcją Żywnościową. Zaangażował się także w działalność polityczną w ramach Międzypartyjnego Koła Politycznego. Należał do Polskiej Partii Postępowej. 7 grudnia 1917 wszedł do rządu Jana Kucharzewskiego jako minister aprowizacji. Ustąpił ze stanowiska wraz z całym gabinetem, w proteście przeciw pokojowi brzeskiemu.
W latach 1920–1921 w rządzie Wincentego Witosa objął ministerstwo przemysłu i handlu. Jako zwolennik wolnego rynku zlikwidował działające wcześniej urzędy etatystyczne: węglowy, naftowy, zbożowy. Nazywany był "papieżem polskiego liberalizmu".
W 1921 dla uczczenia zasług inż. Stefana Przanowskiego – ówczesnego ministra przemysłu i handlu w Kopalni Soli w Wieliczce jednej z grot solnych nadano nazwę – "komora Przanowski".
W czerwcu 1922 w czasie przesilenia rządowego desygnowany na premiera, gabinetu nie stworzył, gdyż nie uzyskał poparcia Naczelnika Państwa – Józefa Piłsudskiego. W 1922 kandydował do Sejmu RP z listy Centrum Mieszczańskiego, nie uzyskał jednak mandatu (wobec słabego wyniku całej listy); Przanowski wycofał się z polityki i pozostał przy działalności gospodarczej.
Przez wiele lat (1918–1930) był dyrektorem naczelnym, a następnie – od 1934 do śmierci w 1938 – prezesem Rady Nadzorczej Towarzystwa Akcyjnego Fabryk Metalowych „Norblin, Bracia Buch i T.Werner” w Warszawie.
Zaliczano Przanowskiego do najbardziej wpływowych przemysłowców i działaczy gospodarczych; zachował niezależność od kapitału obcego; był członkiem rad nadzorczych wielu spółek przemysłowych i banków:
Był członkiem Prezydium Rady Centralnego Związku Polskiego Przemysłu, Górnictwa, Handlu i Finansów „Lewiatan”, wiceprezesem Izby Przemysłowo-Handlowej w Warszawie, wiceprezesem i członkiem Rady Polskiego Związku Przemysłowców Metalowych.
Wraz z Kołem Karlsruheńczyków przy Stowarzyszeniu Techników należał od 1924 do Polskiej Korporacji Akademickiej ZAG „Wisła”.
Mieszkał w Warszawie przy Alejach Ujazdowskich 36 (Kamienica pod Gigantami); w 1924 nabył majątek ziemski (ponad 600 ha), wraz z pałacem, w Nowej Wsi koło Starogardu Gdańskiego na Pomorzu.
W małżeństwie z Zofią z Grabowskich miał syna Wojciecha (1922–1962), żołnierza Powstania Warszawskiego, inżyniera-mechanika i córkę Izabelę Wasiak – polonistkę, nauczycielkę, wydawcę drugiego obiegu.
Pochowany na cmentarzu Powązkowskim (kwatera 170-6-25); nagrobek ozdobiony płaskorzeźbą „Smutek” – autorstwa Leona Szatzsznajdera.
W 2022 roku z inicjatywy Premiera RP Mateusza Morawieckiego grób ministra Przanowskiego o został odnowiony. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.

</doc>
<doc id="94322" url="https://pl.wikipedia.org/wiki?curid=94322" title="Prototyp">
Prototyp

Prototyp – pierwotne, najwcześniejsze urządzenie, obwód lub program komputerowy zaprojektowany i zbudowany w celu zademonstrowania zdolności do budowy urządzenia docelowego. Podczas budowy prototypu inżynierowie wprowadzają pierwszy raz w życie swoje nowe pomysły. Jeżeli uda się zbudować działający prototyp, można przystąpić do budowy finalnego urządzenia. Często podczas projektowania niektóre rzeczywiste zjawiska związane z konstrukcją zostają pominięte. Prototyp pozwala na odkrycie ich nieznanego wpływu i wprowadzenie korekt. Jeżeli pierwszy prototyp nie jest udany, to buduje się kolejne, aż do uzyskania urządzenia spełniającego założenia. Prototyp może fizycznie bardzo różnić się od ostatecznego urządzenia, jeżeli chcemy sprawdzić tylko pewną jego cechę. Ujawnione w trakcie testów stoczniowych i służby wady konstrukcyjne okrętu prototypowego, są sukcesywnie poprawiane w kolejnych jednostkach danego typu.
Prototyp (odwzorowanie).
Prototyp – ścisłe odwzorowanie zaprojektowanego wyrobu zgodnie z dokumentacją. Służy jako wzorzec doświadczalny, odtwarzający pełny zakres funkcjonalny wyrobu w celu weryfikacji poprawności opracowań teoretycznych dla danej konstrukcji. Jest charakterystyczny dla produkcji seryjnej i masowej. Badania prototypu i jego elementów składowych przeprowadza się w warunkach maksymalnie zbliżonych do warunków produkcyjnych i eksploatacyjnych. Prototypy wirtualne tworzone dzięki programom komputerowym umożliwiają wprowadzenie zmian i poprawek bez konieczności budowy kolejnego prototypu.
Prototypowanie.
Prototypowanie – proces budowy prototypu. Często jest bardzo kosztowny, ponieważ urządzenie wykonywane jest w skali jednostkowej. Budowa prototypów wymaga wyszkolonej kadry i odpowiednich uniwersalnych maszyn produkcyjnych. Koszty budowy prototypów stanowią sporą część nakładów badawczych koniecznych do zaprojektowania nowego urządzenia. Z tego względu nowym trendem jest zastępowanie kolejnych wersji prototypów, technikami symulacji komputerowej. Jeżeli uda się zbudować wierny rzeczywistości model matematyczny, to obserwacja jego zachowania może pomóc inżynierom w odkryciu ukrytych wad ich projektu. Dużą pomocą jest też grafika komputerowa. Możliwość obserwacji projektowanego urządzenia w rzeczywistości wirtualnej pozwala inżynierom na dostrzeżenie błędów.
Wdrożenie do produkcji.
Jeżeli prototyp spełnia wszystkie wymagania klienta, to rozpoczyna się jego wdrożenie do produkcji. Aby wytworzyć tysiące egzemplarzy dowolnego urządzenia, koniecznie jest rozłożenie jego procesu produkcji na szereg etapów. Na tym etapie projektowany jest sam proces produkcji. Często konieczne jest stworzenie specjalnych maszyn przeznaczonych do wykonywania tylko wdrażanego urządzenia. Niektóre elementy prototypu muszą być dostosowane do wymogów technologicznych, związanych z wytwarzaniem produktu na masową skalę.
Metody wytwarzania prototypów.
W ogólnym ujęciu preferowaną metodą wytwarzania prototypu powinna być ta sama metoda, którą zostanie wykonany w późniejszym czasie docelowy wyrób. Nie zawsze jednak jest to możliwe. Jeśli projektant chce wykonać prototyp wyrobu, który będzie tworzony metodą wtrysku do stalowej formy musi posiłkować się innymi sposobami wytwarzania. W takiej sytuacji projektant może wykonać prototyp metodą druku 3D lub frezowania CNC. Należy w takim przypadku przed wyborem technologii wykonania prototypu porównać właściwości mechaniczne materiałów z których wykonanie prototypu jest możliwe. Jeśli projektant zdecyduje się na wykonanie prototypu metodą frezowania CNC musi on pamiętać, że otrzymany detal nie będzie posiadał skurczu materiałowego, który wystąpi podczas masowej produkcji metodą wtrysku. Rozwiązaniem tego problemu jest przeskalowanie komputerowego modelu 3D o wartość skurczu który wystąpi w metodzie wtrysku.
Cena wykonania prototypu.
Prototyp ze swojego założenia jest wyrobem jednostkowym dlatego jego cena zawsze będzie wyższa od identycznego wyrobu tworzonego seryjnie. Główną przyczyną wyższej ceny prototypu jest fakt, że wymaga on przygotowania całego procesu jego wytworzenia tak samo jak ma to miejsce przy produkcji seryjnej. Operator musi przygotować oprzyrządowanie stanowiska. Programista tworzy kod pod obrabiarkę CNC. W efekcie czas potrzebny na przygotowania podobny jest z czasem przygotowania produkcji seryjnej. Dodatkowym czynnikiem jest czas wykonania. Prototyp tworzony jest na etapie projektowania nowego wyrobu i projektant nie ma możliwości zlecenia jego wykonania z długim terminem realizacji, a to zdecydowanie podwyższa koszt wykonania.

</doc>
<doc id="94324" url="https://pl.wikipedia.org/wiki?curid=94324" title="Sól uwodniona">
Sól uwodniona



</doc>
<doc id="94325" url="https://pl.wikipedia.org/wiki?curid=94325" title="Bliźnięta">
Bliźnięta



</doc>
<doc id="94326" url="https://pl.wikipedia.org/wiki?curid=94326" title="Wodzian">
Wodzian



</doc>
<doc id="94332" url="https://pl.wikipedia.org/wiki?curid=94332" title="Jan Kanty Steczkowski">
Jan Kanty Steczkowski

Jan Kanty Steczkowski (ur. 16 października 1862 w Dąbrowie Tarnowskiej, zm. 3 września 1929 w Krakowie) – polski ekonomista, prawnik, polityk, bankowiec, premier Królestwa Polskiego (1918), minister skarbu Królestwa (1917–1918) i II Rzeczypospolitej (1920–1921).
Życiorys.
Syn Konstantego, radcy cesarskiego, inspektora szkół ludowych i Marianny z Olszewskich. Od 1873 uczył się w Gimnazjum Wyższym w Rzeszowie, gdzie zdał maturę 22 czerwca 1880, następnie wstąpił na Wydział Prawa Uniwersytetu Jagiellońskiego, od 1882/83 studia kontynuował na Wydziale Prawa Uniwersytetu Wiedeńskiego, 31 lipca 1884 uzyskał tam absolutorium. Następnie od 1 listopada 1884 do 1 kwietnia 1886 odbywał praktykę przy Sądzie Obwodowym w Rzeszowie. 6 grudnia 1886 uzyskał stopień doktora praw na Uniwersytecie Jagiellońskim.
Odbywał następnie praktykę adwokacką w Rzeszowie, po zdaniu egzaminu adwokackiego (9 grudnia 1891) i złożeniu przysięgi adwokackiej (5 stycznia 1892) został wpisany na listę adwokatów we Lwowie. Właściciel majątków ziemskich w Kopaczyńcach w powiecie horodeńskim i Korzeniowie.
W latach 1894–1907 był członkiem Zarządu Głównego Towarzystwa Kółek Rolniczych we Lwowie, w latach 1898–1899 był jego sekretarzem, w 1901 i w latach 1903–5 wiceprezesem. Członek i działacz Galicyjskiego Towarzystwa Gospodarskiego, członek jego Komitetu (15 czerwca 1902 – 18 czerwca 1903). Od 19 marca 1899 do 1906 dyrektor Galicyjskiej Kasy Oszczędności we Lwowie.
W 1906 wchodził przez pewien czas w skład rady miejskiej Lwowa. Od 4 stycznia 1906 dyrektor lwowskiej filii Uprzywilejowanego Austriackiego Zakładu Kredytowego dla Handlu i Przemysłu. Zasiadał równolegle w radzie nadzorczej Banku Melioracyjnego we Lwowie, był jej delegatem do dyrekcji banku, w latach 1912–1913 członkiem komitetu ściślejszej rady nadzorczej. W latach 1906–1907 należał do Centralnego Związku Galicyjskiego Przemysłu Fabrycznego we Lwowie, 1906–1911 członek rady nadzorczej Towarzystwa Akcyjnego dla Przemysłu Naftowego W 1908 wszedł do rady nadzorczej Banku Galicyjskiego dla Przemysłu i Handlu w Krakowie. W latach 1912–1913 prezes Galicyjskiego Towarzystwa Magazynowego dla Przemysłu Naftowego we Lwowie i członek rady nadzorczej Towarzystwa Akcyjnego dla Przemysłu Naftowego w Borysławiu.
W latach 1913–1920 dyrektor Banku Krajowego we Lwowie, członek sekcji handlowej Izby Przemysłowo-Handlowej, członek rady nadzorczej Galicyjskiego Banku Przemysłowego, Galicyjskiej Spółki Zbytu Bydła i Trzody Chlewnej oraz wiceprezes spółki "Ovum", zajmującej się sprzedażą jaj i drobiu. Od 1914 drugi wiceprezes Giełdy Zbożowej i Towarowej we Lwowie, członek rady nadzorczej, następnie od 1915 prezes Krajowej Centralnej Kasy dla Spółek Rolniczych we Lwowie. W 1901 roku wszedł w skład zarządu nowo powstałego, we Lwowie, Towarzystwa dla Popierania Nauki Polskiej.
Po wybuchu I wojny światowej, w 1915 roku wszedł w skład Komitetu Generalnego Pomocy Ofiarom Wojny w Polsce. Jako dyrektor Banku Krajowego uczestniczył w powołaniu w Warszawie Banku Ziemiańskiego i Banku Emisyjnego. Po utworzeniu 6 grudnia 1916 Tymczasowej Rady Stanu nieformalny doradca Rady w kwestiach organizacji skarbowości. Z inicjatywy Wydziału Krajowego 31 stycznia 1917 sfinalizował wykupienie Zagłębia Krakowskiego z rąk prywatnych na rzecz państwa. 19 maja 1917 powołany na dziedzicznego członka austriackiej Izby Panów.
Był ministrem skarbu w rządzie Jana Kucharzewskiego. Podzielił ministerstwo na pięć sekcji: kancelarię resortu, Państwową Kasę Centralną, Wydział Rachuby, Urząd Obrachunkowy i Urząd Rozrachunku Państwowego i Strat Wojennych. Ministerstwo w tej strukturze funkcjonowało do października 1920. Następnie premier rządu powołanego 4 kwietnia 1918 roku przez Radę Regencyjną i odwołanego 23 października tego roku. Rząd Steczkowskiego zorganizował podstawy aparatu skarbowego państwa i przygotował projekty ustawodawcze systemu finansowego, wzmocnił Polską Siłę Zbrojną ("Polnische Wehrmacht"), starał się tworzyć szkolnictwo i administrację samorządową, obiecywał wprowadzenie ustaw socjalnych, parcelację majątków państwowych i kredytowanie odbudowy ze zniszczeń wojennych.
29 kwietnia 1918 wystosował tajną notę do Państw Centralnych o konieczności budowy państwa w granicach Królestwa Polskiego. W nocie godził się na granicę z Ukraińską Republiką Ludową "odpowiadającą strategicznym koniecznościom", na utratę czterech północnych powiatów guberni suwalskiej w zamian za rekompensatę na wschód od linii rzek Narew–Biebrza, deklarował zawarcie przymierza wojskowego i traktatu handlowego z Państwami Centralnymi, zapewniającego wolną żeglugę na Wiśle i dostęp w ten sposób Polski do morza. Tajna nota Steczkowskiego została opublikowana 25 sierpnia 1918 przez "Berliner Tageblatt". Ujawnienie treści noty wywołało falę krytyki i oburzenia w społeczeństwie polskim, w konsekwencji 5 września 1918 był zmuszony podać się do dymisji z funkcji premiera. Do powołania 23 października 1918 rządu Józefa Świeżyńskiego kierował nadal resortem skarbu.
W czasie wojny polsko-bolszewickiej uczestniczył w rokowaniach pokojowych w Rydze w 1920/21 roku, zakończonych traktatem ryskim, kończącym wojnę.
W pierwszym rządzie Wincentego Witosa (od 26 listopada 1920 roku do 18 września 1921 roku) po dymisji ministrów Władysława Grabskiego i Wiesława Chrzanowskiego, Steczkowski objął w dniu 26 listopada 1920 roku tekę ministra skarbu (obok Stefana Przanowskiego – ministra przemysłu i handlu). Urząd ministra sprawował do 13 września 1921 roku.
Był dyrektorem Polskiej Krajowej Kasy Pożyczkowej – jedynej w odrodzonej Polsce instytucji emisyjnej (do czasu powstania Banku Polskiego), w latach 1922–1927 prezesem Polskiego Banku Krajowego i Banku Gospodarstwa Krajowego, zaś w latach 1926–1927 również prezesem The British and Polish Trade Bank w Gdańsku.
Członek Stronnictwa Prawicy Narodowej, reprezentował konserwatywne poglądy polityczne.
Zmarł 3 października 1862 roku w Krakowie. W październiku 1930 roku jego prochy zostały przeniesione do miejscowości Nagoszyn, gdzie odbył się jego drugi pogrzeb, na którym mszę św. sprawował proboszcz tutejszej parafii, ks. Leon Pyzikiewicz. Po mszy jego prochy złożono w rodzinnym grobowcu, położonym na dziedzińcu kościoła w Nagoszynie.
Został patronem Fundacji powołanej przez Bank Gospodarstwa Krajowego.

</doc>
<doc id="94333" url="https://pl.wikipedia.org/wiki?curid=94333" title="Miasta w Szwecji">
Miasta w Szwecji

Według kryteriów statystycznych w Szwecji wyróżnia się podział na tätorty i småorty. Podział wraz z wyznaczeniem granic miejscowości oraz wyliczeniem liczby ich ludności jest przeprowadzany co 5 lat przez "Statistiska centralbyrå" (SCB) według obowiązującej definicji. Określenie „miasto” było oficjalnie stosowane do 1 stycznia 1971, kiedy wprowadzono w Szwecji reformę administracyjną. Zniesiono wówczas dotychczasowy podział na gminy wiejskie ("landskommuner"), miejskie ("stadskommuner") i köping ("köpingskommuner"). W ich miejsce wprowadzono jednolity typ gminy. Tym samym posiadanie historycznego statusu miasta (gminy miejskiej) straciło administracyjne i prawne znaczenie.
Największe miejscowości ("tätort") Szwecji.
Według danych "Statistiska centralbyrå" (SCB), pochodzących z 2015 roku, Szwecja miała 124 miejscowości ("tätorty") o ludności przekraczającej 10 tys. mieszkańców. Stolica kraju Sztokholm jako jedyne miasto liczyło ponad milion mieszkańców; drugie miasto, Göteborg, miało ponad 500 tys. mieszkańców; 7 miast z ludnością 100÷500 tys.; 12 miast z ludnością 50÷100 tys., 40 miast z ludnością 20÷50 tys. Dla porównania, w 1950 w Szwecji istniały 3 miasta z ludnością powyżej 100 tys., 7 miast z ludnością 50÷100 tys., 18 miast z ludnością 20÷50 tys. i 37 miast z ludnością 10÷20 tys.
Największe miejscowości w Szwecji według liczebności mieszkańców (stan na 31.12.2010):
Miejscowości o historycznym statusie miasta.
Poniższa tabela zawiera spis szwedzkich miejscowości, które w latach 1863–1970 posiadały status gminy miejskiej ("stadskommun"). Maksymalna liczba miejscowości o statusie miasta istniejących równocześnie wynosiła 133 (w latach 1951–1967). W 1971, w wyniku reformy administracyjnej i wprowadzeniu jedolitego typu gminy, posiadanie historycznego statusu miasta straciło prawno-administracyjne znaczenie.
Lista uwzględnia również miejscowości, które utraciły prawa miejskie jeszcze przed 1862.
"Źródła: Zestawienie sporządzone w oparciu o Sveriges National Atlas oraz szwedzkojęzyczną Wikipedię."

</doc>
<doc id="94335" url="https://pl.wikipedia.org/wiki?curid=94335" title="Francois Mauriac">
Francois Mauriac



</doc>
<doc id="94338" url="https://pl.wikipedia.org/wiki?curid=94338" title="Barbara Schett">
Barbara Schett

Barbara Schett (ur. 10 marca 1976 w Innsbrucku) – austriacka tenisistka, zwyciężczyni trzech turniejów WTA w grze pojedynczej i dziesięciu w grze podwójnej.
Kariera tenisowa.
Praworęczna, z bekhendem oburęcznym; w gronie tenisistek zawodowych od 1992. Od 1994 klasyfikowana w pierwszej setce rankingu światowego, od 1996 w pierwszej pięćdziesiątce, sezon 1999 zakończyła na 8. miejscu; zajmowała 7. lokatę rankingu WTA we wrześniu 1999. Była także nr 8 na świecie w deblu (styczeń 2001).
W 1999 wystąpiła w ćwierćfinale US Open; w pozostałych turniejach wielkoszlemowych docierała do IV rundy (1/8 finału) – cztery razy w Australian Open, dwa razy we French Open i raz na Wimbledonie (także raz, nie licząc wyniku z 1999, na US Open). W 1999 wystąpiła w turnieju WTA Finals (odpadła w drugiej rundzie).
Wygrała 3 turnieje cyklu WTA Tour w grze pojedynczej – 1996 Palermo, 1997 Maria Lankowitz, 2000 Klagenfurt; również 3-krotnie przegrywała finały turniejowe – 1998 Palermo i Boston, 1999 Moskwa. Zwyciężyła w 10 turniejach deblowych – 1996 Palermo (w parze z Husárovą), 1997 Palermo (z Fariną Elią), 1998 Hamburg (ze Schnyder), 1999 Auckland (z Fariną Elią), 2001 Sydney (z Kurnikową), 2002 Hamburg (z Hingis), 2003 Paryż (hala, ze Schnyder), 2004 Paryż (hala, ze Schnyder), Budapeszt (z Mandulą), Sztokholm (z Molik). Przegrywała 9-krotnie w finałach imprez deblowych, m.in. w Filderstadt w 2000, grając w parze z Sánchez Vicario.
W 2001 przegrała finał wielkoszlemowego Australian Open w mikście, jej partnerem był Australijczyk Joshua Eagle. W parze ze Schnyder dotarła do półfinału debla na US Open 2004.
W latach 1993–2004 (z przerwą w 2003) reprezentowała Austrię w Fed Cup; startowała także na igrzyskach olimpijskich w Sydney (2000).
Wśród zawodniczek, które pokonała, były m.in. Venus Williams (I runda French Open 2001), Nathalie Tauziat, Arantxa Sanchez-Vicario, Amanda Coetzer, Amélie Mauresmo, Anke Huber.
Występem w Australian Open w styczniu 2005 zakończyła karierę sportową (przegrała w II rundzie ze Słowaczką Hantuchovą).
Inne informacje.
Jest żoną Joshuy Eagle. 28 kwietnia 2009 urodziła syna, Noaha.
Występuje jako komentator i ekspert tenisa w kanałach Eurosportu; wspólnie z Matsem Wilanderem prowadzi tam program "Gem, Schett, Mats".

</doc>
<doc id="94340" url="https://pl.wikipedia.org/wiki?curid=94340" title="Emanuel Sandhu">
Emanuel Sandhu

Emanuel Sandhu (ur. 18 listopada 1980 w Toronto) – kanadyjski łyżwiarz figurowy, startujący w konkurencji solistów. Uczestnik igrzysk olimpijskich (2002, 2006), wicemistrz czterech kontynentów (2004), zwycięzca finału Grand Prix (2003) oraz 3-krotny mistrz Kanady (2001, 2003, 2004).

</doc>
<doc id="94342" url="https://pl.wikipedia.org/wiki?curid=94342" title="François Mauriac">
François Mauriac

François Mauriac (ur. 11 października 1885 w Bordeaux, zm. 1 września 1970 w Paryżu) – francuski pisarz zaliczany do największych pisarzy katolickich XX wieku, laureat literackiej Nagrody Nobla (1952).
Życiorys.
Studiował literaturę na uniwersytecie w Bordeaux, uzyskując dyplom w 1905 r., po czym przeniósł się do Paryża, aby studiować w "École des Chartes". Pozostał w niej tylko przez kilka miesięcy, zajmując się już niemal wyłącznie pisarstwem.
Debiutował w 1909 r. jako poeta, "Les Mains jointes", przyciągając uwagę krytyki literackiej.
W czasie I wojny przerwał pisanie, służąc na Bałkanach w szpitalu Czerwonego Krzyża. W 1922 r. opublikował "Le Baiser aux lepreux" (Pocałunek trędowatemu), który przyniósł mu szerokie uznanie.
Potem zasłynął jako autor prozy psychologicznej. Pisał o konfliktach między ludzką namiętnością a etyką i wiarą, m.in. w powieściach "Pustynia miłości" (1925), "Kłębowisko żmij" (1932), "Faryzeuszka" (1941) i "Jagnię" (1954). W czasie II wojny światowej publikował teksty antyfaszystowskie we francuskim podziemiu – "Le cahier noir", pod pseudonimem Forez. Napisał wiele zbiorów szkiców i esejów (m.in. "Bóg i złoty cielec", 1929; biografia "De Gaulle" 1964) oraz dziennik "Pamiętnik życia wewnętrznego" (1959). W 1933 r. został członkiem Akademii Francuskiej. W 1952 r. otrzymał literacką Nagrodę Nobla, a w 1958 Wielki Krzyż Legii Honorowej.
Mauriac był też znanym dziennikarzem, publikującym przez wiele lat w prawicowym dzienniku francuskim „Le Figaro”. W latach 50. sprzeciwiał się wojnie w Algierii, potępiając używanie tortur przez armię francuską.
Dzieła zebrane Mauriaca ukazały się w 12 tomach, w latach 1950–1956. Mauriac zachęcił też Eliego Wiesela do opisania swoich doświadczeń jako Żyda w czasach Holokaustu.
Pisarz został pochowany na "Cimetière de Vémars" w departamencie Val-d’Oise.
Poezja.
W zbiorze poezji "Poeci nobliści" (1994): "Życie i śmierć poety" (przeł. Jadwiga Dackiewicz, Andrzej Piotrowski).

</doc>
<doc id="94343" url="https://pl.wikipedia.org/wiki?curid=94343" title="Ciąża bliźniacza">
Ciąża bliźniacza

Ciąża bliźniacza, bliźnięta, dwojaczki – rodzaj ciąży wielopłodowej, w której w macicy rozwijają się jednocześnie dwa płody. U człowieka ciąża bliźniacza w przybliżeniu przypada raz na 80 porodów co stanowi około 1,25% wszystkich ciąż i około 2,5% urodzeń.
Bliźnięta jednojajowe.
Bliźnięta jednojajowe (bliźnięta monozygotyczne, tzw. naturalne klony) przychodzą na świat w wyniku podziału jednej komórki jajowej zapłodnionej przez jeden plemnik. Bliźnięta jednojajowe są zawsze tej samej płci, mają identyczny materiał genetyczny, w związku z tym wyglądają tak samo, mają w okresie rozwoju zarodkowego najczęściej wspólne łożysko. Nie jest znana przyczyna podziału zygoty. Wiadomo tylko, że za narodziny bliźniąt jednojajowych odpowiedzialna (pod względem genetycznym) jest matka dzieci. Bliźnięta jednojajowe rodzą się na całym świecie statystycznie raz na 250-300 urodzeń (co stanowi około 0,3–0,4% wszystkich ciąż, to jest około 0,75% urodzeń).
W zależności od dnia, w którym dokonał się podział zygoty, wyróżnia się typy ciąży bliźniaczej jednojajowej:
Śmiertelność przy danym typie ciąży bliźniaczej jednojajowej:
Badania nad bliźniętami jednojajowymi dowodzą, że mimo identycznych genów i podobnego wyglądu, posiadają często bardzo różne osobowości i cechy psychiczne, w dużym stopniu jednak to zależy od otoczenia, w którym są chowane. Bliźnięta wychowywane w różnych rodzinach mogą mieć zupełnie inne upodobania i cechy psychiczne, wychowywane podobnie przez rodziców mogą mieć zbliżone charaktery.
Zdarzają się też czworaczki jednojajowe – wówczas, gdy nastąpi ponowny podział zygot bliźniaczych.
Bliźnięta dwujajowe.
Bliźnięta dwujajowe lub dizygotyczne to dzieci urodzone z ciąży bliźniaczej heterozygotycznej.
Przychodzą na świat w wyniku zapłodnienia dwóch komórek jajowych, jednocześnie wyprodukowanych przez jajniki. Mają osobne worki owodniowe oraz łożyska (kosmówki). Ponieważ ich materiał genetyczny jest różny, mogą mieć różną płeć, a ich podobieństwo jest takie samo, jak zwykłego rodzeństwa. Znane są też przypadki, że takie bliźnięta miały różnych ojców. Do tej pory potwierdzono siedem takich przypadków na świecie, w tym jeden w Polsce.
Bliźnięta syjamskie.
Bliźnięta syjamskie, inaczej bliźnięta zrośnięte to wada patologicznego połączenia między częściami ciała, które należą do bliźniąt jednojajowych. Podział komórki jajowej jest zbyt późny i niecałkowity, dochodzi do niego dopiero 14 dni po zapłodnieniu komórki. Im później nastąpi podział, tym więcej organów wspólnych będą miały bliźnięta. Częstość wady szacuje się od 1:50 000 do 1:100 000 urodzeń, nie uwzględniając poronień. Zdecydowana większość bliźniąt nierozdzielonych rodzi się martwa lub umiera tuż po urodzeniu. Bliźnięta syjamskie są zawsze tej samej płci, ponieważ są to nierozdzielone bliźnięta jednojajowe. Rodzące się bliźnięta są zrośnięte różnymi częściami ciała. Rozdzielenie bliźniąt syjamskich jest zazwyczaj skomplikowanym zabiegiem chirurgicznym, którego trudność wzrasta, gdy wspólne są ważne organy, np. serce lub rdzeń kręgowy. Bardzo często zdarza się, że podczas operacji umiera jedno z bliźniąt.

</doc>
<doc id="94345" url="https://pl.wikipedia.org/wiki?curid=94345" title="Linnaeus">
Linnaeus



</doc>
<doc id="94348" url="https://pl.wikipedia.org/wiki?curid=94348" title="Jan Żarnowski">
Jan Żarnowski

Jan Nepomucen Żarnowski (ur. 14 maja 1852 lub 1862 na Wołyniu, zm. 12 lipca 1926 w Warszawie) – działacz państwowy, prezes Najwyższej Izby Kontroli.
Życiorys.
Szkołę średnią ukończył w Mińsku Litewskim a prawo na Uniwersytecie w Petersburgu. Od października 1878 pracował w rosyjskiej Kontroli Państwowej, doszedł w 1903 do stanowiska Generalnego Kontrolera (urząd równoznaczny z dyrektorem departamentu) Departamentu Sprawozdawczości Kolejowej. Był także tajnym radcą (1908) i członkiem Rady Kontroli Państwowej. 
Po wybuchu I wojny światowej działał w ramach Polskiego Towarzystwa Pomocy Ofiarom Wojny. W 1917 został powołany do Komisji Likwidacyjnej dla Spraw Królestwa Polskiego przy rządzie tymczasowym Kiereńskiego, pracował w Wydziale VII (ds. finansowych i kontroli państwa) i Wydziale XII (ds. dróg i komunikacji). W kwietniu 1918 podjął pracę w przedstawicielstwie Rady Regencyjnej w Rosji, kierował ekspozyturą przedstawicielstwa w Piotrogrodzie, a od 20 października 1918 całym przedstawicielstwem jako p.o. szefa ("chargé d’affaires ad interim"). W pierwszym kwartale 1919 więziony przez władze radzieckie na Łubiance w Moskwie.
Powrócił do Polski na początku 1920. Był prezesem Komisji Oszczędnościowej Ministerstwa Skarbu oraz członkiem tzw. Komisji Trzech przy Prezydium Rady Ministrów (także zajmującej się sprawami oszczędności budżetowych). 4 lipca 1921 został powołany na stanowisko prezesa Najwyższej Izby Kontroli, wakujące po śmierci Józefa Higersbergera. Był pierwszym prezesem pracującym pod przepisami nowej ustawy o NIK z 1921. Powołał do życia m.in. nowe delegatury Izby.
Zmarł, podobnie jak poprzednik, w trakcie pełnienia funkcji. Zastąpił go na stanowisku prezesa NIK prof. Stanisław Wróblewski.

</doc>
<doc id="94350" url="https://pl.wikipedia.org/wiki?curid=94350" title="Pierwszy rząd Wincentego Witosa">
Pierwszy rząd Wincentego Witosa

Rząd Obrony Narodowej (RON, pierwszy rząd Wincentego Witosa) – gabinet koalicyjny, sformowany w okresie inwazji bolszewickiej pod kierownictwem premiera Wincentego Witosa. Utworzony 24 lipca 1920 przez Naczelnika Państwa Józefa Piłsudskiego po ustąpieniu rządu Władysława Grabskiego. Rząd podał się do dymisji 13 września 1921.
Geneza.
Warunki w jakich przezwyciężono kryzys gabinetowy w czerwcu 1920 r., powołując do życia rząd Władysława Grabskiego wskazywał, że nowe przesilenie rządowe było kwestią czasu. Oczekiwano sformowania rządu o skrystalizowanym obliczu politycznym, posiadającym wyrazisty program polityczny. Pozaparlamentarny gabinet Grabskiego takiego nie posiadał. Świadomość tego posiadali zarówno premier i jego ministrowie, jak i ugrupowania wchodzące w skład Sejmu Ustawodawczego. Już podczas spotkania nowego premiera z marszałkiem Trąmpczyńskim 28 czerwca 1920 r. pojawiła się koncepcja koalicyjnego rządu obrony państwa o szerokiej bazie politycznej, ale ugrupowania centroprawicowe tworzące nowy rząd odrzuciły ten projekt. Próbę stworzenia nowego rządu podjęły ugrupowania lewicowe już 1 lipca, ale powodzenie projektu uzależnione było od poparcia Klubu Pracy Konstytucyjnej. Posiedzenie klubu odbyło się jeszcze tego samego dnia. Po spotkaniu z marszałkiem Sejmu przedstawiciele tego klubu rozpoczęli konsultacje z politykami prawicy, w tym z premierem Grabskim. Rozmowy prowadzono także z naczelnikiem państwa Piłsudskim, który uznał powołanie rządu koalicyjnego, mającego poparcie wszystkich partii od lewej do prawej strony Sejmu, za żywotne dla interesów państwa. Sprawa utworzenia rządu koalicyjnego była omawiana także na posiedzeniu Rady Obrony Państwa 5 lipca. Jednakże wobec braku chęci do kompromisu między partiami lewicowymi i prawicowymi oraz wobec wzrastającego zagrożenia inwazją bolszewicką rozmowy o konstruowaniu nowego rządu odłożono. Powołania szerokiego rządu koalicyjnego w Polsce oczekiwali także alianci zachodni. Do kwestii tej powrócono ponownie na posiedzeniu ROP 19 lipca. Wniosek w tej sprawie zgłosił poseł Aleksander Henryk de Rosset. Został poparty przez Piłsudskiego, który podjął się mediacji ze wszystkimi partiami politycznymi. Zakładano, że nowy rząd będzie prowadził pertraktacje rozejmowe i pokojowe z rządem bolszewickim Rosji i wobec tego najważniejsze teki powinny znaleźć się w ręku polityków centrowych i lewicowych. Jednakże w związku z nieobecnością w Warszawie Wincentego Witosa, któremu zamierzano powierzyć stanowisko premiera, rozmowy zawieszono do 23 lipca. Po jego przyjeździe ustalono skład nowego rządu. Zaprzysiężenie nastąpiło 24 lipca w Belwederze.
Program polityczny.
Program Rządu Obrony Narodowej został zawarty, w wygłoszonej na forum Sejmu Ustawodawczego, 24 lipca 1920 r. deklaracji rządowej. Odrzucono hasła partykularyzmów partyjnych. Program obejmował trzy podstawowe zasady: obronę państwa, zakończenie wojny oraz zawarcie sprawiedliwego i trwałego pokoju. Ponadto rząd deklarował wcielenie w życie reform uchwalonych przez Sejm, ukrócenie nadużyć administracji oraz wymuszenie posłuchu dla prawa. Jednocześnie rząd wzywał społeczeństwo do koniecznych ofiar. Żądał karności, spokoju i posłuchu, jako gwarancji bezpieczeństwa i zwycięstwa. Mimo poparcia udzielonego w Sejmie nowy rząd był atakowany zarówno przez endecję, jak i przez ugrupowania skrajnie lewicowe, głównie Komunistyczną Partię Robotniczą Polski.
Działalność.
Najważniejszym zadaniem Rządu Obrony Narodowej było doprowadzenie do zawarcia rozejmu z Rosją sowiecką i rozpoczęcia rozmów pokojowych. Już w dwa dni po powołaniu 26 lipca rząd zapoznał się z notami rządu rosyjskiego w sprawie podjęcia rozmów rozejmowych. Ustalono wówczas, że zostaną podjęte w terminie zaproponowanym przez stronę rosyjską, tj. 30 lipca w Baranowiczach. Instrukcja rozejmowa była omawiana na posiedzeniu rządu 28 lipca. Tego samego dnia została zaakceptowana przez ROP. Z wynikami rozmów w Baranowiczach rząd zapoznał się 4 sierpnia. Strona rosyjska domagała się rozpoczęcia rozmów pokojowych w Mińsku. Odpowiedź rządu polskiego dotarła do Moskwy dopiero 7 sierpnia. Trzy dni później Rada Ministrów przyjęła instrukcję na rozmowy do Mińska. Jeszcze tego samego dnia została zaakceptowana przez ROP. Zmiana sytuacji wojennej spowodowała, że rozmowy rozejmowe i preliminaryjne zostały przeniesione do neutralnej Rygi. Rozejm podpisano 12 października 1920 r., który wszedł w życie sześć dni później. Traktat pokojowy podpisano 18 marca 1921 r. Oddalenie zagrożenia ze strony Rosji bolszewickiej spowodowało, że politycy powrócili do dawnych sporów w sprawach wewnętrznych. Komplikowały one działalność rządu, który miał do rozstrzygnięcia szereg zasadniczych kwestii granicznych i ustrojowych. Liczne dymisje z rządu, które rozpoczęły się nazajutrz po odrzuceniu oddziałów Armii Czerwonej spod Warszawy spowodowały, że w początkach 1921 r. rząd stracił charakter koalicyjnego, a stał się centrowym. Ostatecznie 13 września 1921 r. Witos podał rząd do dymisji.

</doc>
<doc id="94351" url="https://pl.wikipedia.org/wiki?curid=94351" title="Rząd Wincentego Witosa">
Rząd Wincentego Witosa



</doc>
<doc id="94352" url="https://pl.wikipedia.org/wiki?curid=94352" title="Klodia">
Klodia

Klodia ("Clodia Maior"; ur. ok. 95 p.n.e.) – siostra Publiusza Klodiusza, rzymskiego polityka, wraz z którym wyrzekła się patrycjuszowskiego pochodzenia. Wywodziła się z arystokratycznej rodziny rzymskiej.
Bardzo dobrze wykształcona m.in. w grece i filozofii oraz utalentowana w poezji. Była bohaterką licznych skandali, oskarżana o alkoholizm, hazard i kazirodztwo. Jako młoda dziewczyna poślubiła Kwintusa Cecyliusza Metellusa Celera (Quintus Caecilius Metellus Celer), którego śmierć w niewyjaśnionych okolicznościach w roku 59 p.n.e. była przyczyną posądzenia Klodii o jego otrucie. Miała liczne romanse m.in.z poetą Katullusem, w którego dorobku poetyckim pojawiła się jako "Lesbia". Jej kochankiem był także Marek Celiusz Rufus, którego oskarżyła w 56 p.n.e. o próbę otrucia. Podczas procesu obrońcą Celiusza został Cyceron, zachowała się jego mowa "Pro Caelio". Cyceron był politycznym przeciwnikiem brata Klodii, Klodiusza. Po procesie, w którym Celiusz został uniewinniony, Klodia prawdopodobnie opuściła Rzym. 

</doc>
<doc id="94355" url="https://pl.wikipedia.org/wiki?curid=94355" title="CETI (zespół muzyczny)">
CETI (zespół muzyczny)

CETI – polski zespół heavymetalowy, powstały w 1989 roku. 
Historia.
Zespół powstał 1989 roku z inicjatywy Grzegorza Kupczyka, wokalisty zespołu Turbo oraz Marii Wietrzykowskiej. Nazwa zespołu pochodzi od programu poszukiwań cywilizacji pozaziemskich NASA z 1971 roku CETI (ang. "Communication with Extraterestrial Inteligence"). Na pierwszej płycie, nagranej w składzie: Grzegorz Kupczyk (śpiew, gitara basowa), Marihuana (instrumenty klawiszowe), Andrzej Łysów (gitara), Jacek Jabłoński (perkusja), gościnnie wystąpił Czesław Niemen. W początkowych latach istnienia zespołu przyniósł m.in. stworzenie płyty do obrazu filmowego Andrzeja Szczygła – "Red Inter Show" oraz nagranie drugiego albumu "Lamiastrata" z nowym perkusistą Marcinem "Muckiem" Krystkiem i basistą Maciejem Przybylskim. Kolejną płytą był zapis koncertowy z RFN i Jarocina '92. W 1994 nagrana została kolejna studyjna płyta "Rasizm".
Kolejne lata działalności zespołu to kolejne nagrania studyjne i kolejne zmiany personalne w zespole. W zespole pojawili się Valdi Moder (gitara) i Marcin Sauter (gitara basowa) w 1995, zamienieni rok później na Przemysława "Burzę" Burzyńskiego (gitara) i Bartka Urbaniaka (gitara basowa). W 2003 ukazała się płyta "Shadow Of The Angel". Po jej nagraniu, w zespole Burzyńskiego zastąpił Bartek Sadura. W 2004 roku zespół odbył trasę koncertową jako gość specjalny zespołu Vader podczas Blitzkrieg II, a w 2007 roku ukazał się kolejny, siódmy album grupy pt. "(...)perfecto mundo(...)". W listopadzie tego samego roku zespół odbył trasę koncertową promującą wydawnictwo.
W 2008 roku zespół po raz pierwszy zagrał wspólnie z Orkiestrą Symfoniczną Filharmonii Kaliskiej pod batutą Adama Klocka. Premierowy występ miał miejsce w Kaliszu, kolejne odbywały się m.in. w Ostrowie Wielkopolskim i Warszawie, w ramach trasy promującej wydawnictwo "Akordy Słów czyli rock i metal symfonicznie".
1 marca 2011 roku we współpracy z Grzegorzem Kupczykiem oraz pozostałymi członkami zespołu powstało stowarzyszenie będące formalnym fanklubem pod nazwą "Lamiastrata" – Oficjalny Fanklub Grzegorza Kupczyka i zespołu CETI.
W grudniu 2018 roku Marcin "MUCEK" Krystek opuścił zespół ze względu na powracającą bardzo poważną kontuzję kręgosłupa grożącą paraliżem. Nowym perkusistą został Daniel Michał Abramowicz (TWISTER). W tym składzie zespół CETI rozpoczął pracę nad nowym albumem. W 2020 nowym perkusistą został Piotr Szpalik.

</doc>
<doc id="94356" url="https://pl.wikipedia.org/wiki?curid=94356" title="John Deutch">
John Deutch

John M. Deutch (ur. 27 sierpnia 1938) – amerykański urzędnik administracji i Dyrektor Centrali Wywiadu, z wykształcenia chemik.
Mianowany został na to stanowisko w maju 1995 roku, po to by (jak sam stwierdził) wyprowadzić agencję z szoku w jakim znalazła się po ujawnieniu, że jeden z najwyższych rangą jej urzędników, szef sekcji radzieckiej Aldrich Ames, był radzieckim „kretem”. Deutch to pierwszy od czasów Williama Caseya DCI będący członkiem gabinetu Prezydenta. Funkcję DCI objął po Jamesie Woolseyu, zmuszonym do dymisji za pobłażliwość wobec osób odpowiedzialnych za błędy popełnione w czasie wewnętrznego dochodzenia w sprawie Amesa. Deutch był także pierwszym naturalizowanym obywatelem Stanów Zjednoczonych mianowanym Dyrektorem Centrali Wywiadu.
Deutch urodził się w Brukseli, pochodził z belgijskiej rodziny żydowskiej, która w 1942 roku wyemigrowała do USA, gdzie jego ojciec, inżynier, rozpoczął pracę w urzędzie produkcji wojennej, jako specjalista w dziedzinie produkcji kauczuku syntetycznego. Deutch poszedł w ślady ojca, uzyskując dyplom inżynierii chemicznej w MIT (Massachusetts Institute of Technology) i jednocześnie stopień naukowy z historii w Amherst. Pracując już w Departamencie Obrony (Department of Defense – DoD) (1961-1965) obronił pracę doktorską z chemii fizycznej w MIT. Wykładał w Princeton, a potem wrócił do MIT, gdzie został w 1976 roku dziekanem wydziału chemii, nie zrywając wszakże kontaktów z Pentagonem (pracował dla Rand Corporation – ośrodka badań podstawowych Departamentu Obrony). Na drzwiach gabinetu Deutcha w MIT znalazła się dewiza: "W sprawach obrony jestem jastrzębiem, w sprawach społecznych liberałem, w sprawach wydziału oszalałym maniakiem".
Za prezydentury Cartera (1977-1981), był podsekretarzem w Departamencie Energii ("Department of Energy"), odpowiedzialnym za programy produkcji jądrowej. Po objęciu fotela prezydenckiego przez Ronalda Reagana, Deutch powrócił do MIT jako rektor tej uczelni. Był członkiem Prezydenckiego Komitetu Doradczego ds. Wywiadu Zagranicznego (President's Foreign Intelligence Advisory Board) prezydenta Busha. Po objęciu prezydentury przez Clintona, Deutch został mianowany przez jego sekretarza obrony Lesa Aspina, podsekretarzem ds. zakupów i technologii. Stanowisko to przypadło mu do gustu, bowiem odrzucił propozycję objęcia stanowiska Dyrektora Centrali Wywiadu, zaoferowane mu zaraz po rezygnacji ówczesnego DCI, Jamesa Woolseya, w 1994 roku. Przyjął propozycję dopiero wówczas, gdy śledztwo w sprawie następnego kandydata Clintona na stanowisko DCI, generała sił powietrznych w stanie spoczynku Michaela P.C. Carnsa, ujawniło, że winien on jest naruszenia ustawy imigracyjnej. Deutch bez wahania nakreślił wizję swoich zadań w roli szefa Agencji. Wkrótce po objęciu stanowiska oświadczył, że czuje się zobowiązany naprawić poważnie nadszarpniętą aferą Amesa reputację CIA. Przekonany był również o wyjątkowej roli, jaką winien odegrać w zdefiniowaniu nowej misji CIA i całej Wspólnoty Wywiadów w pozimnowojennym świecie. We wrześniu 1995 roku stwierdził –
Szpiegostwo wciąż pozostaje podstawowym zadaniem CIA, która musi zachować zdolność do prowadzenia tajnych operacji. Jeśli nie podejmiemy tego ryzyka – z obawy przed niepowodzeniem, albo dlatego że boimy się kontrowersji – zawiedziemy na całej linii jako służba wywiadowcza.
Podczas przesłuchań Komisji ds. Wywiadu Izby Reprezentantów w sprawie Amesa oświadczył – "Dotknęło mnie to osobiście (...), zostałem oszukany i wprowadzony w błąd".
Położył nacisk na fakt, że pracownicy CIA, mając niemal całkowitą pewność, że ich agenci w Rosji zostali przewerbowani, świadomie karmili Biały Dom i Pentagon zafałszowaną informacją wywiadowczą. Za najważniejsze wyzwania, w obliczu których stanęła CIA, uznał rozwój broni masowej zagłady (ABC), działania podejmowane przez państwa nieprzyjacielskie, m.in. Koreę Północną, Iran i Irak, zagrożenie jakie stwarza przestępczość międzynarodowa, terroryzm i handel narkotykami, oraz ochronę bezpieczeństwa ekonomicznego Stanów Zjednoczonych. Deutch rozpoczął realizację programu rozbudowy systemów rozpoznania tzw. środkami obrazującymi, poddał też ściślejszej kontroli rozrzutny budżet Narodowego Biura Rozpoznania, którego dwóch najwyższych rangą funkcjonariuszy – dyrektora Jeffreya K. Harisa i jego zastępcę Jimmy’ego Hilla, usunął ze stanowisk za beztroskę budżetową. Deutch rozpoczął także umacnianie dyscypliny regulaminowej wśród pracowników agencji. Wspólnie ze swą dyrektor ds. wykonawczych, Norą Slatkin (byłą podsekretarz Marynarki Wojennej), ukarał dyscyplinarnie, jak sam mówił, 22 pracowników Agencji winnych wykroczeń regulaminowych w sprawie Amesa (ukarał ich jednak tylko 11) i fałszowania informacji dotyczących jednego z agentów, zamieszanego rzekomo w zamordowanie obywatela Stanów Zjednoczonych w Gwatemali w 1990 roku. Stawiając Norę Slatkin na tym samym poziomie, co dyrektorów takich potężnych agencji jak DIA i NSA, Deutch dał do zrozumienia, że uważa się za rzeczywistego zwierzchnika wszystkich służb wywiadu Stanów Zjednoczonych, zgodnie z logiką nazwy swego stanowiska. W 1997 roku wyszło na jaw, że jego komputer domowy, posiadający ściśle tajne informacje Agencji, był prawdopodobnie podłączony do internetu bez dodatkowych zabezpieczeń, co groziło włamaniem hakerów i przeciekiem tajnych informacji. Rozpoczęte dochodzenie w tej sprawie było podobno blokowane przez Deutcha jego wysokim stanowiskiem. W 1997 roku John Deutch odszedł ze stanowiska DCI, zastąpił go ówczesny zastępca DDCI (Deputy Director of Central Intelligence) – George Tenet. Według stanu na 2004 Deutch jest profesorem chemii w Massachusetts Institute of Technology.

</doc>
<doc id="94358" url="https://pl.wikipedia.org/wiki?curid=94358" title="Michał Saakaszwili">
Michał Saakaszwili



</doc>
<doc id="94359" url="https://pl.wikipedia.org/wiki?curid=94359" title="Polis">
Polis

Polis (gr. l.mn. "poleis" – pierwotnie „miejsce warowne”) – forma państwa w starożytnej Grecji. 
Słowo to zwykle tłumaczone jako miasto-państwo, nie oddaje jednak zjawiska dość precyzyjnie, gdyż sugeruje istnienie państwowego aparatu władzy oraz wskazuje na niewielki zajmowany obszar (miasto) jako cechę charakterystyczną. Natomiast istotą polis (w formie dojrzałej występującej w epoce klasycznej) jest sposób sprawowania władzy – to niezależna wspólnota obywateli, którzy rządzą się sami, nie tworząc oderwanych od społeczeństwa struktur państwowych (brak jest reprezentacji politycznej). Wspólnota ta zamieszkiwała określony obszar (zwykle składający się z ośrodka miejskiego i okolicznych terenów wiejskich) – podobnie jak gród, połączona była językiem, pielęgnowanymi kultami religijnymi i wyznawanymi wartościami moralnymi.
Formowanie się miast w starożytnej Grecji.
Okres kształtowania się miast w świecie greckim przypada na początki epoki archaicznej (z wieków ciemnych pochodzą ślady tylko niewielkich osad). Proces ten był zróżnicowany geograficznie, w niektórych regionach (centralny i północno-zachodni Peloponez, północna i zachodnia Grecja) ludność długo jeszcze żyła w strukturach prawdopodobnie o charakterze plemiennym, zwanych przez Greków "ethne" (ludy). Miasta powstały zwykle w miejscach o długiej tradycji osadniczej (sięgającej często czasów mykeńskich), najczęściej u podnóża warownego wzniesienia zapewniającego możliwość obrony w czasie ataku. Centralnym punktem była "agora" – plac służący zgromadzeniom i wymianie handlowej, nie tylko mieszkańcom miasta, ale i okolicznej ludności. Przykładem takiego miasta z wczesnego okresu archaicznego jest dobrze przebadana archeologicznie stara Smyrna (w zachodniej Azji Mniejszej), którą po zniszczeniu ok. 700 roku p.n.e. odbudowano według powyższych założeń. Zabudowa nie musiała być zwarta, miasto mogło być otoczone palisadą, później murami. Z biegiem czasu postępowało zróżnicowanie ekonomiczne mieszkańców miast. Na określenie miasta Grecy używali zamiennie słów "asty" (pierwotne znaczenie: "miejsce zamieszkania") lub "polis" (pierwotnie: "miejsce ufortyfikowane", "gród").
Kształtowanie się polis i formy rządów.
Kształtowanie się pojęcia "polis" było związane z powstawaniem i rozwojem miast po okresie wieków ciemnych. Jego datowanie, z pewnością będące długim procesem, nadal jest przedmiotem dyskusji, jednak większość badaczy zgodnych jest co do tego, że na bardziej rozwiniętych terenach Grecji polis zaistniało już w VIII wieku p.n.e. Niewiele wiadomo o charakterze polis u zarania okresu archaicznego. Znaczną rolę zapewne odgrywały fratrie, a największy wpływ na podejmowane decyzje mieli arystokraci. Społeczności przewodził król (zwany "basileus") lub królowie, których władza była mocno ograniczona przez możnych. W rozwiniętej epoce archaicznej władza królewska zanikła w większości polis (wyjątkami były m.in. Sparta, Kyrene, Argos) i proces ten przebiegał raczej bez większych konfliktów. Dominującą formą rządów stała się oligarchia, później zastępowana niekiedy przez rządy tyranów (np. Periander w Koryncie, Pizystratydzi w Atenach), zdobywających władzę zwykle dzięki szerokiemu poparciu społecznemu. W V wieku p.n.e. coraz liczniejsze poleis rządzone były demokratycznie.
Przyczyny powstania polis.
Chociaż pozostaje to kwestią otwartą, wymienia się tu ukształtowanie geograficzne Hellady – liczne wyspy, półwyspy, łańcuchy górskie, co sprzyjało izolacji grup ludności. Wśród przykładów przeczących temu wyjaśnieniu podaje się równinną Beocję, gdzie powstało dwanaście niezależnych polis (choć przewodniczyły im najsilniejsze Teby), z kolei górzysta Attyka była jednym państwem. Innym czynnikiem mógł być długi okres braku poważnego zagrożenia zewnętrznego (do czasu pojawienia się w Azji Mniejszej Persów w połowie VI wieku p.n.e.), które zwykle prowadzi do konsolidacji politycznej. Niektórzy wskazują też na wpływ okresu migracji ludności po upadku kultury mykeńskiej.
Polis wobec innych polis.
Wzorcowa polis miała być niezależna politycznie, lecz w praktyce ośrodki te nie funkcjonowały w izolacji i duże, ważniejsze miasta-państwa wpływały na decyzje mniejszych, sąsiadujących z nimi. Silniejsze polis często podporządkowywały sobie słabsze państwa, sprawowały nad nimi przywództwo (hegemonię). Miasta mniejsze często nie mogły konkurować z potężnymi ośrodkami, takimi jak Ateny czy Sparta, nie tylko pod względem militarnym (nie bez znaczenia była liczba obywateli polis), lecz także kulturowym.

</doc>
<doc id="94360" url="https://pl.wikipedia.org/wiki?curid=94360" title="Diabaz">
Diabaz

Diabaz (inna nazwa doleryt) – magmowa skała wulkaniczna o składzie mineralnym bazaltu, ale o grubszym ziarnie (paleobazalt). Najczęściej nazywa się tak skały powstałe w erze paleozoicznej, zwłaszcza w dolnej jej części. Zawiera dużo wapnia. Składa się z plagioklazu i piroksenu, ma strukturę ofitową.
Skała jest zwykle wtórnie zmieniona wskutek przeobrażenia piroksenu w chloryt i plagioklazu w epidot, co nie występuje w przypadku dolerytu. Te zmiany nadają skale barwę zielonawą.
Diabaz jest skałą pospolitą – w Polsce występuje w Sudetach, Górach Świętokrzyskich i okolicach Krakowa (Tenczynek). Wykorzystywany jest jako materiał budowlany i drogowy.
Dawniej tą nazwą określano bazalty przedtrzeciorzędowe, zwykle znacznie przeobrażone.

</doc>
<doc id="94363" url="https://pl.wikipedia.org/wiki?curid=94363" title="Dioryt">
Dioryt

Dioryt – obojętna skała głębinowa, składająca się głównie z (2/3 objętości) plagioklazów (zwykle andezynu i oligoklazu) i amfiboli (hornblenda), niekiedy z dodatkiem piroksenów (augit, hipersten), biotytu oraz skaleni potasowych (ortoklaz, mikroklin). Niektóre odmiany zawierają niewielkie ilości kwarcu (do 5%) bądź oliwinu. Minerałami akcesorycznymi są: magnetyt, ilmenit, apatyt, cyrkon, tytanit. Na diagramie klasyfikacyjnym QAPF dioryt zajmuje pole 10 wraz z gabrem.
Dioryt od gabra różni się następującymi cechami:
Jej nazwa pochodzi od "gr. dioridzein = odróżniać, rozdzielać".
Dioryt jest koloru szarego, ciemnoszarego, szaroczarnego, lub rzadziej ciemnoszarozielonego – zawiera od 25% do 50% minerałów ciemnych (barwnych). Skała o zawartości &lt;25% minerałów ciemnych nazywana jest leukodiorytem, a powyżej 50% - meladiorytem. Ma strukturę jawnokrystaliczną: średnio- lub gruboziarnistej.
Występowanie.
Francja – Korsyka, Norwegia – Laugendal, Szwecja – Ornö, Finlandia, Włochy, Wielka Brytania, Niemcy, Czechy, Peru – Andy, USA – Kalifornia.
Występuje w Polsce na Dolnym Śląsku – okolice Kłodzka, Gromnik oraz na Wyżynie Krakowsko-Wieluńskiej – okolice Myszkowa - w podłożu krystalicznym stwierdzony wierceniami.
Zastosowanie.
Wykorzystywany podobnie jak granit: jako materiał budowlany, drogowy i dekoracyjny, kamień nagrobkowy, z powodu dużej zawartości minerałów blaszkowych ma gorsze parametry techniczne. W starożytnym Egipcie i na Bliskim Wschodzie używano go jako materiału rzeźbiarskiego. To z niego właśnie wykonano np. stelę Hammurabiego, zawierającą jego kodeks.

</doc>
<doc id="94364" url="https://pl.wikipedia.org/wiki?curid=94364" title="Czas letni i zimowy">
Czas letni i zimowy



</doc>
<doc id="94365" url="https://pl.wikipedia.org/wiki?curid=94365" title="Rekon">
Rekon

Rekon – jednostka rekombinacji genetycznej, najkrótszy odcinek genu (jedna para nukleotydów), który jest wymieniany między allelami w procesie crossing-over, ale sam jest w tym procesie niepodzielny.

</doc>
<doc id="94366" url="https://pl.wikipedia.org/wiki?curid=94366" title="Pierwszy rząd Antoniego Ponikowskiego">
Pierwszy rząd Antoniego Ponikowskiego

Pierwszy rząd Antoniego Ponikowskiego – gabinet pod kierownictwem premiera Antoniego Ponikowskiego, utworzony 19 września 1921 roku przez Naczelnika Państwa Józefa Piłsudskiego po ustąpieniu rządu Wincentego Witosa. Rząd ustąpił 5 marca 1922 roku.
Utworzenie rządu.
Dnia 13 września 1921 r. zebrał się Konwent Seniorów. Marszałek Sejmu Wojciech Trąmpczyński chciał zaproponować Naczelnikowi Państwa Józefowi Piłsudskiemu kandydaturę Stanisława Głąbińskiego na stanowisko premiera. Próba ta nie udała się z powodu sprzeciwu PPS, PSL „Wyzwolenia” i „Piasta” i Konwent rozszedł się bez skutku. W tej sytuacji należało powołać rząd oparty na podobnych siłach politycznych, jak zdymisjonowany rząd Witosa.
16 września 1921 r. misję utworzenia rządu powierzono rektorowi Politechniki Warszawskiej prof. Antoniemu Ponikowskiemu. W wywiadzie prasowym oświadczył on, że ma zamiar powołać rząd bezpartyjny i fachowy. Desygnowany premier odbył konsultacje ze wszystkimi klubami sejmowymi, przy czym na plan pierwszy w tych rozmowach wysunęły się problemy gospodarcze, zwłaszcza sprawy ściągania podatków.
Dnia 20 września 1921 r. ogłoszono skład nowego rządu. Ministrem skarbu mianowano po kilku dniach Jerzego Michalskiego.
Nowy gabinet nie miał większości w sejmie i w działalności swej musiał liczyć, prócz poparcia centrum, na tolerancję przede wszystkim stronnictw lewicowych, obawiających się rządów endecji i na poparcie Naczelnika Państwa, który również nie chciał dopuścić endecji do władzy.
Skład Rządu.
Dymisja rządu.
Spór o statut oraz sposób przyłączenia Litwy Środkowej wzbudzał kontrowersje wśród ugrupowań sejmowych. Rząd przyjął 21 lutego 1922 r. projekt statutu ziemi wileńskiej z ograniczonym samorządem, z sejmem wileńskim, z prezesem ziemi wileńskiej jako władzą wykonawczą. Podkreślenie odrębności ziemi wileńskiej przejawiało się w tytulaturze, natomiast rząd Polski miał zagwarantowany wpływ na wszystkie istotne sprawy. W marcu 1922 r. przybyła do Warszawy 20 - osobowa delegacja wybrana przez sejm wileński do rokowań w sprawie połączenia z Polską. Początkowo 13 członków delegacji zgodziło się podpisać Akt Złączenia w brzmieniu rządowym. Rada Ministrów w pełnym składzie pertraktowała 2 i 3 marca 1922 r. z delegacją. Premier Ponikowski zapewnił przedstawicieli Zespołu Stronnictw Narodowych z Wilna (endecja), że projektowany statut ziemi wileńskiej nie będzie zawierał słowa „autonomia”. Przedstawiciele prawicy żądali, by uzupełnić tekst Aktu Złączenia stwierdzeniem, że Wileńszczyzna urządzona zostanie „zgodnie z Konstytucją Rzplitej”, co miało wykluczyć autonomię. W ostatniej chwili 3 posłów z 13 zdecydowanych na podpisanie Aktu wycofało się. Tylko lewica delegacji (10 osób z 20) podpisała Akt Złączenia. Wobec tego rząd podał się do dymisji. Do Warszawy przybył prawie komplet posłów sejmu wileńskiego. Piłsudski przyjął dymisję.

</doc>
<doc id="94370" url="https://pl.wikipedia.org/wiki?curid=94370" title="Rząd Antoniego Ponikowskiego">
Rząd Antoniego Ponikowskiego



</doc>
<doc id="94371" url="https://pl.wikipedia.org/wiki?curid=94371" title="Szadź">
Szadź

Szadź (sadź) – osad lodu powstający przy zamarzaniu małych, przechłodzonych kropelek wody (mgły lub chmury) w momencie zetknięcia kropelki z powierzchnią przedmiotu lub powierzchnią wcześniej narosłej szadzi. Składa się ze zlepionych kryształków lodu narastając niekiedy do stosunkowo znacznych grubości. Osadzająca się na gałęziach drzew może powodować ich łamanie się. 
Na gruncie i w pobliżu gruntu szadź osadza się na przedmiotach po stronie nawietrznej – na ich krawędziach i miejscach ostro zakończonych. W atmosferze swobodnej szadź może występować na nawietrznych częściach samolotu.
Szadź jest mylona ze szronem. Różnica polega przede wszystkim na tym, że szron składa się z małych igiełek lodowych, które mogą się rozgałęziać, jednak nie tworzą bryły, natomiast szadź tworzą pozlepiane ze sobą kryształki lodu. 
Wyróżnia się szadź miękką i szadź twardą. Szadź miękka (i jej formy pośrednie z gołoledzią) powstaje, gdy krople przechłodzonej mgły zetkną się z ciałem stałym i, zanim zamarzną, zdążą częściowo rozpłynąć się. Szadź ta zawiera pewną ilość lodu bezpostaciowego. Szadź twarda oraz formy pośrednie ze szronem powstają, gdy krople dotykające już utworzonej szadzi lub szronu nie zdążą rozpłynąć się przed zamarznięciem. Szadź ta zawiera w swojej strukturze miejsca wypełnione powietrzem.
symbol przewidziany dla szadzi miękkiej i twardej.
mgła osadzająca szadź niebo widoczne, niebo niewidoczne.

</doc>
<doc id="94372" url="https://pl.wikipedia.org/wiki?curid=94372" title="Muton (genetyka)">
Muton (genetyka)

Muton – najmniejsza część chromosomu, której zmiana powoduje mutację. Definicja mutonu pierwszy raz została użyta przez Seymour'a Benzer w 1955 roku, w wyniku prac prowadzonych związanych z mapowaniem bakteriofagów.

</doc>
<doc id="94373" url="https://pl.wikipedia.org/wiki?curid=94373" title="11 Kompania Czołgów Rozpoznawczych">
11 Kompania Czołgów Rozpoznawczych

11 Kompania Czołgów Rozpoznawczych – pododdział broni pancernych Wojska Polskiego w II Rzeczypospolitej.
Kompania została zmobilizowana 26 sierpnia 1939 roku w Centrum Wyszkolenia Broni Pancernych w Modlinie z przeznaczeniem dla Warszawskiej Brygady Pancerno-Motorowej. Na uzbrojeniu pododdziału znajdowało się trzynaście czołgów rozpoznawczych TKS, w tym cztery uzbrojone w najcięższe karabiny maszynowe kal. 20 mm.
Walki kompanii.
Kompania dołączyła do brygady w dniu 31 sierpnia. Z rozkazu dowódcy brygady płk. dypl. Stefana Roweckiego została podzielona i jej dwa plutony zostały włączone po jednym do 1 pułku strzelców konnych i pułku strzelców pieszych jako plutony czołgów rozpoznawczych (w szwadronie rozpoznawczym i w kompanii rozpoznawczej). Plutony kompanii brały udział w walkach pod Annopolem 13 września a następnie w bitwie o Tomaszów Lubelski, gdzie poniosły ciężkie straty. Żołnierze kompanii kapitulowali 20 września po wyczerpaniu możliwości dalszej walki wraz z całą brygadą.
Struktura i obsada personalna kompanii.
Obsada personalna we wrześniu 1939 roku:
Organizacja kompanii:
Razem kompania czołgów rozpoznawczych: ofic. – 4, pdf. – 34, szer. – 53. Łącznie 91 żołnierzy. Sprzęt: 13 czołgów rozp. TKS, 1 łazik, 2 łazik-radio, 1 furgon sanitarny, 2 furgony, 2 samoch. do przew. cz., 5 samoch.ciężarowych, 1 samoch.-cysterna, 1 samoch.-warsztat, 7 motoc.z przycz., 1 przyczepa-kuchnia, 2 przyczepy paliwowe, 2 przyczepy towarzyszące. Uzbrojenie: 53 kbk z bgn., 31 pistoletów, 34 bagnety, 9 CKM, 5 NKM.
Faktycznie przydział NKM był inny niż w etacie. Ze względu na małe dostawy zdecydowano, że czołg dowódcy kompanii będzie uzbrojony w CKM, a nie w NKM (Pismo nr 6351 I./Tjn z dnia 01.04.1939 r.). Dawało to w kompanii 10 ckm + 4 nkm.
Schemat organizacyjny kompanii: http://www.dws.org.pl/download/file.php?id=1734

</doc>
<doc id="94376" url="https://pl.wikipedia.org/wiki?curid=94376" title="Cystron">
Cystron

Cystron, cistron − gen spełniający funkcję biochemiczną, którego ekspresja prowadzi do powstania pojedynczego łańcucha polipeptydowego.
Cystron składa się z kilku tysięcy par zasad; może zostać podzielony na mniejsze części.

</doc>
<doc id="94377" url="https://pl.wikipedia.org/wiki?curid=94377" title="Alpina">
Alpina

Alpina Burkard Bovensiepen GmbH &amp; Co. KG – niemieckie przedsiębiorstwo produkujące samochody na bazie marki BMW (sygnowane jako BMW-Alpina) z siedzibą w Buchloe, w Bawarii. Od 10 marca 2022, należy do koncernu BMW.
Firma jest wytwórnią samochodów, która na bazie samochodów marki BMW tworzy nowe modele, nie jest to firma tuningowa, która dodaje tylko elementy ozdobne czy delikatnie przerabia seryjne auta. Jest to firma, która nadaje autom nowy numer VIN i tworzy je pod specjalne zamówienia. Auta tej marki nie są produkowane taśmowo, jest to ręczna praca. Alpiny produkowane są w limitowanej liczbie egzemplarzy. Samochody są mocniejsze w porównaniu z modelami seryjnymi. Najbardziej znane samochody przedsiębiorstwa to m.in. BMW Alpina Roadster V8, na bazie modelu BMW Z8, posiadający silnik o mocy 381 KM. Innym znanym samochodem BMW Alpina jest model B10 V8 S. Jest to przerobione BMW serii 5, o mocy silnika 375 KM. Samochody marki BMW Alpina są dostępne na polskim rynku wyłącznie na zamówienie.
Przejęcie przez BMW.
W marcu 2022 roku, obaj producenci poinformowali, że Alpina zostanie pochłonięta przez niemieckiego giganta i będzie produkować swoje samochody w dotychczasowym trybie w manufakturze w Buchloe do końca roku 2025. Nie przedstawiono planów na to, co stanie się z marką po tej dacie. W miejscu obecnej fabryki w Buchloe ma powstać kompleks, w którym przeprowadzany będzie między innymi proces odrestaurowania starszych modeli marki. Winiarski biznes Alpiny pozostaje bez zmian.

</doc>
<doc id="94379" url="https://pl.wikipedia.org/wiki?curid=94379" title="Drag and drop">
Drag and drop



</doc>
<doc id="94381" url="https://pl.wikipedia.org/wiki?curid=94381" title="Kazimierz Świtalski">
Kazimierz Świtalski

Kazimierz Stanisław Świtalski (ur. 4 marca 1886 w Sanoku, zm. 28 grudnia 1962 w Warszawie) – polski polityk, nauczyciel, legionista, współpracownik Józefa Piłsudskiego, po 1926 w tzw. grupie pułkowników, w latach 1928–1929 minister wyznań religijnych i oświecenia publicznego, w 1929 premier II Rzeczypospolitej, senator w 1935. W okresie 1930–1935 marszałek Sejmu, w latach 1939–1945 w niewoli niemieckiej, później w okresie 1948–1956 więziony przez władze PRL, major piechoty rezerwy Wojska Polskiego.
Życiorys.
Wczesne lata.
Był synem Albina Świtalskiego (1836-1923, powstańca styczniowego, komisarza rządowego powiatu sanockiego i starosty powiatu rudeckiego), z jego drugiego małżeństwa z Antoniną Marią z domu Veith (zm. 1944, jej dziadek, kapitan cesarskiej armii austriackiej Ignacy Veith 1764-1831 urodzony w północnych Czechach w miejscowości Grülich obecnie Kraliky, służył w pułku z którym przeszedł przez Śląsk i Zachodnią Galicję do Jarosławia i Przemyśla. Zmarł w 1831 r. w Przemyślu w czasie epidemii cholery). 
Kazimierz Świtalski uczył się w szkole w Rudkach. W latach uczęszczał 1896–1904 do C. K. Gimnazjum Męskiego w Sanoku (w jego klasie byli m.in. Zdzisław Adamczyk, Stanisław Charzewski, Witold Fusek, Bolesław Mozołowski, Bronisław Praszałowicz, Zygmunt Tomaszewski). Wówczas mieszkał pod opieką swojego dziadka, Wilhelma Veitha, emerytowanego inspektora podatkowego w Sanoku. W tym czasie na terenie szkoły przewodził Organizacji „Promień” (aktywnie działali w niej także Ludwik Jus, bracia Stefan i Włodzimierz Mozołowscy oraz Samuel Herzig). Wśród gimnazjalistów wyróżniał się jako wybitny mówca. 21 czerwca 1904 uzyskał świadectwo dojrzałości z odznaczeniem, po czym rozpoczął naukę na Wydziale Filologii Polskiej Akademii Lwowskiej. Do 1910 był czynnym członkiem Akademickiego Klubu Turystycznego we Lwowie. Po ukończeniu studiów, doktoryzował się tam z filozofii w 1910. Jego praca doktorska zatytułowana była "Stosunek Jana Kochanowskiego do Pisma Świętego". W tym samym roku został profesorem gimnazjalnym we Lwowie. 28 października 1911 był zweryfikowany w VIII randze zawodu nauczycielskiego. Pracował jako zastępca nauczyciela w C. K. Gimnazyum VI. we Lwowie od roku szkolnego 1917/1918, ucząc języka polskiego i geografii; w całym roku 1918/1919 był na urlopie.
Działalność niepodległościowa i służba w Legionach.
Już w młodości należał do organizacji niepodległościowych o charakterze socjalistycznym, jak „Płomień” oraz „Życie”. Wraz ze Stanisławem Kotem kierował pracami Komisji Reprezentacyjnej Związku Młodzieży Postępowej. Od 1910 był członkiem Związku Walki Czynnej, a od 8 października 1912 – Związku Strzeleckiego. W ZWC po raz pierwszy zetknął się z Józefem Piłsudskim. Tuż przed wybuchem I wojny światowej był adiutantem Mariana Kukiela w Komendzie Związków Strzeleckich w Galicji Wschodniej i Lwowie. W okresie od 24 sierpnia do 27 października 1914 w Legionach Polskich. Od 1 września do 15 października 1914 adiutant przy Komendzie Placu LP w Krakowie, a następnie został komendantem tegoż placu. 4 listopada 1914 roku został mianowany na stopień podporucznika piechoty. Od 10 listopada do 13 grudnia 1914 był komendantem placu w Jabłonkowie. Sprawował także stanowisko Komendanta Stacji Chorych na Śląsku Polskim, był członkiem Komisji Superarbitracyjnej w Jabłonkowie w styczniu 1915. Od lutego 1915 zajmował stanowisko referenta kancelarii wojskowej Departamentu Wojskowego NKN, od 29 lipca 1915 był członkiem komisji kasowej do oddziałów garnizonowych w Piotrkowie.
Od 6 października do 31 grudnia 1915 służył w sztabie I Brygady Legionów. Od 5 stycznia 1916 był szefem kancelarii w Komendzie I Brygady. Sprawował to stanowisko do kryzysu przysięgowego. W październiku 1916, z protekcji J. Piłsudskiego został tymczasowym zastępcą Józefa Okołowicza, kierownika Centralnego Biura Poborowego DW NKN, pełnił stanowisko przez dwa dni. W jego efekcie 9 lipca 1917 został aresztowany, a cztery dni później zwolniony ze służby w Legionach. W wyniku tego udał się do Lwowa, gdzie 1 września wstąpił do Polskiej Organizacji Wojskowej. Podczas wojny polsko-ukraińskiej wszedł w skład Polskiego Komitetu Narodowego, w którym odgrywał poważną rolę. Następnie udało mu się wydostać z obleganego miasta przy pomocy samolotu. Trafił do Przemyśla, a później do Krakowa, gdzie zabiegał o pomoc dla Lwowa. Później do połowy grudnia 1918 brał udział w pracach Polskiej Komisji Likwidacyjnej i powołanego 23 listopada 1918 Tymczasowego Komitetu Rządzącego we Lwowie.
Działalność wojskowa i polityczna.
Od 15 grudnia 1918 był przydzielony do Adiutantury Generalnej Naczelnego Wodza. 1 marca 1919 Świtalski został szefem referatu polityczno-prasowego Naczelnego Wodza Józefa Piłsudskiego. Funkcję tę sprawował do 24 grudnia 1921. Później jego stanowisko zostało wydzielone i został specjalnym referentem spraw politycznych przy Piłsudskim. Faktycznie był jego osobistym sekretarzem, informującym Naczelnika Państwa na temat bieżącej sytuacji politycznej, referującym wiadomości napływające z Ministerstwa Spraw Zagranicznych, zapisującym na bieżąco polecenia i listy zwierzchnika. Świtalski posiadał spory udział w ustalaniu kierunku polityki państwa polskiego względem Litwy i Rosji. W listopadzie i grudniu 1919 uczestniczył m.in. w negocjacjach z ZSRR w Mikaszewiczach. W lipcu 1920 został sekretarzem Piłsudskiego w Radzie Obrony Państwa. Stanowisko to pełnił do października tego roku. Zmiany funkcji wiązały się z awansami wojskowymi: na porucznika (17 grudnia 1918), kapitana (1 grudnia 1919) i majora (awans ze starszeństwem z 1 czerwca 1919).
3 maja 1922 roku został zweryfikowany w stopniu majora ze starszeństwem z 1 czerwca 1919 roku w korpusie oficerów piechoty oraz lokatą 25. W grudniu 1922 został przeniesiony do rezerwy z czasowym zatrzymaniem w służbie czynnej. W tym samym czasie został przydzielony do Kwatery Wojskowej Prezydenta, a w styczniu 1923 do rezerwy oficerów sztabowych Dowództwa Okręgu Korpusu Nr I w Warszawie. Po tym jak likwidacji uległa Adiutantura Generalna NW w 1923, został przydzielony do Biura Historycznego Sztabu Generalnego. W 1923 i 1924 był przydzielony jako oficer rezerwowy do 1 Pułku Piechoty Legionów. Z dniem 28 lutego 1925 (lub 23 lutego) został zwolniony z czynnej służby wojskowej.
W kwietniu 1925 został wysłany przez Ministerstwo Pracy i Opieki Społecznej do Francji. Jego misją było zbadanie sytuacji tamtejszej emigracji polskiej. Zajął się jednak także zbieraniem informacji na temat negocjacji brytyjsko-francusko-niemieckich, które zakończyły się zawarciem traktatu z Locarno.
Od 1923 był współtwórcą i członkiem piłsudczykowskiego Instytutu Badania Najnowszej Historii Polski w Warszawie.
W tym okresie był już jednym z najbliższych współpracowników Józefa Piłsudskiego. Sytuacja taka ugruntowała się zwłaszcza po wycofaniu się marszałka z życia politycznego i przeprowadzce do Sulejówka. W warszawskim mieszkaniu Świtalskiego odbywały się narady i spotkania Piłsudskiego z jego zwolennikami. Należał on do głównych organizatorów zamachu majowego w 1926 Janusz Jędrzejewicz opisywał Świtalskiego w następujący sposób: 
16 czerwca 1926 został mianowany zastępcą szefa Kancelarii Cywilnej prezydenta Ignacego Mościckiego (Piłsudski polecił Świtalskiemu i Stanisławowi Carowi nadzór polityczny nad głową państwa). Od 25 października 1926 był następnie dyrektorem Departamentu Politycznego w Ministerstwie Spraw Wewnętrznych. Jego głównym zadaniem było przygotowanie wyborów parlamentarnych, a także, wraz z Walerym Sławkiem, organizacja Bezpartyjnego Bloku Współpracy z Rządem. Sam Świtalski opowiadał się za tym, aby na listach wyborczych BBWR znaleźli się konserwatyści, którzy mieli zagwarantować organizacji wsparcie finansowe i stworzyć konkurencję dla narodowej demokracji.
4 sierpnia 1914 w kościele ewangelickim we Lwowie pierwszą żoną Kazimierza Świtalskiego została lekarz dr Julia Sladky z domu Jaroszewicz (podczas I wojny była lekarką legionistów), z którą rozwiódł się w 1927. W tym samym roku jego drugą żoną została Janina Tynicka, sekretarka prezydentowej Michaliny Mościckiej w Biurze Prasowym Belwederu, z którą miał syna Jacka (ur. 1928).
Minister i premier.
Po wyborach Kazimierz Świtalski wszedł 27 czerwca 1928 w skład gabinetu Kazimierza Bartla. Objął w nim funkcję ministra wyznań religijnych i oświecenia publicznego. Nowy minister, zdaniem Adama Pragiera "reprezentował kierunek agresywny wobec większości Sejmu i zarazem uchodził za męża zaufania Piłsudskiego", który miał ustrzec premiera przed nawiązaniem realnej współpracy z izbą.
Gdy spór Piłsudskiego z parlamentem znacznie się zaostrzył, podjął on decyzję, iż konieczna jest zmiana na stanowisku szefa rządu. Na to stanowisko wybrał Świtalskiego. Jak pisał Andrzej Ajnenkiel, posunięcie to Dzięki temu posunięciu, Piłsudski pragnął sprawdzić siłę sejmowej opozycji, głównie lewicy, ponieważ nowy premier postrzegany był jako osoba będąca zwolennikiem rządów silnej ręki. Po dekrecie nominacyjnym Prezydenta RP, gabinet Świtalskiego został zaprzysiężony 15 kwietnia 1929. Był on pierwszym tzw. rządem pułkowników – 6 na 14 ministrów było oddanymi Piłsudskiemu, stosunkowo młodymi wojskowymi. Świtalski stwierdził, iż będzie prowadził politykę sporu z Sejmem, także przy pomocy BBWR. Na okres jego premierostwa przypadała także sprawa Gabriela Czechowicza, oskarżonego o przekroczenia budżetowe, za co stanął przed Trybunałem Stanu.
Od 8 lipca do 17 sierpnia 1929 Świtalski przebywał na urlopie, który spędził we francuskiej miejscowości Haicabia, nad brzegiem Oceanu Atlantyckiego. Dojechał tam wypożyczonym służbowym samochodem, a po powrocie do Polski uregulował za to należność, wpłacając odpowiednią sumę do Skarbu Państwa. Opozycja sejmowa oskarżyła go jednak o to, że przebywał za państwowe pieniądze w luksusowym kurorcie w Biarritz.
21 sierpnia Piłsudski polecił Świtalskiemu nawiązanie kontaktu z opozycją, przede wszystkim Ignacym Daszyńskim, liderem PPS, w celu ustalenia wstępnego porozumienia odnośnie do budżetu państwa. Analogiczne zadanie otrzymał Walery Sławek, który miał rozmawiać na temat nowej konstytucji. W połowie września okazało się jednak, że opozycja odrzuciła propozycję zorganizowania konferencji poświęconej tematom budżetowym, a socjaliści planują zgłoszenie wotum nieufności wobec rządu. To utwierdziło Piłsudskiego i Świtalskiego w przekonaniu, że współpraca z ugrupowaniami sejmowymi jest niemożliwa. Sam premier był także niezadowolony z postawy posłów BBWR-u, którym zarzucał chwiejność poglądów i brak zdecydowania.
31 października 1929 miało mieć miejsce inauguracyjne posiedzenie Sejmu. Powinien otwierać je premier Świtalski, ale był on niedysponowany, wobec czego zastąpić go miał Piłsudski. W sejmowym przedsionku pojawiła się jednak grupa oficerów oczekujących na przybycie marszałka. Posłowie potraktowali żołnierzy jako przysłanych przez niego w celu zaaresztowania członków parlamentu. Z tego powodu marszałek Sejmu Daszyński odmówił rozpoczęcia posiedzenia. Odbyła się ostra rozmowa pomiędzy Piłsudskim a Daszyńskim. Sesja nie została otwarta, w odpowiedzi na co prezydent Mościcki odroczył ją o miesiąc. Ostatecznie Sejm zebrał się dopiero 5 grudnia. Tego samego dnia wotum nieufności wobec gabinetu Świtalskiego zgłosiły stronnictwa Centrolewu oraz Kluby Ukraiński i Białoruski. Następnego dnia premier wygłosił przemówienie, w którym zwrócił się do posłów: Podczas głosowania nad wotum nieufności oddano 243 głosy za oraz 119 przeciw. 7 grudnia Świtalski zgłosił swą dymisję Mościckiemu, którą prezydent przyjął.
Marszałek Sejmu.
Gdy misję utworzenia nowego gabinetu otrzymał ponownie Kazimierz Bartel, zaproponował wejście do rządu Świtalskiemu. Ten jednak odmówił. Skupił się na prowadzeniu kampanii propagandowej na rzecz uchwalenia nowej konstytucji – wygłosił na ten temat kilka odczytów, w których atakował także opozycję. Po rozwiązaniu parlamentu i aresztowaniu części posłów opozycyjnych (zostali osadzeni w twierdzy brzeskiej), Świtalski był osobą odpowiedzialną za przygotowania do wyborów parlamentarnych w 1930, które zakończyły się sukcesem sanacji. Udało mu się uzyskać mandat poselski, a 9 grudnia 1930 został wybrany na stanowisko marszałka Sejmu. Na jego kandydaturę padło 238 głosów posłów z BBWR, a 60 oddano na kandydata Stronnictwa Narodowego Aleksandra Zwierzyńskiego. Na 107 kartkach do głosowania widniał napis „Brześć” – głosy te unieważniono. Świtalski poprosił o przerwę w obradach. Tuż po niej oświadczył, że skoro wybór jego osoby na stanowisko przewodniczącego izby akceptuje prezydent Mościcki, to również i on sam. Posunięcie takie było demonstracją nadrzędności głowy państwa nad Sejmem. Świtalski nie ukrywał, że został marszałkiem z woli Piłsudskiego, aby "pilnować porządku". Wkrótce doprowadził do uchwalenia regulaminu prac izby, który znacznie ograniczał jej niezależność.
Wraz z Walerym Sławkiem był jednym z głównych współtwórców założeń konstytucji kwietniowej.
Po śmierci Józefa Piłsudskiego, Walery Sławek i Kazimierz Świtalski uważani byli za osoby będące wykonawcami woli zmarłego marszałka. Jeden z nich przewidywany był przez Piłsudskiego na stanowisko prezydenta po zakończeniu sprawowania tej funkcji przez Ignacego Mościckiego. Ten ostatni nie chciał jednak zrezygnować z prezydentury po śmierci marszałka. We wrześniu 1935 prezydent stwierdził konieczność zmiany na stanowisku premiera, piastowanego dotychczas przez Sławka. Zaproponował objęcie funkcji szefa rządu Świtalskiemu, pod warunkiem jednak, że wejdzie do niego Eugeniusz Kwiatkowski (jako wicepremier ds. gospodarczych). Świtalski jednak odmówił. Jak pisał: Mościckiemu odmówił także Sławek, co ostatecznie doprowadziło do zmarginalizowania roli tak jego, jak i Świtalskiego wewnątrz obozu piłsudczykowskiego. Jak pisał sam Świtalski: 
Jak pisał jego biograf: 
Wojewoda krakowski.
5 października 1935 został senatorem z nominacji prezydenta Mościckiego i wicemarszałkiem Senatu tego samego dnia. 3 grudnia 1935 Świtalski objął funkcję wojewody krakowskiego. Nominacja ta oznaczała dla niego odsunięcie od spraw bieżącej polityki. Tuż przed nią Świtalski zrzekł się mandatu senatora, a w jego miejsce na stanowisko wicemarszałka senatu został wybrany 12 grudnia 1935 Jerzy Barański.
W marcu i kwietniu 1936 w Krakowie rozpoczęły się wystąpienia społeczne, inspirowane przez komunistów i lewe skrzydło PPS. Część z nich wyraźnie skierowana była przeciwko samemu Świtalskiemu, w czym celował zwłaszcza jeden z przywódców zajść, Bolesław Drobner. Zarzewiem konfliktu był strajk okupacyjny w krakowskich zakładach Semperit. Świtalski prowadził rozmowy z Drobnerem i innymi przywódcami robotników, które odbyły się 21 marca. Wojewoda odniósł wrażenie, że konflikt pomiędzy pracownikami a pracodawcą został załagodzony, wobec czego udał się na narty do Zakopanego na niedzielę 22 marca. Następnego dnia jednak strajk okupacyjny został krwawo stłumiony przez policję, która otworzyła ogień do robotników. Odpowiedzialność za te wydarzenia przypisywano później samemu Świtalskiemu, jednak akcją porządkową kierował starosta grodzki krakowski Władysław Pałosz, a rozkaz oddania strzałów do strajkujących wydał komendant wojewódzki policji państwowej. Nie porozumiał się on w tym celu z wojewodą, który po usłyszeniu salwy, wydał rozkaz natychmiastowego zaprzestania ognia. Za zajścia krakowskie Świtalski poniósł jednak odpowiedzialność polityczną i został odwołany ze stanowiska 20 kwietnia 1936 (po uchwale Rady Ministrów jego zwolnienie przyjął Prezydent RP 20 kwietnia 1936).
Po powrocie do Warszawy poświęcił się działalności w Instytucie Józefa Piłsudskiego, w grudniu 1936 zastępując w zarządzie tej instytucji zmarłego Leona Wasilewskiego. Przygotowywał do wydania m.in. kolejne tomy zbiorów pism Piłsudskiego.
Niewola niemiecka i więzienie w Polsce Ludowej.
Tuż po wybuchu II wojny światowej Świtalski zgłosił się na ochotnika do wojska, jednak nie otrzymał przydziału ze względu na wiek (53 lata). Warszawę opuścił 5 września 1939 r., przez pewien czas przebywał na Polesiu. 19 września Niemcy aresztowali go w Brześciu Litewskim. Początkowo miał być przekazany Armii Czerwonej, jednak ostatecznie trafił do niemieckiego obozu jenieckiego Oflagu XVIII A w austriackim Lienz. Później, od 28 maja 1940 r., przebywał w Oflagu II C w Woldenbergu (obecnie Dobiegniew). Podczas pobytu wygłaszał serię wykładów politycznych dla współosadzonych. Gdy Świtalski przebywał w oflagu, zginął jego 16-letni syn, żołnierz Armii Krajowej, Jacek (ps. „Sadowski”). Poległ on w szturmie na Aleję Szucha 1 sierpnia 1944 r., pierwszego dnia powstania warszawskiego. Kazimierz Świtalski pozostał w Woldenbergu do końca 1944, po czym został ewakuowany z innymi osadzonymi w głąb Niemiec 5 stycznia 1945, a następnie oswobodzony przez wojska radzieckie. Nie wykorzystał okazji do wyjazdu na Zachód i powrócił do Polski, zamieszkując w podwarszawskim Zalesiu Dolnym przy ulicy Leśnej.
Żyjąc w komunistycznej Polsce, odnosił się bardzo krytycznie do jej ustroju i ideologii. Utrzymywał kontakt z konspiracją piłsudczykowską w kraju, a także z kręgami emigracyjnymi. Najprawdopodobniej nie wszedł jednak w skład żadnej z organizacji, choć planował utworzenie niepodległościowego Obozu Piłsudczyków (wraz z pozostającymi na emigracji Ignacym Matuszewskim, Henrykiem Floyar-Rajchmanem i Wacławem Jędrzejewiczem), ale ostatecznie nie doszło to do skutku. Środowiska emigracyjne chciały sprowadzić go do USA w październiku 1946 roku i listopadzie 1947 roku, ale nie zgodził się na to sam Świtalski.
Kazimierz Świtalski został zaaresztowany przez funkcjonariuszy Urzędu Bezpieczeństwa w nocy z 15 na 16 listopada 1948 r. Osadzono go w więzieniu na warszawskim Mokotowie. Przez prawie sześć lat był więziony bez wyroku. 31 maja 1954 r. został skazany na 8 lat więzienia za "faszyzację Polski" (w szczegółach: "za dławienie mas pracujących i wybory – 8 lat, za podważanie autorytetu sejmu jako premier – 5 lat, za przeprowadzenie konstytucji – 8 lat, za paszkwil – 1 rok. Razem 12 lat. Na mocy amnestii z 22 lutego 1947 – na osiem lat"). Wyrok ten został utrzymany przez Sąd Najwyższy 15 października 1954 r. Do maja 1955 odbywał karę w więzieniu na Rakowieckiej, później trafił do Centralnego Więzienia Karnego w Potulicach koło Nakła. 15 października 1955 r. Prokuratura Wojewódzka w Warszawie wyraziła zgodę na przerwę w odbywaniu kary, w związku ze złym stanem zdrowia Świtalskiego (choroba serca) i jego podeszłym wiekiem. W kwietniu następnego roku anulowano mu resztę wyroku.
Po wyjściu na wolność utrzymywał kontakt z piłsudczykowską emigracją w Londynie, m.in. z Aleksandrą Piłsudską, Tadeuszem Schaetzlem i Władysławem Pobóg-Malinowskim. Współpracował z Instytutami Józefa Piłsudskiego w Londynie i Nowym Jorku. W tym czasie ciężko chorował na serce, przeszedł zawał.
W 1962 roku zamieszkał wraz z żoną ponownie w Warszawie. 23 grudnia 1962 r. Świtalski wpadł pod tramwaj w Warszawie, zmarł 5 dni później, nie odzyskawszy przytomności. Pochowano go na Cmentarzu Powązkowskim (kwatera BII30-3-16). Żona Świtalskiego w styczniu 1963 roku wniosła o prokuratorskie śledztwo w sprawie śmierci męża. Zostało ono jednak umorzone.

</doc>
<doc id="94384" url="https://pl.wikipedia.org/wiki?curid=94384" title="Koenigsegg">
Koenigsegg

Koenigsegg – szwedzki producent samochodów sportowych.
Historia i opis.
Przedsiębiorstwo zostało założone w 1994 roku przez 22-letniego wówczas Christiana von Koenigsegga. Pierwszy prototyp Koenigsegga o nazwie Koenigsegg CC został zaprezentowany w 1996 roku, zaś pierwszy samochód przedsiębiorstwo sprzedało w 2002 roku, czyli 8 lat od założenia.
Koenigsegg produkuje jedne z najszybszych seryjnie produkowanych samochodów na świecie: Koenigsegg Agera RS, będący aktualnie drugim pod względem szybkości samochodem świata 455 km/h (273 mph), (pierwszy na świecie produkcyjny samochód o mocy 1 megawata), oraz Koenigsegg Gemera (najpotężniejszy samochód hybrydowy na świecie). Koenigsegg jako pierwszy producent samochodów na świecie zdecydował się na stworzenie obręczy kół (felg) wykonanych w całości z włókna węglowego.
Model CCXR jest seryjnie przystosowany do spalania biopaliwa – etanolu E85.
W czerwcu 2009 roku Koenigsegg zawarł wstępne porozumienie z koncernem General Motors w sprawie zakupu marki Saab, z którego jednak wycofał się w listopadzie. W większości modeli zastosowano dwuścienne drzwi uruchamiające synchro-helix.

</doc>
<doc id="94385" url="https://pl.wikipedia.org/wiki?curid=94385" title="Marcian">
Marcian



</doc>
<doc id="94386" url="https://pl.wikipedia.org/wiki?curid=94386" title="Teodozjusz II">
Teodozjusz II



</doc>
<doc id="94387" url="https://pl.wikipedia.org/wiki?curid=94387" title="Bliźnięta (człowiek)">
Bliźnięta (człowiek)



</doc>
<doc id="94388" url="https://pl.wikipedia.org/wiki?curid=94388" title="Orator">
Orator

Orator, inaczej retor (z gr. "rhetor", łac. "orator") – mówca, który opanował sztukę retoryki, potrafi przemawiać publicznie i przekonywać słuchaczy do swoich racji.
W kulturze starożytnej Grecji i Rzymu nazwy "rhetor", "orator" odnosiły się m.in. do mówcy na zgromadzeniu, polityka, nauczyciela wymowy. Od mówcy wymagano nie tylko doskonałej wymowy, lecz także intelektu, wiedzy filozoficznej i właściwej postawy moralnej. Upowszechniła się formuła Katona Starszego: "Orator est vir bonus, dicendi peritus" ("Mówca to człowiek prawy, biegły w mówieniu"). Liczne podręczniki retoryki proponowały wskazówki i ćwiczenia, dzięki którym mówca mógł doskonalić umiejętność przemawiania. Wysokie wymagania wiązały się z faktem, że kultura grecko-rzymska była kulturą żywego słowa, a wygłoszona mowa mogła zadecydować o sukcesie politycznym lub sądowym.
Słynni mówcy starożytni:
Gorgiasz, Perykles, Demostenes i Izokrates (przedstawiciele attycyzmu), Cyceron, Kato Starszy, Kwintylian.
Słynni mówcy czasów nowożytnych to m.in.: Abraham Lincoln, Winston Churchill, Adolf Hitler, Benito Mussolini, Charles de Gaulle, John F. Kennedy, Martin Luther King, Malcolm X, Ronald Reagan, Fidel Castro, Bill Clinton.
Do słynnych Polaków w tej dziedzinie należy zaliczyć m.in. Jana Zamoyskiego.
Kobiety, które zasłynęły umiejętnościami krasomówczymi, to m.in. Maria W. Stewart (1803-1879), Sojourner Truth (1797-1883).

</doc>
