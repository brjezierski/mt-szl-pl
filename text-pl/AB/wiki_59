<doc id="94389" url="https://pl.wikipedia.org/wiki?curid=94389" title="Architektura wczesnochrześcijańska">
Architektura wczesnochrześcijańska

Architektura wczesnochrześcijańska, związana z rozpowszechnianiem się chrześcijaństwa, miała szansę rozwoju dopiero po ukazaniu się Edyktu mediolańskiego w 313.
W okresie wcześniejszym nie powstawały obiekty sakralne, a obrzędy odbywały się w przystosowanych do tego domach prywatnych oraz katakumbach, w których chowano zmarłych. Najstarszy znany zabytek to odkryte w Dura Europos nad rzeką Eufrat, na granicy Syrii i Mezopotamii ruiny budynku nazwanego Domem kościoła. Był to prywatny budynek przystosowany przed 232 r. do spełniania funkcji sakralnych dla potrzeb rzymskich legionistów stacjonujących w tych okolicach. W ruinach, wokół wewnętrznego dziedzińca, odkryto fragmenty baptysterium, sali zebrań z podium dla biskupa, salę katechumenów. Ściany zdobiły malowidła ze scenami uzdrowienia paralityka, przejścia św. Piotra po wodzie, postać Jezusa - Dobrego Pasterza, oceniane na starsze od odnalezionych w katakumbach.
Po ukazaniu się Edyktu Mediolańskiego chrześcijaństwo znalazło się pod opieką cesarza Konstantyna Wielkiego i jego matki św. Heleny. Jest to czas budowania licznych kościołów, często w miejscach związanych z kultem męczenników oraz dostosowywania do potrzeb ceremoniałów religijnych istniejących już budowli. W tym czasie ukształtowały się dwa typy budowli:
W bazylikach poszczególne nawy rozdzielone były kolumnadą, z których środkową kończono apsydą. W budowlach powstających we wschodniej części imperium dodano po bokach absydy pastoforia uzyskując trójdzielne zakończenie naw.
Dach był rozwiązywany przy pomocy drewnianej, widocznej z wnętrza więźby. Na Wschodzie, gdzie był to materiał bardziej deficytowy, stosowano kamienne sklepienia kolebkowe.
Forma budynku na planie centralnym częściej spotykana jest w budowlach takich jak mauzolea i baptysterium. Przykładami, przynajmniej częściowo zachowanych budowli tego typu są: Mauzoleum Konstancji (Santa Constanza) w Rzymie, baptysterium San Giovani in Fonte na Lateranie, baptysteria w Rawennie.
Dodatkowo, wokół budowli na planie centralnym i absyd w bazylikach pojawiają się ambity, czyli obejścia pozwalające na wędrówkę wiernych wokół miejsc pochówku świętych, przejście katechumenów podczas ceremonii chrztu itp. Kościoły poprzedzała poprzeczna nawa, tzw. narteks służący jako przedsionek kościoła i pomieszczenie dla katechumenów mogących uczestniczyć tylko w pierwszej części mszy św. Pierwsze transepty pojawiły się już w IV wieku. Ich umiejscowienie jednak jest inne niż w kościołach powstających w okresie średniowiecza. Podobnie jak narteksy przylegają bezpośrednio do naw, a w osi nawy głównej dobudowana jest absyda kończąca nawę. Rozwiązania te występują tylko w Zachodniej części imperium. Niektóre kościoły poprzedza dziedziniec w formie dużego atrium otoczonego kolumnowym portykiem. Przykładem bazyliki poprzedzonej atrium i zakończonej transeptem jest pierwsza, pięcionawowa bazylika św. Piotra na Watykanie oraz rzymska bazylika św. Pawła za Murami. Narteks poprzedza kościół San Vitale w Rawennie oraz mauzoleum Konstancji w Rzymie.
W V wieku pojawiły się kościoły budowane na planie krzyża greckiego oraz z oddzielonymi obejściami od części centralnych przez zastosowanie eksedr. Rozwiązania tego typu stały się mocno popularne w sztuce bizantyjskiej. Bazyliki poddane zostają uproszczeniom. Coraz częściej stosuje się rozwiązania trójnawowe.
Wiele budowli z czasów pierwszych chrześcijan zostało przebudowanych już w okresie średniowiecza. Przetrwały jedynie fragmenty murów i zdobiących je mozaik, a same budowle często zatraciły swoją poprzednią formę. Odbicie niektórych znaleźć można w późniejszych świątyniach powstałych często z inspiracji wiernych odbywających pielgrzymki np. do Jerozolimy, Rzymu (np. XI-wieczne opactwo benedyktyńskie na Monte Cassino jest wzorowane na pierwszej bazylice św. Piotra na Watykanie).
Literatura:

</doc>
<doc id="94390" url="https://pl.wikipedia.org/wiki?curid=94390" title="Retor">
Retor



</doc>
<doc id="94391" url="https://pl.wikipedia.org/wiki?curid=94391" title="Podział komórki">
Podział komórki

Podział komórki – proces zachodzący u wszystkich organizmów (jedna z faz cyklu komórkowego), w którym komórka dzieli się na dwie lub więcej komórek potomnych. Składają się na niego dwa oddzielne procesy: kariokineza (mitoza lub mejoza) oraz cytokineza. Tylko niektóre komórki zachowują zdolność do podziału, inne są wyspecjalizowane i nie dzielą się.
Podział jako forma rozmnażania.
Podział komórki może być uważany za formę rozmnażania bezpłciowego. Jest on pospolity u organizmów jednokomórkowych (np. bakterie, sinice, glony, grzyby, pierwotniaki) i prowadzi do powstania dwóch wyglądających identycznych organizmów potomnych, które przed następnym podziałem dorosną do wielkości komórki macierzystej.

</doc>
<doc id="94393" url="https://pl.wikipedia.org/wiki?curid=94393" title="Audytorium">
Audytorium

Audytorium (gr. "auditorium"), sala wykładowa – sala wykładowa, odczytowa z zasady o amfiteatralnym układzie miejsc dla słuchaczy, lub ogół słuchaczy zgromadzonych na wykładzie, odczycie, koncercie.

</doc>
<doc id="94396" url="https://pl.wikipedia.org/wiki?curid=94396" title="Tygrys (1624)">
Tygrys (1624)

Tygrys (Tigern) - szwedzki, a następnie polski XVII-wieczny trzymasztowy galeon
Okręt ten był początkowo szwedzkim galeonem "Tigern", klasyfikowanym jako "lagom örlogskepp" - okręt średniej wielkości. Zbudowany został w 1624. Podczas wojny polsko-szwedzkiej "Tigern" działał w składzie sił szwedzkich blokujących Zatokę Gdańską, będąc okrętem admiralskim eskadry dowodzonej przez admirała Nilsa Stiernskölda. Kapitanem okrętu był Simon Stewart.
"Tigern" z pozostałymi okrętami eskadry szwedzkiej uczestniczył w bitwie z flotą polską pod Oliwą 28 listopada 1627. Po wymianie ognia z polskim galeonem admiralskim "Święty Jerzy", został abordażowany przez "Świętego Jerzego". Po zaciętej walce żołnierzy i marynarzy, Polacy opanowali "Tigerna", a śmiertelnie raniony admirał Stiernsköld poddał się.
Zdobyty "Tigern" został następnie wcielony do floty polskiej, jego nazwa została przy tym spolszczona na "Tygrys". 2 maja 1628 kapitanem okrętu został mianowany Henryk Oloffson (porucznik żołnierzy piechoty morskiej "Świętego Jerzego" w bitwie pod Oliwą). Podczas ataku szwedzkich wojsk wspieranych artylerią na polskie okręty stojące u ujścia Wisły koło Twierdzy Wisłoujście po północy 6 lipca 1628, "Tygrys" został wycofany w górę rzeki, ostrzeliwując się i ubezpieczając ogniem odwrót okrętu "Feniks", który utknął na mieliźnie.
W styczniu 1629 roku "Tygrys" wraz z innymi polskimi okrętami został oddany przez króla Zygmunta III Wazę na służbę habsburskiej Ligi Katolickiej toczącej wojnę trzydziestoletnią, przybywając do Wismaru 8 lutego. Polskie okręty, stacjonując w Wismarze walczyły z flotą duńską i szwedzką w sporadycznych mniejszych potyczkach. 22 stycznia 1632 po kapitulacji Wismaru, polskie okręty zostały zdobyte przez Szwedów i wcielone do ich floty. 
W lipcu 1644 "Tigern" przydzielony został do przedniej eskadry szwedzkiej w bitwie w Zatoce Kilońskiej. W ewidencji floty szwedzkiej galeon figurował przynajmniej do roku 1650, natomiast jego dalszy los jest nieznany.
Opis.
Uzbrojenie okrętu było zmienne. Stanowiło je do 24 dział o łącznej masie luf do 14,1 t. W kampanii 1627 roku według planu miał być uzbrojony w 12 dział 6-funtowych i 6 dział 3-funtowych, o łącznym ciężarze salwy burtowej 45 funtów, a nadto dwa szturmowe krótkolufowe działa 24-funtowe strzelające śrutem.
W 1629 roku, według inwentarza sporządzonego w Wismarze, był uzbrojony w 2 działa 12-funtowe, 16 dział 6-funtowych, 2 działa 4-funtowe i 2 działa 3-funtowe o łącznym ciężarze salwy burtowej 65 funtów, a nadto dwa szturmowe krótkolufowe działa 24-funtowe. 

</doc>
<doc id="94397" url="https://pl.wikipedia.org/wiki?curid=94397" title="Aix-en-Provence">
Aix-en-Provence

Aix-en-Provence (fr. wym. []; prowan. "Ais de Provença") – miejscowość i gmina we Francji, w regionie Prowansja-Alpy-Lazurowe Wybrzeże, w departamencie Delta Rodanu. Miasto jest ulokowane w dolinie rzeki Arc, ok. 25 km na północ od Marsylii.
Demografia.
Według danych na rok 2018 gminę zamieszkiwały 146 282 osoby, a gęstość zaludnienia wynosiła 786 osób/km² (wśród 963 gmin regionu Prowansja-Alpy-W. Lazurowe Aix-en-Provence plasuje się na 4. miejscu pod względem liczby ludności, natomiast pod względem powierzchni na miejscu 7.).
Historia.
Aix (Aquae Sextiae) zostało założone w 122 p.n.e. przez rzymskiego konsula Sekstiusza Kalwina jako kolonia weteranów jego wojsk. Od nazwiska konsula pochodzi nazwa okolicznych źródeł. W 102 p.n.e. Mariusz zadał w pobliżu miasta klęskę Cymbrom i Teutonom. W IV stuleciu zostało stolicą prowincji Narbonensis Secunda. W 477 zostało zajęte przez Wizygotów. W następnym stuleciu było wielokrotnie plądrowane przez Franków i Longobardów. W 731 zostało zajęte przez Saracenów. Aix, które w wiekach średnich było stolicą hrabstwa Prowansji, osiągnęło rozkwit po XII stuleciu, kiedy pod panowaniem Aragonii i Andegawenii stało się ośrodkiem artystycznym i naukowym. Z resztą Prowansji przeszło do korony Francji w 1487, a w 1501 Ludwik XII założył tam parlament Prowansji, który istniał aż do 1789. W XVII i XVIII w. miasto było siedzibą władz Prowansji. Pod koniec panowania Franciszka I doszło do prześladowań protestantów. W ich trakcie sąd w Aix-en-Provence nakazał zniszczenie 20 wsi w Alpach prowansalskich, w których mieszkali zwolennicy waldensów.
Kultura.
Aix jest ważnym centrum edukacyjnym, siedzibą wydziałów prawa i literatury uniwersytetu Aix-Marseille. Kwartał miasta, gdzie są umieszczone szkoły i budynki uniwersytetu, jest porównywany do Dzielnicy Łacińskiej Paryża. Od 1948 roku odbywa się w nim coroczny międzynarodowy festiwal muzyczny. Znane też jako miejsce urodzenia i pracy malarza Paula Cézanne’a, siedziba muzeum poświęconego malarzowi.
Gospodarka.
Miasto jest ośrodkiem przemysłu ceramicznego, komputerowego, poligraficznego i przetwórstwa oliwek.
Komunikacja.
Miasto jest ważnym węzłem komunikacyjnym – autostrady do Awinionu, Marsylii i Cannes, jak również port lotniczy.
W mieście znajduje się stacja kolejowa Gare d’Aix-en-Provence.

</doc>
<doc id="94398" url="https://pl.wikipedia.org/wiki?curid=94398" title="Argument emocjonalny">
Argument emocjonalny

Argument emocjonalny – argument odwołujący się do emocji słuchaczy, mający na celu wzbudzić w nich pewne uczucia (np.: żal, gniew, współczucie, itp.).
Przykłady argumentów emocjonalnych:

</doc>
<doc id="94400" url="https://pl.wikipedia.org/wiki?curid=94400" title="Liczby zaprzyjaźnione">
Liczby zaprzyjaźnione

Liczby zaprzyjaźnione – para różnych liczb naturalnych, takich że suma dzielników właściwych (mniejszych od tej liczby) każdej z tych liczb równa się drugiej liczbie.
Para Pitagorasa.
Pierwszą parą takich liczb jest 220 i 284, ponieważ:
Została ona podana już przez Pitagorasa. Nie wiadomo, czy istnieje nieskończenie wiele par liczb zaprzyjaźnionych i czy istnieje taka para liczb o różnej parzystości.
Pary mniejsze od miliona.
Oto wszystkie pary liczb zaprzyjaźnionych, z których co najmniej jedna liczba jest mniejsza od miliona:
Niektóre pary większe od miliona.
Kilka kolejnych liczb zaprzyjaźnionych większych od miliona:
Wzór Tabita.
Wzór generujący niektóre liczby zaprzyjaźnione został znaleziony przez arabskiego matematyka Tabita ibn Qurra (826–901) ok. roku 850.
Niech:
Jeśli formula_5 formula_6 i formula_7 są liczbami pierwszymi, to
są liczbami zaprzyjaźnionymi.
Przy użyciu powyższej metody można odnaleźć pary (220, 284), (17296, 18416) oraz (9363584, 9437056), ale już nie np. (6232, 6368). Metoda ta sprawdza się dla formula_10 = 2, 4 oraz 7, ale nie dla żadnego innego formula_11.
Wzór Eulera.
Euler uogólnił wzór Tabita, podając regułę, która umożliwia znajdowanie wszystkich liczb zaprzyjaźnionych w postaci par spełniających poniższy warunek:
Jeżeli liczby naturalne formula_12 i formula_13 gdzie formula_14 są takie, że wszystkie trzy liczby
są pierwsze, to wtedy liczby formula_18 i formula_19 tworzą parę liczb zaprzyjaźnionych.
Dla formula_20 otrzymujemy wzór Tabita.
Poszukiwania liczb zaprzyjaźnionych.
Liczbami zaprzyjaźnionymi zajmowała się ta sama grupa matematyków, która poszukiwała liczb pierwszych: Mersenne, Fermat, a także Kartezjusz. Tematem tym zajmował się również polski siedemnastowieczny matematyk Jan Brożek. Euler podaje listę 64 zaprzyjaźnionych par, z których dwie pary okazały się (po blisko dwustu latach) „nieprzyjazne”. W 2001 roku znano milion liczb zaprzyjaźnionych, w 2007 roku prawie 12 mln. Obecnie znaleziono ponad miliard takich liczb.

</doc>
<doc id="94406" url="https://pl.wikipedia.org/wiki?curid=94406" title="Marius Sophus Lie">
Marius Sophus Lie

Marius Sophus Lie (ur. 17 grudnia 1842 w Nordfjordeid, zm. 18 lutego 1899 w Christianii) – norweski matematyk, profesor uniwersytetów w Christianii (późniejsze Oslo; 1872–1886) i w Lipsku (1886–1898).
Twórca teorii grup Liego; zajmował się także równaniami różniczkowymi.
Życiorys.
W 1869 r. napisał pierwszą pracę naukową. W 1870 r. nawiązał współpracę z Gastonem Darboux. Napisał 245 prac naukowych.

</doc>
<doc id="94407" url="https://pl.wikipedia.org/wiki?curid=94407" title="Sophus Lie">
Sophus Lie



</doc>
<doc id="94412" url="https://pl.wikipedia.org/wiki?curid=94412" title="Betula">
Betula



</doc>
<doc id="94413" url="https://pl.wikipedia.org/wiki?curid=94413" title="Gustav Freytag">
Gustav Freytag

Gustav Freytag (ur. 13 lipca 1816 w Kluczborku, zm. 30 kwietnia 1895 w Wiesbaden) – powieściopisarz i dramaturg niemiecki, tworzący w nurcie realizmu mieszczańskiego.
Życiorys.
Urodził się w Kluczborku (wówczas Kreuzburg). Karierę literacką rozpoczął romantyczną komedią "Die Brautfahrt" (1844). Napisał dramaty "Die Valentine" (1847), "Graf Waldemar" (1850) i komedię "Die Journalisten", ciekawy obraz ówczesnego społeczeństwa niemieckiego. W roku 1855 wydał swą pierwszą powieść, zaliczaną swego czasu do arcydzieł literatury niemieckiej "Soll und Haben" (3 tomy), przesyconą wątkami antypolskimi i antyżydowską apologią pruskiego kapitalizmu. Przedstawił w niej powstańców krakowskich z 1846 i wielkopolskich z 1848 jako zbójeckie bandy. Ukazał też rzekomą opozycję pomiędzy niemieckim zamiłowaniem do pracowitości, a "polnische Wirtschaft". Owocem jego studiów historycznych były "Bilder aus der deutschen Vergangenheit" (5 t., 1859-1867) oraz cykl powieści historycznych pod ogólnym tytułem "Die Ahnen", zawierający dzieje jednego rodu niemieckiego od czasów przedhistorycznych do czasów współczesnych. W latach 1867–1870 był redaktorem czasopisma „Die Grenzboten”, organu propagującego zjednoczenie Niemiec pod berłem pruskim. Na łamach tej gazety wielokrotnie atakował Polaków.

</doc>
<doc id="94414" url="https://pl.wikipedia.org/wiki?curid=94414" title="Shyam Nandan Mishra">
Shyam Nandan Mishra

Shyam Nandan Mishra (ur. 20 października 1920 w Patnie, zm. 25 października 2004 w Patnie) – indyjski polityk. Minister spraw zagranicznych w rządzie premiera Charana Singha 1979-1980, wieloletni parlamentarzysta.
Życiorys.
W młodości był aktywistą na rzecz niepodległości Indii, znajdujących się wówczas pod brytyjskim panowaniem: współpracował z wieloma organizacjami i redagował niepodległościowe gazety.
Był członkiem Indyjskiego Kongresu Narodowego i bliskim współpracownikiem Jawaharlala Nehru – sprawował funkcję jego sekretarza parlamentarnego w latach 1951-1952.
Zasiadał w Zgromadzeniu Konstytucyjnym (1950-1952), a następnie w parlamencie – w pierwszej, drugiej, piątej i szóstej kadencji izby niższej Lok Sabha (1952-1962 oraz 1971-1980). Z kolei w latach 1962-1971 zasiadał w izbie wyższej indyjskiego parlamentu Rajya Sabha, jako przedstawiciel rodzinnego stanu Bihar.
W latach 1954-1962 kierował pracami agencji rządowej "Planning Commission" (Komisji Planowania).
Był jednym z przywódców buntu partyjnego w Indyjskim Kongresie Narodowym w 1975. W czasie stanu wyjątkowego został wraz z Atalem Bihari Vajpayeem i L.K. Advanim na krótko aresztowany.
Dołączył do Janata Party (Secular) i z jej ramienia pełnił funkcję ministra spraw zagranicznych od 28 lipca 1979 do 14 stycznia 1980.
Zmarł na zawał serca 25 października 2004.

</doc>
<doc id="94417" url="https://pl.wikipedia.org/wiki?curid=94417" title="Ferdinand Lindemann">
Ferdinand Lindemann

Carl Louis Ferdinand von Lindemann (ur. 12 kwietnia 1852 w Hanowerze, zm. 6 marca 1939 w Monachium) – niemiecki matematyk, autor dowodu, że π jest liczbą przestępną.
Życiorys.
Ojciec był nauczycielem języków w gimnazjum, matka córką dyrektora gimnazjum. Jego rodzina przeniosła się do Schwerina, gdzie chodził do szkoły. Potem studiował matematykę na uczelniach w Getyndze, Erlangen i Monachium.
W roku 1882 opublikował pracę, w której udowodnił, że liczba pi jest liczbą przestępną, skąd natychmiast wynika, że niemożliwa jest kwadratura koła. Jego dowód był modyfikacją podanego przez Hermite'a dowodu przestępności liczby "e". Lindemannowi udało się tego dokonać akurat w swoje trzydzieste urodziny, a jego pracę zaniósł do drukarni sam Karl Weierstrass.
Dowód Lindemanna był jedynym znaczącym jego wkładem w matematykę, ale przyniósł mu uznanie i zaszczyty. Podczas I wojny światowej Lindemann był rektorem Uniwersytetu Ludwika i Maksymiliana w Monachium.
W Królewcu był nauczycielem Davida Hilberta, Hermanna Minkowskiego i Arnolda Sommerfelda.

</doc>
<doc id="94418" url="https://pl.wikipedia.org/wiki?curid=94418" title="Nilamani Routray">
Nilamani Routray

Nilamani Routray (ur. 24 maja 1920, zm. 4 października 2004) – polityk indyjski.
Działacz partii Janata Dal. W 1946 został wybrany po raz pierwszy do zgromadzenia stanowego Orissa, stał się wkrótce jednym z najbardziej wpływowych polityków tego stanu. Od lat 50. wielokrotnie zasiadał w stanowych rządach, w tym jako wicepremier (1963 i 1972) i premier (1977-1980). Wielokrotnie był wybierany do obu izb parlamentu indyjskiego - Lok Sabha i Rajya Sabha. Był ponadto ministrem zdrowia, rodziny i ochrony środowiska w rządzie centralnym premiera V.P. Singha (1989-1990).
Polityką zajął się także jego syn; w 2004 Bijoyshree Routray był ministrem zdrowia w rządzie stanowym Orissa.

</doc>
<doc id="94422" url="https://pl.wikipedia.org/wiki?curid=94422" title="Bell">
Bell



</doc>
<doc id="94424" url="https://pl.wikipedia.org/wiki?curid=94424" title="Missouri (rzeka)">
Missouri (rzeka)

Missouri – rzeka w Stanach Zjednoczonych, dopływ Missisipi (dłuższy od rzeki głównej). Wraz z Missisipi stanowi najdłuższą rzekę Ameryki Północnej, o długości ok. 5970 km.
Przebieg rzeki.
Hydrologiczny początek biegu Missouri znajduje się u źródeł potoku Brower's Spring, który za pośrednictwem kilku innych potoków wpada do rzeki Jefferson. Oficjalny początek rzeki Missouri znajduje się w stanie Montana, w pobliżu miasta Three Forks, gdzie powstaje ona z połączenia trzech rzek źródłowych – Jefferson, Madison i Gallatin.
Missouri wpada do Missisipi niedaleko na północ od miasta Saint Louis w stanie Missouri, po przebyciu 3767 km. Jej długość liczona od źródeł rzeki Madison wynosi 4062 km. Kolejno przepływa przez stany: Montana, Dakota Północna, Dakota Południowa, Nebraska, Iowa, Kansas i Missouri.
Missouri w sztuce.
Amerykański malarz George Catlin, podróżując wzdłuż Missouri w latach 30. XIX wieku, portretował plemiona Indian. Namalował również kilka krajobrazów nad samą rzeką, na przykład „Floyd's Bluff” czy „Brick Kilns”, obydwa z 1832 roku.
Szwedzki malarz Karl Bodmer towarzyszył niemieckiemu podróżnikowi i odkrywcy, księciu Maximilianowi zu Wied-Neuwied w latach 1832–1834 w jego ekspedycji wzdłuż rzeki Missouri. Bodmer został zatrudniony w celu portretowania plemion Indian, które odkryją w czasie podróży po zachodniej Ameryce. Przy okazji stworzył jednak kilka krajobrazów z rzeką Missouri w roli głównej.
Rzeka stała się również natchnieniem dla piosenki Pete Seegera z 1967 – "Waist Deep in the Big Muddy" (chociaż istnieją pewne nieścisłości odnośnie do lokalizacji zdarzeń z piosenki. Piosenkarz używa również jako miejsca akcji stanu "Loo-siana"). Akcja piosenki ma miejsce w 1942, opowiada o treningu żołnierzy przed wyjazdem na front II wojny światowej, ale zawarty w niej obraz głupiego kapitana, który wpycha swoich podwładnych w coraz bardziej beznadziejną sytuację jest paralelą do wojny w Wietnamie. W piosence kapitan prowadzi swoją jednostkę na manewry, nalega na przekroczenie rzeki (Missouri), upierając się, że przejście jest bezpieczne. Kapitan tonie w mulistym dnie, a jego wojsko zawraca prowadzone przez sierżanta, który zakwestionował rozkaz kapitana.
Główne dopływy.
Dopływy uporządkowane w od początku biegu rzeki Missouri.
Większe miasta nad rzeką.
Zlewnia rzeki jest zamieszkana przez około 10 milionów osób, w tym przez Indian z 28 plemion, mieszkańców 10 stanów USA i niewielkiej części Kanady. Główne miasta nad rzeką to:

</doc>
<doc id="94437" url="https://pl.wikipedia.org/wiki?curid=94437" title="Tacjan (imię)">
Tacjan (imię)

Tacjan – odpowiednik żeńskiego imienia Tacjana, powstały z rzymskiego przydomka "Tatianus", pochodzącego od rodu "Tacii" (pol. Tacjusze). 
Tacjan imieniny obchodzi: 12 stycznia i 12 września.

</doc>
<doc id="94439" url="https://pl.wikipedia.org/wiki?curid=94439" title="Leon I (cesarz wschodniorzymski)">
Leon I (cesarz wschodniorzymski)



</doc>
<doc id="94440" url="https://pl.wikipedia.org/wiki?curid=94440" title="Piotr Kownacki">
Piotr Kownacki

Piotr Kownacki (ur. 8 października 1954 w Warszawie) – polski prawnik, urzędnik państwowy. Pełniący obowiązki prezesa Najwyższej Izby Kontroli w latach 1991–1992, w latach 2008–2009 szef Kancelarii Prezydenta RP.
Życiorys.
Ukończył studia na Wydziale Prawa i Administracji Uniwersytetu Warszawskiego. Od 1979 pracował w Instytucie Państwa i Prawa PAN, następnie w biurze prasowym Kancelarii Sejmu, biurze Trybunału Konstytucyjnego i biurze pełnomocnika rządu ds. reformy samorządu terytorialnego. W 1991 był przez kilka miesięcy podsekretarzem stanu w Urzędzie Rady Ministrów.
Od lipca 1991 do sierpnia 1999 zajmował stanowisko wiceprezesa Najwyższej Izby Kontroli. W październiku 1991, po śmierci prezesa NIK Waleriana Pańki w wypadku drogowym, objął czasowo obowiązki prezesa NIK. Wykonywał je do lutego 1992, gdy zastąpił go nowo wybrany prezes NIK Lech Kaczyński. W sierpniu 1999 objął stanowisko wiceprezesa Banku Ochrony Środowiska, we wrześniu 2001 powrócił na stanowisko wiceprezesa Najwyższej Izby Kontroli.
W październiku 2006 został powołany na wiceprezesa zarządu PKN Orlen, w styczniu 2007 objął stanowisko prezesa zarządu tej spółki, które zajmował do lutego 2008. Od 9 lipca 2008 do 4 września 2008 był zastępcą szefa Kancelarii Prezydenta RP Lecha Kaczyńskiego, od 20 sierpnia 2008 pełnił obowiązki szefa, a od 4 września 2008 do 27 lipca 2009 był szefem Kancelarii Prezydenta RP.
W listopadzie 2009 prokurator przedstawił mu zarzut ujawnienia tajemnicy służbowej, polegający na ujawnieniu dziennikarzom niejawnego raportu ABW odnośnie do tzw. incydentu gruzińskiego z udziałem prezydenta Lecha Kaczyńskiego. Piotr Kownacki nie przyznał się do popełnienia tego czynu. W sierpniu 2016 w pierwszej instancji został uznany za winnego popełnienia tego czynu, jednocześnie orzekający w tej sprawie Sąd Rejonowy dla Warszawy-Śródmieścia w Warszawie odstąpił od wymierzenia kary. Wyrok ten został zmieniony w lipcu 2017, Sąd Okręgowy w Warszawie prawomocnie wówczas uniewinnił Piotra Kownackiego od zarzuconego mu czynu, co ostatecznie zakończyło postępowanie.

</doc>
<doc id="94442" url="https://pl.wikipedia.org/wiki?curid=94442" title="Tacjana">
Tacjana

Tacjana, Tacjanna – imię żeńskie pochodzenia rzymskiego; żeński odpowiednik męskiego imienia Tacjan utworzonego z rzymskiego przydomka "Tatianus", który powstał z nazwy rzymskiego rodu "Tatius" (pol. Tacjusz) poprzez dodanie przyrostka "-anus/ana" oznaczającego przynależność, pochodzenie. Imię to było notowane w Polsce od średniowiecza na obszarze wschodniosłowiańskim, po raz pierwszy w 1411 roku, w formach Tacyjana, Tatyjana, Tetejana, Tetyjana, Tatyjanna, ze zdrobnieniami Tatja, Tac(z)a, Tańka = Tajka.
Jego rosyjskim odpowiednikiem jest forma Tatiana (Татьяна), w której imię to zyskało popularność w Rosji dzięki poematowi "Eugeniusz Oniegin" Aleksandra Puszkina – sam Puszkin w treści poematu podkreślił, że w Rosji "Tatiana" jest imieniem niezwykłym.
Tacjana imieniny obchodzi.
Spotykana w niektórych kalendarzach data 25 stycznia wynika z daty wspomnienia św. Tacjany z Rzymu według liturgii prawosławnej (12/25 stycznia, tj. 12 stycznia, jako świętowana również na obszarze prawosławnym data śmierci św. Tacjany z Rzymu według kalendarza juliańskiego, przypada 25 stycznia według kalendarza gregoriańskiego).

</doc>
<doc id="94444" url="https://pl.wikipedia.org/wiki?curid=94444" title="Tatiana">
Tatiana



</doc>
<doc id="94446" url="https://pl.wikipedia.org/wiki?curid=94446" title="Leo II">
Leo II

 
Leo II (również "Leo B") – karłowata galaktyka sferoidalna znajdująca się w konstelacji Lwa w odległości około 750 tys. lat świetlnych od Ziemi. Galaktyka Leo II została odkryta w 1950 roku przez Roberta Harringtona i Alberta Wilsona w ramach programu Palomar Observatory Sky Survey. Leo II należy do Grupy Lokalnej i jest satelitą Drogi Mlecznej.

</doc>
<doc id="94447" url="https://pl.wikipedia.org/wiki?curid=94447" title="Powiat raciborski">
Powiat raciborski

Powiat raciborski – powiat w południowej Polsce (województwo śląskie), utworzony w 1999 roku w ramach reformy administracyjnej. Jego siedzibą jest miasto Racibórz.
Według danych z 31 grudnia 2019 roku powiat zamieszkiwało 108 211 osób. Natomiast według danych z 30 czerwca 2020 roku powiat zamieszkiwało 107 926 osób.
Geografia.
Położenie.
Powiat raciborski leży w Kotlinie Raciborskiej, częściowo na Płaskowyżu Głubczyckim i od strony wschodniej we fragmencie na Płaskowyżu Rybnickim. Powiat przecina rzeka Odra oraz jej dopływy: Psina i Ruda. Południowa część powiatu otwiera się na Bramę Morawską.
Pod względem administracyjnym powiat raciborski należy do województwa śląskiego, a graniczy z terenami, na których wydobywa się węgiel kamienny, obszar ten nosi nazwę Rybnickiego Okręgu Węglowego. Od południowo-zachodniej strony graniczy z Czechami, a mianowicie sąsiaduje z obszarami wydobycia węgla w Zagłębiu Ostrawsko-Karwińskim oraz dużą aglomeracją miejsko-przemysłową Ostrawy. Od pozostałych stron natomiast powiat graniczy z rolniczymi gminami powiatu głubczyckiego, kędzierzyńsko-kozielskiego (województwo opolskie), gliwickiego, rybnickiego, wodzisławskiego (województwo śląskie), a na północnym wschodzie z miastem Rybnik.
Historycznie teren powiatu leży na Górnym Śląsku.
Struktura powierzchni.
Według danych z roku 2006 Racibórz ma obszar 543,98 km², w tym
Historia.
Ziemia raciborska w ciągu tysiąclecia podlegała wpływom wielu kultur oraz zmienności państwowej i politycznej. Zmienne uwarunkowania historyczne kształtowały wielokulturowość i wielonarodowość tego terenu, na którym od wieków współżyją mieszkańcy pochodzenia polskiego, śląskiego, niemieckiego oraz morawskiego (czeskiego)
Administracja.
Miasto jest członkiem Związku Subregionu Zachodniego i należy do Euroregionu Silesia. Racibórz jest stolicą Euroregionu.
Transport.
Drogowy.
Powiat raciborski leży w pobliżu autostrady A1 (północ-południe) i autostrady A4 (wschód-zachód).

</doc>
<doc id="94449" url="https://pl.wikipedia.org/wiki?curid=94449" title="Less">
Less

Less – pylasta skała osadowa, wyselekcjonowana i deponowana na drodze eolicznej, a więc w warunkach względnie suchego klimatu, na co wskazuje m.in. rozmieszczenie strefowe lub związek lessu z określonym piętrem hipsometrycznym. W obszarach wilgotniejszych osad o takich cechach nie wyodrębnia się spośród innych piaszczysto-gliniastych produktów denudacji i akumulacji.
Dominuje w nim frakcja pyłów (0,002–0,063 mm) złożona przede wszystkim z kwarcu z domieszką skaleni, węglanów, rzadziej innych minerałów. We frakcji podstawowej lessów dominują pyły średnie (0,02–0,063 mm). Zróżnicowanie wielkości ziaren w skałach jest bardzo małe, jest to więc skała dobrze wysortowana. Zazwyczaj bezstrukturalna (homogeniczna), makro- i mikroporowata. Barwa przeważnie żółtawoszara, jasnożółta, a nawet płowa.
Less jest skłonny do osiadania pod wpływem zawilgocenia względnie dodatkowego obciążenia. W stanie suchym wykazuje skłonność do pękania i tworzenia pionowych obrywisk, które zanikają, gdy jest wilgotny.
Mamy do czynienia z lessami właściwymi, gdy frakcja 0,02–0,05 mm stanowi powyżej 50% analizowanej próby. Wyróżnia się ponadto lessy właściwe piaszczyste oraz less gliniasty. Lessy właściwe powstają w wyniku procesów eolicznych (wiatrowych), jeśli w fazie sedymentacji ich rola była mniejsza, mamy do czynienia z utworami lessopodobnymi.
Geneza.
Powstaje w warunkach względnie suchego klimatu na co wskazuje między innymi rozmieszczenie strefowe lub związek z określonym piętrem hipsometrycznym. Eoliczna geneza lessu, rozpowszechniona przez Ferdinanda von Richthofena w XIX wieku jest obecnie akceptowana przez wielu badaczy. Niewyjaśniony jest do dzisiaj problem źródła materiału pyłowego, długości transportu i kierunku wiatrów lessotwórczych. Obecnie zarzucono teorię o dalekim transporcie pyłu lessowego, przyjmuje się transport na małe odległości, co najwyżej typowo regionalny do kilkudziesięciu kilometrów. O autochtonizmie lessu polskiego (lokalna akumulacja) świadczą wyniki porównawczych analiz właściwości fizycznych (uziarnienie), składu chemicznego (zawartość węglanów) i mineralogicznego lessów (skład minerałów ciężkich).
Źródłem materiału pyłowego według jednej grupy badaczy były różne osady czwartorzędowe i starsze przedczwartorzędowe. Według drugiej grupy źródłem pyłu lessowego były osady rzeczne. Materiał mineralny, w przewadze pylasty, był wywiewany z tych osadów na okoliczne tereny. Na wysoczyznach zalega less pierwotny akumulowany eolicznie, natomiast w dolinach oprócz lessu eolicznego występują wtórne pokrywy lessowe i lessopodobne powstałe w wyniku redepozycji lessów pierwotnych. Z tego powodu lessy dzieli się dodatkowo na trzy typy:
Występowanie w ujęciu globalnym.
Ze względu na rozmieszczenie pokryw lessowych oraz pośrednio ich wiek i pochodzenie pyłów lessotwórczych wydzielane są trzy odmiany lessów:
Pokrywy lessowe zajmują łącznie blisko 20% powierzchni kontynentów. Największy zwarty obszar ich występowania to Wyżyna Lessowa w Chinach, gdzie ich grubość dochodzi nawet do 300 metrów, a wiek najstarszych warstw datowana jest na eoplejstocen, a nawet pliocen. Zwarte płaty lessowe występują także m.in. na terenie Kazachstanu, Ukrainy, Stanów Zjednoczonych, Węgier, Bułgarii, Czech, Austrii, Niemiec, Francji, Belgii, a nawet południowej Anglii.
Występowanie lessów w Polsce.
Płaty lessowe występujące w Polsce są częścią europejskiego pasa lessowego rozciągającego się od południowej Anglii aż po Rosję i Ukrainę. W kierunku wschodnim pas ten przechodzi w pokrywy Azji Środkowej. Pokrywy lessowe występują w obrębie Wyżyn Polskich, Niziny Śląskiej, Wzgórz Trzebnickich, na Podkarpaciu i Pogórzu Karpackim oraz na Wyżynie Lubelskiej, Roztoczu Zachodnim i Środkowym oraz na Wyżynie Sandomierskiej. Ich obecność udokumentowano także na Płaskowyżu Głubczyckim. Płaty lessów wyciągnięte są w kierunku WNW–ESE. Zbudowane są z różnowiekowych warstw, poprzedzielanych glebami kopalnymi, nadającymi im charakter sekwencji lessowo-glebowych. Wyróżniane są lessy młodsze akumulowane podczas ostatniego zlodowacenia Wisły, lessy starsze tworzące się w strefach peryglacjalnych zlodowaceń środkowopolskich (Odry i Warty) oraz lessy najstarsze ze zlodowaceń południowopolskich według schematu stratygraficznego lessów Polski. Rozmieszczenie lessów w Polsce wykazuje szereg prawidłowości m.in. wzrost miąższości płatów lessowych z zachodu na wschód i występowanie płatów tylko na określonych wysokościach nad poziomem morza tj. od 170 do 450 m n.p.m.. W Polsce pokrywy lessowe o największej powierzchni, zwartości płatów i miąższości (do 30 metrów) występują na Grzędzie Horodelskiej i Sokalskiej (Wyżyna Wołyńska). W skali całego świata polskie płaty lessów są względnie mało miąższe.
Czas akumulacji lessu.
Lessy powszechnie są kojarzone z plejstoceńskimi osadami peryglacjalnymi. Takiego właśnie wieku są pokrywy lessowe akumulowane wyłącznie w piętrach zimnych zlodowaceń plejstoceńskich (tzw. glacjały) w strefie szerokiego przedpola lądolodów kontynentalnych. W okresach ociepleń (interstadiały) tworzenie się pokryw lessowych ustawało, względnie akumulacja była minimalna. 
Z kolei lessy perymedyteriańskie i perydesertczne cechuje znacznie dłuższy okres akumulacji, obejmujący górny pliocen oraz holocen. W pokrywach tego typu wyróżnia się lessy zimnych jednostek stratygraficznych, jak też i względnie ciepłych. Różnica między nimi to głównie miąższość (większa w warstwach „zimnych”) i stopień przekształceń pedogenicznych (wyższy w „ciepłych”).
Na obszarach lessowych w okresach interstadialnych warstwy stropowe lessów były przekształcane przez procesy glebowe razem określane jako tzw. lessivage, które są odpowiedzialne za wykształcenie pokryw glebowych. W okresach ciepłych tworzyły się na pokrywach lessowych gleby, rejestrowane współcześnie jako gleby kopalne (tzw. paleosole) o różnej randze stratygraficznej. Typ tworzącej się gleby uzależniony był od warunków klimatycznych, długości okresu oddziaływania procesów pedogenezy, a co za tym idzie typu roślinności. Istotnym czynnikiem było (i jest nadal) ukształtowanie terenu. W okresie ostatnich ~14–16 tysięcy lat na pokrywach lessowych tworzyły się m.in. czarnoziemy pod roślinnością stepową, gleby brunatne i płowe pod roślinnością leśną, podczas interstadiałów tworzyły się gleby mniej rozwinięte typu glejowego bądź brunatnoziemów arktycznych, względnie zachodziły tylko słabe (inicjalne) procesy glebotwórcze. W okresie każdego zlodowacenia było kilka faz zimnych i kilka ciepłych, stąd w pokładach lessów rejestrowana jest obecność gleb kopalnych różnej rangi stratygraficznej.
Zastosowanie gospodarcze.
Stosowany do wyrobu cegieł i innych materiałów budowlanych. 
Ważną cechą lessów jest żyzność gleb rozwijających się w ich wierzchnich warstwach. Z tego powodu gleby lessowe są uznawane za bardzo cenne dla rolnictwa. 
Regiony lessowe są bardzo atrakcyjne turystycznie. Wynika to m.in. z żywego charakteru rzeźby terenu, a szczególnie z powodu obecności licznych i spektakularnych form erozyjnych. W pokrywach lessowych często powstają bardzo głębokie V-kształtne doliny (suche i odwadniane) powszechnie określane mianem wąwozów, zarówno pojedynczych, jak też tworzących złożone systemy. Formom tym często towarzyszą antropogeniczne wąwozy drogowe - tzw. głębocznice. Przykładami geoturystycznie bardzo atrakcyjnych obszarów z typową rzeźbą lessową są okolice Sandomierza i Kazimierza Dolnego.

</doc>
<doc id="94451" url="https://pl.wikipedia.org/wiki?curid=94451" title="Leo I">
Leo I

Patrz też
Inne

</doc>
<doc id="94454" url="https://pl.wikipedia.org/wiki?curid=94454" title="POW">
POW



</doc>
<doc id="94458" url="https://pl.wikipedia.org/wiki?curid=94458" title="Leontius I">
Leontius I



</doc>
<doc id="94460" url="https://pl.wikipedia.org/wiki?curid=94460" title="Basiliscus">
Basiliscus



</doc>
<doc id="94463" url="https://pl.wikipedia.org/wiki?curid=94463" title="Teodor II (patriarcha Aleksandrii)">
Teodor II (patriarcha Aleksandrii)

Teodor II, właśc. Nikolaos Choreftakis (ur. 25 listopada 1954 we wsi Koukounarià w okolicy Chanii na Krecie) – duchowny prawosławny, patriarcha Aleksandrii od 2004.
Życiorys.
W 1972 r. złożył wieczyste śluby mnisze. Następnie studiował teologię na Uniwersytecie w Salonikach. W 1975 r. przyjął święcenia diakońskie, a 23 kwietnia 1978 – kapłańskie. W latach 1975–1985 pełnił posługę w katedrze metropolii lambijskiej (w Autonomicznym Kościele Krety Patriarchatu Konstantynopolitańskiego). W 1985 r. otrzymał godność archimandryty. W tym samym roku przeszedł w jurysdykcję Patriarchatu Aleksandryjskiego; następnie wyjechał do Odessy na filialną placówkę przedstawicielstwa Patriarchatu przy Rosyjskim Kościele Prawosławnym.
W 1990 przyjął chirotonię biskupią i został przedstawicielem Patriarchatu Aleksandryjskiego w Atenach (z tytułem biskupa Cyreny). W 1997 r. pełnił funkcję kanclerza Patriarchatu. W tym samym roku został metropolitą Kamerunu, następnie (od 2002) był metropolitą Zimbabwe. W październiku 2004 został wybrany przez Sobór Aleksandryjskiej Cerkwi Prawosławnej na patriarchę Aleksandrii i całej Afryki, następcę zmarłego tragicznie miesiąc wcześniej Piotra VII. .
W czerwcu 2016 r. przewodniczył delegacji Patriarchatu Aleksandryjskiego na Sobór Wszechprawosławny na Krecie.

</doc>
<doc id="94464" url="https://pl.wikipedia.org/wiki?curid=94464" title="Anastazjusz">
Anastazjusz



</doc>
<doc id="94469" url="https://pl.wikipedia.org/wiki?curid=94469" title="Justynian I">
Justynian I



</doc>
<doc id="94472" url="https://pl.wikipedia.org/wiki?curid=94472" title="Lista prezydentów Ukrainy">
Lista prezydentów Ukrainy

Ukraińska Republika Ludowa – rząd na emigracji (1920 – 1992).
22 sierpnia 1992 Mykoła Pławiuk przekazał Łeonidowi Krawczukowi insygnia władzy, uznając go za prawowitego prezydenta Ukrainy

</doc>
<doc id="94474" url="https://pl.wikipedia.org/wiki?curid=94474" title="Tyberiusz II">
Tyberiusz II



</doc>
<doc id="94476" url="https://pl.wikipedia.org/wiki?curid=94476" title="Jan Podczaszyński">
Jan Podczaszyński

Jan Podczaszyński (zm. ok. 1800) – polski architekt, nadworny budowniczy Radziwiłłów. 
Uczeń Wawrzyńca Gucewicza. Zaprojektował i zbudował m.in. drewniany kościół parafialny pod wezwaniem Znalezienia Krzyża Świętego w Żyrmunach w powiecie lidzkim. Kościół był budowany w latach 1788–1789, a jego fundatorem był Stanisław Radziwiłł.
Jan Podczaszyński był ojcem i dziadkiem znanych polskich architektów dziewiętnastowiecznych: Karola i Bolesława Podczaszyńskich. 

</doc>
<doc id="94477" url="https://pl.wikipedia.org/wiki?curid=94477" title="Ryszard (książę Gloucester)">
Ryszard (książę Gloucester)

Richard Alexander Walter George Windsor (ur. 26 sierpnia 1944 w Northampton) – członek brytyjskiej rodziny królewskiej, 3. książę Gloucester, najmłodszy syn Henryka, księcia Gloucester (młodszego syna króla Wielkiej Brytanii Jerzego V), i Alicji Christabel Montagu-Douglas-Scott, córki 7. księcia Buccleuch. Jest stryjecznym bratem królowej Elżbiety II, znajduje się w linii sukcesji brytyjskiego tronu.
Wczesne lata życia.
Ryszard jest synem księcia Gloucester, Henryka Windsora i Alicji, córki 7. księcia Buccleuch. Miał starszego brata, Wilhelma, dziedzica wszystkich ojcowskich tytułów, który jednak zginął bezpotomnie w katastrofie lotniczej w 1972. Dziedzicem ojca został wtedy Ryszard.
Chrzest Ryszarda odbył się 20 października 1944 w Windsorze. Jego rodzicami chrzestnymi byli: królowa Elżbieta, Alicja, hrabina Athone (wnuczka królowej Wiktorii), książę Buccleuch, markiz Cambridge, księżna Maria Ludwika Schleswig-Holstein, lady Sybil Phipps i sir Harold Alexander. Chrztu udzielał Cosmo Lang. Pierwsze lata życia Ryszard spędził w Australii, gdzie jego ojciec był generalnym gubernatorem.
Kariera i małżeństwo.
Po powrocie do Wielkiej Brytanii, książę kształcił się w prestiżowym Eton College oraz Magdalene College na Uniwersytecie Cambridge (w latach 1963–1966), gdzie ukończył architekturę. W czerwcu 1966 obronił stopień bakałarza sztuk, a po rocznej praktyce i dalszych studiach stopień magistra architektury w czerwcu 1969. Po studiach podjął pracę w londyńskim przedsiębiorstwie architektonicznym. Po tragicznej śmierci swojego brata w 1972, Ryszard, jako dziedzic tytułu księcia Gloucester, przejął obowiązki chorego na porfirię ojca. Zrezygnował z pracy jako architekt i zajął się wypełnianiem obowiązków reprezentacyjnych przypisanych rodzinie królewskiej.
8 czerwca 1972 poślubił Dunkę Birgitte van Deurs (ur. 20 czerwca 1946), córkę prawnika Asgera Prebena Wissinga Henriksena i Vivian van Deurs. Małżeństwo, chociaż zgodnie z tradycją nie mogło się obyć bez zgody królowej, nie wzbudziło większego zainteresowania publicznego, mimo popularności, jaką cieszy się w Wielkiej Brytanii rodzina królewska. Ryszard i Birgitte doczekali się razem syna i dwóch córek:
Książę Gloucester.
Tytuł księcia Gloucester odziedziczył po śmierci ojca w 1974. Odziedziczył również przynależne książętom Gloucester tytuły hrabiego Ulsteru i barona Culloden. Mimo iż książę nigdy nie służył w wojsku, część jego obowiązków jako członka rodziny królewskiej wiąże się z funkcjami w armii – książę Gloucester był m.in. honorowym dowódcą Królewskiego Pułku Gloucestershire (1975-1994), Korpusu Medycznego Armii Królewskiej (od 2003), zastępcą dowódcy Królewskiego Korpusu Logistycznego (od 1993). Ma tytuł radcy stanu i reprezentuje królową na niektórych uroczystościach, m.in. na koronacji króla Nepalu Birendry (1970), 70. urodzinach króla Norwegii Olafa V (1973), ceremoniach nadania niepodległości Seszeli, Wysp Salomona, St. Vincent i Grenadyn oraz Vanuatu. Wśród licznych podróży zagranicznych odwiedził także Polskę.
Jest kawalerem wielu odznaczeń brytyjskich i zagranicznych, m.in. Krzyża Wielkiego Królewskiego Orderu Wiktoriańskiego (1967), Orderu Podwiązki (1997), Krzyża Wielkiego norweskiego Orderu Św. Olafa (1973), Krzyża Wielkiego szwedzkiego Orderu Gwiazdy Polarnej (1974). Od czerwca 1974 jest także wielkim przeorem brytyjskiego zakonu joannitów. Pełni wiele funkcji honorowych przy instytucjach i organizacjach, jest m.in. członkiem Królewskiego Instytutu Architektów Brytyjskich (od 1972 r.), prezydentem Rady Artystów Architektów, radcą przy Komisji Dziedzictwa Historycznego Anglii, przewodniczącym Towarzystwa Brytyjsko-Nepalskiego, przewodniczącym Towarzystwa Antykwariuszy Londyńskich i inne.
Księstwo Gloucester obecnie mieszkają głównie w swojej londyńskiej rezydencji Kensington Palace.
Opublikował trzy albumy zdjęć: "On Public View" (1970, z widokami pomników londyńskich), "The Face of London" (1973) i "Oxford and Cambridge" (1980).
Wizyta w Polsce.
14 kwietnia 1999 książę był z wizytą w Poznaniu. Złożył tam kwiaty na cmentarzu brytyjskim (Cytadela), odwiedził Międzynarodowe Targi Poznańskie oraz spotkał się z władzami samorządowymi.

</doc>
<doc id="94479" url="https://pl.wikipedia.org/wiki?curid=94479" title="Maurycjusz (imię)">
Maurycjusz (imię)

Maurycjusz – imię męskie pochodzenia łacińskiego
Maurycjusz imieniny obchodzi 22 września
Osoby noszące to imię:

</doc>
<doc id="94480" url="https://pl.wikipedia.org/wiki?curid=94480" title="Fokas">
Fokas

Fokas (ur. ok. 570, zm. 5 października 610) – cesarz bizantyjski w latach 602-610.
Rok i miejsce urodzenia przyszłego cesarza są nieznane. Wiadomo, że był niższym oficerem armii bizantyjskiej, walczącej z Awarami i Bułgarami. Oddziały te zbuntowały się w 602, gdy cesarz Maurycjusz wyznaczył im na leża zimowe terytoria za Dunajem, będące pod kontrolą wroga. Zbuntowani żołnierze ruszyli pod wodzą Fokasa na Konstantynopol i przy pomocy mieszkańców miasta obalili Maurycjusza.
Obwołany przez senat i lud Konstantynopola Cesarzem Fokas został koronowany w kościele św. Jana Chrzciciela przez stołecznego patriarchę Cyriakosa. Na rozkaz nowego władcy zabito na oczach Maurycjusza jego pięciu synów oraz brata, następnie samego Maurycjusza.
W momencie objęcia władzy przez Fokasa sytuacja cesarstwa była zła. Skarbiec państwa nie wytrzymywał ogromnych wydatków związanych z wojnami toczącymi się prawie na wszystkich granicach. Początkowo Fokas zyskał popularność obniżeniem, wysokich za Maurycjusza, podatków. Jednak sytuacja kraju szybko się pogarszała. W 603 wojnę cesarstwu wypowiedział władca Persji Chosroes II, co rozpoczęło trwający ponad 20 lat konflikt (zobacz: wojny rzymsko-sasanidzkie), który wymagał zaangażowania ogromnych środków.
Stosunki z Rzymem.
Fokas utrzymywał przyjazne stosunki z przywódcami zachodniego chrześcijaństwa. 
Na wieść o zamordowaniu Maurycjusza, Papież Grzegorz I wysłał w maju 603 gratulacje nowemu Augustowi Fokasowi. Grzegorz I chwalił go także za dekret uznający supremację Kościoła Rzymskiego. W roku 608 egzarcha Rawenny, Smaragdus, za zgodą papieża Bonifacego IV dedykował Fokasowi złoty posąg, który umieszczono na szczycie korynckiej kolumny, stojącej na Forum Romanum w Rzymie.
W roku 609 Fokas podarował Bonifacemu IV Panteon, który adaptował wnętrze budowli na kościół pw. Santa Maria ad Martyres – Świętej Marii Panny od Męczenników.
Bunt przeciw Fokasowi.
Uległość Fokasa wobec biskupów Rzymu przysporzyła mu wielu wrogów we własnym kraju. W 608 uznali oni, że pod rządami Fokasa kraj kroczy ku zagładzie i namówili do buntu egzarchę (namiestnika) Afryki Herakliusza. Ten wysłał do Egiptu armię pod wodzą swojego syna - również Herakliusza. Przeciwko rebeliantom Fokas wysłał wojska, które walczyły z Persami. Pozostawił w ten sposób wschodnią granicę cesarstwa bez zawodowej armii, co pozwoliło Chosroesowi II zająć liczne terytoria.
Po miesiącach ciężkich walk rebelianci opanowali Egipt. Fokas próbował jeszcze bronić się w Konstantynopolu, ale jego zięć, który miał dowodzić obroną, przeszedł na stronę buntowników. Fokas został obalony i zabity. Jego szczątki spalono na stosie. Nowym cesarzem został młody Herakliusz.
Ośmioletni okres panowania Fokasa był oceniany przez dawnych historyków bardzo źle. Powszechnie uznawano go za jednego z najgorszych tyranów, jacy rządzili Cesarstwem Bizantyjskim. Obarczano go winą za kryzys cesarstwa i klęski w wojnie z Persami.
Jego żoną była Leontia; mieli jedną córkę - Domencję.

</doc>
<doc id="94481" url="https://pl.wikipedia.org/wiki?curid=94481" title="Reel">
Reel

Reel – taniec ludowy w metrum 4/4, 2/2 lub 2/4. W Szkocji jest to jeden z czterech tradycyjnych tańców. W Irlandii nazywa się tak każdy taniec, który jest wykonywany do muzyki w powyższym rytmie, oraz utwory w nim grane. Według niektórych źródeł pochodzi z Francji, skąd przybył w początkach XVIII wieku. Taniec szybki, o dynamicznej melodii, realizowanej w przebiegach ósemkowych. Akcentowanie na mocną część taktu (1 i 3 uderzenie). 
Większość reeli ma strukturę dwuczęściową, każda część grana jest dwukrotnie, co daje ogólnie 32-taktowy utwór, który najczęściej powtarzany jest dwu- lub trzykrotnie i łączony z jednym lub dwoma innymi utworami granymi w ten sam sposób.

</doc>
<doc id="94482" url="https://pl.wikipedia.org/wiki?curid=94482" title="Muzyka celtycka">
Muzyka celtycka

Muzyka celtycka – szeroko pojęty gatunek muzyczny zaliczany do muzyki folkowej, wywodzący się z tradycji muzycznej narodów celtyckich, zamieszkujących głównie tereny dzisiejszej Irlandii, Walii, Szkocji, Anglii, Bretanii, Galicji oraz Asturii. Instrumentami wykorzystywanymi przez zespoły grające muzykę celtycką są m.in. akordeon, bodhrán, buzuki, dudy, harfa, harmonijka ustna, tin whistle, skrzypce itp. Charakterystycznymi formami muzycznymi dla tego gatunku są jig i reel.
Współczesna muzyka celtycka jest najczęściej wzorowana na muzyce folkowej Irlandii (często terminy "celtic folk" i "Irish folk" są używane zamiennie) oraz Szkocji, czasami przeplatając się z szantami. Jednym z najbardziej znanych utworów zaliczanych do tego gatunku jest irlandzka melodia ludowa „Whiskey in the Jar” wykonywana w rockowej aranżacji przez zespół Thin Lizzy. Elementy muzyki celtyckiej są wykorzystywane m.in. w twórczości takich punkrockowych zespołów jak Dropkick Murphys, Flogging Molly lub Flatfoot 56.
Historia.
Muzyka celtycka na przestrzeni dziejów była poddana wielu zmianom. Jednym z popularniejszych instrumentów irlandzkich od znanych początków tej muzyki była harfa. Do czasu festiwalu w Belfaście w 1792 r. (Belfast Harp Festival) harfiarze byli czołowymi grajkami, można ich było spotkać na dworach ówczesnych właścicieli ziemskich. Słowa muzyki były pisane przez ówczesnych poetów właśnie w celu ich zaśpiewania, utwory te stanowią pokaz specyficznej atmosfery wielu setek lat. Samo śpiewanie było wykonywane zazwyczaj solo i bez akompaniamentu, ale często było też bardzo złożone. Taki styl, który można znaleźć w większości utworów irlandzkich, nazywa się Sean-nōs.
Poza harfą, innym instrumentem specyficznym dla tej muzyki jest irlandzka odmiana dud zwana uilleann pipes. Kontakt z kontynentem europejskim zaprowadził też do wprowadzenia innych instrumentów i innych wpływów muzycznych np. z tradycji barokowej. Jednym z przedstawicieli był Turlough O’Carolan. O ile harfy były używane głównie do akompaniamentu, z czasem zaczęto używać innych instrumentów do muzyki tanecznej. Prym tutaj wiodą skrzypce, flet, akordeon i koncertyna. Ta muzyka celtycka używając głównie formy reel i jig miała stały rytm. Jig miało pochodzenie europejskie zaś reel napłynęło ze Szkocji.
Technologia nagrywania utworów w latach 20.–30. XX w. dała muzyce w USA nowy impet, ponieważ wieloma muzykami byli imigranci. Tradycyjna muzyka zanikła w latach 40.–50., by później ponownie stać się punktem zainteresowań w zachodnim świecie w latach 60., przedstawiając na arenie międzynarodowej takich wykonawców jak The Dubliners czy The Clancy Brothers.

</doc>
<doc id="94483" url="https://pl.wikipedia.org/wiki?curid=94483" title="Herakliusz (cesarz wschodniorzymski)">
Herakliusz (cesarz wschodniorzymski)



</doc>
<doc id="94485" url="https://pl.wikipedia.org/wiki?curid=94485" title="FAT32">
FAT32

FAT32 – odmiana systemu plików FAT, po raz pierwszy zastosowany w systemie operacyjnym Windows 95 OSR2, jego poprzednikiem jest FAT16.
FAT32, który pomimo nazwy sugerującej 32 bity, wykorzystuje tylko 28 z nich, pozwalając teoretycznie na opisanie 268 435 438 klastrów, co umożliwiałoby użycie go na 16 terabajtowych dyskach twardych z sektorami 512-bajtowymi. Z powodu ograniczeń wynikających z 32-bitowego pola w boot sektorze, określającego rozmiar partycji w sektorach, rozmiar partycji obsługiwanej w tym systemie plików nie może przekroczyć 2 TB dla 512-bajtowych sektorów i 16 TB dla dysków o sektorach 4096-bajtowych. Więcej informacji na ten temat można znaleźć na stronie pomocy technicznej Microsoftu. 
Maksymalny rozmiar pliku w tym systemie to 4 GB – 1 B (232 B – 1 B). Limit rozmiaru pliku wynika z kompatybilności ze starszymi systemami i wielkości pola w tablicy katalogu określającego rozmiar pliku (2 GB – 1 B to limit rozmiaru pliku od czasów DOS-u w wersji 3.x – pomimo ówczesnego limitu 32 MB na partycję dyskową).
W momencie powstania FAT32 był lepszy od swojego poprzednika – FAT16, jednak od samego początku był planowany jako system plików dla „domowych” wersji Windows, gdyż już wtedy istniał NTFS, który przeznaczony był dla profesjonalnych wersji systemów Microsoftu.
Kompatybilność.
Następujące systemy Microsoftu nie rozpoznają oraz nie mogą startować z partycji FAT32:
System FAT32 jest obsługiwany przez systemy uniksowe, jednak jego budowa nie pozwala na wykorzystywanie go w głównych partycjach systemowych – m.in. ze względu na brak możliwości określania uprawnień do zasobów.
W Windows XP można korzystać z systemu FAT32, można także zainstalować go na partycji systemowej, jednak systemowe narzędzia nie pozwalają utworzyć partycji FAT32 o rozmiarze większym od 32 GB. Takie ograniczenie wynika z testów przeprowadzonych przez Microsoft, w których wraz ze wzrostem objętości partycji FAT32 znacznie spadła wydajność obsługi tego systemu. Z tego względu firma ta opracowała nowy system o nazwie exFAT, który znosi wiele ograniczeń swojego poprzednika.

</doc>
<doc id="94488" url="https://pl.wikipedia.org/wiki?curid=94488" title="Agamowate">
Agamowate

Agamowate, agamy (Agamidae) – rodzina zauropsydów z rzędu łuskonośnych (Squamata). Obejmuje ponad 350 gatunków klasyfikowanych w około 50 rodzajach. Mają dobrze rozwinięte kończyny i długi ogon. Charakterystyczną ich cechą, gdy są podniecone, jest kiwanie głową tak jak legwany, przez co zresztą nazywane są legwanami Starego Świata.
Opis.
Długość całkowita od 4 cm ("Pogona microlepidota") do ponad 1 m ("Hydrosaurus amboinensis"); masa ciała do kg. Głowa zaokrąglona, krótka i szeroka, zwężenie szyjne wyraźne, grzbieto-brzuszne spłaszczenie tułowia, długi ogon w przekroju okrągły. Źrenice oczu okrągłe. Zęby choć akrodontyczne to w pewnym stopniu zróżnicowane na siekacze, kły i trzonowe, nie ulegają wymianie. U wielu gatunków rozmaite wytwory skórne. Formy leśne ubarwione zwykle zielono, a formy pustynne – brązowo, szaro lub czarno. Ubarwienie samców w okresie godowym bardzo kolorowe.
Biotop.
Przystosowały się do życia w różnych środowiskach, od terenów pustynnych i stepowych przez deszczowe lasy tropikalne, po ludzkie osiedla. Niektóre gatunki przebywają stale na ziemi, inne wśród gałęzi drzew. Niektóre prowadzą ziemnowodny tryb życia, przy czym doskonale pływają i nurkują.
Pokarm.
Odżywiają się głównie owadami i drobnymi zwierzętami, ale liczne są również gatunki roślinożerne.
Behawior.
Agamy są aktywne podczas dnia. Niektóre gatunki, dzięki silnym kończynom tylnym potrafią skakać lub szybko biegać, posługując się tylko tymi kończynami. Inne, posiadające szerokie fałdy skórne, posiadają zdolność lotu ślizgowego.
Rozmnażanie.
Jajorodne i jajożyworodne.
Występowanie.
Afryka, Azja, Australia i południowa Europa. W Polsce nie występują.
Systematyka.
Do rodziny agamowatych należą następujące podrodziny:

</doc>
<doc id="94489" url="https://pl.wikipedia.org/wiki?curid=94489" title="Birgitte (księżna Gloucester)">
Birgitte (księżna Gloucester)

Brygida, księżna Gloucester z domu van Deurs ("Birgitte Eva van Deurs", ur. 20 czerwca 1947 w Odense) - księżna Zjednoczonego Królestwa z dynastii Windsorów, księżna Gloucester (od 1974), żona Ryszarda, księcia Gloucester.
Brygida urodziła się w Odense jako dziecko Asgera Henriksena i Vivian van Deurs.
Ukończyła studia na Uniwersytecie Cambridge na kierunku języków obcych, a następnie studia w Kopenhadze w zakresie nauk komercjalnych i ekonomicznych.
W 1972 poślubiła księcia Ryszarda z Gloucester, z którym ma troje dzieci: Aleksandra, hrabiego Ulster (ur. 1974), lady Davinę Windsor (ur. 1977) i lady Rose Gilman (ur. 1980).
Sześć tygodni po ślubie tragicznie zginął brat jej męża i książę Ryszard został dziedzicem tytułu księcia Gloucester, który otrzymał w 1974.
Księżna zaangażowana jest w działalność publiczną i charytatywną. Reprezentuje monarchę w oficjalnych wystąpieniach i patronuje wybranym organizacjom. 
Mieszka w Barnwell Manor w Barnwell.
Powiązania rodzinne i edukacja.
Jej rodzicami byli prawnik Aspen Preben Wissing Henriksen i Vivian van Deurs. Kształciła się w Odense, następnie w Lozannie (Szwajcaria) i w Cambridge. Na studiach w Cambridge poznała swojego przyszłego męża. Kontynuowała studia z ekonomii i handlu w Kopenhadze; w 1971 podjęła pracę w ambasadzie Danii w Londynie.
Życie prywatne.
Brygida poznała księcia Ryszarda z Gloucester, członka brytyjskiej rodziny królewskiej, podczas studiów na Uniwersytecie Cambridge. Książę był synem Henryka, księcia Gloucester i jego żony, Alicji, brytyjskiej arystokratki.
Ich zaręczyny ogłoszono w lutym 1972. Para zawarła związek małżeński w kościele anglikańskim 8 lipca 1972 w kościele Świętego Andrzeja w Barnwell w Northamptonshire. Na życzenie narzeczonych ceremonia miała charakter prywatny, nie była transmitowana w telewizji, a wśród gości zabrakło królowej. Brygida otrzymała tytuł Jej Królewskiej Wysokości Księżnej Ryszard z Gloucester.
Siedem tygodni później starszy brat księcia Ryszarda, książę Wilhelm, zginął w wypadku lotniczym. Książę Ryszard został pierwszą osobą w kolejności do odziedziczenia tytułu ojca, księcia Gloucester. Po śmierci teścia w 1974 Brygida otrzymała tytuł Księżnej Gloucester.
24 października 1974 w St. Mary's Hospital w Londynie urodziło się pierwsze dziecko pary, syn Alexander Patrick Gregers Richard, hrabia Ulster i osoba dziedzicząca po księciu Ryszardzie tytuł księcia Gloucester.
Pierwsza córka pary książęcej, lady Davina Windsor, przyszła na świat w 1977.
11 marca 1980 ogłoszono, że trzecie dziecko będzie nosić imiona Rose Victoria Birgitte Louise i tytuł lady Windsor.
We wrześniu 2019 para książęca wyprowadziła się ze swojego apartamentu w Pałacu Kensington w Londynie (w którym mieszkali od 1972) i przenieśli się do Barnwell Manor w Barnwell. W grudniu wyprzedzali część z kolekcji przedmiotów, należących głównie do rodziców księcia.
Członkini rodziny królewskiej.
Działalność w Wielkiej Brytanii.
W sierpniu 2011 razem z mężem oficjalnie podziękowali strażakom, którzy walczyli z pożarami w Gloucestershire.
W maju 2012 otworzyła w Dumfries ośrodek zdrowia psychicznego.
W lipcu 2019 towarzyszyła królowej Elżbiecie II w czasie wizyty w Royal Papworth Hospital w Cambridge, którego jest patronem.
Księżna interesuje się tenisem, jest honorowym prezydentem The Lawn Tennis Association i regularnie zasiada na widowni w czasie turniejów tenisowych, zarówno w Wielkiej Brytanii, jak i poza granicami kraju.
Oficjalne wizyty zagraniczne.
W lipcu 1989 była gościem oficjalnego bankietu z okazji przybycia do Londynu pierwszego prezydenta Zjednoczonych Emiratów Arabskich.
W lipcu 1998 para królewska została przyjęta przez cesarza i cesarzową Japonii w Pałacu Cesarskim w Tokio.
W grudniu 2007 razem z mężem odbywała wizytę dyplomatyczną do Jerozolimy.
W marcu 2009 uczestniczyła w oficjalnym bankiecie z okazji wizyty w Londynie prezydenta Meksyku.
19 marca 2013 para książęca uczestniczyła we mszy inaugurującej pontyfikat papieża Franciszka w Watykanie.
W lutym 2017 wypełniała oficjalne obowiązki w Kanadzie.
W czerwcu 2019 brała udział w dyplomatycznej wizycie prezydenta Stanów Zjednoczonych do Wielkiej Brytanii.
Księżna Gloucester pełni także liczne honorowe funkcje wojskowe, jest m.in. dowódcą Korpusu Dentystycznego Armii Królewskiej oraz dowódcą Korpusów Edukacyjnych Królewskich Armii Australii i Nowej Zelandii. W 1989 została odznaczona Krzyżem Wielkim Orderu Królowej Wiktorii, w 1974 tytułem damy Zakonu Św. Jana.
W ramach obowiązków reprezentacyjnych wielokrotnie towarzyszyła mężowi w podróżach zagranicznych, m.in. do Norwegii, Nepalu, Hongkongu, Portugalii, Belgii, Luksemburga i wielu innych krajów. Odbywa także podróże niezależne od męża, m.in. dotyczące organizacji, którym patronuje; odwiedzała oddziały, których jest honorowym dowódcą na Cyprze i w Niemczech.
Związki z innymi rodzinami królewskimi.
Reprezentowała dwór brytyjski w czasie uroczystości pogrzebowych Taufaʻahau Tupou IV, króla Tonga (Auckland, 2006) i Jana, wielkiego księcia Luksemburga (Luksemburg, 2019).
Patronaty.
Księżna Gloucester jest patronem lub prezydentem przynajmniej 75 organizacji. Poniżej przedstawiono wybrane z nich:

</doc>
<doc id="94490" url="https://pl.wikipedia.org/wiki?curid=94490" title="Marszałkowie Sejmu Rzeczypospolitej">
Marszałkowie Sejmu Rzeczypospolitej

Marszałkowie Sejmu Rzeczypospolitej

</doc>
<doc id="94491" url="https://pl.wikipedia.org/wiki?curid=94491" title="Bodhrán">
Bodhrán

Bodhrán, IPA: – irlandzki bęben obręczowy, z którego dźwięk wydobywa się przez uderzanie dwustronną pałeczką nazywaną "cipín" lub "tipper". Tradycyjnie składał się z drewnianego korpusu oraz membrany z koziej skóry, chociaż dzisiaj bardzo często wykonywane są z materiałów syntetycznych. Średnica bodhránu może wynosić od 25 do 65 centymetrów, aczkolwiek zazwyczaj jest to około 45 centymetrów. Głębokość bodhránu waha się pomiędzy 7 a 13 centymetrów.
Bardzo popularny w muzyce celtyckiej.

</doc>
<doc id="94492" url="https://pl.wikipedia.org/wiki?curid=94492" title="Buzuki">
Buzuki

Buzuki, bouzouki – instrument muzyczny z grupy strunowych szarpanych wywodzący się z Azji Środkowej, popularny również w muzyce celtyckiej.
Budowa.
Posiada pudło rezonansowe w kształcie gruszki oraz długi gryf. 
Wyglądem przypomina powiększoną mandolinę i podobnie jak ona zalicza się do długoszyjkowych lutni.
Rodzaje buzuki.
Wyróżnia się trzy rodzaje buzuki:
Różnice między buzuki irlandzkim a greckim są znaczące. Główne to wygląd (w greckim spód pudła rezonansowego wypukły, zaś w irlandzkim płaski), technika gry i strojenie.
Strój.
Strojenie buzuki zależy od ilości strun instrumentu oraz muzyki, którą chcemy wykonywać:
Niektóre buzuki posiadają zamiast czterech par strun, jedynie cztery odrębne struny. Wówczas są one strojone tak jak powyżej, lecz bez drugiej struny.
Buzuki we współczesności.
Buzuki można usłyszeć w muzyce folkowej grupy Percival Schuttenbach oraz muzyce do gry .

</doc>
<doc id="94493" url="https://pl.wikipedia.org/wiki?curid=94493" title="Obiady czwartkowe">
Obiady czwartkowe

Obiady czwartkowe – powstałe z inicjatywy Adama Kazimierza Czartoryskiego i organizowane przez króla Stanisława Augusta Poniatowskiego, na wzór paryskich salonów literackich, spotkania intelektualistów polskich.
Historia.
A uczone obiady? znasz to może imię?
Gdzie połowa nie gada a połowa drzymie,
W których król wszystkie musi zastąpić ekspensa,
Dowcipu, wiadomości, i wina, i mięsa.
Kajetan Węgierski (1756-1787)
Były to popołudniowe biesiady literacko-naukowe. Pierwsze spotkania odbyły się w 1770 i były kontynuacją zebrań o podobnym charakterze, organizowanych przez Adama Kazimierza Czartoryskiego w Pałacu Błękitnym w początkowym okresie panowania Stanisława Augusta. Obiady czwartkowe organizowane były regularnie co tydzień i trwały od 3 do 4 godzin. Przeważnie odbywały się na Zamku Królewskim (według tradycji w Sali Rady, w inwentarzu z roku 1808 zwanej też Jadalną), latem w Łazienkach. Celem spotkań były rozmowy na tematy związane ze sztuką, nauką, omawianie dzieł literackich.
Wzorowano się na paryskich salonach literackich, jednak w odróżnieniu od nich – "obiady" gromadziły wyłącznie mężczyzn. Okoliczność ta ułatwiała swobodniejszą od obowiązującej w salonach konwersację oraz lekturę frywolnych wierszy (wkładanych czasami w postaci druczków "desertowych" pod serwety gości).
Na obiadach czwartkowych spotykali się artyści, czyli malarze, rzeźbiarze, poeci, muzycy, literaci itp. Obiady czwartkowe pełniły funkcje nieomal kulturalnej instytucji, której działalność znacząco wpłynęła na rozwój literatury tego okresu. Od 1771 nieoficjalnym organem prasowym obiadów czwartkowych był tygodnik „Zabawy Przyjemne i Pożyteczne”, w którym publikowano część utworów czytanych na "obiadach". Utwory niepublikowane oprawiano w osobne zbiory (kodeksy). Były to tzw. "litteraria" Stanisława Poniatowskiego; część z nich ogłosił S. Tomkiewicz "Z wieku Stanisława Augusta", t. 1-2, Kraków 1882. Król rozmiłowany w literaturze i sztuce, przywiązywał do tych cotygodniowych spotkań ogromną wagę, organizując je regularnie mniej więcej do 1777 roku. Król organizował również obiady środowe, na które przybywali humaniści, m.in. publicyści, pedagodzy oraz związani z dworem dostojnicy i działacze polityczni. Obiady kończyły się poprzez wniesienie na salę i podanie królowi pustego w środku listu, gdy rozmowa nie miała już sensu.
Najlepszym okresem "obiadów" były lata koegzystencji z „Zabawami Przyjemnymi i Pożytecznymi”, późniejszy okres sygnalizował powolny, lecz nieubłagany spadek ich poziomu. Były wówczas ośmieszane wierszami Węgierskiego ("Organy", II w. 32-34, IV w. 21-26; "Do ks. Węgierskiego"), kilkukrotnie przerywane – największy kryzys nastąpił w roku 1782, kiedy przestał bywać u stołu nawet Trembecki, zabrakło w nich I. Potockiego, a w Warszawie mawiano, iż "mądry obiad skasowano" (S. K. Potocki: "Banialuka", w. 112) – wygasły nawet na krótko przed Sejmem Czteroletnim (mimo tego w czasie Sejmu, i jeszcze w latach grodzieńskich odbywały się u króla spotkania naukowe i literackie).
W roku 1771 na "czwartkach" pojawił się zamysł utworzenia Towarzystwa Przyjaciół Kilku (spośród uczestników "obiadów"), wydającego arkuszami "Historię państw starożytnych" (t. 1, Warszawa 1772). Niespełna rok później, 11 czerwca 1772 czytał w tym gronie J. P. (prawdopodobnie I. Potocki?) projekt pn. "O ustanowieniu porządku w nauce prawa cywilnego i o założeniu zgromadzenia prawnych ludzi", a wkrótce potem cz. 2 projektu "O prawach politycznych i prawach fundamentalnych". W lipcu roku 1774 Ignacy Krasicki przedstawił pierwszą redakcję "Myszeidy", a dokładnie 6 lat później "Wojnę chocimską" (lipiec 1780). Najwięcej wierszy czytywał zebranym (będąc potem lektorem "Historii..") A. Naruszewicz, będący nieformalnym "naczelnikiem" Towarzystwa (według Wybickiego). Był także autorem "Historii Jana Karola Chodkiewicza", której pierwszy zamysł zaświtał na jednym z posiedzeń czwartkowych. Także inni uczestnicy "obiadów" czytali tam swe utwory – byli wśród nich m.in.: Stanisław Trembecki, Wojciech Jakubowski i Celestyn Czaplic. Czasem nawet sam Stanisław August podsuwał innym tematy, a nawet wręcz plany utworów (dot. ody na zniesienie zakonu jezuitów). W tymże gronie miano także omawiać pierwsze projekty tzw. Kodeksu Zamoyskiego.
W 1780 roku do Warszawy z Lidzbarka Warmińskiego przyjechał Ignacy Krasicki przywożąc ze sobą manuskrypt jednej z pierwszych polskich encyklopedii – Zbioru potrzebniejszych wiadomości. Zaprezentował go uczestnikom obiadów, którzy omówili zawartość tej publikacji, a także wnieśli udoskonalenia oraz poruszyli problematykę wydawniczą. Druk zlecony został warszawskiemu drukarzowi i wydawcy Michałowi Gröllowi, który 20 maja 1780 roku ogłosił subskrypcję na "Zbiór potrzebniejszych wiadomości". Tom pierwszy ukazał się pod koniec 1781 r., a drugi przy końcu 1782.
Oprawę kulinarną spotkań zapewniał "pierwszy kuchmistrz w Europie" Paul Tremo. Z tradycji "czwartków" Stanisława Augusta wyrosły w początkach wieku XIX, czwartkowe obiady literackie Wincentego Krasińskiego.
Uczestnicy obiadów.
W obiadach czwartkowych skład gości nie był stały, ponadto zmieniał się w różnych okresach. W pojedynczym przyjęciu brało udział zwykle około 10-12 biesiadników. Portrety gości najczęstszych lub najwybitniejszych malował z polecenia króla L. Marteau, które stanowiły potem ozdobę Sali Żółtej (12 portretów w roku 1829 litografował K. Minter; kompletny ich spis podał E. Rastawiecki; napisy pod nimi ułożył natomiast Naruszewicz – zachowane w rękopisie Biblioteki Czartoryskich).

</doc>
<doc id="94494" url="https://pl.wikipedia.org/wiki?curid=94494" title="Tin whistle">
Tin whistle

Tin whistle (wym. ), flażolet, flecik polski – jeden z najprostszych instrumentów dętych, niewielka piszczałka z ustnikiem dzióbkowym i sześcioma wierzchnimi otworami palcowymi. Pierwotnie był drewniany, obecnie najczęściej składa się z plastikowego ustnika i metalowego korpusu, choć można również spotkać instrumenty w całości metalowe (aluminium, brąz, srebro i in.), plastikowe lub drewniane. Tin whistle znany jest również jako: pennywhistle, Clark flageolet, London Clark flageolet, tin flageolet, Scottish tin whistle, Irish tin whistle, ' (lub po prostu ')
Pochodzenie.
Trudno w sposób wiarygodny wskazywać pochodzenie flażoletu. Podobne do niego piszczałki występowały w Europie (m.in. w Polsce), Azji i Ameryce Północnej. Budowa flażoletu jest na tyle prosta, że mógł on zostać wynaleziony niezależnie w kilku miejscach. Tin whistle w takiej postaci, w jakiej jest obecnie znany, powstał pod koniec XIX w. w Wielkiej Brytanii. Wtedy to angielski farmer Robert Clarke zaczął wytwarzać flażolety, używając do ich produkcji cienkiej blachy i drewnianego bloczka umieszczanego w części ustnikowej. Jego wyroby kupowali m.in. irlandzcy robotnicy, dzięki którym instrument upowszechnił się na Zielonej Wyspie. Założona przez Clarke'a w 1843 roku firma produkuje flażolety do dziś.
Skala i rejestry brzmieniowe.
Flażolet jest instrumentem diatonicznym, na którym, przy pomocy prostego palcowania, wydobywa się gamę durową. Pozostałe dźwięki można uzyskać przez chwyty kombinowane (widełkowe) lub częściowe tylko zakrywanie otworów palcowych, co jednak jest mało praktyczne. W związku z tym produkuje się flażolety o różnej wielkości odpowiadające poszczególnym tonacjom, z których D-dur uznawana jest za podstawową. Pełna skala flażoletu wynosi około dwóch oktaw. W niższym rejestrze instrument brzmi matowo i cicho, w wyższym barwa jest jasna i dźwięczna, nawet przenikliwa. 
Dźwięk flażoletu, choć ubogi w składowe harmoniczne, jest jednak bardzo charakterystyczny. Najczęściej kojarzony jest z muzyką ludową Anglii, Szkocji i Irlandii oraz innych krajów celtyckich. Ze względu na dosyć prostą technikę gry i niewygórowaną z reguły cenę, instrument ten cieszy się sporą popularnością wśród muzyków folkowych i amatorów. Do grona wirtuozów flażoletu irlandzkiego można zaliczyć m.in. Mary Bergin, Joanie Madden, Michaela McGoldricka czy Briana Finnegana z grupy Flook oraz Andreę Corr.
Flażolet na ziemiach polskich.
W XVIII i XIX wieku na terenie ziem polskich flażolet był tak bardzo popularny, iż nazywano go flecikiem polskim. Jeszcze do roku 1939 masowo wytwarzano blaszane piszczałki sześciootworowe. Od lat sześćdziesiątych wprowadzano odgórnie (szczególnie w szkołach) niemieckie flety proste i ich plastikowe substytuty. W połowie lat dziewięćdziesiątych Wielkopolska stała się kolebką odrodzenia flażoletu. Jest to instrument łatwy i tani. Kilka lat później grupa entuzjastów powołała do życia Stowarzyszenie na Rzecz Efektywnych Metod Umuzykalniania „EMU”. Obecnie ruch tworzy kilkadziesiąt tysięcy muzykujących amatorów na terenie całej Polski, z czego w Wielkopolsce jest ich około dwudziestu tysięcy.

</doc>
<doc id="94495" url="https://pl.wikipedia.org/wiki?curid=94495" title="Konstans II">
Konstans II



</doc>
<doc id="94497" url="https://pl.wikipedia.org/wiki?curid=94497" title="Integracja systemów">
Integracja systemów

Integracja systemów – proces polegający na zespoleniu systemów tak, aby mogły one korzystać nawzajem ze swoich zasobów, takich jak pliki lub urządzenia.
W miarę zwiększania się złożoności systemów i obejmowania przez nie coraz to nowych dziedzin życia (rozwój informatyki w ostatnich 50 latach, burzliwy rozwój biurokracji w ostatnim stuleciu), integracja systemów nabiera coraz większego znaczenia. 
Integracja w informatyce.
Integracja w informatyce to całokształt działań zmierzających do scalenia (spójności) rozwiązań informatycznych uzyskanych na zasadzie synergii. Wyróżnia się kilka jej odmian:
W dziedzinach związanych z informatyką i biznesem działalnością integratorską zajmują się specjalnie zakładane w tym celu firmy, zaś koszty integracji rozwiązań są często wyższe niż koszty elementów składowych systemu.
Na przykład przedsiębiorstwo może posiadać bazę danych zawierającą stany magazynowe. Jednocześnie może posiadać witrynę internetową, która powstała osobno. Integracja tych systemów daje możliwość, aby witryna internetowa korzystała z bazy magazynowej i informowała internautów o dostępności towarów.
Innym przykładem, szczególnie często obecnym w praktyce, jest konieczność zapewnienia współpracy systemów komputerowych produkowanych przez różnych dostawców, na przykład możliwości drukowania na drukarce firmy A przez oprogramowanie firmy B. Aby doszło do integracji takich systemów wprowadzana jest często standaryzacja, czyli ujednolicenie rozwiązań, której historia, jak nadmieniono powyżej, jest starsza niż historia informatyki.
Integracja systemów warstwy biznesowej i procesowej.
Integracja systemów wymaga odpowiedniej dystrybucji zadań do rozproszonych podsystemów współpracujących ze sobą tak, aby współdziałały one ze sobą realizując określone zadania. W dziedzinie sterowania procesami najczęściej dokonywany jest podział systemów informatycznych w przedsiębiorstwie na tzw. klasy, zgodnie z rolą, jaką one realizują. Według tej klasyfikacji można wyróżnić następujące warstwy:
Nie zawsze wszystkie warstwy są dobrze zdefiniowane z wyraźnie zaznaczonymi granicami kompetencyjnymi, natomiast zawsze występuje potrzeba komunikacji pionowej z warstwą procesową. Komunikacja ta wymaga rozwiązania wielu problemów, do których należą:
Zastosowanie architektury obserwatora procesu pozwala na zintegrowanie różnych systemów informatycznych w przedsiębiorstwie. Generalnie, idea obserwatora procesu polega na utworzeniu jednolitego, spójnego modelu danych bieżących (utworzenie „obrazu” bieżącego stanu całej produkcji) i udostępnianie go aplikacjom biznesowym według ich potrzeb poprzez międzynarodowe standardy komunikacji (standard OPC) i wymiany danych. Zastosowanie serwera OPC, w roli obserwatora procesu, do integracji systemów w przedsiębiorstwie pozwala na usystematyzowanie struktury połączeń z warstwą procesową i pozyskiwanie danych w jednorodny, zgodny z międzynarodowymi standardami komunikacyjnymi sposób. Raz pobrane dane, służą wielu różnym systemom informatycznym. To istotnie podnosi efektywność pozyskiwania i transferu danych w przedsiębiorstwie.

</doc>
<doc id="94498" url="https://pl.wikipedia.org/wiki?curid=94498" title="Położenie geograficzne">
Położenie geograficzne

Położenie geograficzne – jedna z cech obiektu geograficznego. 
Można je określić w sposób matematyczny za pomocą współrzędnych geograficznych, co stanowi podstawę wszelkich prac kartograficznych. 
Położenie terenu można również określić w stosunku do zróżnicowania warunków przyrodniczych: budowy geologicznej, rzeźby, klimatu i innych.

</doc>
<doc id="94499" url="https://pl.wikipedia.org/wiki?curid=94499" title="Dysk fizyczny">
Dysk fizyczny



</doc>
<doc id="94500" url="https://pl.wikipedia.org/wiki?curid=94500" title="Współrzędne geograficzne">
Współrzędne geograficzne

Współrzędne geograficzne – szerokość i długość geograficzna wyrażone miarą kąta od początku układu współrzędnych geograficznych. Dla Ziemi początkiem układu jest przecięcie się południka zerowego (Greenwich) z równikiem. Szerokość geograficzną (północ–południe) utarło się oznaczać grecką literą φ, natomiast długość geograficzną (wschód–zachód) – literą λ. Najpierw podaje się szerokość geograficzną, następnie długość geograficzną. Przykładowo współrzędne siedziby Wikimedia Foundation to φ 37° 47′ 21,06″ N, λ 122° 24′ 12,07″ W. Litery oznaczające strony świata mogą być zastąpione znakami "+" (dla północy i wschodu) lub „−” (dla południa i zachodu) – wtedy zapis ma postać φ = + 37° 47′ 21,06″, λ = - 122° 24′ 12,07″ Zapisy w innych językach podlegają często innym zwyczajom odnośnie do stosowania liter alfabetu greckiego i separatora dziesiętnego.
Tak jak dla wszystkich zapisów miar kątowych – istnieją trzy formy zapisu:
przy czym jedynie najmniejsze użyte jednostki (sekundy, minuty lub stopnie) mogą posiadać części ułamkowe. 
W nawigacji przyjęto oznaczanie długości geograficznej zawsze (niezależnie od zastosowanego formatu) stopniami oznaczonymi trzema cyframi (z zerem lub zerami wiodącymi), na przykład λ = +001° 02' 03", natomiast szerokość – zawsze dwiema cyframi dla stopni: φ = +02°. Pozwala to na rozróżnienie długości i szerokości jedynie po mierze kąta bez dodatkowych określeń. 
Jeden stopień (°) w geografii i geometrii dzieli się na 60 minut kątowych, a jedna minuta na 60 sekund kątowych. 1 minuta kątowa koła wielkiego to 1 mila morska. 
Pary pojęć ‘minuta’ (w rozumieniu czasu) i ‘minuta kątowa’ oraz ‘sekunda’ (w rozumieniu czasu) i ‘sekunda kątowa’ nie są wewnętrznie tożsame znaczeniowo, gdyż kula ziemska obraca się o 1° w czasie 4 minut (24 godziny × 60 minut = 1440 minut, 1440 minut : 360° = 4 min/°). Zazwyczaj jednak z kontekstu wiadomo, o którą „minutę” lub „sekundę” chodzi.
Symbole minut i sekund kątowych można wprowadzać bezpośrednio z klawiatury – odpowiednio klawiszami: apostrofu lub cudzysłowu , ale w zależności od oprogramowania zostaną wyświetlone albo znaki podstawowe (apostrof prosty lub cudzysłów prosty) albo znaki przekonwertowane do postaci typograficznej (apostrof drukarski lub cudzysłów drukarski). Znaków w postaci drukarskiej, zwanych też apostrofem lub cudzysłowem typograficznym, nie należy stosować, gdyż ich glify bazują wprost na kształcie przecinka, podczas gdy minuty i sekundy kątowe powinny mieć kształt prostych kresek.
W praktyce stosuje się zapis uproszczony (apostrof lub cudzysłów prosty), gdyż takie znaki łatwo uzyskać podczas wpisywania. W zaawansowanej typografii stosowane są znaki klinów (odpowiednio: prim lub bis), ale są to znaki wymagające wiedzy, np. stosowania skrótów klawiaturowych lub szukania w tabeli znaków, a poza tym są to znaki występujące tylko w niektórych fontach. Nota bene te same zasady typograficzne dotyczą miar anglosaskich (minuta = stopa, sekunda = cal). 

</doc>
<doc id="94501" url="https://pl.wikipedia.org/wiki?curid=94501" title="Leontius II">
Leontius II



</doc>
<doc id="94502" url="https://pl.wikipedia.org/wiki?curid=94502" title="Tyberiusz III">
Tyberiusz III



</doc>
<doc id="94503" url="https://pl.wikipedia.org/wiki?curid=94503" title="Władysław Kowalski (aktor)">
Władysław Kowalski (aktor)

Władysław Kowalski (ur. 24 lutego 1936 w Żurawcach, zm. 29 października 2017 w Warszawie) – polski aktor teatralny i filmowy, nauczyciel akademicki.
Życiorys.
Absolwent Państwowej Wyższej Szkoły Teatralnej w Warszawie z 1959. 2 maja tego roku zadebiutował w roli Chucha w spektaklu "Kapelusz pełen deszczu" Michaela Vincente Gazzo w reż. Andrzeja Wajdy w Teatrze Wybrzeże w Gdańsku, gdzie występował do 1960. Następnie występował na deskach teatrów warszawskich: Ateneum (1960–1974) i Powszechnego (1974–2005). Od 2005 był aktorem Teatru Dramatycznego im. Gustawa Holoubka w Warszawie. W latach 80. XX w. był nauczycielem akademickim Akademii Teatralnej im. Aleksandra Zelwerowicza w Warszawie.
W 1984 na Festiwalu Polskich Filmów Fabularnych otrzymał nagrodę dla najlepszego aktora za rolę w filmie "Kartka z podróży" (reż. Waldemar Dziki). Laureat Nagrody im. Aleksandra Zelwerowicza – przyznawanej przez redakcję miesięcznika „Teatr” – za sezon 1994/1995, za rolę Podkolesina w "Ożenku" Nikołaja Gogola w reż. Andrzeja Domalika w Teatrze Powszechnym im. Zygmunta Hübnera w Warszawie. Podczas VIII Festiwalu Gwiazd w Międzyzdrojach w 2003 odcisnął swoją dłoń na Promenadzie Gwiazd.
Jego pierwszą żona była aktorka Elżbieta Kępińska. W trakcie trwania małżeństwa miał romans z aktorką Kaliną Jędrusik. Od 1981 był żonaty z Moniką Sołubianką. W 2013 został twarzą Kampanii Przeciw Homofobii, występując na plakatach ze swoim synem Jakubem – gejem.
Zmarł w wieku 81 lat, 29 października 2017. 10 listopada został pochowany na Cmentarzu Wojskowym na Powązkach w Alei Zasłużonych (kwatera G-tuje-36).

</doc>
<doc id="94504" url="https://pl.wikipedia.org/wiki?curid=94504" title="Władysław Kowalski (marszałek Sejmu)">
Władysław Kowalski (marszałek Sejmu)

Władysław Kowalski ps. „Sałas”, „Bartłomiej Zarychta”, „Stanisławski” (ur. 26 sierpnia 1894 w Paprotni, zm. 14 grudnia 1958 w Warszawie) – polski publicysta i literat, działacz ruchu ludowego, marszałek Sejmu Ustawodawczego, minister kultury i sztuki (1945–1947), poseł do Krajowej Rady Narodowej, na Sejm Ustawodawczy oraz Sejm PRL I kadencji przewodniczący Rady Naczelnej Towarzystwa Przyjaźni Polsko-Radzieckiej w 1951 roku. Sprawiedliwy wśród Narodów Świata.
Życiorys.
Syn fornala, uzyskał wykształcenie podstawowe (3 klasy), które uzupełniał jako samouk. Wieloletni działacz partii ludowych, należał kolejno do: Polskiego Stronnictwa Ludowego „Wyzwolenie” (od 1918), Niezależnej Partii Chłopskiej (1925–1927), Zjednoczenia Lewicy Chłopskiej „Samopomoc” (1927–1931), Stronnictwa Ludowego „Wola Ludu” (1944), Stronnictwa Ludowego (lubelskiego) (od 1945), Zjednoczonego Stronnictwa Ludowego (od 1949). Był także członkiem Komunistycznej Partii Polski (od 1928) i Polskiej Partii Robotniczej (od 1942).
Należał do kierownictwa części z tych partii – w latach 1926–1927 członek Komitetu Centralnego Niezależnej Partii Chłopskiej; w latach 1944–1945 wiceprezes Zarządu Głównego SL „Wola Ludu”; w latach 1945–1949 członek Rady Naczelnej i Naczelnego Komitetu Wykonawczego SL; w 1945 wiceprezes NKW SL; w latach 1948–1949 prezes Rady Naczelnej SL; od 1949 członek Naczelnego Komitetu Wykonawczego ZSL; a w latach 1949–1956 członek Prezydium i prezes NKW ZSL.
Podczas I wojny światowej służył w armii rosyjskiej, następnie w Legionie Puławskim. W II Rzeczypospolitej działał jako publicysta i literat, był bliski radykalnym nurtom chłopskim. Uczestnik ruchu konspiracyjnego w okresie II wojny światowej. Józef Światło stwierdził, że Władysław Kowalski wiele lat był członkiem KPP, a później tajnym członkiem PPR. W grudniu 1943 był współtwórcą Krajowej Rady Narodowej, w latach 1944–1945 członkiem Prezydium KRN, w 1945 I zastępcą prezydenta KRN. W latach 1945–1947 minister kultury i sztuki, w latach 1947–1952 marszałek Sejmu Ustawodawczego, a w latach 1947–1956 członek Rady Państwa.
Można doszukiwać się sprawowania zastępczo urzędu prezydenta przez Władysława Kowalskiego 4–5 lutego 1947 – od momentu wybory na funkcję Marszałka Sejmu Ustawodawczego, do zaprzysiężenia Bolesława Bieruta na urząd Prezydenta RP. Art. 2 ustawy z dnia 11 września 1944 r. o kompetencji Przewodniczącego Krajowej Rady Narodowej stanowił, że "wobec opróżnienia urzędu Prezydenta Rzeczypospolitej Polskiej, zastępuje go Przewodniczący Krajowej Rady Narodowej". Jednak zgodnie z art. 5 tej ustawy, wygasała ona "automatycznie z chwilą ukonstytuowania się ciał parlamentarnych wybranych na zasadzie powszechnych wyborów". W mocy pozostawał więc art. 40 ustawy z dnia 17 marca 1921 r. – Konstytucja Rzeczypospolitej Polskiej (obowiązującej zgodnie z Manifestem PKWN), w myśl którego "jeżeli Prezydent Rzeczypospolitej nie może sprawować urzędu, oraz w razie opróżnienia urzędu Prezydenta Rzeczypospolitej wskutek śmierci, zrzeczenia się lub innej przyczyny – zastępuje go Marszałek Sejmu".
W latach 1943–1956 poseł do KRN, na Sejm Ustawodawczy oraz Sejm PRL I kadencji, w latach 1945–1947 przewodniczący Klubu Poselskiego SL w KRN. Był również trzecim zastępcą przewodniczącego Komitetu Słowiańskiego w Polsce. W listopadzie 1949 został członkiem Ogólnokrajowego Komitetu Obchodu 70-lecia urodzin Józefa Stalina.
Pierwsze felietony, opowiadania i wiersze publikował w tygodniku „Samopomoc Chłopska”, którego był redaktorem w latach 1928–1931. W 1933 był współzałożycielem zespołu literackiego „Przedmieście”.
W latach 1946–1947 był redaktorem naczelnym „Zielonego Sztandaru”.
Zmarł śmiercią samobójczą. Został pochowany na Powązkach Wojskowych w Warszawie (kwatera A27-tuje-10).
Jego żoną była Halina (1905–1999), córka Alfreda Lityńskiego, nauczycielka szkół warszawskich.
27 lipca 1995 r. Władysław Kowalski (pośmiertnie) i jego żona, Halina, zostali odznaczeni tytułem "Sprawiedliwy wśród Narodów Świata" za ratowanie żydowskich dziewcząt z warszawskiego getta.
Wybrane utwory.
Opowiadania.
Ukazał się także jego "Wybór pism publicystycznych" (1967).

</doc>
<doc id="94512" url="https://pl.wikipedia.org/wiki?curid=94512" title="Witold Balcerowski">
Witold Balcerowski

Witold Balcerowski (ur. 10 sierpnia 1935 w Pińsku, zm. 9 listopada 2001) – polski szachista, mistrz FIDE od 1983 roku.
Kariera szachowa.
Balcerowski zaczął trenować szachy w wieku piętnastu lat. Rozwojem jego talentu zajął się Kazimierz Makarczyk. W 1952 r. zdobył tytuł mistrza Polski juniorów, jednak następne kilka lat poświęcił na zdanie matury i wyższe studia. Do czołówki polskich szachistów awansował na początku lat 60. Reprezentował Polskę w rozgrywkach drużynowych, m.in. . W latach 1960–1972 jedenastokrotnie awansował do finałów indywidualnych mistrzostw Polski, dwukrotnie zdobywając złote medale (Poznań 1962, Lublin 1965). Brał udział w kilkunastu meczach międzypaństwowych i turniejach międzynarodowych, najlepszy rezultat uzyskując w Polanicy-Zdroju w 1963 r. (memoriał Akiby Rubinsteina, IV miejsce). Innym jego sukcesem było dzielone II-V miejsce w Lublinie w 1968 roku.
W latach 1954–1977 zdobył dziesięć medali drużynowych mistrzostw Polski, w tym złoty, w 1965 r. w Krakowie, w barwach klubu Start Łódź.
Według retrospektywnego systemu Chessmetrics, najwyżej sklasyfikowany był w kwietniu 1965 r., zajmował wówczas 207. miejsce na świecie.

</doc>
<doc id="94513" url="https://pl.wikipedia.org/wiki?curid=94513" title="Jacek Bednarski">
Jacek Bednarski

Jacek Bogusław Bednarski (ur. 12 marca 1939 w Krakowie, zm. 19 października 2008 we Wrocławiu) – polski szachista, mistrz międzynarodowy od 1964, z zawodu filozof i fizyk, działacz polityczny.
Życiorys.
Wykształcenie.
Ukończył studia na Wydziale Filozoficznym Uniwersytetu Jagiellońskiego. Wcześniej podjął studia z zakresu fizyki na Uniwersytecie Moskiewskim.
Szachy.
Zainteresował się szachami w wieku jedenastu lat, poznając tajniki gry z miesięcznika "Szachy" i podręcznika Tadeusza Czarneckiego. Nabył duże umiejętności taktyczne samodzielnie studiując partie Paula Morphy'ego. Z profesjonalnym treningiem szachowym zetknął się podczas studiów w Moskwie. Po powrocie do kraju szybko został jednym z czołowych polskich szachistów. W latach 1960–1979 piętnastokrotnie awansował do finałów indywidualnych mistrzostw Polski. W finałach rozgrywanych systemem kołowym nigdy nie zajął miejsca poza pierwszą siódemką, zdobywając cztery medale: złoty (1963), srebrny (1964) i dwa brązowe (1972 i 1975). Reprezentował Polskę w rozgrywkach drużynowych, m.in. oraz .
Poza występami na olimpiadach Bednarski czternastokrotnie reprezentował kraj w meczach międzynarodowych oraz brał udział w ponad sześćdziesięciu turniejach międzynarodowych. W 1967 podzielił VII m. (wspólnie z Janem Donnerem) w bardzo silnie obsadzonym memoriale Capablanki w Hawanie, gdzie był bliski wypełnienia normy arcymistrzowskiej (zwyciężył Bent Larsen przed Markiem Tajmanowem, Wasilijem Smysłowem i Lwem Poługajewskim). W 1972 Bednarski zajął I miejsca w dwóch turniejach międzynarodowych, w Lublinie i Hradcu Kralovem. Trzykrotnie dzielił II miejsca w turniejach "Rilton Cup" w Sztokholmie (w edycjach 1976/77, 1978/79 i 1979/80).
W młodości Bednarski reprezentował agresywny, kombinacyjny styl gry, który z czasem ewoluował w kierunku gry pozycyjnej z wieloma dojrzałymi i nowatorskimi koncepcjami. Był uważany za szachowego erudytę i znawcę teorii, któremu w odniesieniu jeszcze większych sukcesów w grze praktycznej przeszkadzały chroniczne niedoczasy. Niemniej, był jednym z nielicznych polskich szachistów, którzy potrafili nawiązać wyrównaną walkę z najsilniejszymi szachistami świata. W swoim dorobku miał wygrane partie turniejowe z tak silnymi arcymistrzami jak Jefim Geller czy Ulf Andersson, a także z mistrzynią świata Noną Gaprindaszwili.
Najwyższy ranking w karierze osiągnął 1 stycznia 1975 r., z wynikiem 2425 punktów zajmował wówczas 2. miejsce (za Włodzimierzem Schmidtem) wśród polskich szachistów.
Polityka.
Na początku lat 90. należał do Unii Polityki Realnej. Do 1993 był przewodniczącym dolnośląskiego oddziału tego ugrupowania. W 1993 założył wraz z m.in. Sławomirem Żmudzińskim ugrupowanie Partia Konserwatywno - Radykalna "NURT", która nie odegrała istotnej roli na scenie politycznej.
W 2005 wstąpił do Samoobrony RP, z listy której bez powodzenia kandydował w wyborach do senatu w tym samym roku w okręgu wrocławskim.

</doc>
<doc id="94514" url="https://pl.wikipedia.org/wiki?curid=94514" title="Kalendarz stuletni">
Kalendarz stuletni



</doc>
<doc id="94515" url="https://pl.wikipedia.org/wiki?curid=94515" title="Zbigniew Doda (szachista)">
Zbigniew Doda (szachista)

Zbigniew Doda (ur. 22 lutego 1931 w Poznaniu, zm. 8 lutego 2013 w Poznaniu) – polski szachista, mistrz międzynarodowy.
Kariera szachowa.
W latach 60. i 70. Doda należał do ścisłej czołówki polskich szachistów. Już w 1953 r. zadebiutował w finale indywidualnych mistrzostw Polski, jednak pierwszy sukces odniósł w szóstym swoim finale, w 1960 r. we Wrocławiu, gdzie zdobył srebrny medal. Tytuł mistrza Polski zdobył dwukrotnie, w 1964 i 1967 r., tytuł wicemistrza – trzykrotnie (oprócz 1960, również 1962 i 1965). W latach 1953–1978 brał udział łącznie w 21 finałach mistrzostw Polski. W tym okresie był również stałym reprezentantem Polski w drużynowych rozgrywkach międzynarodowych. Uczestniczył w siedmiu olimpiadach szachowych. Bardzo udanie zadebiutował na olimpiadzie w Lipsku w 1960 r., osiągając rezultat 65,4% na czwartej szachownicy. Również udane były jego występy w Warnie (1962) i Hawanie (1966), w których uzyskał wynik powyżej 60%, a także w Tel Awiwie w 1964 r., gdzie grając na pierwszej szachownicy awansował razem z drużyną do finału A. Łącznie do 1974 r. wystąpił w siedmiu turniejach olimpijskich, zdobywając 52½ pkt w 92 partiach. W 1973 r. wystąpił w drużynowych mistrzostwach Europy w Bath, na których polscy szachiści zajęli IV miejsce.
Występami na olimpiadzie w Warnie oraz na turnieju w Berlinie w 1962 r. Doda wypełnił normy na tytuł mistrza międzynarodowego, który Międzynarodowa Federacja Szachowa przyznała mu w 1964 r. W 1968 r. zwyciężył w turnieju B w Wijk aan Zee, natomiast rok później w tym mieście był bliski wypełnienia normy arcymistrzowskiej, uczestnicząc w turnieju A. W gronie arcymistrzów z czołówki światowej zajął VII miejsce (zwyciężył Jefim Geller przed Michaiłem Botwinnikiem, Lajosem Portischem i Paulem Keresem). W 1975 zajął trzecie miejsce w silnie obsadzonym turnieju w Polanicy-Zdroju, wyprzedzając m.in. Wolfganga Uhlmanna. Poza występami na olimpiadach Doda reprezentował Polskę w 27 meczach międzypaństwowych i brał udział w blisko pięćdziesięciu turniejach międzynarodowych. Ulubionym otwarciem Dody była obrona Benoni, w której pokonał m.in. Svetozara Gligoricia.
Najwyższy ranking w karierze osiągnął 1 lipca 1971 r., z wynikiem 2430 punktów dzielił wówczas 2-3. miejsce (za Włodzimierzem Schmidtem, wspólnie z Jerzym Lewim) wśród polskich szachistów.
Został pochowany na Cmentarzu Junikowo w Poznaniu.

</doc>
<doc id="94516" url="https://pl.wikipedia.org/wiki?curid=94516" title="Tadeusz Tomaszewski">
Tadeusz Tomaszewski



</doc>
<doc id="94517" url="https://pl.wikipedia.org/wiki?curid=94517" title="Jerzy Kostro">
Jerzy Kostro

Jerzy Kostro (ur. 25 stycznia 1937 w Moczydłach) – polski szachista, mistrz międzynarodowy.
Kariera szachowa.
Absolwent Wydziału Metalurgii Akademii Górniczo-Hutniczej w Krakowie, a potem pracownik Huty im. Lenina. Początkowo należał do sekcji szachowej klubu Ogniwo Białystok. Podczas studiów do Krakowskiego Klubu Szachistów, od 1965 do KS Hutnik. W 1975 roku sekcja szachowa weszła w skład Krakowskiego Klubu Szachistów. 
Jako student odniósł niespodziewany sukces, awansując w 1957 roku do finału indywidualnych mistrzostw Polski. W turnieju finałowym zajął trzecie miejsce i zdobył brązowy medal, tracąc szansę na zwycięstwo dopiero w ostatnich rundach, po dwóch porażkach z faworytami, Kazimierzem Platerem i Bogdanem Śliwą. W swojej karierze zdobył jeszcze 4 medale: dwa złote 1966, 1970), srebrny (1971) oraz brązowy (1959). Ogółem w latach 1957–1974 dwunastokrotnie awansował do finałów mistrzostw Polski. Był trzykrotnym medalistą drużynowych mistrzostw Polski: dwukrotnie srebrnym (1956, 1964) oraz brązowym (1961).
W latach 1958–1974 sześciokrotnie reprezentował narodowe barwy na szachowych olimpiadach, dwukrotnie (1968, 1970) na pierwszej szachownicy. W 1966 r. w Hawanie osiągnął swój najlepszy rezultat procentowy 67,9% (na trzeciej szachownicy). Na olimpiadzie w Lugano wypełnił po raz drugi normę na tytuł mistrza międzynarodowego (pierwszą normę uzyskał rok wcześniej na turnieju we Vrnjačkiej Banji), który to tytuł Międzynarodowa Federacja Szachowa przyznała mu w 1968 roku. W 1973 r. reprezentował Polskę na rozegranym w Bath w finale drużynowych mistrzostw Europy.
Najwyższy ranking w karierze osiągnął 1 stycznia 1976 r., z wynikiem 2400 punktów dzielił wówczas 7-8. miejsce wśród polskich szachistów. Od 1986 r. nie uczestniczy w turniejach klasyfikowanych przez Międzynarodową Federację Szachową.
Według retrospektywnego systemu Chessmetrics, najwyżej sklasyfikowany był w listopadzie 1968 r., zajmował wówczas 125. miejsce na świecie.

</doc>
<doc id="94518" url="https://pl.wikipedia.org/wiki?curid=94518" title="Romuald Grąbczewski">
Romuald Grąbczewski

Romuald Grąbczewski (ur. 7 lutego 1932 w Warszawie, zm. 20 sierpnia 2005 w Warszawie) – polski szachista, mistrz międzynarodowy od 1972 roku.
Kariera szachowa.
W 1950 r. zdobył w Iwoniczu-Zdroju brązowy medal mistrzostw Polski juniorów do 20 lat. W latach 1953–1977 szesnastokrotnie uczestniczył w finałach indywidualnych mistrzostw Polski. W 1968 r. w Łodzi zdobył tytuł mistrza kraju. Oprócz tego dwukrotnie (Katowice 1961 i Lublin 1965) w finałowych turniejach zajmował IV miejsca. W 1966 r. wywalczył tytuł wicemistrza kraju w rozegranych w Łodzi pierwszych mistrzostwach Polski w szachach błyskawicznych. W czasie swojej kariery dziewięciokrotnie (1968, 1970, 1973, 1974, 1975, 1976, 1977, 1979, 1981) zdobył tytuły drużynowego mistrza Polski (w barwach "Maratonu" Warszawa). Był również dwukrotnym drużynowym mistrzem Polski w szachach błyskawicznych (1968, 1971).
Wystąpił w ponad 20 międzynarodowych turniejach, największe sukcesy osiągając w Warszawie (1961, dz. III m-ce), Dubnej (1971, IV m-ce), Lublinie (1971, dz. III m-ce), Eksjö (1974, dz. I m-ce), oraz w Marina Romea (1978, dz. III m-ce).
W 1968 r. reprezentował Polskę na olimpiadzie szachowej w Lugano, uzyskując na VI szachownicy 4 pkt z 7 partii.
Najwyższy ranking w karierze osiągnął 1 maja 1974 r., z wynikiem 2425 punktów zajmował wówczas 3. miejsce (za Włodzimierzem Schmidtem i Andrzejem Filipowiczem) wśród polskich szachistów.

</doc>
<doc id="94519" url="https://pl.wikipedia.org/wiki?curid=94519" title="Jerzy Lewi">
Jerzy Lewi

Wiktor Jerzy Lewi (ur. 22 kwietnia 1949 we Wrocławiu, zm. 30 października 1972 w Lund) – polski szachista żydowskiego pochodzenia, od 1972 reprezentant Szwecji.
Kariera szachowa.
Lewi był jednym z najbardziej utalentowanych juniorów w historii polskich szachów. W latach 1965-1968 cztery razy z rzędu zdobył tytuł mistrza Polski juniorów. W 1967 zajął trzecie miejsce na nieoficjalnych mistrzostwach Europy juniorów w Groningen, za Anatolijem Karpowem i Andrásem Adorjánem, a przed Janem Timmanem. Był to w latach 60. największy międzynarodowy sukces polskiego juniora. Lewi miał realne szanse na wygranie tego turnieju, lecz nie udało mu się zrealizować uzyskanej przewagi w partii z Karpowem.
W 1968 zdobył w Kielcach brązowy medal na mistrzostwach Polski w szachach błyskawicznych. W następnym roku wygrał silnie obsadzony V Międzynarodowy Festiwal im. PKWN w Lublinie (przed m.in. arcymistrzami Aivarsem Gipslisem oraz László Bárczayem), co było jego wielkim sukcesem. Również w 1969 w Lublinie zajął I miejsce w indywidualnych mistrzostwach Polski, co uprawniło go do reprezentowania kraju na turnieju strefowym (eliminacji do rozgrywek o tytuł mistrza świata) w Atenach. Turniej ten zakończył na odległym miejscu, a następnie odmówił powrotu do kraju. Osiedlił się w Szwecji, gdzie rozpoczął studia matematyczne i uczestniczył w turniejach szwedzkiej czołówki. W Polsce jego nazwisko trafiło na cenzorski indeks i przez wiele lat nie publikowano żadnych informacji o niespełnionej nadziei polskich szachów.
W 1972 r. zginął w wypadku na autostradzie. Został pochowany na cmentarzu żydowskim w Malmö.
Najwyższy ranking w karierze osiągnął 1 lipca 1971 r., z wynikiem 2430 punktów dzielił wówczas 2-3. miejsce (za Włodzimierzem Schmidtem, wspólnie ze Zbigniewem Dodą) wśród polskich szachistów.

</doc>
<doc id="94520" url="https://pl.wikipedia.org/wiki?curid=94520" title="Miasta w Danii">
Miasta w Danii

Według danych oficjalnych pochodzących ze stycznia 2017 roku Dania posiadała 75 miast o ludności przekraczającej 10 tys. mieszkańców (62 największe miasta, w latach 2012-2017 nie traciły mieszkańców). Dla porównania, 80 lat wcześniej takich miast istniało 48: 1 z ludnością ponad 500 tys., 1 z ludnością 100÷500 tys., 3 z ludnością 50÷100 tys., 7 z ludnością 20÷50 tys. i 36 z ludnością 10÷20 tys.
Największe miasta w Danii.
Największe miasta w Danii według liczebności mieszkańców (stan na 01.01.2017 r.):
Alfabetyczna lista miast.
Poniższa lista przedstawia miasta Danii oraz w jej terytoriach autonomicznych: na Wyspach Owczych i Grenlandii. Ludność wg danych na I 2017 r.

</doc>
<doc id="94521" url="https://pl.wikipedia.org/wiki?curid=94521" title="Artur Śliwiński">
Artur Śliwiński

Artur Śliwiński (ur. 17 sierpnia 1877 w Ruszkach, zm. 16 stycznia 1953 w Warszawie) – polski historyk, publicysta, polityk, premier Polski w 1922, senator IV i V kadencji w II RP w latach 1935–1939, wolnomularz.
Życiorys.
Urodził się w rodzinie ziemiańskiej jako syn Artura i Mani z Zielińskich, właścicieli folwarków Ruszki i Wyrów k. Żychlina. Miał liczne rodzeństwo - starsi bracia Stefan był lekarzem, Stanisław - inżynierem cukrownikiem, młodszy Tadeusz - technologiem cukrownikiem. Ukończył gimnazjum w Warszawie oraz studiował w Akademii Handlowej w Lipsku.
Od 1902 roku był członkiem Polskiej Partii Socjalistycznej. W latach 1900–1905 współpracował z lewicowymi czasopismami w Warszawie. W okresie rewolucji 1905 przebywał w Kijowie, gdzie kierował miejscową organizacją PPS. W 1905 roku ożenił się z Leokadią Czarnecką. W 1906 roku, będąc pod nadzorem policyjnym, wraz z żoną wyjechał do Galicji. W listopadzie 1906 roku został redaktorem teoretycznego dwutygodnika „Trybuna” w Krakowie, nieoficjalnego organu „starych”, po rozłamie w PPS – Frakcji Rewolucyjnej. Od 1907 roku członek Komitetu Zagranicznego PPS. W 1907 roku osiedlił się na stałe wraz z żoną w Warszawie. W tym okresie pracował w banku. Od 1908 roku wydawał dwutygodnik Witeź. W 1912 roku był jednym z założycieli, a następnie czołowych działaczy Związku Patriotów.
Podczas I wojny światowej, był jednym z najbliższych współpracowników starszej generacji Józefa Piłsudskiego. Inspirator powstania i jeden z przywódców działającego VIII – X 1914 Zjednoczenia Organizacji Niepodległościowych w którym reprezentował PPS. Po przekroczeniu linii frontu we wrześniu 1914 został jednym z inicjatorów a następnie działaczy Polskiej Organizacji Narodowej. W październiku 1914 przedostaje się powtórnie do Warszawy i tam współuczestniczy w odbudowie warszawskiej organizacji PPS. Następnie we władzach Unii Stronnictw Niepodległościowych z ramienia PPS. Od połowy 1915 roku wycofuje się całkowicie z działalności na terenie PPS i od tej pory działa w Związku Patriotów i USN. Jeden z inicjatorów a następnie członków utworzonego 5 sierpnia 1915 Komitetu Naczelnego Zjednoczonych Stronnictw Niepodległościowych. 
Następnie przewodniczył Centralnemu Komitetowi Narodowemu w Warszawie (18 XII 1915 – 18 II 1917). W 1917 został sekretarzem Tymczasowej Rady Stanu i prezesem Stronnictwa Niezawisłości Narodowej. Był jednym z czołowych działaczy Komisji Porozumiewawczej Stronnictw Demokratycznych.
Po wojnie, w latach 1918–1919 pełnił funkcję wiceprezesa Warszawskiej Rady Miejskiej, a w latach 1919–1922 był wiceprezydentem Warszawy. Został powołany na urząd premiera 28 czerwca 1922. Podał się do dymisji 7 lipca 1922. W 1925 został dyrektorem naczelnym Teatrów Miejskich w Warszawie, a w latach 1932–1939 był dyrektorem Polskiego Banku Komunalnego. W latach 30. wrócił do polityki, tym razem pełniąc mandat senatora (1935–1939), jako powoływany przez prezydenta.
Po wybuchu II wojny światowej był członkiem Komitetu Obywatelskiego w Warszawie. Był jednym z 12 zakładników wskazanych Niemcom zgodnie z aktem kapitulacji miasta z 28 września „celem zabezpieczenia przed aktami sabotażu”. W latach 1939–1941 prezesował Stołecznemu Komitetowi Samopomocy Społecznej.
Zmarł 16 stycznia 1953 w Warszawie, został pochowany na cmentarzu Powązkowskim (kwatera 50-6-6/7).
W 2022 roku z inicjatywy Mateusza Morawieckiego grób premiera II RP został odrestaurowany. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.
Życie prywatne.
W 1905 roku ożenił się z Leokadią Czarnecką, z którą miał dwie córki.

</doc>
<doc id="94523" url="https://pl.wikipedia.org/wiki?curid=94523" title="Włodzimierz Schmidt">
Włodzimierz Schmidt

Włodzimierz Schmidt (ur. 10 kwietnia 1943 w Poznaniu) – polski szachista, działacz i trener szachowy ("FIDE Senior Trainer" od 2004), arcymistrz od 1976 roku.
Kariera szachowa.
Poznał szachy w wieku dziewięciu lat, dwa lata później podjął treningi w poznańskim klubie „Ogniwo”. W 1955 r. odnosi pierwszy szachowy sukces, zajmując drugie miejsce w turnieju młodzików swojego klubu. Rok później zdobywa mistrzostwo szkół podstawowych Poznania. W latach 1957–1960 w czterech występach w finałach mistrzostw Polski juniorów zdobył dwa tytuły mistrza i jeden wicemistrza kraju. W 1962 r. udanie zadebiutował w finale indywidualnych mistrzostw Polski, zajmując trzecie miejsce. Na kilka lat ograniczył udział w rozgrywkach szachowych, więcej uwagi poświęcając studiom na wydziale elektrycznym Politechniki Poznańskiej. W 1966 r. ponownie awansował do finału mistrzostw Polski i przez następne trzydzieści lat był stałym uczestnikiem tych rozgrywek. Spośród rekordowej liczby dwudziestu ośmiu występów, niemal we wszystkich odgrywał pierwszoplanową rolę, zdobywając łącznie 15 medali: 7 złotych (1971, 1974, 1975, 1981, 1988, 1990, 1994), 2 srebrne (1977, 1980) oraz 6 brązowych (1962, 1967, 1968, 1970, 1976, 1978). Po raz ostatni zwyciężył w finałowym turnieju trzydzieści dwa lata po swoim debiucie. Jest również siedemnastokrotnym medalistą drużynowych mistrzostw Polski, w tym siedmiokrotnie złotym (1973, 1974, 1975, 1976, 1977, 1979, 1981).
Wielokrotnie reprezentował Polskę w rozgrywkach drużynowych, m.in.:
Tytuł mistrza międzynarodowego uzyskał w 1968 roku. W 1973 r. zrezygnował z pracy naukowej na Politechnice Poznańskiej na rzecz profesjonalnej kariery szachowej. W tymże roku na turnieju w Lipsku jako pierwszy polski szachista (nie licząc nominowanych w 1950 r. Akiby Rubinsteina, Ksawerego Tartakowera i Mieczysława Najdorfa) wypełnił normę arcymistrzowską. Międzynarodowa Federacja Szachowa przyznała mu tytuł arcymistrza w 1976 r., po ponownym wypełnieniu normy w memoriale Akiby Rubinsteina w Polanicy-Zdroju.
Włodzimierz Schmidt znany jest z gruntownego przygotowania teoretycznego i dobrej techniki, a także wyjątkowego refleksu (jest szesnastokrotnym mistrzem Polski w szachach błyskawicznych). Jest trenerem (w 2004 r. otrzymał jako pierwszy Polak trenerski tytuł "FIDE Senior Trainer") i działaczem szachowym, w latach 1999–2004 był również wiceprezesem Polskiego Związku Szachowego do spraw sportowych. Od 2009 r. ponownie pełni tę funkcję.
Najwyższy ranking w karierze osiągnął 1 stycznia 1978 r., z wynikiem 2505 punktów dzielił wówczas 89–97. miejsce na światowej liście FIDE, jednocześnie zajmując 1. miejsce wśród polskich szachistów.

</doc>
<doc id="94524" url="https://pl.wikipedia.org/wiki?curid=94524" title="Krzysztof Pytel">
Krzysztof Pytel

Krzysztof Pytel (ur. 15 maja 1945 w Chełmie, zm. 30 czerwca 2019) – polski szachista, trener i dziennikarz szachowy, reprezentant Francji od 1989, mistrz międzynarodowy od 1975 roku.
Kariera szachowa.
Szachy poznał w wieku dziesięciu lat. W 1964 (w Ełku) i 1965 r. (w Goleszowie) dwukrotnie zdobył tytuły wicemistrza Polski juniorów do 20 lat, natomiast w kolejnych latach osiągał sukcesy w grze korespondencyjnej, w 1966 r. zdobywając złoty, a w 1968 – srebrny medal indywidualnych mistrzostw Polski. 
W 1968 r. zadebiutował na arenie międzynarodowej i po raz pierwszy zakwalifikował się do finału indywidualnych mistrzostw Polski. Do 1985 r. trzynastokrotnie uczestniczył w finałach, dwukrotnie (Wrocław 1972 i Gdynia 1973) zdobywając tytuły mistrza Polski. Trzeci medal – srebrny – zdobył w Tarnowie w 1979 r. Czterokrotnie (1972, 1974, 1978, 1984) reprezentował kraj na olimpiadach szachowych, zdobywając 21½ pkt w 45 partiach, był również reprezentantem Polski w drużynowych mistrzostwach Europy w 1973 r. w Bath, gdzie polscy szachiści zajęli IV miejsce. W latach 1966–1982 zdobył dziesięć medali drużynowych mistrzostw Polski, w tym dwa złote (1966, 1982). W 1972 r. zakwalifikował się do turnieju strefowego (eliminacji mistrzostw świata) we Vrnjackiej Banji, jednakże jego wyjazd na ten turniej został wstrzymany z powodu trwającej wówczas w Jugosławii epidemii ospy.
Wielokrotnie startował w turniejach międzynarodowych, znaczące wyniki osiągając w latach:
Spośród tych rezultatów na uwagę zasługuje wynik w Kikindze (1976), gdzie do normy arcymistrzowskiej zabrakło mu zaledwie 0,5 pkt. 
Najwyższy ranking w karierze osiągnął 1 lipca 1994 r., z wynikiem 2500 punktów zajmował wówczas 6. miejsce wśród francuskich szachistów.
Krzysztof Pytel był trenerem i dziennikarzem szachowym, a także autorem wielu książek o tematyce szachowej, wśród których jedną z najbardziej znanych jest traktująca o grze końcowej "Akiba Rubinstein, czyli o sztuce rozgrywania końcówek". 
Życie prywatne.
Żoną Krzysztofa Pytla była Bożena Pytel, mistrzyni Polski z 1970 roku.

</doc>
<doc id="94526" url="https://pl.wikipedia.org/wiki?curid=94526" title="Nalot ciekły">
Nalot ciekły

Nalot płynny, nalot ciekły – odmiana osadu atmosferycznego, nalot pojawiający się na powierzchniach pionowych w postaci łączących się i spływających kropel wody wytrąconych z atmosfery wskutek kondensacji pary wodnej.
Geneza.
Powstaje na skutek napływu cieplejszego i wilgotnego powietrza po uprzednich chłodach. Występuje na kamiennych ścianach budynków, skałach, słupach. Nalot ciekły pojawia się najczęściej od strony dowietrznej.

</doc>
<doc id="94527" url="https://pl.wikipedia.org/wiki?curid=94527" title="Gerber (konwencja brydżowa)">
Gerber (konwencja brydżowa)

Gerber jest konwencją brydżową opracowaną przez amerykańskiego eksperta Johna Gerbera.
W oryginalnym opracowaniu autora odzywka 4♣ w większości sekwencji licytacyjnych była sztucznym pytaniem o ilość asów w ręce partnera, obecnie większość par używa tej odzywki tylko po naturalnej odzywce bez atu (w innych sekwencjach 4♣ ma zazwyczaj inne znaczenie, np. cue bid lub Splinter). Odpowiedzi po Gerberze są zazwyczaj bardzo proste - 4♦ pokazuje zero asów, 4♥ to jeden as, 4♠ to 2 asy. Część z par używa "skróconego" Gerbera (podobnie jak Blackwooda):
Niektóre pary używają trochę zmienionych odpowiedzi na pytanie 4♣, odzywki 4♦ i 4♥ mają zamienione znaczenia i pierwszy szczebel pokazuje 1 lub 4 asy, a drugi szczebel obiecuje 0 lub 3 asy.

</doc>
<doc id="94528" url="https://pl.wikipedia.org/wiki?curid=94528" title="Gołoledź">
Gołoledź

Gołoledź (pot. lodowica, ślizgawica, szklanka lub czarny lód ) – osad w postaci gładkiej, równej, przezroczystej warstwy lodu, pokrywającej podłoże. Powstaje wtedy, gdy deszcz, mżawka (lub mgła) opada na podłoże o temperaturze niższej od zera. Spadające kropelki rozpływają się i zamarzają. Do gołoledzi najczęściej dochodzi wtedy, gdy po mroźnej i suchej pogodzie przychodzi ocieplenie, przynoszące również opady. 
Podobnym zjawiskiem do gołoledzi jest ślizgawica, inaczej lodowica, jednak powstaje ono nie na skutek opadów, lecz w wyniku zamarzania cienkiej warstwy wody pokrywającej powierzchnię. Dzieje się tak często po krótkotrwałej odwilży. Zarówno gołoledź, jak i ślizgawica są zjawiskami bardzo groźnymi dla użytkowników dróg i chodników.
Gołoledź pośniegowa powstaje na drogach wskutek rozjeżdżania cienkiej warstwy śniegu i jej ponownego zamarzania w postaci cienkiej powłoki lodu.
Etymologia.
Słowo gołoledź wywodzi się z języka prasłowiańskiego. Składa się z dwóch wyrazów "golo" i "-ledъ""."

</doc>
<doc id="94529" url="https://pl.wikipedia.org/wiki?curid=94529" title="Miasta w Hiszpanii">
Miasta w Hiszpanii

Według danych oficjalnych pochodzących z 2011 roku Hiszpania posiadała ponad 50 miast o ludności przekraczającej 100 tys. mieszkańców. Stolica kraju Madryt, Barcelona, Walencja, Sewilla oraz Malaga liczyli ponad milion mieszkańców; 4 miasta od 500 tys. do miliona mieszkańców; 47 miast z ludnością 100-500 tys. oraz reszta miast poniżej 100 tys. mieszkańców.
Największe miasta w Hiszpanii.
Największe miasta w Hiszpanii według liczebności mieszkańców (stan na 01.11.2011):

</doc>
<doc id="94530" url="https://pl.wikipedia.org/wiki?curid=94530" title="Szron">
Szron

Szron – osad atmosferyczny, tworzący drobne lodowe kryształki w postaci igieł, piórek na poziomych powierzchniach.
symbol przewidziany dla szronu.
Geneza.
Szron powstaje w analogicznych warunkach jak rosa jednak w ujemnych temperaturach w wyniku resublimacji pary wodnej zawartej w atmosferze na powierzchniach poziomych lub lekko skośnych jak grunt, trawa, szyba auta. Podobnie jak w przypadku rosy wyróżnia się szron właściwy i adwekcyjny. 
Szron nie pojawia się jedynie w okresie letnim w tzw. okresie bezprzymrozkowym. Jest obserwowany najczęściej jesienią i wiosną, w zimie może pojawić się na powierzchni pokrywy śnieżnej.
Wystąpienie szronu w przejściowych porach roku może być wskazówką na temat warunków mikroklimatycznych panujących w danej okolicy. Częste występowanie szronu w danym miejscu może wskazywać na mrozowisko.

</doc>
<doc id="94531" url="https://pl.wikipedia.org/wiki?curid=94531" title="Ryszard Skrobek">
Ryszard Skrobek

Ryszard Skrobek (ur. 4 lipca 1951 w Oleśnicy) – polski szachista, mistrz międzynarodowy oraz arcymistrz w grze korespondencyjnej.
Kariera szachowa.
Był sprawcą największej niespodzianki w historii indywidualnych mistrzostw Polski. W 1977 roku w Piotrkowie Trybunalskim jako stosunkowo mało znany szachista w przekonującym stylu wygrał finał mistrzostw Polski rozgrywany systemem szwajcarskim, wyprzedzając Włodzimierza Schmidta i Aleksandra Sznapika. W latach 1975–1987 sześciokrotnie uczestniczył w finałowych turniejach o mistrzostwo kraju. Brał udział w kilkunastu turniejach międzynarodowych. Za wyniki osiągnięte w latach 1977 (I miejsce w Hradcu Kralovem) i 1978 (I miejsce w turnieju na Kubie) Międzynarodowa Federacja Szachowa przyznała mu tytuł mistrza międzynarodowego. W 1979 r. reprezentował Polskę na rozegranym w Warszawie turnieju strefowym (eliminacji mistrzostw świata). W 1985 r. zwyciężył (wspólnie z Franciszkiem Borkowskim) w memoriale Jerzego Dreszera w Gdyni.
Najwyższy ranking w karierze osiągnął 1 stycznia 1978 r., z wynikiem 2460 punktów zajmował wówczas 3. miejsce (za Włodzimierzem Schmidtem i Janem Adamskim) wśród polskich szachistów.
Nad grę w turniejach przedkłada szachy korespondencyjne, w których należy do światowej czołówki (jest arcymistrzem szachów korespondencyjnych) (tytuł otrzymał w 1990 roku). W 1983 r. zwyciężył w finale indywidualnych mistrzostw Polski w grze korespondencyjnej. W 13. finale olimpiady szachowej (2009) zdobył brązowy medal.
Na liście rankingowej ICCF we wrześniu 2010 r. z wynikiem 2578 punktów zajmował 3. miejsce wśród polskich szachistów korespondencyjnych.

</doc>
<doc id="94532" url="https://pl.wikipedia.org/wiki?curid=94532" title="Adam Kuligowski">
Adam Kuligowski

Adam Kuligowski (ur. 24 grudnia 1955 w Warszawie) – polski szachista, arcymistrz od 1980 roku.
Kariera szachowa.
Od wczesnych lat związany z warszawskim klubem szachowym Polonia, był jednym z najbardziej utalentowanych polskich juniorów. W 1973 roku zdobył tytuł mistrza Polski juniorów oraz zajął trzecie miejsce na mistrzostwach Europy juniorów w Groningen. W 1974 i 1975 roku brał udział w mistrzostwach świata juniorów, zajmując 15. i 6. miejsce. Trening szachowy musiał godzić ze studiami na wydziale matematyki Uniwersytetu Warszawskiego, które traktował bardzo poważnie. W 1978 roku podzielił z Aleksandrem Sznapikiem pierwsze miejsce w finale indywidualnych mistrzostw Polski i zdobył tytuł mistrza kraju w czteropartiowej dogrywce. W 1980 roku zdobył drugi w karierze medal indywidualnych mistrzostw Polski, zajmując III miejsce w finale rozegranym w Łodzi. W tym samym roku, po zwycięstwie w turnieju w jugosłowiańskim Nišu, Międzynarodowa Federacja Szachowa przyznała mu tytuł arcymistrza. Również w 1980 roku zwyciężył w rozegranym w Warszawie turnieju "Warszawa Cup 1980". W 1983 roku wziął udział w prestiżowym turnieju światowej czołówki w Wijk aan Zee. Mimo dwóch zwycięskich partii z Wiktorem Korcznojem i Jonathanem Speelmanem, nie był to występ udany – z wynikiem 4½ pkt z 13 partii zajął ostatnie, XIV miejsce. Po tym turnieju przestał startować w rozgrywkach szachowych i zajął się biznesem. Jest autorem lub współautorem kilkunastu opracowań teoretycznych, głównie poświęconych otwarciom szachowym, w tym wydanej w 1997 roku monografii obrony francuskiej "Encyclopaedia of Chess Games, French Defense".
Wielokrotnie reprezentował Polskę w turniejach drużynowych, m.in.: , zdobywając dwa medale za wyniki indywidualne: złoty (1978 – na II szachownicy) i srebrny (1980 – na III szachownicy), jak również .
Najwyższy ranking w karierze osiągnął 1 stycznia 1979 r., z wynikiem 2495 punktów zajmował wówczas dzielone 102. miejsce na światowej liście FIDE (oraz pierwsze wśród polskich szachistów).

</doc>
<doc id="94533" url="https://pl.wikipedia.org/wiki?curid=94533" title="Premierzy Japonii">
Premierzy Japonii

Premiera Japonii mianuje cesarz po desygnowaniu go przez parlament Japonii ("Kokkai") spośród swoich członków. Następnie, po otrzymaniu wotum zaufania w Izbie Reprezentantów, obejmuje on swój urząd. Premier, jako szef gabinetu, wyznacza i dymisjonuje ministrów stanu. Obecny urząd premiera działa na mocy konstytucji z 1946 roku (weszła w życie 3 maja 1947 roku).
Z 62 premierów 15 ukończyło Uniwersytet Tokijski.
Oficjalna rezydencja premiera.
Oficjalna rezydencja premiera ("Naikaku-sōridaijin Kantei") (powszechnie używany skrót: "Kantei") znajduje się w kwartale rządowym Nagata-chō, w pobliżu gmachu parlamentu ("Kokkai-gijidō"), w dzielnicy Chiyoda.

</doc>
<doc id="94534" url="https://pl.wikipedia.org/wiki?curid=94534" title="Jan Przewoźnik">
Jan Przewoźnik

Jan Przewoźnik (ur. 16 września 1957 w Katowicach) – polski szachista i psycholog, mistrz międzynarodowy od 1985 roku.
Życiorys.
Absolwent psychologii Katolickiego Uniwersytetu Lubelskiego (1984). W 1979 roku w Tarnowie zdobył tytuł mistrza Polski w turnieju rozegranym systemem szwajcarskim. Rok później reprezentował kraj na olimpiadzie szachowej w Valletcie. W latach 1976–1992 siedmiokrotnie awansował do finałów indywidualnych mistrzostw Polski. Dziesięciokrotnie zdobył tytuł drużynowego mistrza kraju, w tym 6 razy w drużynie "Stilonu" Gorzów Wielkopolski. Spośród jego sukcesów w turniejach międzynarodowych wymienić należy rezultaty z Nałęczowa (1986, dz. II m. za Aleksiejem Wyżmanawinem, wspólnie z m.in. Jozsefem Horvathem; 1987, dz. II m. za Aleksandrem Goldinem, wspólnie z m.in. Tiborem Tolnaiem; 1988, III m. za Aleksandrem Wojtkiewiczem i Bogomiłem Andonowem) oraz dz. I m. w Espoo (1991, turniej otwarty, wspólnie z m.in. Józefem Pietkiewiczem).
Najwyższy ranking w karierze osiągnął 1 października 2001 r., z wynikiem 2433 punktów zajmował wówczas 25. miejsce wśród polskich szachistów.
Mimo osiągnięcia wysokiego poziomu sportowego i uzyskania tytułu mistrza międzynarodowego, nigdy nie traktował szachów jak profesji. Zawodowo zajmuje się psychologią biznesu. Jest konsultantem w zakresie kształcenia dorosłych, szachowym trenerem pierwszej klasy i wykładowcą Młodzieżowej Akademii Szachowej. Wydał kilkanaście książek, z których najbardziej znaną jest "Sprawdź swoją fantazję szachową".
W marcu 2014 r. otrzymał stopień doktora, broniąc na Katolickim Uniwersytecie Lubelskim Jana Pawła II pracę doktorską pt. "Strategie myślenia w złożonych sytuacjach gry w szachy" (promotor: prof. dr hab. Adam Biela).

</doc>
<doc id="94535" url="https://pl.wikipedia.org/wiki?curid=94535" title="Zbigniew Szymczak">
Zbigniew Szymczak

Zbigniew Szymczak (ur. 4 stycznia 1952 w Lublinie, zm. 11 września 2019) – polski szachista i trener szachowy, mistrz międzynarodowy.
Kariera szachowa.
Zasady gry w szachy poznał dopiero w czasie nauki w szkole średniej. W roku 1967 podzielił I–VI miejsce na rozegranych w Białymstoku mistrzostwach Polski juniorów. W czasie studiów (w roku 1978 ukończył pedagogikę na UMCS) osiągnął pierwsze sukcesy międzynarodowe. W latach 1975–1976 wypełnił normy na tytuł mistrza międzynarodowego na turniejach pamięci PKWN w Lublinie, dzięki którym w roku 1976 został najmłodszym (wówczas) polskim zawodnikiem posiadającym ten tytuł. W roku 1974 zadebiutował w finale mistrzostw Polski, zajmując w Zielonej Górze VI miejsce. W roku 1977 zwyciężył w turnieju w Budapeszcie, zaś rok później podzielił I miejsce w Priewidzy. Kolejne zwycięstwo w międzynarodowym turnieju odniósł w roku 1982 w Karwinie. W tym samym roku wywalczył złoty medal na drużynowych mistrzostwach Polski, reprezentując klub "Avia" Świdnik. W 1983 roku odniósł największy sukces w karierze, zdobywając w Piotrkowie Trybunalskim tytuł mistrza Polski. W roku 1989 po raz ostatni wystąpił w finale mistrzostw Polski (łącznie w czasie trwania kariery w finałach zagrał 10 razy).
Reprezentował Polskę w rozgrywkach drużynowych, m.in.: oraz ; medalista: wspólnie z drużyną – złoty (1983).
Najwyższy ranking w karierze osiągnął 1 stycznia 1983 r., z wynikiem 2460 punktów dzielił wówczas 1. miejsce (wspólnie z Aleksandrem Sznapikiem) wśród polskich szachistów.
Od połowy lat 80. zaczął osiągać znaczące sukcesy jako trener szachowy. Wśród jego wychowanków znajdują się m.in.: arcymistrzyni Iweta Radziewicz (współpraca w latach 1996–1999) oraz arcymistrzowie Jacek Gdański (1987–1991), Robert Kempiński (1991–2001), Aleksander Miśta (1992–2002) i Radosław Wojtaszek (1995–1996 oraz 2001).
Życie prywatne.
Zbigniew Szymczak był żonaty (od roku 1976), miał jedno dziecko (córkę Matyldę, ur. 1980).

</doc>
<doc id="94536" url="https://pl.wikipedia.org/wiki?curid=94536" title="Miasta we Włoszech">
Miasta we Włoszech

Według danych oficjalnych pochodzących z 2011 roku Włochy posiadały ponad 150 miast o ludności przekraczającej 50 tys. mieszkańców. Stolica kraju Rzym i miasto Mediolan liczyły ponad milion mieszkańców; 4 miasta z ludnością od 500 tys. do miliona; 40 miast z ludnością 100-500 tys. oraz reszta miast poniżej 50 tys. mieszkańców. Dla porównania, 70 lat wcześniej miast o ludności przekraczającej 50 tys. mieszkańców było tylko 68.
Największe miasta we Włoszech.
Największe miasta we Włoszech według liczebności mieszkańców (stan na 09.10.2011):

</doc>
<doc id="94537" url="https://pl.wikipedia.org/wiki?curid=94537" title="Marek Hawełko">
Marek Hawełko

Marek Hawełko (ur. 10 sierpnia 1959) – polski szachista, mistrz międzynarodowy od roku 1984 roku.
Kariera szachowa.
W 1978 r. zdobył w Bolesławcu tytuł mistrza Polski juniorów do 20 lat. W latach 1979–1989 sześciokrotnie uczestniczył w finałach indywidualnych mistrzostw Polski, w 1986 r. w Bytomiu zdobywając medal złoty, a w 1987 r. we Wrocławiu – brązowy. W barwach klubu "Avia" Świdnik zdobył cztery medale drużynowych mistrzostw Polski: złoty (1982), dwa srebrne (1979, 1980) oraz brązowy (1981). Był również brązowym medalistą drużynowych mistrzostw Polski w szachach błyskawicznych (1977). W 1984 r. zwyciężył w międzynarodowym turnieju w Rzeszowie.
Reprezentował Polskę na dwóch olimpiadach szachowych w 1986 i 1988 r., na których rozegrał ogółem 23 partie.
Najwyższy ranking w karierze osiągnął 1 lipca 1986 r., z wynikiem 2480 punktów zajmował wówczas 1. miejsce wśród polskich szachistów. Od 1996 r. nie występuje w turniejach klasyfikowanych do szachowego rankingu ELO.

</doc>
<doc id="94538" url="https://pl.wikipedia.org/wiki?curid=94538" title="Aleksander Sznapik">
Aleksander Sznapik

Aleksander Sznapik (ur. 10 lutego 1951 w Warszawie) – polski szachista, mistrz międzynarodowy, brat Krzysztofa Sznapika.
Kariera szachowa.
W latach siedemdziesiątych i osiemdziesiątych należał do ścisłej czołówki polskich szachistów. W 1970 roku zadebiutował w finale indywidualnych mistrzostw Polski. Do 1992 roku dwudziestokrotnie uczestniczył w turniejach finałowych, zdobywając dwanaście medali: 4 złote (1976, 1980, 1984, 1991), 4 srebrne (1972, 1974, 1978, 1981) oraz 4 brązowe (1977, 1988, 1989, 1992).
Wielokrotnie reprezentował Polskę w rozgrywkach drużynowych, m.in.: 
Do najbardziej udanych należał jego występ na olimpiadzie w Lucernie w 1982 r. (54,2% na pierwszej szachownicy, siódme miejsce drużynowo), na której pokonał między innymi Wiktora Korcznoja).
Brał udział w kilkudziesięciu turniejach międzynarodowych. Uzyskał tytuł mistrza międzynarodowego w 1977 r. po dwóch udanych występach na turniejach w Sztokholmie i Lublinie. W 1979 r. zwyciężył w silnie obsadzonym turnieju międzynarodowym o Puchar Ministra Komunikacji w Warszawie, natomiast na przełomie tego i następnego roku podzielił II m. w turnieju "Rilton Cup" w Sztokholmie. W 1984 i 1989 r. podzielił I miejsca w turniejach szwajcarskich "Politiken Cup" w Kopenhadze, natomiast w 1987 r. podzielił II m. w turnieju "open" festiwalu w Biel (za Lwem Gutmanem, wspólnie z Mihai Subą i Dusanem Rajkoviciem), wypełniając normę na tytuł arcymistrza.
W 1998 r. zakończył czynną karierę szachową.
W 2010 r. w pokazowym "Szachowym Turnieju Gwiazd" rozegrał Warszawie mecz z Iwetą Rajlich, pokonując ją w stosunku 4–2.
Najwyższy ranking w karierze osiągnął 1 stycznia 1990 r., z wynikiem 2485 punktów zajmował wówczas 2. miejsce (za Aleksandrem Wojtkiewiczem) wśród polskich szachistów.

</doc>
<doc id="94539" url="https://pl.wikipedia.org/wiki?curid=94539" title="Paulin Frydman">
Paulin Frydman

Paulin Frydman (ur. 26 maja 1905 w Warszawie, zm. 2 lutego 1982 w Buenos Aires) – polski szachista pochodzenia żydowskiego, od pierwszych lat 40. XX wieku reprezentant Argentyny, mistrz międzynarodowy od 1955 roku.
Życiorys.
W okresie międzywojennym Frydman był jednym z najsilniejszych warszawskich szachistów. W pierwszych indywidualnych mistrzostwach Polski w 1926 roku zdobył tytuł wicemistrza kraju, zajmując drugie miejsce za Dawidem Przepiórką. Uczestniczył w dwóch następnych finałach mistrzostw, w 1927 roku zajął dzielone V-VII miejsce, wraz z Chwojnikiem i Kohnem, a w 1935 - zdobył brązowy medal, za Ksawerym Tartakowerem i Mieczysławem Najdorfem. W 1935 zremisował w Warszawie w meczu przeciwko Rudolfowi Spielmannowi. Czterokrotnie zdobył tytuł mistrza Warszawy (1931, 1932, 1933, 1936). W 1937 zdobył w reprezentacji miasta Warszawy tytuł drużynowego mistrza Polski.
W 1928 roku zadebiutował na olimpiadzie szachowej w Hadze. Jako jedyny z polskich szachistów uczestniczył we wszystkich siedmiu przedwojennych olimpiadach, w których polska reprezentacja brała udział. Zdobył łącznie dziesięć medali olimpijskich (sześć w drużynie i cztery indywidualnie), w tym złoty medal za drużynowe zwycięstwo w Hamburgu, w 1930 roku. We wszystkich swoich występach był silnym punktem zespołu, w 91 ogółem rozegranych partiach zdobywając 61 punktów (67%). Był również liderem polskiej reprezentacji na nieoficjalnej olimpiadzie szachowej w Berlinie w 1936, na której Polska zajęła drugie miejsce. Z indywidualnych osiągnięć Frydmana najcenniejsze były zwycięstwa w międzynarodowych turniejach w Budapeszcie (w 1934 roku) i Helsinkach (1935), przed Paulem Keresem, którego pokonał w bezpośrednim pojedynku.
Wybuch II wojny światowej zastał polskich reprezentantów w Argentynie, gdzie rozgrywano właśnie ósmą olimpiadę. Podobnie jak Najdorf, Frydman pozostał w Buenos Aires, gdzie brał czynny udział w życiu szachowym, uczestnicząc m.in. w turniejach międzynarodowych: w 1941 roku Mar del Plata - IV-V miejsce, Buenos Aires - III (za Najdorfem i Stahlbergiem), Buenos Aires - I (przed Czerniakiem), Sao Pedro - III-IV. W 1942 ze względów zdrowotnych musiał wycofać się z wyczynowego życia szachowego.
W 1941 założył w centrum miasta kawiarnię szachową, która zapewniła mu niezależność finansową. Przyjaźnił się z Witoldem Gombrowiczem, który był miłośnikiem szachów i stałym bywalcem jego kawiarni. W 1978 przy okazji odbywającej się w Argentynie kolejnej olimpiady szachowej został razem z Najdorfem udekorowany przez polską delegację medalem 50-lecia Polskiego Związku Szachowego.
Według retrospektywnego systemu Chessmetrics, najwyżej sklasyfikowany był w grudniu 1934, zajmował wówczas 19. miejsce na świecie.

</doc>
<doc id="94540" url="https://pl.wikipedia.org/wiki?curid=94540" title="Splinter">
Splinter

Splinter jest konwencją brydżową. W podstawowej wersji tej konwencji, nienaturalny przeskok w nowy kolor to cue bid krótkościowy (odzywka pokazująca singletona lub renons w kolorze licytowanym) uzgadniający przez domniemanie kolor partnera i pokazujący zainteresowanie szlemikiem. Przykład Splintera to odzywka 4♣ po otwarciu 1♠ obecująca fit pikowy, krótkość w treflach i siłę około 12-14PC.

</doc>
<doc id="94541" url="https://pl.wikipedia.org/wiki?curid=94541" title="Jerzy Jaskiernia">
Jerzy Jaskiernia

Jerzy Andrzej Jaskiernia (ur. 21 marca 1950 w Kudowie-Zdroju) – polski polityk, prawnik i nauczyciel akademicki, profesor nauk prawnych, poseł na Sejm PRL IX kadencji oraz na Sejm RP I, II, III i IV kadencji, w latach 1995–1996 minister sprawiedliwości, dziekan Wydziału Prawa, Administracji i Zarządzania Uniwersytetu Jana Kochanowskiego w Kielcach.
Życiorys.
Wykształcenie i działalność naukowa.
Ukończył Szkołę Ćwiczeń przy Liceum Pedagogicznym w Sandomierzu oraz II Liceum Ogólnokształcące im. Tadeusza Kościuszki w tym mieście. W tym okresie pisał teksty do „Motywów” (czasopisma ZHP) oraz do kieleckiego dziennika „Słowo Ludu”. Został absolwentem prawa na Wydziale Prawa i Administracji Uniwersytetu Jagiellońskiego. Odbywał studenckie praktyki robotnicze w zakładach warzywnych w Dwikozach, co opisał w relacji "4 tygodnie w brygadzie za-roz". Za tekst ten otrzymał nagrodę specjalną w konkursie czasopisma „itd” zatytułowanym „Moja praca wakacyjna – 1970”. Za pracę magisterską "Ministerialna koordynacja międzyresortowa" otrzymał nagrodę I stopnia w ogólnopolskim konkursie „Młoda myśl dla kraju”. W latach 1972–1981 był asystentem stażystą, asystentem, starszym asystentem i adiunktem w Zakładzie Prawa Państwowego Instytutu Nauk Politycznych na Wydziale Prawa i Administracji UJ. Pełnił również funkcję przewodniczącego Sekcji Prawno-Ustrojowej Towarzystwa Biblioteki Słuchaczów Prawa.
W 1977 uzyskał na UJ stopień naukowy doktora nauk prawnych na podstawie rozprawy pt. "Prawno-ustrojowa pozycja stanów USA i zagadnienie ich roli w realizacji zadań państwa", za którą otrzymał I nagrodę w konkursie miesięcznika „Państwo i Prawo”. Habilitował się w 1994, również z prawa konstytucyjnego, w Instytucie Nauk Prawnych Polskiej Akademii Nauk na podstawie rozprawy pt. "Zasada równości w prawie wyborczym USA". 31 października 2000 otrzymał tytuł naukowy profesora nauk prawnych.
Jako nauczyciel akademicki związany z Instytutem Prawa, Ekonomii i Administracji na Wydziale Prawa, Administracji i Zarządzania Uniwersytetu Jana Kochanowskiego w Kielcach. W 1996 objął tam stanowisko profesora nadzwyczajnego, a od 2002 profesora zwyczajnego. W latach 2005–2011 kierował Zakładem Współczesnych Systemów Politycznych w Instytucie Nauk Politycznych UJK. W latach 2011–2014 był dyrektorem Instytutu Ekonomii i Administracji UJK oraz kierownikiem Zakładu Administracji i Nauk Prawnych. Po utworzeniu kierunku prawo na UJK w 2014 został dyrektorem Instytutu Prawa, Ekonomii i Administracji, a także kierownikiem Zakładu Prawa Konstytucyjnego, Europejskiego i Międzynarodowego Publicznego. W 2018 został natomiast dziekanem Wydziału Prawa, Administracji i Zarządzania Uniwersytetu Jana Kochanowskiego w Kielcach.
Współpracował także z Akademią Finansów w Warszawie, Wyższą Szkołą Bezpieczeństwa i Ochrony w Warszawie, Wyższą Szkołą Humanistyczno-Przyrodniczą w Sandomierzu, Wyższą Szkołą Stosunków Międzynarodowych i Komunikacji Społecznej w Chełmie oraz Wyższą Szkołą Menedżerską w Legnicy. W 2011 został profesorem zwyczajnym w Katedrze Prawa i Administracji Górnośląskiej Wyższej Szkoły Handlowej im. Wojciecha Korfantego w Katowicach.
W 2015 wybrany na trzyletnią kadencję w skład Komitetu Nauk Politycznych Polskiej Akademii Nauk. W 2017 został wiceprezesem zarządu Polskiego Towarzystwa Prawa Konstytucyjnego.
We współpracy z sejmową Komisją Sprawiedliwości i Praw Człowieka oraz zarządem głównym Stowarzyszenia Parlamentarzystów Polskich organizator dorocznych międzynarodowych konferencji naukowych na temat współczesnych dylematów ochrony praw człowieka odbywających się w Sejmie RP.
Autor publikacji naukowych – jego dorobek stanowi m.in. 8 publikacji zwartych, 32 redakcje naukowe publikacji zawartych, 5 współautorstw publikacji zwartych, ponad 300 studiów i artykułów naukowych, około 120 opublikowanych recenzji oraz recenzje wydawnicze. Autor kilkunastu haseł w komentarzu do Konstytucji RP oraz w "Encyklopedii politologii", a także autor trzech rozdziałów w podręczniku prezentującym konstytucyjne organy władzy publicznej.
Działalność polityczna i społeczna.
W młodości działał w Związku Harcerstwa Polskiego oraz koncesjonowanych organizacjach młodzieżowych (ZMS i ZSP). Był przewodniczącym Zarządu Głównego Związku Socjalistycznej Młodzieży Polskiej w latach 1981–1984. We wrześniu 1982 na mocy decyzji Biura Politycznego KC PZPR wszedł w skład komitetu honorowego uroczystości żałobnych Władysława Gomułki. Od 1970 do rozwiązania działał w Polskiej Zjednoczonej Partii Robotniczej. W latach 80. pełnił funkcję sekretarza generalnego Rady Krajowej Patriotycznego Ruchu Odrodzenia Narodowego, zasiadał w Radzie Krajowej PRON. W 1983 wybrany w skład Prezydium Krajowej Rady Towarzystwa Przyjaźni Polsko-Radzieckiej. W latach 1986–1989 był członkiem Ogólnopolskiego Komitetu Grunwaldzkiego. W 1985 został posłem na Sejm PRL IX kadencji, gdzie pełnił funkcję wiceprzewodniczącego Komisji Prac Ustawodawczych Sejmu, uczestnicząc między innymi w pracach nad utworzeniem Trybunału Konstytucyjnego oraz urzędu rzecznika praw obywatelskich. W grudniu 1985 wszedł w skład zespołu do przygotowania „tez zjazdowych” na X Zjazd PZPR, który odbył się w lipcu 1986. W latach 1986–1988 był członkiem Społecznego Komitetu Odnowy Starego Miasta w Zamościu. Od 1987 do 1990 był zatrudniony w Ministerstwie Spraw Zagranicznych, w którym pełnił funkcje doradcy ministra oraz radcy w Ambasadzie PRL w Waszyngtonie.
Od 1990 działał w SdRP, a w 1999 przystąpił do Sojuszu Lewicy Demokratycznej. W 1992 znalazł się na tzw. liście Macierewicza jako tajny współpracownik służb specjalnych PRL, a w 2000 wszczęto wobec niego proces lustracyjny. Sprawa dotyczyła jego wyjazdu studenckiego na stypendium naukowe, które odbył w latach 1973–1974 w Stanach Zjednoczonych. Według rzecznika interesu publicznego od 1973 do 1975 był typowany przez wywiad PRL do współpracy, a w latach 1975–1980 zarejestrowany jako tajny współpracownik. W toku procesu lustracyjnego zarzucono politykowi, że w 1973 zgodził się na pomoc „w rozpoznaniu instytutów politologicznych w USA”. Jerzy Jaskiernia zaprzeczył stawianym zarzutom. Ostatecznie Sąd Najwyższy w 2009 oczyścił go z zarzutu „kłamstwa lustracyjnego”, uwzględniając jego kasację i zmieniając niekorzystny dla niego wyrok Sądu Apelacyjnego w Warszawie.
W latach 1991–2005 był posłem I, II, III i IV kadencji Sejmu RP. Był m.in. członkiem Komisji Ustawodawczej, która przygotowała tekst Małej Konstytucji RP (1992), a od 1994 przewodniczącym Podkomisji organów władzy ustawodawczej, wykonawczej i samorządu terytorialnego w Komisji Konstytucyjnej Zgromadzenia Narodowego. Od 7 marca 1995 do 7 lutego 1996 zajmował stanowisko ministra sprawiedliwości w rządzie Józefa Oleksego. W 2001 został wybrany z okręgu kieleckiego, w trakcie IV kadencji do 19 stycznia 2004 pełnił funkcję przewodniczącego klubu parlamentarnego Sojuszu Lewicy Demokratycznej. Był także przewodniczącym Komisji Spraw Zagranicznych (2001–2005), a wcześniej Komisji Ustawodawczej. Od 1994 do 2005 zasiadał w Zgromadzeniu Parlamentarnym Rady Europy w Strasburgu, gdzie pełnił funkcję pierwszego wiceprzewodniczącego Komisji Zagadnień Prawnych i Praw Człowieka, a także był sprawozdawcą Rady Europy w procedurze monitoringowej Chorwacji, a następnie Armenii. Był obserwatorem (2003–2004) i członkiem Parlamentu Europejskiego (2004).
Bez powodzenia ubiegał się w 2005 i w 2011 o mandat parlamentarzysty (odpowiednio senatora i posła), w 2009 i 2014 o mandat eurodeputowanego, a w 2018 o mandat radnego sejmiku świętokrzyskiego. Dwukrotnie wybrany na marszałka Stowarzyszenia Parlamentarzystów Polskich (SPP), a w 2014 na funkcję wiceprezydenta Europejskiego Stowarzyszenia Byłych Parlamentarzystów Państw Członkowskich Rady Europy (FP-AP). W latach 2001–2005 pełnił funkcję prezesa Instytutu Problemów Strategicznych w Warszawie. W latach 2013–2016 był przewodniczącym Warszawskiego Klubu Przyjaciół Ziemi Kieleckiej.
Życie prywatne.
Żonaty, ma dwoje dzieci.
Odznaczenia i wyróżnienia.
Został odznaczony Krzyżem Kawalerskim Orderu Odrodzenia Polski. Wyróżniony Brązowym Odznaczeniem im. Janka Krasickiego, Złotą Odznaką Zasłużonego Działacza Zrzeszenia Prawników Polskich, Złotą Odznaką Honorową „Zasłużony dla Samorządu Radców Prawnych” oraz Odznaką „Zasłużony Działacz Kultury”. Został honorowym obywatelem Sandomierza.
W 1993 i 1995 znalazł się wśród najlepszych posłów według tygodnika „Polityka”.

</doc>
<doc id="94542" url="https://pl.wikipedia.org/wiki?curid=94542" title="Fridrik Olafsson">
Fridrik Olafsson



</doc>
<doc id="94543" url="https://pl.wikipedia.org/wiki?curid=94543" title="Lucjusz III">
Lucjusz III

Lucjusz III (łac. "Lucius III", właśc. Ubaldo de Lucca, ur. ok. 1100 w Lukce, zm. 25 listopada 1185 w Weronie) – papież w okresie od 1 września 1181 do 25 listopada 1185.
Życiorys.
Ubaldo urodził w Lukce około roku 1100. Wiadomo, że jego ojciec miał na imię Orlando, natomiast dość powszechnie przypisywane mu nazwisko Allucingoli nie jest poświadczone w źródłach mu współczesnych.
Był blisko związany z Bernardem z Clairvaux, nie ma jednak pewności, czy został kiedykolwiek członkiem zakonu cysterskiego. Na podstawie listu, który już jako papież wystosował do kapituły zakonu cysterskiego w 1182, część historyków przyjmuje, że św. Bernard przyjął go do swojego zakonu, podczas gdy inni uważają, że Ubaldo został przyjęty jedynie do związanego z cystersami bractwa modlitewnego, ale nie składał ślubów zakonnych.
W grudniu 1138 Innocenty II mianował go kardynałem diakonem S. Adriano, a w maju 1141 kardynałem prezbiterem Santa Prassede. W latach 1142-48 kilkakrotnie działał jako legat papieski w Lombardii. W 1156 roku był jednym z kardynałów negocjujących w imieniu papieża Adriana IV tzw. traktat benewencki z królem Sycylii Wilhelmem II. W grudniu 1158 Adrian IV mianował go kardynałem biskupem Ostii. W trakcie podwójnej papieskiej elekcji 1159 poparł prawnie obranego Aleksandra III i konsekrował go w Ninfa koło Velletri. W następnych latach działał jako legat Aleksandra III w królestwie Sycylii (1165-66), Konstantynopolu (1167 i 1168-69) i Lombardii (1176-77). W 1177 był jednym z legatów negocjujących w Wenecji traktat z cesarzem Fryderykiem I Barbarossą, który położył kres trwającej od 1159 roku schizmie papieskiej. Ubaldo był jedną z najbardziej wpływowych osób w kurii Aleksandra III. Podpisywał bulle papieskie między 25 stycznia 1139 a 24 maja 1181.
Pontyfikat.
Został wybrany na papieża po śmierci Aleksandra III, w napiętej sytuacji (jego poprzednik, przez lata zmagający się z antypapieżami, pod koniec pontyfikatu został wygnany z Rzymu). Wskutek wrogiej postawy ludu rzymskiego, Lucjusz koronował się w Velletri (6 września 1181), a w marcu 1182 został zmuszony do opuszczenia Rzymu. Sprawował rządy papieskie z Velletri, następnie z Anagni i Werony.
Chcąc odzyskać władzę w Rzymie, próbował nawiązać porozumienie z cesarzem Fryderykiem, początkowo jednak spory o los ziem stanowiących tzw. dziedzictwo Matyldy Toskańskiej oraz bieżąca kwestia obsady arcybiskupstwa Trewiru uniemożliwiały zawarcie sojuszu. Do spotkania papieża z cesarzem doszło ostatecznie na synodzie w Weronie w listopadzie 1184. Uzgodniono wspólne stanowiska w sprawach spadkowych o ziemie, dynastycznych (papież zgodził się koronować syna cesarza, Henryka VI, na króla Italii i zaakceptował małżeństwo Henryka z Konstancją, księżniczką sycylijską) i postępowania wobec heretyków (Kościołowi pozostawiono prawo ekskomuniki, po czym oskarżonych miano przekazywać władzy świeckiej). Nie znaleziono jednak wspólnego stanowiska w sprawie ważności święceń udzielanych przez schizmatyków w Niemczech i Italii, co spowodowało faktyczne zerwanie rozmów. Przy tej okazji planowano także przygotowania do III wyprawy krzyżowej.
Papież nie otrzymał spodziewanej pomocy militarnej i zmarł jesienią 1185 w Weronie. Został pochowany w tamtejszej katedrze.

</doc>
<doc id="94546" url="https://pl.wikipedia.org/wiki?curid=94546" title="Sadź">
Sadź



</doc>
<doc id="94547" url="https://pl.wikipedia.org/wiki?curid=94547" title="John M. Deutch">
John M. Deutch



</doc>
<doc id="94548" url="https://pl.wikipedia.org/wiki?curid=94548" title="Federacja Szachowa Stanów Zjednoczonych">
Federacja Szachowa Stanów Zjednoczonych

Federacja Szachowa Stanów Zjednoczonych (, USCF) – organizacja typu non-profit zarządzająca rozgrywkami szachowymi w Stanach Zjednoczonych, członek Międzynarodowej Federacji Szachowej (FIDE).
Historia i założenia.
USCF powstała w 1939 roku, po połączeniu Amerykańskiej Federacji Szachowej ("American Chess Federation") i Narodowej Federacji Szachowej ("National Chess Federation"). Głównym zadaniem zjednoczonej federacji było unormowanie przepisów rozgrywania turniejów szachowych, w tym sposobu wyłaniania mistrza Stanów Zjednoczonych, a także opracowanie regulaminu powoływania reprezentacji narodowej do udziału w rozgrywkach międzynarodowych (głównie w olimpiadach szachowych). USCF wprowadziła liczbowy system klasyfikacji szachistów, którzy brali udział w organizowanych przez nią turniejach. Na początku lat sześćdziesiątych wprowadziła w życie ranking szachowy opracowany przez Arpada Elo. W 1970 roku FIDE zaadaptowała system profesora Elo do rozgrywek międzynarodowych. W 1972 roku, po zdobyciu przez Bobby Fischera tytułu mistrza świata, USCF przeżyła ogromny wzrost popularności. Liczba członków federacji podwoiła się wówczas w ciągu jednego roku. Fala zainteresowania szachami w USA jednak szybko opadła po wycofaniu się Fischera z oficjalnych rozgrywek. Rekordową liczbę członków z 1974 roku Federacja osiągnęła dopiero po 18 latach, w 1992 roku.
Obecnie Federacja zrzesza ponad 90 tys. zarejestrowanych członków oraz około 2200 klubów szachowych. W rozgrywkach organizowanych przez USCF na terenie Stanów Zjednoczonych corocznie bierze udział ponad 100 tys. szachistów. Wzrost zainteresowania szachami w ostatnich latach jest związany głównie z programem nauczania szachów w amerykańskich szkołach. Federacja wspiera powstawanie klubów szachowych w szkołach podstawowych i średnich, propaguje naukę szachów jako doskonałą metodę rozwijania logicznego myślenia, cierpliwości i samodyscypliny. USCF jest wydawcą oficjalnego miesięcznika szachowego „Chess Life”.

</doc>
<doc id="94550" url="https://pl.wikipedia.org/wiki?curid=94550" title="CONCACAF">
CONCACAF

The Confederation of North, Central America and Caribbean Association Football, CONCACAF (Konfederacja Piłki Nożnej Ameryki Północnej, Środkowej i Karaibów) – jedna z sześciu kontynentalnych konfederacji piłkarskich wchodzących w skład FIFA założona 18 września 1961 w Meksyku. Zrzesza obecnie 41 federacji narodowych, z czego 6 nie należy do FIFA (stan z 10 stycznia 2013). Siedziba władz organizacji mieści się w Nowym Jorku na terenie Stanów Zjednoczonych.
Członkowie.
Strefa Północnoamerykańska (NAFU)
Strefa Środkowoamerykańska (UNCAF)
Strefa Karaibów (CFU)
Organizowane rozgrywki.
CONCACAF organizuje 12 turniejów w piłce nożnej, 1 w futsalu i w plażowej odmianie piłki nożnej.
Eliminacje
Narodowe
Młodzieżowe
Klubowe
Futsal
Plażowe
Uczestnicy Mistrzostw Świata w piłce nożnej z konfederacji CONCACAF.
Reprezentacje krajów CONCACAF biorą udział w finałach mistrzostw świata od pierwszych rozgrywek w 1930 roku.

</doc>
<doc id="94551" url="https://pl.wikipedia.org/wiki?curid=94551" title="USCF">
USCF



</doc>
<doc id="94555" url="https://pl.wikipedia.org/wiki?curid=94555" title="Mini-splinter">
Mini-splinter

Mini-splinter – konwencja brydżowa, odmiana Splintera. Podobniej jak Splinter, Mini-splinter jest cue bidem krótkościowym, ale na mniejszej wysokości. O ile Splintery zaczynają się na wysokości 3♠ po otwarciu 1♥, to korzystając z konwencji Mini-splintera, najniższy cue-bid krótkościowy może być już dany na wysokości 2♠.
Istnieją dwie główne odmiany Mini-splintera:

</doc>
<doc id="94556" url="https://pl.wikipedia.org/wiki?curid=94556" title="Autosplinter">
Autosplinter

Autosplinter – konwencja brydżowa, odmiana Splintera.
W przeciwieństwie do Splintera, gdzie „skokiem” ustala się kolor partnera, Autosplinter uzgadnia kolor własny, na przykład: 1♣ - 1♠ - 1BA - 4♥. Ostatnia „odzywka” pokazuje „krótkość” kierową i uzgadnia piki jako kolor atutowy.

</doc>
<doc id="94557" url="https://pl.wikipedia.org/wiki?curid=94557" title="George Tenet">
George Tenet

George John Tenet (ur. 5 stycznia 1953 w Nowym Jorku) – amerykański urzędnik, dyrektor Centralnej Agencji Wywiadowczej (CIA) w latach 1996–2004. Objął to stanowisko po rezygnacji Johna Deutcha, początkowo jako p.o. dyrektora, mianowany formalnie 17 lipca 1997 roku przez prezydenta Billa Clintona. Pełnił tę funkcję także podczas większości prezydentury George'a W. Busha (do 2004 r.).
Urodzony w Nowym Jorku, w robotniczej rodzinie imigrantów pochodzenia albańsko-greckiego, tam też rozpoczął swą edukację, uczęszczając do miejscowej szkoły publicznej i pracując w rodzinnym sklepie spożywczym. Wyższe wykształcenie uzyskał w takich uczelniach jak Georgetown University i Columbia University, gdzie uzyskał miano specjalisty ds. międzynarodowych.
W 1995 roku Tenet objął po admirale Williamie Studemanie stanowisko zastępcy dyrektora CIA, które sprawował do mianowania go dyrektorem. Zrezygnował 3 czerwca 2004 roku, lecz sprawował je jeszcze do 11 lipca 2004 roku oświadczając, że powodem jego rezygnacji są problemy personalne. Rezygnacja Teneta i jego zastępcy ds. operacyjnych, Jamesa Pavitta była wynikiem zmasowanej krytyki braku rzetelnych informacji wywiadowczych dotyczących zamiarów siatek terrorystycznych i ataków terrorystycznych z 11 września 2001 roku na World Trade Center i Pentagon oraz niedokładnego rozeznania rzeczywistych zasobów irackiej broni masowej zagłady. Administracja prezydenta Busha powoływała się na informacje dostarczone przez amerykański wywiad CIA usprawiedliwiając swoją decyzję inwazji na Irak. Stanowisko dyrektora CIA objął po nim jego dotychczasowy zastępca, John E. McLaughlin.
W 2018 filmie "Vice" w reżyserii Adama McKaya w postać Teneta wcielił się Stephen Adly Guirgis.

</doc>
<doc id="94560" url="https://pl.wikipedia.org/wiki?curid=94560" title="Europejska Agencja Środowiska">
Europejska Agencja Środowiska

Europejska Agencja Środowiska (ang. "European Environment Agency", EEA) – agencja Unii Europejskiej zajmująca się monitorowaniem stanu środowiska naturalnego.
Jest kierowana przez zarząd złożony z przedstawicieli rządów krajów członkowskich, przedstawicieli Komisji Europejskiej, oraz dwóch naukowców wyznaczonych przez Parlament Europejski wspomaganych przez komitet naukowy. Prezes Zarządu i czterech wiceprezesów piastuje stanowisko przez okres 3 lat.
Została ustanowiona na mocy rozporządzenia Rady (EWG) nr 1210/1990, z poprawką (rozporządzenie Rady (WE) nr 933/1999) i weszła w życie w 1994. Siedziba mieści się w Kopenhadze (Dania) przy Kongens Nytorv 6.
Członkowie.
Kraje członkowskie UE stają się automatycznie członkami Agencji, jednak regulacja przewiduje, że członkami mogą zostać inne kraje, na mocy umowy zawartej między nimi i Wspólnotą Europejską.
W 2004 r. Agencja miała 31 członków. Było to pierwsze ciało UE, które otworzyło się na 13 krajów członkowskich przed rozszerzeniem z roku 2004. Po Brexicie liczy 32 członków, a sześć państw bałkańskich współpracuje z EEA. Wielka Brytania była członkiem agencji do 2020.
W 2021 członkami były:
Kraje Bałkanów Zachodnich, jako tzw. kraje współpracujące z Agencją, prowadzą działania koordynacyjne stanowiące integralną część Sieci Eionet i wspierają Komisję Europejską w jej wysiłkach na rzecz procesu stabilizacji i stowarzyszenia ww. krajów z UE.
Cel Agencji.
Jednym z najważniejszych celów jest wspieranie znaczącej i widocznej poprawy stanu środowiska naturalnego w Europie poprzez regularne dostarczanie tematycznych, rzeczowych i wiarygodnych informacji organom decyzyjnym i społeczeństwu.
Dnia 30 listopada 2010 r. instytucja ta opublikowała "IV Raport Środowisko – stan i prognozy – SOER2010" – będący kompleksową oceną sposobu i przyczyn zmieniania się środowiska naturalnego Europy oraz podejmowanych w związku z tym działań. W jego podsumowaniu Agencja stwierdziła, że "w pełni zintegrowane podejście do przekształcania Europy w ekologiczną gospodarkę efektywnie wykorzystującą zasoby może nie tylko przyczynić się do zdrowego środowiska, ale także zwiększyć dobrobyt i spójność społeczną".
Adres.
"European Environment AgencyKongens Nytorv 6,DK-1050 Copenhagen K,Denmark"

</doc>
<doc id="94561" url="https://pl.wikipedia.org/wiki?curid=94561" title="Urban III">
Urban III

Urban III (łac. "Urbanus III", właśc. Umberto Crivelli; ur. ok. 1120 w Mediolanie, zm. 20 października 1187 w Ferrarze) – arcybiskup Mediolanu (1185-1187) i papież od 25 listopada 1185 do 20 października 1187.
Życiorys.
Umberto Criveli urodził się w arystokratycznej rodzinie mediolańskiej, która znacznie ucierpiała w wyniku złupienia Mediolanu przez cesarza Fryderyka I Barbarossę w 1162 roku. Umberto udał się wówczas na wygnanie do Francji, gdzie został archidiakonem w Bourges. W tym czasie zaprzyjaźnił się z Tomaszem Becketem. Później powrócił do Mediolanu, gdzie został archidiakonem miejscowej kapituły (udokumentowany na tym urzędzie 1181-82).
W grudniu 1182 roku papież Lucjusz III mianował go kardynałem-prezbiterem San Lorenzo in Damaso. Rok później Uberto działał jako legat papieski w Lombardii i biskup elekt Vercelli. 9 stycznia 1185 promowano go na urząd arcybiskupa Mediolanu, zachował jednak godność kardynalską. Podpisywał bulle papieskie między 2 stycznia 1183 a 11 listopada 1185. 25 listopada 1185 został wybrany w Weronie na nowego papieża po śmierci Lucjusza. Koronowano go 1 grudnia 1185.
Pontyfikat.
Początkowo papież szukał porozumienia z cesarzem Fryderykiem; zapowiedział, że nie konsekruje antycesarskiego kandydata na arcybiskupa Trewiru oraz wysłał przedstawicieli na ślub cesarskiego syna Henryka VI z Konstancją, dziedziczką tronu Sycylii. Niebawem doszło jednak do zerwania stosunków z cesarzem – papież odmówił koronacji Henryka na współcesarza, popadł w konflikt z cesarzem odnośnie do zawłaszczania dóbr po zmarłych duchownych, nie zaakceptował także ostatecznie nominata cesarskiego na arcybiskupstwo Trewiru i powołał własnego arcybiskupa. W odpowiedzi cesarz Fryderyk polecił synowi zajęcie zbrojne Państwa Kościelnego i odcięcie papieża od świata w Weronie razem z kurią. Urban w odpowiedzi wsparł nieudany bunt antycesarski w Cremonie, następnie wahał się i czasowo szukał porozumienia. Nie doszło jednak do zgody i Urban podjął decyzję o ekskomunice cesarza. Na wieść o tym popierające cesarza władze Werony nakazały papieżowi opuścić miasto; wyjechał on do Ferrary, w drodze zachorował i niebawem zmarł; pochowano go w tamtejszej katedrze. Podobno jego śmierć przyspieszyła wiadomość o klęsce krzyżowców w bitwie pod Hittinem.

</doc>
<doc id="94563" url="https://pl.wikipedia.org/wiki?curid=94563" title="Manfred Gorywoda">
Manfred Gorywoda

Manfred Leon Gorywoda (ur. 31 sierpnia 1942 w Łanach) – działacz państwowy w okresie PRL, ekonomista. 
W latach 1983–1987 wiceprezes Rady Ministrów, w latach 1985–1989 poseł na Sejm PRL IX kadencji, sekretarz Komitetu Centralnego PZPR (1982–1984), zastępca członka (1987–1989) i członek Biura Politycznego KC PZPR (1989–1990).
Życiorys.
Urodził się w rodzinie chłopskiej jako syn Antoniego i Adeli. Od 1957 do 1962 działał w Związku Młodzieży Socjalistycznej. W 1965 ukończył Szkołę Główną Planowania i Statystyki w Warszawie; w 1975 obronił doktorat nauk ekonomicznych.
Od 1962 do 1990 był członkiem Polskiej Zjednoczonej Partii Robotniczej, zajmował wiele stanowisk w jej kierownictwie. Od lutego 1980 do lipca 1981 był zastępcą członka Komitetu Centralnego PZPR, od lipca 1982 członkiem KC, od grudnia 1987 do lipca 1989 zastępcą członka Biura Politycznego KC, od lipca 1989 członkiem Biura Politycznego, od lipca 1982 do lutego 1984 sekretarzem KC. 
Współpracownik Agenturalnego Wywiadu Operacyjnego na SGPiS ps. "Werk" od 1967, prowadził działalność typowniczą i "systematyczną penetrację środowiska studenckiego".
Po studiach pracował do 1971 w SGPiS, następnie w aparacie partyjnym. Był m.in. starszym instruktorem w KC PZPR (1971–1974), inspektorem w Kancelarii Sekretariatu KC PZPR (1974–1975), zastępcą kierownika Wydziału Ekonomicznego KC (1975–1977), następnie kierownikiem Wydziału Planowania i Analiz Gospodarczych KC (1977–1980). Od listopada 1987 był ponadto I sekretarzem Komitetu Wojewódzkiego PZPR w Katowicach.
W lutym 1980 został mianowany kierownikiem Zespołu Doradców Ekonomicznych Prezesa Rady Ministrów, w listopadzie 1983 powołany na stanowisko wicepremiera i przewodniczącego Komisji Planowania przy Radzie Ministrów w rządzie Wojciecha Jaruzelskiego. Pełnił obie funkcje do października 1987, także w gabinecie Zbigniewa Messnera.
Poseł na Sejm PRL IX kadencji (1985–1989), w latach 1969–1971 wiceprzewodniczący Rady Naczelnej Zrzeszenia Studentów Polskich. We wrześniu 1985 klub sportowy Ruch Chorzów nadał mu tytuł honorowego prezesa.

</doc>
<doc id="94566" url="https://pl.wikipedia.org/wiki?curid=94566" title="Postęp">
Postęp

Postęp – rozwój, udoskonalenie, przejście od niższego do wyższego etapu. Pojęcie postępu pochodzi z filozofii. Wiara w postęp była jedną z podstawowych zasad światopoglądu encyklopedystów francuskich, myślicieli oświecenia oraz XIX-wiecznych pozytywistów.
Idea postępu pojawiła się w okresie oświecenia. Pogląd, że świat zmienia się na lepsze, stawał się coraz powszechniejszy wśród uczonych oraz filozofów, jak np. Wolter. Jednak dopiero Nicolas de Condorcet oraz Anne-Robert-Jacques Turgot zadali sobie trud systematycznego zbadania idei postępu, co zaowocowało stworzeniem teorii postępu.

</doc>
<doc id="94568" url="https://pl.wikipedia.org/wiki?curid=94568" title="Ravenna">
Ravenna

Rawenna (wł. "Ravenna") – miasto w północnych Włoszech
Miejscowości w USA:
Gminy w USA:

</doc>
<doc id="94569" url="https://pl.wikipedia.org/wiki?curid=94569" title="Eduard August von Regel">
Eduard August von Regel

Eduard August von Regel (ur. 13 sierpnia 1815, Gotha, zm. 27 kwietnia 1892, Petersburg) – ogrodnik i botanik niemiecki, działający w Rosji.
Jeden z twórców rosyjskiej pomologii. W 1863 założył na własny koszt ogród pomologiczny i szkółki w Petersburgu. Dyrektor ogrodu botanicznego w Petersburgu. Badacz flory Syberii, Dalekiego Wschodu i Azji Środkowej. Założył w 1843 czasopismo "Schweizerische Zeitschrift für Land- und Gartenbau", w 1846 "Zeitschrift für Landwirtschaft", w 1852 "Gartenflora", którą redagował do 1884. Współautor 2-tomowego wydawnictwa "Allgemeiner Gartenbuch" (1855-1868). Z zakresu systematyki i florystyki opublikował: "Monographia Betulacearum" (Petersburg 1861), "Tentamen Florae Ussuriensis" (Petersburg 1861), "Alliorum Monographia" (Petersburg 1875), "Flora Turcestanica" (Petersburg 1876).

</doc>
<doc id="94570" url="https://pl.wikipedia.org/wiki?curid=94570" title="Pismo analityczne">
Pismo analityczne

Pismo analityczne, pismo przejściowe – jedno z pośrednich stadiów rozwoju pisma. Stanowi etap pomiędzy pismem ideograficznym a fonetycznym. Choć było w użyciu ponad trzy tysiące lat, niemniej nazywane jest pismem przejściowym. Do pism analitycznych zaliczane są starożytne pisma Mezopotamii, Egiptu, Krety czy Hetytów, będące początkowo niemal w całości ideograficznymi, ale już z elementami ułożenia symboli w różnych kombinacjach. Jedynym współcześnie używanym pismem analitycznym jest pismo chińskie.

</doc>
<doc id="94573" url="https://pl.wikipedia.org/wiki?curid=94573" title="Species Plantarum">
Species Plantarum

Species Plantarum – dzieło Karola Linneusza opublikowane w 1753, zawierające wykład jego systemu klasyfikacyjnego roślin. Opisy w nim zawarte uznano w taksonomii roślin za pierwsze prawidłowo opublikowane naukowe definicje gatunków.
Drugie wydanie opublikował Linneusz w 1763 r. Następnie było parokrotnie wznawiane i uzupełniane, m.in. przez Carla Ludwiga von Willdenowa (w latach 1797–1830) (pod tym samym tytułem) i Alberta Gottfrieda Dietricha (1831–1833).
Ogólnie przyjęty skrót tytułu "Species plantarum" stosowany w wypisach bibliograficznych, to Sp. Pl. lub Sp. pl., a wydanie 2. to Sp. Pl., ed. 2 lub Sp. pl., ed. 2.
"Asarum europaeum" L., Sp. pl. 1: 442 (1753)
oznacza: diagnoza opublikowana przez Linneusza w "Species plantarum" w tomie 1 na stronie 442 w wydaniu z roku 1753.
"Centaurea" Linnaeus, Sp. Pl. 909. 1 Mai 1753.
co oznacza: diagnoza dla rodzaju chaber ("Centaurea") opublikowana przez Linneusza w "Species Plantarum" na stronie 909 1 maja 1753 roku.

</doc>
<doc id="94574" url="https://pl.wikipedia.org/wiki?curid=94574" title="Listopad 2004">
Listopad 2004



</doc>
<doc id="94575" url="https://pl.wikipedia.org/wiki?curid=94575" title="Olsza szara">
Olsza szara

Olsza szara ("Alnus incana" (L.) Moench) – gatunek rośliny należący do rodziny brzozowatych ("Betulaceae" A. Gray). Występuje naturalnie na obszarze niemal całej Europy, na Kaukazie, w zachodniej Syberii oraz Ameryce Północnej. W Polsce olsza szara występuje przede wszystkim w dolinach górskich oraz na nizinach przy brzegach rzek. Jako roślina pionierska i bardzo odporna na zanieczyszczenie powietrza uważana jest za doskonały gatunek do rekultywacji nieużytków poprzemysłowych. Dzięki symbiozie z bakteriami wiąże azot atmosferyczny do gleby, a rozwinięty system korzeniowy umacnia brzegi rzek i skarpy.
Rozmieszczenie geograficzne.
Gatunek ten rośnie naturalnie na obszarze niemal całej Europy, na Kaukazie, w zachodniej Syberii oraz Ameryce Północnej. Jej zasięg na północ sięga do około 70° szerokości geograficznej – został zaobserwowany nawet na skraju tundry. W Europie i Azji występują podgatunek nominatywny oraz podgatunek "A. incana" subsp. "kolaensis", natomiast w Ameryce Północnej podgatunki "A. incana" subsp. "rugosa" i "A. incana" subsp. "tenuifolia". Olsza szara został zarejestrowana w takich państwach jak Francja, Włochy, Szwajcaria, Austria, Niemcy, Norwegia, Szwecja, Finlandia, Polska, Czechy, Słowacja, Węgry, Słowenia, Chorwacja, Bośnia i Hercegowina, Serbia, Czarnogóra, Albania, Macedonia, Bułgaria, Rumunia, Ukraina, Rosja, Gruzja, Azerbejdżan, Armenia, Turcja, Kanada oraz Stany Zjednoczone, a według innych źródeł jest spotykana także w Hiszpanii, Irlandii, Wielkiej Brytanii, Danii, Holandii, Belgii, Luksemburgu, Grecji, Mołdawii, na Białorusi, Litwie, Łotwie oraz w Estonii.
W Polsce naturalne występowanie olszy szarej charakteryzuje wyraźna dysjunkcja zasięgu. Gatunek ten występuje przede wszystkim w dolinach górskich i podgórskich (częściej w Karpatach, rzadziej w Sudetach) oraz w Polsce północno-wschodniej. Na nizinach spotykany jest przy brzegach rzek spływających z gór, dzięki unoszeniu nasion przez wodę. Dlatego spotkamy go w dolinach Wisły i Odry, zaś jedynie wyjątkowo w dolinach tych ich dopływów, które nie spływają z gór (Bug, Warta, Noteć i in.). W Rosji gatunek ten rośnie w jej europejskich części, zachodniej Syberii, na Kaukazie Północnym oraz w Dagestanie. We Włoszech został odnotowany w regionach Dolina Aosty, Emilia-Romania, Friuli-Wenecja Julijska, Lacjum, Liguria, Lombardia, Marche, Piemont, Sardynia, Toskania, Trydent-Górna Adyga i Wenecja Euganejska. We Francji występuje powszechnie w górach Jura i Alpach oraz w Alzacji, jednak został zaobserwowany w takich departamentach jak Finistère, Calvados, Orne, Manche, Eure-et-Loir, Sekwana i Marna, Yvelines, Essonne, Hauts-de-Seine, Sekwana-Saint-Denis, Dolina Oise, Somma, Sekwana Nadmorska, Nord, Oise, Pas-de-Calais, Aisne, Ardeny, Marna, Meurthe i Mozela, Dolny Ren, Górny Ren, Górna Marna, Górna Saona, Wogezy, Yonne, Territoire-de-Belfort, Côte-d’Or, Doubs, Nièvre, Jura, Saona i Loara, Creuse, Pireneje Wysokie, Aveyron, Cantal, Ain, Rodan, Isère, Sabaudia, Górna Sabaudia, Ardèche, Drôme, Alpy Górnej Prowansji, Alpy Wysokie, Alpy Nadmorskie, Delta Rodanu, Var i Vaucluse, a według innych źródeł także w departamentach Loara, Górna Loara, Ariège, Pireneje Wschodnie, Żyronda, Cher, Indre i Loara, Maine i Loara, Loiret, Eure, Aube, Moza oraz Mozela. Ponadto rośnie na francuskim archipelagu Saint-Pierre i Miquelon w Ameryce Północnej. W Kanadzie został zarejestrowany we wszystkich prowincjach i terytoriach oprócz Nunavut. W Stanach Zjednoczonych jest spotykany na Alasce, w stanie Waszyngton, Oregonie, Kalifornii, Nevadzie, Arizonie, Nowym Meksyku, Kolorado, Utah, Wyoming, Idaho, Montanie, Dakocie Północnej, Minnesocie, Iowa, Wisconsin, Michigan, Illinois, Indianie, Ohio, Wirginii Zachodniej, Wirginii, Maryland, Pensylwanii, Rhode Island, New Jersey, stanie Nowy Jork, Massachusetts, Connecticut, New Hampshire, Vermont oraz Maine.
Biologia i ekologia.
Rośnie na brzegach rzek, na terenach wilgotnych, bogatych w składniki odżywcze. W górach Kaukaz występuje do wysokości 1000 m n.p.m., we Włoszech do 1300 m n.p.m., a we Francji do 1500 m n.p.m. Preferuje stanowiska w półcieniu lub w całkowitym zacienieniu. Najlepiej rośnie na podłożu o obojętnym jak i lekko zasadowym odczynie (od 6,8 do 7,2 w skali pH) (w przeciwieństwie do olszy czarnej ("Alnus glutinosa"), która unika gleb wapiennych). Występuje od 2 do 6 strefy mrozoodporności. Charakteryzuje się silnym wzrostem. Jak na drzewo jest gatunkiem krótko żyjącym – rzadko żyje dłużej niż 40 lat. Roślina jednopienna. Kwitnie od lutego do marca, a według innych źródeł od marca do kwietnia. Jest rośliną wiatropylną.
Roślina znosi klimat morski. W klasyfikacji zbiorowisk roślinnych gatunek charakterystyczny dla All. "Alno-Ulmion", Ass. "Alnetum incanae".
Potrafi wiązać azot atmosferyczny dzięki symbiozie z bakteriami, udostępniając go później innym roślinom. Także liście, bogate w azot, po opadnięciu poprawiają jakość gleby. Dzięki rozwiniętemu systemowi korzeniowemu wzmacnia brzegi rzek i skarpy. Jego drewno po ścięciu nie zmienia barwy na czerwonopomarańczową jak ma to miejsce u olszy czarnej.
Na glebach żyznych i wilgotnych tworzy zwarte zarośla i wyrasta w drzewa, na glebach suchych i ubogich zawsze pozostaje krzewem dającym dużo odrośli korzeniowych. W górach sięga zazwyczaj po regiel dolny, najwyżej po 1281 m n.p.m. Megafanerofit. Liczba chromosomów 2n = 28.
Zmienność.
Gatunek zróżnicowany na cztery podgatunki:
Uprawa.
Kiełkuje większość świeżych nasion tego gatunku bez wstępnej obróbki. Jeśli nasiona są wysuszone, konieczna jest wilgotno-chłodna stratyfikacja w temperaturze 5 °C (41 °F) przez 180 dni.

</doc>
<doc id="94576" url="https://pl.wikipedia.org/wiki?curid=94576" title="Krytyka teatralna">
Krytyka teatralna

Krytyka teatralna – dziedzina dziennikarstwa, zajmująca się oceną twórczości teatralnej. Obejmuje różne aspekty przedstawień: od reżyserii, przez scenografię, po oprawę muzyczną i choreografię oraz grę aktorską.
Kryterium oceny jest zgodność efektu artystycznego z celami, jakie zostały założone przez twórcę (lub rzadziej: odbiorców sztuki). Niekiedy do krytyki teatralnej zalicza się także prace literackie i naukowe (teatrologia). Przybiera ona między innymi postać recenzji z przedstawień, ich omówień, a także reportażu, eseju, portretu artystycznego, felietonu.
Elementy krytyki teatralnej zawierają traktaty o teatrze i dramacie (np. "Poetyka" Arystotelesa), manifesty, przedmowy do dramatów, polemiki (spór o "Cyda)". Świadectwa krytycznego odbioru spektakli można znaleźć w utworach literackich: wierszach, dramatach (np. "Żaby" Arystofanesa, "Improwizacja paryska" Jeana Giraudoux), w listach, wspomnieniach, dziennikach oraz w tekstach użytkowych, np. w dokumentach cenzury.
Do podstawowych zadań krytyki teatralnej jako instytucji należą: weryfikacja aktualnej twórczości teatralnej pod kątem obowiązującej w danym czasie estetyki, kształtowanie świadomości teatralnej, modelowanie upodobań i gustu artystycznego, sterowanie recepcją teatralną, proponowanie różnych sposobów odczytania przedstawienia.
Krytyka teatralna może realizować różne funkcje: poznawczo-oceniającą, operacyjną, postulatywną, funkcję metakrytyczną, a dodatkowo – funkcję mitotwórczą i dokumentacyjną.
Do najwybitniejszych polskich krytyków teatralnych należeli m.in. Jan August Kisielewski, Tadeusz Boy-Żeleński, Karol Irzykowski, Władysław Zawistowski, Tymon Terlecki; po 1945 Artur Sandauer, Antoni Słonimski, Konstanty Puzyna, Maria Bechczyc-Rudnicka, Zygmunt Greń, Józef Kelera. W Polsce działa obecnie wielu krytyków i czasopism teatralnych, m.in. „Teatr”, „Didaskalia” czy „Notatnik teatralny”. Gazety codzienne jednak coraz częściej rezygnują z działów recenzji, w tym recenzji teatralnych.
Jej rozwój w Europie wyznaczali twórcy tacy, jak: Richard Steele, Joseph Addison, Gotthold Ephraim Lessing, Julien-Luis Geoffroy, Jules Janin, Jules Lemaître, Francisque Sarcey.
Organizacją krytyków teatralnych na świecie jest Międzynarodowe Stowarzyszenie Krytyków Teatralnych (AICT/IATC), działające pod egidą UNESCO.

</doc>
<doc id="94578" url="https://pl.wikipedia.org/wiki?curid=94578" title="Władysław legnicki">
Władysław legnicki

Władysław legnicki (urodzony 6 czerwca 1296 roku - zmarł 13 stycznia po 1352 roku), książę legnicki w latach 1311-1312. 
Władysław był trzecim pod względem starszeństwa (najmłodszym) synem księcia legnickiego i wrocławskiego Henryka V Brzuchatego, oraz Elżbiety córki księcia wielkopolskiego Bolesława Pobożnego. Władysław urodził się ponad trzy miesiące po śmierci ojca i znalazł się wraz ze starszymi braćmi najpierw pod opieką stryja Bolka I Surowego, następnie króla czeskiego i polskiego Wacława II. 
Najstarszy Henrykowic Bolesław III Rozrzutny nie chcąc nadmiernie rozdrabniać ojcowizny przeznaczył Władysława do stanu duchownego i wystarał się nawet o święcenia subdiakona dla brata. W 1311 roku młodsze rodzeństwo (Władysław, oraz Henryk VI Dobry) wymusiło na Bolesławie wydzielenie im własnych dzielnic. Jednolite dotąd księstwo wrocławsko-legnickie zostało podzielone na trzy części: wrocławską, legnicką i brzeską. Działy nie były równe - zdecydowanie najbiedniejsze było księstwo brzeskie, dlatego władca tej dzielnicy miał otrzymać od pozostałych po 32000 grzywien srebra. Bolesław III Rozrzutny, jako najstarszy miał pierwszeństwo wyboru i niespodziewanie wybrał najbiedniejszy Brzeg, co dzięki otrzymanej gotówce miało mu zapewnić stabilizacje finansową. Najmłodszy Władysław został księciem legnickim. 
Jego panowanie trwało tylko niespełna rok, gdyż w 1312 roku został pozbawiony władzy nie mogąc się wywiązać z nałożonych zobowiązań finansowych, jednak oficjalnym pretekstem było niezrównoważenie psychiczne. Nieunormowana sytuacja trwała dwa lata. W 1314 roku Władysław zrezygnował z ojcowizny za sumę którą sam kiedyś miał wypłacić Bolesławowi - 32000 grzywien. Od tego momentu Władysław z poparciem braci zajął się karierą duchowną. 
Kolejny ważny zwrot w życiu Władysława nastąpił około 1326 roku, kiedy niepodziewanie wyjechał na Mazowsze i łamiąc śluby kościelne ożenił się z nieznaną bliżej córką Bolesława mazowieckiego. Rogata dusza Władysława i tym razem nie pozwoliła mu wytrwać i w 1328 roku porzucił (straciwszy wcześniej otrzymany od braci księżniczki posag) żonę i powrócił na Śląsk, gdzie rok później sprzedał swoje wszystkie prawa do księstwa legnickiego królowi czeskiemu Janowi Luksemburczykowi. Fakt ten postawił w bardzo niewygodnej sytuacji Bolesława III Rozrzutnego opierającego się dotąd dosyć skutecznie wszelkim naciskom Luksemburga. Ostatecznie wobec groźby czeskiej interwencji (w świetle praw uzyskanych od Władysława w pełni usprawiedliwionej) Bolesław III 9 maja 1329 złożył hołd lenny królowi czeskiemu. Świadkiem tego aktu był prawdopodobnie również Władysław, który wyruszył razem z Luksemburczykiem na wyprawę krzyżową na Litwę, za co został zaliczony w poczet braci zakonu krzyżackiego. 
Pieniądze uzyskane od króla Jana nie na długo wystarczyły rozrzutnemu księciu, w związku z czym wkrótce po przybyciu z Prus opanował z zaskoczenia zamek Rogowiec, skąd wraz z wynajętą przez siebie bandą urządzał wyprawy grabieżcze na dzierżawy brata. W końcu pochwycony przesiedział ponad pół roku w lochach zamku legnickiego, skąd wyszedł tylko dzięki mediacji średniego brata Henryka VI. Również po uwolnieniu, mimo obiecanej wysokiej rocznej sumy na utrzymanie nie potrafił wytrzymać w spokoju próbując wrócić do wcześniejszego życia. Tym razem schwytany spędził w lochach ponad rok. 
Kiedy w końcu Władysław odzyskał wolność, był już wrakiem człowieka. Zdradzając objawy choroby psychicznej, dyskretnie obserwowany przez Bolesława III tułał się następnie przez wiele lat po całym Śląsku. Nie wiadomo, kiedy dokładnie zmarł; wiadomo tylko, że na pewno przeżył obu starszych braci i że stało się to 11 stycznia.

</doc>
<doc id="94579" url="https://pl.wikipedia.org/wiki?curid=94579" title="Milicz">
Milicz

Milicz (, ) – miasto w Polsce w północnej części województwa dolnośląskiego, leżące w powiecie milickim, siedziba gminy miejsko-wiejskiej Milicz, nad rzeką Barycz.
Historycznie leży na Dolnym Śląsku, na pograniczu z Wielkopolską. W latach 1975–1998 miasto administracyjnie należało do województwa wrocławskiego, obecnie jest jednym z miast aglomeracji wrocławskiej.
Według danych GUS z 31 grudnia 2019 r. miasto miało 11 312 mieszkańców. Milicz jest siedzibą urzędu miejskiego i starostwa powiatowego.
Miasto leży przy drodze krajowej nr 15, przy linii kolejowej Wrocław – Jarocin, ok. 55 km od Wrocławia, 125 km od Poznania i ok. 45 km od Ostrowa Wielkopolskiego.
Od nazwy Milicza wziął nazwę największy w Europie zespół stawów hodowlanych – Stawy Milickie. Co roku władze miejskie organizują tu imprezę zwaną Świętem Karpia Milickiego oraz Dni Ziemi Milickiej.
W miejscowości działało "Państwowe Gospodarstwo Rybackie Milicz".
Nazwa.
Nazwa miejscowości została utworzona za pomocą przyrostka dzierżawczego "-jь"" od nazwy osobowej "Milik" i oznaczała gród "Milika". Miejscowość jest wymieniana po raz pierwszy w bulli z 1136 r. jako "Miliche", a następnie w bulli wrocławskiej z 1155 ("Milice", "Miliche"), w 1223 ("Melicz"), 1224 ("Milich"), 1249 ("Milicz"), 1271 ("Melicz"). Forma zgermanizowana to "Militsch", zaś zlatynizowana – "Milicium".
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w staropolskiej formie "Mylicz". Nazwę miejscowości w obecnej polskiej formie „Milicz” wymienia spisany ok. 1300 roku średniowieczny łaciński utwór opisujący żywot świętej Jadwigi "Vita Sanctae Hedwigis".
Jeszcze w 1750 polska nazwa „Mielicz” wymieniona jest w języku polskim przez Fryderyka II pośród innych miast śląskich w zarządzeniu urzędowym wydanym dla mieszkańców Śląska. Miejscowość wymieniona jest w opisie Śląska wydanym w 1787 roku w Brzegu w jęz. niemieckim jako "Militsch", po łacinie "Milich", "Milith", oraz "Milicium" oraz w języku polskim jako "Mielicz".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod nazwami: niemiecką "Militsch", polską "Mielicz" oraz łacińską "Milicium". Nazwę miejscowości jako "Mielidza" oraz "Mielicza" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa. Obecna nazwa została administracyjnie zatwierdzona 7 maja 1946.
Rys historyczny.
Najnowsze badania piaszczystej wydmy po prawej stronie Baryczy wykazały, że początki osadnictwa w Miliczu przypadają na końcówkę IX w. Początkowo osada ta funkcjonowała w formie otwartej, a ochronę zapewniały jej podmokłe tereny Baryczy.
Po 960 r. wzniesiono od strony południowej gród obronny ogrodzony wałami.
Badania wałów wykazały, że drugiej poł. XII w. gród rozbudowano i zwiększono jego powierzchnie, jest on wymieniany w 1136 i 1154.
Jako drugi człon osadnictwa, u schyłku XII w. na lewym brzegu Baryczy, na terenie dzisiejszego rynku powstała nowa osada rzemieślniczo-targowa, określana jako "burgus" i działająca na prawie niemieckim, chroniona wałami ziemnymi.
Pod koniec XIII w. także na lewym brzegu, nieopodal osady targowo-rzemieślniczej wzniesiono pałac biskupi. Rozwijająca się na podgrodziu osada targowa z czasem przeniosła się na lewy brzeg Baryczy i w 1245 otrzymała prawa targowe.
Ulokowany na wyspie Milicz, ze względu na swoje strategiczne położenie na szlaku handlowym był w centrum uwagi władzy książęcej, jak i kościelnej. W XIII w. po części był własnością biskupią, po części książęcą.
Doszło do sytuacji, że w Miliczu było dwóch kasztelanów (książęcy i kościelny) i aby rozstrzygnąć spór o ich uprawnienia, doszło do rozmów przedstawicieli obu stron. Po ustaleniach podpisano ugodę 26 VI 1249 roku. W rezultacie której zwiększyły się uprawnienia kasztelana kościelnego kosztem władzy książęcej.
Po 1300 roku, jak wykazały badania nawarstwień i ceramiki grodowej po prawej stronie Baryczy nie znaleziono dalszych śladów użytkowania osady, co oznacza, że została opuszczona.
Od czasów Bolesława Krzywoustego Milicz należał do ziemi śląskiej i był siedzibą kasztelanii, znane są imiona pierwszych kasztelanów, byli to Zdzisław, Wojciech, Gosław, Radwan i inni. W latach 1164–1358 należał do Księstwa wrocławskiego, wymieniony jako jedno z miast przypadłych księciu Bolesławowi Wysokiemu.
Po Henryku Pobożnym miasto odziedziczył jego syn Henryk III. Później stanowił własność Henryka IV Probusa, a potem Henryka Grubego. W wyniku wojny z księciem głogowskim Milicz wchodzi we władanie Henryka Głogowczyka w 1290. Po śmierci Henryka Wiernego w 1309 miasto wraz z Oleśnicą dziedziczą książęta oleśniccy – Bolko i Konrad od których Milicz zakupiło biskupstwo wrocławskie. W 1339 miasto zagarnął zbrojnie Jan Luksemburczyk, przez co biskup Nankier rzucił na niego klątwę. W 1342 wróciło do kapituły wrocławskiej, biskupem był wtedy Przecław z Pogorzeli.
W 1358 zakupił je książę oleśnicki Konrad I, w 1492 dynastia oleśnicka wygasła. Spadkobiercą był król czeski Władysław Jagiellończyk, który utworzył odrębne księstwo stanowe i w 1494 sprzedał je, stało się siedzibą wolnego państwa stanowego należącego do Kurzbachów. Na początku XVI przeszli oni na luteranizm i Milicz stał się ośrodkiem reformacji i protestantyzmu. W 1590 ród Kurzbachów wygasł, hrabstwo zostało na podstawie testamentu przekazane rodzinie Maltzanów. Zachowany średniowieczny układ miasta zbliżony do owalu, z rynkiem i ulicami zbiegającymi się przy dawnych bramach miejskich. W XVII wieku miasto spustoszyły wojska szwedzkie, w 1742 pruskie i austriackie. Od 1742 Milicz leżał w Królestwie Pruskim, w 1806 przez miasto przeszły wojska francuskie, w 1813 miało tu miejsce spotkanie cara Aleksandra I z marszałkiem polnym Michaiłem Kutuzowem. Na początku XIX wieku powstały pierwsze przędzalnie wełny i manufaktury sukiennicze, połowie tego wieku miasto zyskało liczne urządzenia komunalne m.in. szpital, nowy ratusz, przebudowane wodociągi i kanalizację. Od 1871 Milicz leżał w Cesarstwie Niemieckim, od 1918 w tzw. Republice Weimarskiej, przekształconej po 1933 w Niemcy pod rządami dyktatora Adolfa Hitlera (tzw. III Rzesza).
22 stycznia 1945 zdobyty został przez oddziały 2 armii pancernej I Frontu Ukraińskiego Armii Czerwonej. Wraz z tzw. Ziemiami Odzyskanymi przyznany Polsce w ramach ładu pojałtańskiego przez zwycięskie mocarstwa II wojny światowej. We wrześniu 1966 roku wzniesiono pomnik ku czci Armii Czerwonej i Wojska Polskiego.
W okresie Polski Ludowej w Miliczu rozwinął się przemysł spożywczy, drzewny i materiałów budowlanych.
Zabytki.
Do wojewódzkiego rejestru zabytków wpisane są:
inne zabytki:
Demografia.
Piramida wieku mieszkańców Milicza w 2014 roku.
Herb, flaga.
Herb Milicza przedstawiający świętego Jerzego na koniu zabijającego smoka istnieje co najmniej od XV w., gdyż taki wizerunek widnieje na najstarszej zachowanej pieczęci miejskiej.
W niemieckich czasach flaga Milicza miała kolorystykę biało-żółtą i pochodziła od flagi tutejszego bractwa kurkowego; w czasach PRL nieużywana. Do tematu flagi wrócono po upadku systemu i pierwszych wolnych wyborach samorządowych w 1990 r. Do niemieckich barw dodano zieleń (symbolizującą otaczające Milicz lasy), by odróżnić ją od popularnej w Polsce flagi papieskiej. Uchwałą Rady Miejskiej w Miliczu flaga gminy Milicz to 3 poziome pasy: biały – żółty – zielony.
Transport.
Przez miasto przebiegają drogi: krajowa i wojewódzkie:
W mieście znajduje się stacja kolejowa Milicz położona na państwowej linii kolejowej nr 281. 5 marca 2019 r. wznowiono połączenia pasażerskie na wyremontowanej linii kolejowej. W rozkładzie jazdy 2018/2019 założono obsługę stacji przez pociągi spółki Koleje Dolnośląskie. 7 połączeń dziennie w dni robocze oraz 4 pary połączeń w weekendy kursują w ramach linii "D7" Krotoszyn – Jelcz-Laskowice przez Oleśnicę i Wrocław. Czas przejazdu między Miliczem a stacją Wrocław Główny wynosi około 90 minut.
Regionalną komunikacje autobusową w Miliczu i okolicach zapewnia przedsiębiorstwo PKS Wołów, które posiada w mieście placówkę terenową oraz dworzec autobusowy. Utrzymywane są kursy autokarów do Wrocławia, Wołowa, Trzebnicy, Twardogóry, Sycowa, Poznania, Żmigrodu, Sulmierzyc, Krotoszyna, Jutrosina i in. Dworzec w Miliczu obsługują przelotowo autobusy przedsiębiorstw PKS Konin oraz PKS Ostrów Wielkopolski.
Od 26 marca 2019 r. gmina Milicz organizuje bezpłatną komunikację miejską ("Mała Komunikacja Miejska w Miliczu"), służącą lepszemu skomunikowaniu miasta ze stacją kolejową. Założono kursowanie w dni robocze 4 kursów mikrobusu po linii okólnej, łączącej 10 przystanków w granicach miasta. Połączenia obsługuje miejscowa placówka terenowa PKS Wołów. Przejazdy są bezpłatne dla pasażerów.
Klimat (1979-2013).
Średnie miesięczne ciśnienie atmosferyczne waha się od 1014,5 hPa (IV) do 1018,4 hPa (I), największy zanotowany wzrost ciśnienia 24 hPa, największy spadek 29 hPa.
Średnia roczna prędkość wiatru wynosi 4,1 m/s. Najmniejsze średnie zachmurzenie osiąga 47% (VIII), największe 75% (XII), średnie roczne 60%.
Średnia roczna temperatura powietrza osiąga +8,8 °C. W przebiegu rocznym najchłodniejszy jest styczeń (–1,1 °C), najcieplejszy lipiec (+18,7 °C). Najwyższą maksymalną temperaturę zanotowano 10 sierpnia 1992 (+37,6 °C), najniższą temperaturę minimalną 14 stycznia 1987 (–28,5 °C).
Absolutna amplituda temperatury powietrza osiągnęła 66,1 °C. W ciągu roku występuje 43 dni gorących, czyli takich, w których maksymalna temperatura przekracza 25 °C, z czego 7 to dni upalne z temperaturą powyżej 30 °C; czasami zdarzają się w Miliczu dni bardzo upalne, podczas których maksymalna temperatura przekracza 35 °C. Najdłuższe fale upałów nad miastem wystąpiły:
Najwięcej dni upalnych (z temperaturą maksymalną powyżej 30 °C) zanotowano w 1994 r. – aż 20 dni, z czego 12 w lipcu 1994. Latem występują bardzo rzadko tzw. tropikalne noce, kiedy temperatura minimalna nie spada poniżej 20 °C. Zdarzają się one od końca czerwca do początku sierpnia. Najwyższą minimalną temperaturę w Miliczu zanotowano 29 VII 2013 r. i było to 21,6 °C.
Dni mroźnych, z ujemną temperaturą maksymalną (poniżej 0 °C) jest w Miliczu tylko 28 rocznie. Średnia roczna suma opadu wynosi 461 mm.
Największe średnie miesięczne sumy opadu 70 mm (VII), najmniejsze 24 mm (II). Notowanych jest średnio 103 dni z opadem w roku (z maksimum w lecie).
Turystyka i rekreacja.
Liczne trasy rowerowe przebiegają także przez kompleksy stawów hodowlanych (największych w Europie), malownicze tereny Parku Krajobrazowego „Dolina Baryczy” i na obrzeżach chronionego Rezerwatu „Stawy Milickie”. W Miliczu znajduje się też ostoja koników polskich.
Rzeka Barycz wykorzystywana jest również do turystyki kajakowej.
Współpraca międzynarodowa.
Miasta partnerskie:

</doc>
<doc id="94580" url="https://pl.wikipedia.org/wiki?curid=94580" title="Stanisław Trembecki">
Stanisław Trembecki

Stanisław Trembecki herbu Prus, inna forma nazwiska: "Trębecki", pseudonim, kryptonimy i allonimy: "Azarycz Ludwik, dworzanin Rady Nieustającej; Bielawski Józef; Czyżewicz Jan Nepomucen; G. J. P. Z. Ł.; Heting; Jeden astronom S. P. S. G.; Kmita Józef; Korytyński Onufry; Mardochée; Nonnote l'abbé; Schultz; Stanisław ou Stanislas le Skythe; S. T. S. J. K. Mci; Żółkowski Wojciech, podsędek płocki", (ur. prawdopodobnie 8 maja 1739 roku w Jastrzębnikach k. Pińczowa w województwie sandomierskim, zm. 12 grudnia 1812 roku w Tulczynie) – polski poeta okresu oświecenia, w obrębie klasycyzmu jako prądu literackiego, sekretarz królewski. Dramatopisarz, tłumacz i historyk.
Życiorys.
Wywodził się z dosyć zamożnej rodziny. Ojciec Jakub był pisarzem, podstarościm grodzkim Nowego Miasta Korczyna, sędzią i dziedzicem Jastrzębnik. Matką Ludwina ze Stradomskich (od 1772 roku "secundo voto": Kajetanowa Wysokińska). Dzięki babce, Agnieszce z Bełchackich, był spokrewniony z rodem Radziwiłłów, a za ich pośrednictwem z rodem Massalskich.
Trembecki uczył się początkowo w szkole akademickiej w Nowym Korczynie, a od 1753/1754 do lata 1757 roku w Szkołach Nowodworskich w Krakowie, gdzie studiował poetykę, retorykę do semestru letniego 1757 roku i gramatykę (od 17 października 1753). Przerwał jednak naukę i rozpoczął życie kawalerskie. Po powrocie ze szkół terminował w kancelarii (Nowy Korczyn) i zajmował się gospodarstwem. 5 maja 1758 roku został posesorem Chmielowa, a 6 lat później (27 czerwca 1764 roku) był już posesorem całego klucza. Brał też aktywny udział w życiu publicznym, uczestnicząc m.in. w sejmikach proszowickich. Prawdopodobnie w 1762 roku otrzymał tytuł generała-adiutanta buławy wielkiej litewskiej.
Wyjeżdżał m.in. do Francji (lata 1765-1768), gdzie zdobył zaufanie jednego z przywódców konfederacji barskiej, otrzymując od niego tajne dokumenty (instrukcje – 18 lipca 1769 roku, listy – 2 sierpnia), które miał zawieźć królowi lub rządowi francuskiemu. Zdradził jednak konfederatów w Wiedniu (15 września 1769 roku), sprzedając papiery Janowi Niewieścińskiemu – agentowi króla Stanisława Augusta. Wkrótce potem, ścigany przez władze konfederackie, ukrywał pod kilkoma przybranymi nazwiskami (Schultz, Mardochée i Heting). Wśród konfederatów pełnił funkcję agenta wywiadu królewskiego w Paryżu, Karslbadzie, Bielsku i Wrocławiu. Jego pociąg do hazardu, miłostek i awanturniczego życia sprawiły, że szybko stracił majątek, łącznie ze spadkiem po ojcu. Do Polski powrócił w sierpniu 1772 roku (na krótko pojawił się w Warszawie), zadłużony, lecz ze znacznym zbiorem cennych książek i starodruków. Skonfliktowany z rodziną, ponieważ matka (podczas jego nieobecności w kraju) sprzedała, będący jego własnością klucz chmielowski (z wyjątkiem Irzykowic). Wkrótce potem zaczął rościć pretensje do pozostałych w spadku po ojcu Jastrzębnik. Roszczenia swe kierował także do reszty dóbr matki (Świnary, Zielonki i Lędwinów), które zajął zajazdem zimą 1772/1773 (latem 1773 roku toczono o nie proces sądowy). Na początku 1773 roku przeniósł się i zamieszkał w Warszawie.
Od 1769 dworzanin króla Stanisława Augusta Poniatowskiego, jego sekretarz i szambelan, któremu przysługiwał tytuł: rzeczywisty szambelan królewski (od 9 lipca 1773, wraz z przysługującą mu pensją). Otrzymywał pensje miesięczne, które jednak nie starczały Trembeckiemu i narobił sobie nowych długów, aż król zarządził dozór nad pensją poety. Od 7 stycznia 1774 do 1775 pełnił funkcję członka Komisji Wojskowej Koronnej. W 1774 planował, choć nie poślubił bogatej wdowy po architekcie królewskim – Magdaleny Fontana. Ok. 10 października 1781 został kawalerem Orderu Świętego Stanisława. Król Stanisław August predestynował go na swojego poetę dworskiego; Trembecki umacniał piórem jego autorytet i bronił jego polityki w odach i listach poetyckich – od "Dnia siódmego września" (1773), gdzie odpowiedzialność za rozbiór zrzucał w dużej mierze na konfederatów barskich, po "List do posłów powracających z Grodna" (1793), w którym bronił króla przed atakami patriotów i targowiczan. 1782-1786 przejściowo zbliżył się do opozycji – stronnictwa Ignacego Potockiego i Wojciecha Miera, jednak w 1786 powrócił do całkowitego popierania króla, ośmieszając w poemacie "Spartanka" patriotyczną agitację Izabeli Czartoryskiej. Uzasadniał prorosyjską orientację króla, motywując plany sojuszu wspólnym pochodzeniem Polaków i Rosjan i wspólnym zagrożeniem ze strony Niemiec, co w XIX w. spowodowało uznanie go za prekursora słowianofilstwa. Pisał panegiryki na cześć rodziny i bliskich Stanisława Augusta.
Po detronizacji króla towarzyszył mu w podróżach do Grodna i Petersburga, gdzie kontynuował badania nad początkami Słowiańszczyzny. Po śmierci Stanisława Augusta został mianowany przez Pawła I rzeczywistym radcą stanu i nominalnie sprawował dozór nad wywiezioną Biblioteką Załuskich. 1802-1804 w Granowie u A. J. Czartoryskiego. Następnie był rezydentem w Tulczynie u Szczęsnego Potockiego. W Tulczynie spędził ostatnie lata życie i tutaj zmarł; spoczywa na miejscowym cmentarzu.
Z przekonania S. Trembecki był deistą, antyklerykałem i zwolennikiem libertynizmu o wolteriańskim zabarwieniu.
Twórczość.
Debiutował na początku lat siedemdziesiątych XVIII wieku. Jednak literatem był z przymusu i niechętnie (np. najsłynniejszy swój poemat napisał w zamian za możliwość rezydowania w Tulczynie).
Drażniła go własna twórczość, często podpisywał się cudzymi nazwiskami (używał prawdopodobnie 14 pseudo-, krypto i allonimów) lub wręcz pisał dzieła anonimowe, przez co trudno ustalić jego teksty.
W swej twórczości literackiej przesiąknięty był wpływami literatury i kultury francuskiego klasycyzmu. Tworzył wiersze polityczne, bajki, poematy (najbardziej znany to "Sofiówka" z 1806). Autor znanego tłumaczenia komedii "Syn marnotrawny" Woltera (ostatnio wydane drukiem w 2002).
Ważniejsze utwory.
Utwory Trembeckiego i pseudo-Trembeckiego ogł. ponadto liczne zbiory, czasopisma i książki, m.in.: "Dziennik Wileński" 1815 t. 1, s. 40, 513; 1816 t. 4, s. 108; 1827 nr 20, s. 75; "Korespondent Narodowy i Zagraniczny" (1794 nr 97); "Nowy Pamiętnik Warszawski" t. 7 (1802); "Opisanie foxhalu warszawskiego i londyńskiego" (Warszawa 1785); "Pamiętnik Warszawski" t. 4 (1816), s. 32; sierpień 1817; "Pamiętnik Umiejętności Moralnych i Literatury" 1830 zeszyt 2; "Tygodnik Polski" 1819 t. 1, s. 293; "Tygodnik Wileński" 1818 t. 4, s. 111; "Znicz" 1834, s. 69.
Z publikacji, w których pojawiły się jego wiersze, warto tu wymienić: "Pamiętniki" K. Koźmiana (t. 2, Poznań 1858); "Z wieku Stanisława Augusta" S. Tomkowicza (jak wyżej poz. 4); "Pisma wierszem i prozą" T. K. Węgierskiego (jak wyżej poz. 9); publikację H. Biegeleisena (jak wyżej poz. 15) oraz "Trembeciana" J. Kotta ("Pamiętnik Literacki" rocznik 41, 1950, zeszyt 3/4).
Ogłaszane pod nazwiskiem Trembeckiego wiersze i inne pisma (z rękopisów) wchodziły stopniowo do jego wydań zbiorowych, gdzie zostały zaakceptowane przez powtórzenia lub eliminowane (autorstwo wielu nie jest dotąd potwierdzone). Proces wzbogacania i oczyszczania kanonu tekstów Trembeckiego ukazuje zawartość kolejnych wydań zbiorowych. J. Kott, wydawca poz. 13 Wydań zbiorowych, szczegółowo i krytycznie omawia wszystkie (poprzedzające jego edycję) rozproszone publikacje "trembecianów". Po jego wydaniu z roku 1953 nieznane wiersze lub nieznane wersje wierszy Trembeckiego ogłaszali:
Ponadto można też porównać poz. 4, 21, 31-32.
Wiele jego wierszy (i pseudo-Trembeckiego) przedrukowały antologie i zbiory, m.in.: W. Borowy: "Od Kochanowskiego do Staffa", Lwów 1930, wyd. 3 Warszawa 1958; J. Kott, A. Ważyk: "Wiersze, które lubimy", Warszawa 1951; J. Kott: "Poezja polskiego Oświecenia. Antologia" jak wyżej poz. 7 c; S. Czernik, J. Huszcza: "Księga humoru polskiego", Warszawa 1958.
Przekłady.
Bardziej szczegółowe informacje o rękopisach poszczególnych utworów podają przypisy do Wydania zbiorowego poz. 13 i 15 oraz monografia E. Rabowicza jak wyżej Ważniejsze utwory poz. 7 b.
Wydania zbiorowe.
Współcześnie wiersze Trembeckiego rozchodziły się m.in. w rękopiśmiennych "wydaniach" zbiorowych, sporządzanych masowo w latach 1785-1787, kilka takich "wydań" (w rękopisach: Biblioteka Czartoryskich sygn. 1894; Lw. Państw. Nauk. Bibl. – Zbiory Baworowskich sygn. 447-448; Biblioteka Narodowa nr akc. 6757-6758, BOZ sygn. 1012; Biblioteka Kórnicka sygn. 520) omawia E. Rabowicz: Korsarskie "wydania" rękopiśmienne w: "S. Trembecki w świetle nowych źródeł".
Listy i materiały.
Autografy korespondencji Trembeckiego zachowano w zbiorach: Archiwum Główne Akt Dawnych: Archiwum Kameralne, Archiwum Królestwa Polskiego, Archiwum ks. J. Poniatowskiego, Korespondencja Stanisława Augusta, Zbiory z Muzeum Narodowego; Lw. Państw. Nauk. Bibl.; Biblioteka Czartoryskich; Biblioteka Instytutu Badań Literackich Warszawa; Biblioteka Narodowa; Biblioteka PAN Kraków; Muzeum Narodowe Kraków; Ossolineum; Państwowe Centralne Archiwum Historyczne Kijów; Wojewódzkie Archiwum Państwowe Kraków i Archiwum Domowe Potockich.
Bardziej szczegółowe informacje podają poz. 6, 16, 19, 22-23.

</doc>
<doc id="94581" url="https://pl.wikipedia.org/wiki?curid=94581" title="Strzelin">
Strzelin

Strzelin (pol. hist. "Strzelno", , ) – miasto w województwie dolnośląskim, w powiecie strzelińskim, siedziba gminy miejsko-wiejskiej Strzelin i powiatu strzelińskiego. Historycznie leży na Dolnym Śląsku. W latach 1975–1998 miasto administracyjnie należało do województwa wrocławskiego.
Miasto leży nad Oławą na granicy Wzgórz Strzelińskich należących do Przedgórza Sudeckiego i Niziny Śląskiej, 37 km na południe od Wrocławia.
Według danych GUS z 31 grudnia 2019 r. miasto liczyło 12 474 mieszkańców, obecnie jest jednym z miast aglomeracji wrocławskiej.
Przez Strzelin przebiega linia kolejowa łącząca Warszawę z Pragą. Jest jednym ze skupisk czeskiej mniejszości narodowej w Polsce. Znajduje się tu najgłębsze wyrobisko granitu w Europie, o głębokości 123 metrów i powierzchni 19,5 ha (z miejscowego materiału zbudowano przęsła mostu Poniatowskiego w Warszawie). Miasto jest także ośrodkiem przemysłu cukrowniczego – cukrownię założono w roku 1872.
Świętem miasta jest dzień 29 września. Z racji tego, w ostatni weekend września organizowane są dni święta miasta zwanego „Świętem patrona Michała Archanioła”.
W Strzelinie znajduje się Podstrefa „Strzelin” Wałbrzyskiej Specjalnej Strefy Ekonomicznej „Invest Park”.
W Strzelinie 14 marca 1854 r. urodził się słynny chemik i bakteriolog, Paul Ehrlich, laureat Nagrody Nobla w dziedzinie medycyny.
Położenie.
Pod względem geograficznym Strzelin położony jest w większej części na Równinie Wrocławskiej, jedynie pd. fragment sięga Wzgórz Niemczańsko-Strzelińskich.
Pod względem administracyjnym miasto położone jest w południowo-wschodniej części województwa dolnośląskiego, w środkowej części powiatu strzelińskiego. Przez miasto przepływa rzeka Oława.
Nazwa.
Nazwa miejscowości pochodzi od polskiej nazwy osobowej strzała, która uwidoczniona jest w herbie miasta. Polską historyczną nazwą miejscowości było "Strzelno" lub "Strzelica". Niemiecki językoznawca Heinrich Adamy swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Strzelica" podając jej znaczenie "„Pfeilstadt, Pfeilschutzenort”", czyli po polsku "„Miasto strzał lub strzelców”". Podobny wywód pochodzenia nazwy miasta przedstawił topograficzny podręcznik Górnego Śląska z 1865 roku we fragmencie "Der polnische name ist Strzelca – Schutzenstadt.”".
Nazwę miejscowości w zlatynizowanej staropolskiej formie "Strelin" wielokrotnie notuje razem z sąsiednimi wsiami spisana po łacinie w latach 1269–1273 Księga henrykowska. Wymienia m.in. kasztelana Bogusława we fragmencie "„Boguzlau de Strelin”" W spisanym po łacinie dokumencie średniowiecznym z dnia 1 października 1310 roku miasto wymienione jest pod zlatynizowaną nazwą "Strelin". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Strela", "Strelinum".
W 1750 roku nazwa "Strzelin" wymieniona została w języku polskim przez Fryderyka II pośród innych miast dolno- i górnośląskich w zarządzeniu urzędowym wydanym dla mieszkańców Dolnego i Górnego Śląska
Polską nazwę "Strzelin" w książce "Krótki rys jeografii Szląska dla nauki początkowej" wydanej w Głogówku w 1847 wymienił górnośląski pisarz Józef Lompa. W 1896 roku polska nazwa w formia "Strzelno" i niemiecka "Strehlen" wymieniona jest przez górnośląskiego pisarza, księdza Konstantego Damrota w książce o nazewnictwie miejscowym na Dolnym i Górnym Śląsku. Miejscowość pod nazwą "Strzelno" wymienia również Słownik geograficzny Królestwa Polskiego wydany w latach 1880–1902. Słownik ten podaje również nazwę z łacińskiego dokumentu z roku 1292 "Strelyn" oraz inny wariant nazwy "Strzelica".
Obecna nazwa została administracyjnie zatwierdzona 7 maja 1946.
Historia.
Wczesnośredniowieczna osada, po podziale Śląska, znalazła się w księstwie wrocławskim. W 1228 w kronikach jest wymieniane komes Radosław, a siedemnaście lat później kasztelania. W 1277 Strzelin zagarnął książę legnicki Bolesław Rogatka. Strzelin otrzymał prawa miejskie 30 listopada 1292 r. z rąk księcia świdnicko-jaworskiego Bolesława I, wybudowano wówczas mury miejskie i rozbudowano zamek książęcy. Od 1301 miasto odziedziczył Bolko II ziębicki. W 1428 w walce z husytami zginął książę Jan Ziębicki, ostatni Piast z linii ziębickiej, wówczas miasto przeszło pod zwierzchnictwo Piastów legnicko-brzeskich. Okres największego rozkwitu miasta przypada na przełom XVI i XVII wieku. W czasie swej ponad 700-letniej historii w Strzelinie kilkakrotnie wybuchały pożary niszczące niemal wszystkie zabudowania. W 1633 roku, podczas wojny trzydziestoletniej, miasto zostało doszczętnie zrabowane, zniszczone i spalone na skutek kilkunastokrotnych zmian okupantów. W tym samym roku wybuchła też zaraza, która pochłonęła ponad 4000 ofiar. Ocalało jedynie 10 rodzin.
W połowie XVII wieku polsko-niemiecka granica językowa przebiegała niedaleko Strzelina, włączając miasto do terytorium o dominacji języka polskiego.
W wyniku wojen śląskich (1740–1763) pomiędzy Austrią a Prusami, Strzelin dostał się pod rządy dynastii Hohenzollernów. Jeszcze w końcu XVIII w. do okolic Strzelina sięgało zwarte osadnictwo ludności polskojęzycznej. Niemiecki geograf Joseph Partsch dziwił się: 
Na południe od Strzelina, król pruski Fryderyk II Wielki zezwolił na osiedlenie się prześladowanych – z powodu ich reformowanej konfesji – czeskojęzycznych uciekinierów. Zwarte skupiska ludności czeskiej przetrwały pod Strzelinem do 1945, podczas gdy w końcu XIX w. w powiecie strzelińskim po polsku mówili już tylko nieliczni. W 1861 uruchomiono pierwszy kamieniołom.
Od końca marca 1945 r. Strzelin był terenem ciężkich walk radziecko-niemieckich, w których Sowieci zastosowali wyrzutnię rakietową "katiusza". Zniszczone w 85% miasto zostało ostatecznie zdobyte przez Rosjan 17 kwietnia 1945 r. W rezultacie II wojny światowej Strzelin został przyłączony do Polski, zaś jego niemiecka ludność wysiedlona do Niemiec.
1 maja 1950 roku na pl. 1 Maja został odsłonięty pomnik gen. Karola Świerczewskiego.
W czasach Polski Ludowej zmodernizowano cukrownię, rozbudowano kamieniołomy, powstała filia zakładów "PZL-Hydral", wybudowano elewator.
Od 2021 r. miasto ma być powiększone o obszary ewidencyjne Chociwel i Górzec o powierzchni ponad 240 hektarów.
Zabytki.
Do wojewódzkiego rejestru zabytków wpisane są:
inne zabytki:
nieistniejące:
Klimat.
Średnie miesięczne ciśnienie atmosferyczne waha się od 981,1 hPa (IV) do 984,6 hPa (X), największy zanotowany wzrost ciśnienia 24 hPa, największy spadek 30 hPa, najwyższe ciśnienie zanotowano 23 I 2006 r. i było to 1011 hPa a najniższe 26 II 1989 r. i było to 938 hPa.
Dominują kierunki wiatru z sektora zachodniego, średnio 59% w roku, w okresie od września do grudnia wzrasta częstość z kierunków południowo-zachodnich, kierunki z sektora wschodniego, których najwięcej jest w maju, co daje średnio 23% w roku, najrzadziej pojawiają się wiatry z północnego wschodu i północy (6% w roku). Średnia roczna prędkość wiatru na wysokości 10 m wynosi 3,8 m/s, maksymalny podmuch wyniósł 14,9 m/s.
Najmniejsze średnie zachmurzenie osiąga 47% (VIII), największe 74% (XII), średnie roczne 60%
Średnia roczna temperatura powietrza osiąga +9,0 °C przy czym najchłodniejszy (+7,0 °C) był 1996, najcieplejszy (+10,3 °C) 2000. W przebiegu rocznym najchłodniejszy jest styczeń (–0,7 °C), najcieplejszy lipiec (+18,7 °C). Najcieplejszy styczeń był w 2007 (+4,7 °C), a najchłodniejszy w 1987 (–8,9 °C), najcieplejszy lipiec w 2006 (+22,4 °C), a najchłodniejszy w 1979 (+15,3 °C). Najwyższą maksymalną temperaturę zanotowano 1 sierpnia 1994 (+37,2 °C), najniższą temperaturę minimalną 14 stycznia 1987 (–28,7 °C).
Absolutna amplituda temperatury powietrza osiągnęła 65,9 °C. Przeciętnie, okres wegetacyjny trwa 244 dni, okres bezprzymrozkowy 178 dni. W ciągu roku występuje 45 dni gorących, czyli takich, w których maksymalna temperatura przekracza 25 °C, z czego 7 to dni upalne z temperaturą powyżej 30 °C; czasami zdarzają się w Strzelinie dni bardzo upalne, podczas których maksymalna temperatura przekracza 35 °C. Najdłuższe fale upałów nad miastem wystąpiły:
Najwięcej dni upalnych (z temperaturą maksymalną powyżej 30 °C) zanotowano w 1994 r. – aż 22 dni, z czego 13 w lipcu 1994.
Latem występują bardzo rzadko tzw. tropikalne noce, kiedy temperatura minimalna nie spada poniżej 20 °C. Zdarzają się na przełomie lipca i sierpnia. Najwyższą minimalną temperaturę w Strzelinie zanotowano 30 VII 2005 r. i było to 21,1 °C.
Dni mroźnych, z ujemną temperaturą maksymalną (poniżej 0 °C) jest w Strzelinie tylko 25 rocznie. Najdłuższą, trwającą 105 dni, termiczną porą roku jest lato, które rozpoczyna się przeciętnie 25 maja i trwa do 6 września. Zima trwa 54 dni (od 16 grudnia do 9 lutego), przedwiośnie i przedzimie odpowiednio 34 i 35 dni, przedlecie i polecie odpowiednio 32 i 34 dni, a wiosna i jesień odpowiednio 39 i 31 dni. Średnia roczna suma opadu wynosi 511 mm, ekstremalne zanotowano w 2010 (683 mm) i 1990 (367 mm).
Największe średnie miesięczne sumy opadu 82 mm (VII), najmniejsze 22 mm (II). Notowanych jest średnio 103 dni z opadem w roku (z maksimum w lecie).
Słońce najwyżej znajduje się w dniu przesilenia letniego a maksymalny kąt elewacyjny, czyli wysokość Słońca liczona od płaszczyzny horyzontu, wynosi wtedy 62°36′, natomiast najniżej znajduje się w dniu przesilenia zimowego a maksymalny kąt elewacyjny wynosi wtedy 15°48′. Najdłuższe dni (od wschodu do zachodu Słońca) panują w czerwcu – średnio przez 16h24m, a najkrótsze w grudniu – średnio przez 8h03m. Średnia roczna insolacja wynosi 1106 kWh/m².
Demografia.
Dane z 31 grudnia 2013
Piramida wieku mieszkańców Strzelina w 2014 roku.
Transport.
Infrastruktura drogowa.
Przez miasto przebiegają następujące drogi:
droga krajowa:
nr 39 (ul. Dzierżoniowska, 1 Maja, Wojska Polskiego)
drogi wojewódzkie:
nr 395 (ul. Wrocławska, Wolności, Ząbkowicka)
nr 396 (ul. Oławska)
Od 1 stycznia 1974 roku publiczny transport zbiorowy obsługiwany jest przez autobusy PKS w Oławie SA
Infrastruktura kolejowa.
Południkowo przechodzi dwutorowa, zelektryfikowana linia kolejowa nr 276. Na terenie miasta znajduje się 1. stacja kolejowa Strzelin. Równoleżnikowo przebiega, nieczynna obecnie, linia kolejowa nr 304.
Odległości.
Od najbliższych ważniejszych ośrodków miejskich Strzelin oddalony jest (w linii prostej „ratusz-ratusz”) o:
Gospodarka.
Największe zakłady przemysłowe:
Zakład karny.
Zakład karny Strzelin funkcjonuje od 19 października 1979 roku. Początkowo osadzano recydywistów penitencjarnych i nakładano na nich obowiązek pracy w przyległym kamieniołomie. Od 1 września 2003 roku Zakład Karny w Strzelinie określono jako zakład karny typu:
Wspólnoty wyznaniowe.
Na terenie miasta działalność duszpasterską prowadzą:
Sport.
W mieście działa Klub Sportowy "Strzelinianka" założony w 1945 roku. Największy sukces klubu to gra w III lidze w sezonie 1995/96.
Szlaki turystyczne.
 Strzelin – Góra Szańcowa – Gościęcice Średnie – Skrzyżowanie pod Dębem – Gromnik – Dobroszów – Kalinka – Skrzyżowanie nad Zuzanką – Źródło Cyryla – Ziębice – Lipa – Rososznica – Stolec – Cierniowa Kopa – Kolonia Bobolice – Kobyla Głowa – Karczowice – Podlesie – Ostra Góra – Starzec – Księginice Wielkie – Sienice – Łagiewniki – Oleszna – Przełęcz Słupicka – Sulistrowiczki – Ślęża – Sobótka
 Strzelin – Pęcz – Piotrowice – Zielenice – Suchowice – Jordanów Śląski – Glinica – Winna Góra – Gozdnik – Przełęcz Sulistrowicka – Przełęcz Słupicka – Radunia – Przełęcz Tąpadła – Ślęża – Sobótka-Górka
 Szlak Historyczny Strzelina: rozpoczyna się koło stacji kolejowej i prowadzi obok najważniejszych zabytków Strzelina. Kończy się w Rynku. Szlak jednokierunkowy.

</doc>
<doc id="94582" url="https://pl.wikipedia.org/wiki?curid=94582" title="Środa Śląska">
Środa Śląska

Środa Śląska ( "in Schlesien", ) – miasto w województwie dolnośląskim, w powiecie średzkim, którego jest siedzibą, siedziba gminy miejsko-wiejskiej Środa Śląska.
W latach 1975–1998 miasto administracyjnie należało do woj. wrocławskiego, obecnie jest jednym z miast aglomeracji wrocławskiej. Według danych GUS z 31 grudnia 2019 r. miasto liczyło 9539 mieszkańców.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna w latach 1295–1305, miejscowość wymieniona jest w łacińskiej formie "Novumforum". Kronika wymienia również wieś, która została wchłonięta przez miasto Bielany pod dawniejszą nazwą "Slota glowa" (Złota głowa). W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Novoforum", "Neimarcum".
Niemiecka nazwa oznacza "nowy targ" (niem. "Neumarkt"), natomiast polska wskazuje na to, że targ odbywał się w środy. Niemiecki językoznawca Heinrich Adamy swoim dziele o nazwach miejscowości na Śląsku wydanym w 1888 roku we Wrocławiu wymienia nazwę miasta "Sroda" zanotowaną w dokumencie z 1208 roku, podając jej znaczenie "Mittwochmarkt (im Burgflecken)" oznaczającą "„targi odbywające się w środy na dziedzińcu zamkowym”".
Polską nazwę "Nowy Targ" oraz niemiecką "Neumarkt" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa.
Obecna nazwa została administracyjnie zatwierdzona 7 maja 1946.
Położenie.
Środa Śląska historycznie leży na Dolnym Śląsku, na Nizinie Śląskiej. 
Przez miasto przepływa rzeka Średzka Woda, lewy dopływ Odry.
Według danych z 1 stycznia 2011 r. powierzchnia miasta wynosiła 14,94 km².
Historia.
Środa Śląska rozwinęła się jako osada targowa położona na dawnym szlaku handlowym, nazywana była Nowym Targiem (niem. "Neumarkt"). Ok. 1210 Henryk I Brodaty osadził tu na prawie flamandzkim kolonistów z krajów niemieckich. Przed 1214 otrzymała magdeburskie prawo miejskie, które po wielu zmianach i modyfikacjach stało się tzw. prawem średzkim, przyjętym przez wiele miast. W 1231 zmarł tu na wygnaniu Władysław III Laskonogi, książę wielkopolski i krakowski. Do XIII w. miasto należało do księstwa wrocławskiego. Książę legnicki Bolesław II Rogatka zwany Łysym włączył w 1245 Środę Śląską do księstwa legnickiego, w murach kościoła św. Andrzeja Apostoła w 1248 z polecenia księcia legnickiego Bolesława II Rogatki spalono 500 mieszczan za sprzyjanie Henrykowi III Białemu. W XIII w. miasto było centrum handlu solą na Śląsku, rozwijało się też tkactwo. W tym okresie istniał również szpital dla trędowatych. W XIV w. miasto weszło w skład księstwa świdnickiego, a następnie od 1392 pod panowanie Czech. Ok 1465 urodził się tu Wawrzyniec Korwin, pierwszy polski geograf. W XV w. nastąpił rozwój uprawy winorośli, a następnie browarnictwa i winiarstwa. W 1526 miasto dostało się pod panowanie Habsburgów, było wówczas jednym ze śląskich ośrodków anabaptyzmu. Podczas wojny trzydziestoletniej w 1632 miasto zajęły i zniszczyły wojska saskie, następnie zostało zdobyte przez Szwedów i na rozkaz mjr. Stalhaussa w 1640 spalone. W XVIII w. powstała manufaktura tabaczna, w 1742 Środa Śląska znalazła się w państwie pruskim. Od 1844 połączenie kolejowe z Legnicą i Wrocławiem, od II połowy XIX w. lokalny ośrodek gospodarczy. Podczas II wojny światowej funkcjonowały dwa jenieckie oddziały robocze obozu w Zgorzelcu. W styczniu 1945 na terenie rzeźni miejskiej przy ulicy Malczyckiej hitlerowcy dokonali egzekucji 93 więźniów (w tym 56 Polaków) obozu Dyhrenfurth w Brzegu Dolnym, których pędzono w marszu śmierci do obozu macierzystego Gross Rosen. Podczas walk 9 lutego 1945 zniszczone w 30%. W czasach Polski Ludowej stało się lokalnym centrum handlowo-usługowym, działała tu fabryka mebli, kafli i materiałów budowlanych. W 1985 i 1988 odkryto w mieście skarb średzki.
Gospodarka.
W podstrefie Legnickiej Specjalnej Strefy Ekonomicznej znalazło swoje siedziby kilka przedsiębiorstw branży motoryzacyjnej (automotive) oraz logistycznej.
Obecnie (stan na 27.02.2017 r.) w LSSE (podstrefa Środa Śl.):
Zabytki.
Do wojewódzkiego rejestru zabytków wpisane są:
Święto Wina w Mieście Skarbów.
Od kilku lat odradzają się na nowo tradycje winiarskie w gminie. Już od czasów średniowiecza produkcja wina w Środzie Śląskiej miała istotne znaczenie dla miasta i okolic oraz okolicznych mieszkańców, co dokumentuje herb miasta, na którym widoczne są winne grona, uprawiane w okolicy.
Zapomniana przez wiele lat tradycja odżyła na nowo i od 2005 roku, w każdy drugi weekend września, organizowane jest Święto Wina w Mieście Skarbów. Święto jest imprezą dwudniową. Pierwszy dzień poświęcony jest konferencji winoroślarzy i winiarzy, mającej na celu poszerzanie wiedzy i wymianę doświadczeń w zakresie uprawy winorośli i kultury winiarskiej. Drugiego dnia organizowany jest festyn etniczno-historyczny. Istotnym punktem festynu jest jarmark o charakterze średniowiecznego targu, na którym odbywa się prezentacja win i produktów lokalnych oraz pokaz dawnej sztuki rzemieślniczej. Uroczysty charakter święta podkreślają historyczne stroje przedstawicieli władz lokalnych i uczestników festynu.
Transport.
Obrzeżami Środy Śląskiej, po obwodnicy przebiega droga krajowa nr 94. Swój początek w mieście bierze droga wojewódzka nr 346, która pozwala na ominięcie Wrocławia w ciągu drogi 94 między Prochowicami a Oławą. Droga ta stanowi także dojazd do autostrady A4 (zjazd w Kątach Wrocławskich).
4 km od centrum miasta znajduje się przystanek kolejowy Środa Śląska, na którym zatrzymują się pociągi osobowe Kolei Dolnośląskich w kierunku Wrocławia Głównego i Węglińca. 
W roku 2018 uruchomiono w mieście i okolicach Średzką Komunikację Publiczną obsługującą linie miejskie (melexami) i podmiejskie (autobusami). Połączenia z Wrocławiem umożliwiają przewoźnicy prywatni.
Klimat (1979–2013).
Średnie miesięczne ciśnienie atmosferyczne waha się od 1014,5 hPa (IV) do 1018,8 hPa (I), największy zanotowany wzrost ciśnienia 24 hPa, największy spadek 29 hPa.
Średnia roczna prędkość wiatru wynosi 3,8 m/s. Najmniejsze średnie zachmurzenie osiąga 48% (VIII), największe 75% (XII), średnie roczne 61%.
Średnia roczna temperatura powietrza osiąga +8,9 °C. W przebiegu rocznym najchłodniejszy jest styczeń (–0,8 °C), najcieplejszy lipiec (+18,7 °C). Najwyższą maksymalną temperaturę zanotowano 10 sierpnia 1992 (+37,2 °C), najniższą temperaturę minimalną 12 stycznia 1987 (–28,9 °C).
Absolutna amplituda temperatury powietrza osiągnęła 66,1 °C. W ciągu roku występuje 45 dni gorących, czyli takich, w których maksymalna temperatura przekracza 25 °C, z czego 8 to dni upalne z temperaturą powyżej 30 °C; czasami zdarzają się w Środzie Śląskiej dni bardzo upalne, podczas których maksymalna temperatura przekracza 35 °C. Najdłuższe fale upałów nad miastem wystąpiły:
Najwięcej dni upalnych (z temperaturą maksymalną powyżej 30 °C) zanotowano w 1994 r. – aż 23 dni, z czego 14 w lipcu 1994.
Tzw. tropikalne noce, kiedy temperatura minimalna nie spada poniżej 20 °C, praktycznie nie zdarzają się w Środzie Śląskiej. Najwyższą minimalną temperaturę w mieście zanotowano 29 VII 2013 r. i było to 20,3 °C.
Dni mroźnych, z ujemną temperaturą maksymalną (poniżej 0 °C) jest w Środzie Śląskiej tylko 25 rocznie. Średnia roczna suma opadu wynosi 511 mm.
Największe średnie miesięczne sumy opadu 82 mm (VII), najmniejsze 24 mm (II). Notowanych jest średnio 105 dni z opadem w roku (z maksimum w lecie).
Demografia.
Piramida wieku mieszkańców Środy Śląskiej w 2014 roku.
Współpraca międzynarodowa.
Gminą partnerską dla Środy Śląskiej jest od 2001 roku gmina Saterland w Niemczech.
Umowę partnerską zawarto na bazie zapoczątkowanych wcześniej, intensywnych kontaktów szkolnych oraz prowadzonych regularnie 2 razy w roku (październik w Polsce, maj – w Niemczech), od 1997 roku do dnia dzisiejszego wymian młodzieży z obydwu gmin. Ponadto gmina, jak też szkoły uczestniczą w wielu wspólnych projektach UE. Nawiązana została współpraca i jest ona wciąż rozwijana i poszerzana pomiędzy wieloma stowarzyszeniami w obydwu gminach. Bardzo intensywnie prowadzona jest współpraca pomiędzy strażami pożarnymi: OSP Bukówek oraz Ramsloh. Prężnie rozwijają się kontakty pomiędzy szkołami, organizacjami PCK oraz DRK. Także koła Gospodyń wiejskich od lat prowadzą ożywioną współpracę z organizacją Landfrauen Saterland.
W 2007 roku gmina Środa Śląska za współpracę partnerską z Saterlandem otrzymała wyróżnienie i Nagrodę Komisji Środowiska, Rolnictwa oraz Spraw Lokalnych Zgromadzenia Parlamentarnego Rady Europy „Dyplom Europy” za osiągnięcia na wielu płaszczyznach w dziedzinie współpracy pomiędzy gminami.
W 2011 przyznano Gminie Środa Śląska, a także inicjatorom: Peterowi Zieglerowi i Sławomirowi Siwerskiemu Dyplomu Uznania za osiągnięcia w dziedzinie współpracy pomiędzy Gminami Saterland i Środa Śląska z okazji XX-lecia powstania Polsko-Niemieckiej Współpracy Młodzieży w Poczdamie i Warszawie.
W dniu 8 czerwca 2012 roku gmina podpisała kolejna Umowę Partnerską z gminą położoną w Czechach – Štěpánov.
Podczas Święta Wina w dniu 7 września 2012 roku, po podpisaniu umowy do grona gmin partnerskich dołączyła jeszcze Kamionka Buska, leżąca na Ukrainie.

</doc>
<doc id="94583" url="https://pl.wikipedia.org/wiki?curid=94583" title="Wołów">
Wołów

Wołów (, , ) – miasto w południowo-zachodniej Polsce, w województwie dolnośląskim, w powiecie wołowskim, leżące na Wale Trzebnickim na Dolnym Śląsku. Miasto jest siedzibą gminy miejsko-wiejskiej Wołów, a także powiatu.
W krajobrazie dominują pola uprawne, łąki i lasy. Na północny zachód od miasta rozciąga się Park Krajobrazowy Doliny Jezierzycy (7953 ha), do której wpływa rzeczka Juszka oddzielająca Wołów od Krzywego Wołowa. W obrębie PK Doliny Jezierzycy znajduje się ścisły rezerwat przyrody Uroczysko Wrzosy (576 ha).
Według danych GUS z 31 grudnia 2019 roku miasto liczyło 12 350 mieszkańców. Obecnie jest jednym z miast aglomeracji wrocławskiej.
Toponimia.
Nazwa miasta wywodzi się od polskiej nazwy „Wół” i wiązana jest z miejscem wołów – „miasto z wołami”. Heinrich Adamy wywodził nazwę bezpośrednio od polskiej nazwy – "„von wol = Ochs”". W swoim dziele o nazwach miejscowości na Śląsku wydanym w 1888 roku we Wrocławiu wymienia dwie nazwy miasta zanotowane w dokumentach z 1202 roku "Wola" oraz "Wolaw" podając ich znaczenie "Ochsenmarktstadt" – "„miasto targów wołami”". Znaczenie nazwy uwidocznione zostało również w herbie miasta.
Miejscowość wymieniona została w staropolskich, zlatynizowanych formach "Wolovo" oraz "Wolowo" w łacińskim dokumencie wydanym w 1202 roku wydanym we Wrocławiu przez kancelarię biskupa wrocławskiego Cypriana. W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Wolow". W 1475 roku w "Statuta Synodalia Episcoporum Wratislaviensium" miejscowość wymieniona jest jako "Wolauia". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Wolavia".
W 1645 roku miasto nosiło również nazwę Wolaw, zgermanizowaną nazwę Wohlau. Jeszcze w 1750 roku nazwa „Wolow” wymieniona jest w języku polskim przez Fryderyka II pośród innych miast śląskich w zarządzeniu urzędowym wydanym dla mieszkańców Śląska.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miasto występuje pod niemiecką nazwą – "Wohlau" oraz "Wolaw", "Wolav", "Wolov" i "Wola". Polską nazwę "Wołów" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa. "Słownik geograficzny Królestwa Polskiego" wydany w latach 1880–1906 notuje nazwę miasta pod polską nazwą "Wołów" oraz niemiecką "Wohlau". Słownik podaje również starsze wersje wynotowane z łacińskich dokumentów jak "Wolaw" oraz "Wolau".
Obecna nazwa została administracyjnie zatwierdzona 7 maja 1946 roku.
Położenie.
Położone na południowo-zachodnich stokach Wzgórz Trzebnickich (zw. potocznie Kocimi Górami, z niemieckiego: "Katzengebirge"), stanowiącymi środkową część Wału Trzebnickiego, łagodnie opadającymi na południe i zachód w pradolinę Odry, a na północy w pradolinę Baryczy.
Według danych z 1 stycznia 2010 r. powierzchnia miasta wynosiła 18,54 km².
Od 1945 miasto należy do województwa z siedzibą we Wrocławiu (z wyjątkiem krótkiego okresu przejściowego w 1945, kiedy siedziba znajdowała się w Trzebnicy, a potem w Lignicy, obecnie Legnica), które wielokrotnie zmieniało granice i nazwę na skutek reform podziału administracyjnego kraju (1946, 1950, 1957, 1975, 1998).
Zabytki.
Do wojewódzkiego rejestru zabytków wpisane są:
Wołów – Gancarz (Gąsior)
inne zabytki:
Historia.
Okres przedpiastowski.
Ziemia wołowska dzieliła historię rejonu Dolnego Śląska, który w VII w. został zasiedlony przez lechickie plemiona słowiańskie (m.in. Trzebowian). Potem znalazł się w obrębie państwa Wielkich Moraw (IX–X w.), a ok. 990 został włączony do państwa Mieszka I.
W Polsce piastowskiej.
Wołów to jedno z najstarszych miast śląskich, wspomniane w 1157, kiedy Władysław II Wygnaniec nakazał budowę zamku drewnianego (na palach) na bagnistych terenach nad rzeką Juszką; obok zamku rozwinęła się osada. Miasto otrzymało prawa miejskie ok. 1285, prawdopodobnie było lokowane przez jednego z Piastów głogowskich – Przemka ścinawskiego (najstarsza zachowana pieczęć z herbem miasta pochodzi z 1473), potem nastąpił napływ osadników niemieckich, przedmieścia – gdzie obecnie jest zlokalizowane więzienie – długo zamieszkane były głównie przez ludność polską. Polskie nazwiska występowały tam jeszcze w końcu XIX w., a nazwa tych przedmieść Polska Wieś (Polnischdorf) przetrwała aż do lat 30. XX w. Pod koniec XIII w. miasto i okolice zostały zniszczone przez jedno z najsilniejszych na obecnych ziemiach polskich trzęsień ziemi. Na miejscu drewnianego zamku w połowie XIV w. książę oleśnicki Konrad I wzniósł murowany zamek z cegły.
W Królestwie Czech.
W 1392 Wołów przyłączono do luksemburskiego Królestwa Czech. Miejsce sądów książęcych ("hofgericht"). W XIV i XV w. uformowały się władze miejskie (rada i burmistrz). Miasto było lokalnym ośrodkiem władzy z własną mennicą do 1492, kiedy stało się własnością króla czeskiego Władysława II Jagiellończyka (1456–1516).
W państwie Habsburgów.
W 1526 wraz z Czechami Wołów wchodzi w skład państwa austriackich Habsburgów. W XVI w. wołowski zamek jest rozbudowany. Miasto nawiedzały zarazy, z których najstraszniejszą była epidemia dżumy z 1585. Przy życiu pozostało tylko 375 mieszkańców miasta i przedmieść. W XVI-XVII w. Wołów to znany ośrodek sukiennictwa i handlu, większość mieszkańców staje się ewangelikami. Wojna trzydziestoletnia zrujnowała miasto i region (ludność miasta zmalała o połowę). Od 1523 miasto było własnością Piastów legnicko-brzeskich, od 1653 do 1675 stolicą samodzielnego księstwa. Od 1675 po śmierci ostatniego śląskiego Piasta, księcia brzesko-legnicko-wołowskiego Jerzego IV Wilhelma, księstwo wołowskie znalazło się pod bezpośrednim zwierzchnictwem Habsburgów. 12 maja 1689 ogromny pożar zniszczył większość zabudowań, w tym ratusz, kościół i szkołę. W latach 1705–1711 cesarz Józef I Habsburg, zwolennik merkantylizmu, uwolnił chłopów od pańszczyzny w księstwie legnicko-brzesko-wołowskim, mimo sprzeciwu miejscowej arystokracji. Skutkiem było zwiększenie produkcji rolnej i zamożności miasta. Jednak wkrótce Józef I spowodował zapaść ekonomiczną, zmuszając ewangelickich chłopów do emigracji do Transylwanii i wyludniając w ten sposób okolice Wołowa. Józef I nie mógł jednak zmusić ewangelickich mieszczan wołowskich do zmiany wyznania na katolickie, ponieważ wolność wyznania gwarantował im pokój westfalski. Okres kontrreformacji zaznaczył się w Wołowie budową klasztoru i kościoła karmelitów (obecnie św. Karola Boromeusza).
W Królestwie Prus i w Niemczech.
W 1742 Wołów został przyłączony do Królestwa Prus w wyniku I wojny śląskiej. Od tego czasu stał się miastem garnizonowym wojsk pruskich. Kolejny pożar w 1781 spowodował upadek miasta oraz jego stopniową odbudowę, przy czym ze względów bezpieczeństwa wznoszono budynki z cegły, kryte dachówką. Rozebrano również częściowo mury miejskie. Od 1816 siedziba powiatu. Otwarcie linii kolejowej Wrocław – Berlin i Szczecin 1 sierpnia 1874 r. oraz rozbudowa dróg i infrastruktury miejskiej spowodowało ożywienie ekonomiczne. W wyborach do Reichstagu 5 marca 1933 NSDAP otrzymała wyjątkowo wysokie poparcie wynoszące 60,7%. W czasie II wojny światowej w mieście istniała baza zaopatrzeniowa formacji SS.
W Polsce.
Zdobyte przez 13 Armię I Frontu Ukraińskiego Armii Czerwonej 26 stycznia 1945 i przyłączone do Polski. Zabudowa zniszczona w 70%. Po II wojnie światowej zasiedlone w większości przez osoby wysiedlone z dawnych obszarów wschodnich II Rzeczypospolitej (głównie z dawnego województwa wileńskiego i tarnopolskiego), repatriantów (np. z Francji, Związku Radzieckiego) oraz przez ludność łemkowską wysiedloną z Bieszczadów i innych obszarów obecnej Polski południowo-wschodniej (do 1948 osiedlono w d. powiecie wołowskim 2800 osób po zakończeniu Akcji „Wisła”). Praktycznie nie było tutaj polskich autochtonów ani też nie ostała się ludność niemiecka (w większości ewakuowana jeszcze przed zdobyciem miasta przez Armię Czerwoną). Wołów stał się także miejscem osiedlenia zakonu (w założeniu kaplicy św. Józefa przy ul. Poznańskiej) benedyktynek ormiańskich ze Lwowa. Jednakże z powodu braku rodzimych powołań i faktycznego zaniku społeczności ormiańskiej w granicach powojennej Polski zdecydowały się one, w 1961, na konwersję na obrządek łaciński.
Po wojnie znaczna rozbudowa i modernizacja miasta jako lokalnego ośrodka usługowo-przemysłowego. O dobrej sytuacji współczesnego Wołowa świadczy stale rosnąca liczba mieszkańców (w 1939 miasto wraz z Krzywym Wołowem liczyło tylko 7971 mieszkańców). Ponadto w więzieniu (ZK Wołów) przebywa jednorazowo ok. 1400 penitencjariuszy. 19 sierpnia 1962 w Wołowie miał miejsce napad na bank, największy w historii Polski pod względem wysokości łupu (12 531 000 zł).
W styczniu 1965 roku odsłonięto pomnik "Powrotu do Macierzy ziemi wołowskiej".
W 2005 otworzono Ośrodek Sportu i Rekreacji (na miejscu przedwojennego basenu) z ośmiotorowym, 50-metrowym otwartym basenem, na którym odbyły się w lipcu 2006 roku pierwsze w Wołowie ogólnopolskie zawody pływackie (Mistrzostwa Polski Juniorów 16-letnich).
Wspólnoty wyznaniowe.
W Wołowie działalność religijną prowadzą następujące Kościoły i związki wyznaniowe:
Demografia.
Piramida wieku mieszkańców Wołowa w 2014 roku.
Gospodarka.
Znaczna część ludności znajduje zatrudnienie w dolnobrzeskich zakładach chemicznych PCC Rokita, w zakładzie karnym (Zakład Karny Wołów) oraz mniejszych przedsiębiorstwach produkcyjno-usługowych.
Transport.
Wołów jest położony przy drodze wojewódzkiej nr 340 ze Ścinawy do Oleśnicy (przez Oborniki Śl. i Trzebnicę).
Komunikację autobusową obsługuje miejscowy PKS w Wołowie łącząc miasto z Wrocławiem, Trzebnicą i innymi okolicznymi miastami.
Linie kolejowe.
W roku 1874 uruchomiono połączenia kolejowe miasta z Wrocławiem, wraz z wybudowaniem stacji kolejowej Wołów. Po II wojnie światowej Armia Czerwona rozebrała zachodni tor poprzednio dwutorowej trasy kolejowej Wrocław – Głogów i, wraz z mostami, wywiozła do ZSRR. W rezultacie, po odbudowie i reperacji toru wschodniego, wraz z mostami na Odrze w Brzegu Dolnym i Ścinawie, uruchomiono połączenie zwane „trasą szczecińską” lub „magistralą nadodrzańską”, łączące Szczecin z Przemyślem przez Zieloną Górę, Wrocław, Katowice i Kraków. Była to trasa pasażerska (najdłuższa w Polsce linia osobowa) oraz towarowa, szczególnie ważna dla masowego transportu węgla kamiennego z Górnego Śląska do portów w Szczecinie i Świnoujściu. W latach 60. odbudowano tor zachodni wraz z mostami na Odrze, a w latach 70. trasę zelektryfikowano. Większość ruchu pasażerskiego była obsługiwana przez wrocławski Dworzec Świebodzki, który zamknięto w 1992. Intensywna eksploatacja linii oraz niewystarczające nakłady na jej utrzymanie spowodowały w latach 90. zamknięcie dla ruchu pasażerskiego toru wschodniego, wraz z mostem na Odrze, na odcinku pomiędzy Księginicami a Wołowem, ze względu na zły stan techniczny.
Wcześniej, w 1960 roku, zamknięto lokalną linię kolejową Wołów – Lubiąż, która została uruchomiona 15 grudnia 1916 i następnie w 1923 przedłużona do Malczyc. Po II wojnie światowej, na skutek zniszczenia mostu na Odrze w Lubiążu, udostępniono tylko odcinek Wołów – Lubiąż o dł. 16 km, z pośrednimi stacjami w Mojęcicach, Krzydlinie Małej i Ratajach. Linię rozebrano w 1970 roku.
Klimat (1979–2013).
Średnie miesięczne ciśnienie atmosferyczne waha się od 1014,4 hP-a (IV) do 1018,6 hP-a (I), największy zanotowany wzrost ciśnienia 24 hP-a, największy spadek 29 hP-a.
Średnia roczna prędkość wiatru wynosi 3,8 m/s. Najmniejsze średnie zachmurzenie osiąga 48% (VIII), największe 75% (XII), średnie roczne 61%.
Średnia roczna temperatura powietrza osiąga +9,0 °C. W przebiegu rocznym najchłodniejszy jest styczeń (–0,9 °C), najcieplejszy lipiec (+18,8 °C). Najwyższą maksymalną temperaturę zanotowano 10 sierpnia 1992 (+37,4 °C), najniższą temperaturę minimalną 14 stycznia 1987 (–28,6 °C).
Absolutna amplituda temperatury powietrza osiągnęła 66,0 °C. W ciągu roku występuje 46 dni gorących, czyli takich, w których maksymalna temperatura przekracza 25 °C, z czego 8 to dni upalne z temperaturą powyżej 30 °C; czasami zdarzają się w Wołowie dni bardzo upalne, podczas których maksymalna temperatura przekracza 35 °C. Najdłuższe fale upałów nad miastem wystąpiły:
Najwięcej dni upalnych (z temperaturą maksymalną powyżej 30 °C) zanotowano w 1994 r. – aż 23 dni, z czego 14 w lipcu 1994.
Latem występują bardzo rzadko tzw. tropikalne noce, kiedy temperatura minimalna nie spada poniżej 20 °C. Zdarzają się one pod koniec lipca. Najwyższą minimalną temperaturę w Wołowie zanotowano 29 VII 2013 r. i było to 20,8 °C.
Dni mroźnych, z ujemną temperaturą maksymalną (poniżej 0 °C) jest w Wołowie tylko 25 rocznie. Średnia roczna suma opadu wynosi 507 mm.
Największe średnie miesięczne sumy opadu 79 mm (VII), najmniejsze 26 mm (II). Notowanych jest średnio 109 dni z opadem w roku (z maksimum w lecie).
Administracja.
Wołów był członkiem stowarzyszenia Unia Miasteczek Polskich do roku 2012.

</doc>
<doc id="94585" url="https://pl.wikipedia.org/wiki?curid=94585" title="Opoczno">
Opoczno

Opoczno (, , ) – miasto w województwie łódzkim, w powiecie opoczyńskim, siedziba gminy miejsko-wiejskiej Opoczno. Położone nad rzekami Wąglanką i Drzewiczką, na krańcu Wyżyny Przedborskiej, historycznie w Małopolsce a dokładnie w Ziemi Radomskiej. Stare Opoczno i Nowe Opoczno były miastami królewskimi Korony Królestwa Polskiego. Miasto królewskie w powiecie opoczyńskim województwa sandomierskiego w drugiej połowie XVI wieku.
Według danych GUS z 31 grudnia 2019 roku miasto liczyło mieszkańców.
Położenie.
Miasto leży we wschodniej części województwa łódzkiego, w północnej części mezoregionu Wzgórza Opoczyńskie, szerzej na pograniczu Wyżyny Małopolskiej i Niziny Mazowieckiej, u ujścia rzeki Wąglanki do Drzewiczki – prawego dopływu Pilicy.
Historycznie należy do Małopolski (dokładnie Ziemia Radomska). Leżało w ziemi sandomierskiej, następnie w województwie sandomierskim, gdzie było siedzibą powiatu. W latach 1975–1998 miasto administracyjnie należało do woj. piotrkowskiego, zaś przed 1975 r. do woj. kieleckiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Zamek.
Początki historii zamku sięgają XIV w., kiedy to z inicjatywy Kazimierza Wielkiego na terytorium Polski powstało wiele zamków obronnych. Zamek opoczyński, zbudowany jednocześnie z murami miasta, był typowym zamkiem miejskim tzn. leżał w obrębie miasta. Ze względu na brak źródeł trudno jest ustalić, jak wyglądał w swojej pierwotnej formie.
Zamek opoczyński spełniał rolę siedziby administracyjnej starostów, którzy mieli obowiązek utrzymywania go w stanie pełnego przygotowania na wypadek wojny. Zamek w Opocznie spłonął prawdopodobnie w trakcie wielkiego pożaru miasta w XV wieku. Po remoncie użytkowano go w XVI i XVII wieku, aż do zniszczenia w czasach Potopu szwedzkiego. W ograniczonej formie użytkowano go także później m.in. w wieży mieściło się więzienie. W XVIII wieku po remoncie podejmowano w nim króla Stanisława Augusta Poniatowskiego. W pierwszej połowie XIX wieku był już ruiną. Dzisiejsza forma budynku to efekt historyzującej przebudowy z 1927 roku fragmentu gmachu z XIX wieku, który zbudowano w miejscu gotyckiego zamku. Obecnie w zamku swoją siedzibę ma Muzeum Regionalne.
Kolegiata św. Bartłomieja.
Kościół zbudowano w stylu gotyckim około 1365 roku z fundacji Kazimierza Wielkiego. Posiadał jedną nawę i wieżę. Został zrujnowany w 1812 roku gdy pełnił rolę szpitala. Restaurowany około 1850 przez Henryka Marconiego, rozebrany częściowo 1934 z zachowaniem gotyckiego prezbiterium będącego obecnie boczną kaplicą. Istniejący współcześnie kościół wybudowano w latach 1935–1949.
Dom Esterki.
Znajdująca się przy rynku kamienica, jest obok zamku, plebanii i zachowanego gotyckiego prezbiterium kościoła, najstarszym zachowanym budynkiem w mieście. Tradycja wiąże powstanie domu Esterki z legendarną ukochaną króla Kazimierza Wielkiego – Żydówką Esterą. Legenda głosi, że Kazimierz Wielki poznał Esterkę polując w lasach pod Opocznem. Podobno gdy zbierała zioła dla swojego dziadka, wypadł na nią spłoszony tur i już miał ją zmiażdżyć, gdy przeszyty oszczepem runął u jej stóp. Początkowo król nie zdradzał, kim jest i podawał się za dworzanina królewskiego.
Istniejący dzisiaj budynek powstał w XVI wieku, lecz uległ zrujnowaniu w pierwszej połowy XIX wieku. Został odbudowany w 1893 r. w nowym kształcie, a w 1927 roku ponownie przebudowany według projektu architekta Majewskiego i z tego okresu pochodzi jego dzisiejszy wygląd. Z pierwotnego budynku na parterze zachowały się dwie sale o sklepieniu kolebkowym oraz tak samo sklepiona piwnica. Ponad oknami pierwszego piętra dojrzeć można fragmenty majuskułowych napisów łacińskich z XVI wieku ""Zręczna rada nastąpiła" "Mąż doskonały służył czasowi" "Wszystko obiecał poświęcić pracy i Bogu" "Mąż cierpliwy błądził wygnany z miasta jako pasterz któremu oddano w opiekę rzeczy,(miasto)"". W górnej części frontonu widnieje herb województwa sandomierskiego, do którego Opoczno niegdyś należało. Na frontonie kamienicy 19 marca 1931 r. wmurowano tablicę z popiersiem marszałka Józefa Piłsudskiego. Obecnie w budynku znajduje się biblioteka.
Plebania.
Na placu Kościelnym znajduje się piętrowa kamienna plebania z 1622 roku. Podobno w 1655 roku przebywał w niej dowodzący szwedzką armią w czasie Potopu feldmarszałek Arvid Wittenberg. Obecnie na parterze zachowały się pomieszczenia sklepione kolebkowo z lunetami. Nad wejściem wmurowana jest kamienna płyta z poł. XVII w. z herbami Dębno i Lewart. Pośrodku znajduje się tablica żeliwna z napisem informującym o fundacji plebanii przez Jana Alberta Liwskiego, proboszcza opoczyńskiego. Na płycie widnieje również godło z Orłem Białym i herbem Wazów.
Mury obronne i bramy miejskie.
Mury obronne w Opocznie rozpoczęto budować zapewne wkrótce po lokacji miasta w 1365 r. Mury zbudowane z kamienia miały długość około 950 metrów i wzmacniały je wysunięte prostokątne baszty otwarte od strony miasta. Mury wzmiankowano w 1550 roku. W XVII wieku remontowano je w obawie przed atakiem Tatarów i Turków. Na mapie miasta z 1820 roku widać jeszcze znaczne zachowane odcinki murów. Do dzisiaj zachował się jedynie fragment średniowiecznego muru obronnego w piwnicy domu przy ul. Kołomurnej 13. Nie wiadomo czy Opoczno miało dwie czy trzy bramy miejskie, wzmiankowano jedynie jedną z nich w 1455 roku u wylotu ulicy biegnącej z rynku ku rzece. W 1599 roku na podstawie zezwolenia Zygmunta III Wazy przebito nową bramę od strony Krakowskiego Przedmieścia i był to wylot z zamku na zewnątrz obwodu fortyfikacji. Zarówno mury jak i bramy miejskie zostały rozebrane podczas regulacji w XIX wieku.
Warto zobaczyć.
Zabytki wpisane na listę zabytków:
Zanieczyszczenie powietrza.
Według raportu Światowej Organizacji Zdrowia w 2016 roku Opoczno zostało sklasyfikowane jako szóste pod względem zanieczyszczenia powietrza miasto Unii Europejskiej. W 2014 roku dopuszczalny średnioroczny poziom rakotwórczego benzo(a)pirenu został tam przekroczony niemal piętnastokrotnie i wyniósł 14,6 ng/m³. Począwszy od 1 stycznia 2017 roku przeniesiono stację manualną z pl. Kościuszki 15 na ul. Skłodowskiej-Curie 5.
Transport.
Drogowy.
Przez miasto przebiega droga krajowa nr 12 (przyszła droga ekspresowa S12) oraz droga wojewódzka nr 726. Z Tomaszowem Mazowieckim Opoczno łączy droga wojewódzka nr 713 do Łodzi.
Kolejowy.
Na obrzeżach miasta przebiega Centralna Magistrala Kolejowa (linia kolejowa nr 4.) Od 14 grudnia 2014 r. funkcjonuje tu stacja kolejowa Opoczno Południe.
Ze stacji kolejowej Opoczno (Linia kolejowa nr 25) odchodzi bocznica do zakładu płytek ceramicznych "Opoczno".
Przez miasto przebiega Linia kolejowa nr 25 Łódź Kaliska – Dębica. Połączenia do:
Miejski.
W Opocznie działa Miejskie Przedsiębiorstwo Komunikacyjne.
Autobusowy.
Z Opoczna bezpośrednio można dojechać do Lublina, Warszawy, Wrocławia, Częstochowy, Łodzi, Kłodzka, Końskich, Krakowa i innych większych miast.
Lotniczy.
Najbliższym cywilnym portem lotniczym jest Międzynarodowy Port Lotniczy im. Władysława Reymonta w Łodzi, oddalony o 90 km od miasta.
Oddalony od miasta o 120 km jest port lotniczy Fryderyka Chopina Warszawa-Okęcie. Ponadto oddalony o 150 km jest port lotniczy Warszawa-Modlin oraz o 190 km port lotniczy Katowice-Pyrzowice.
Administracja.
Burmistrzem miasta jest Dariusz Kosno, pełniący tę funkcję od 20 listopada 2018 roku. Na czele Rady Miejskiej stoi Anna Zięba.

</doc>
<doc id="94587" url="https://pl.wikipedia.org/wiki?curid=94587" title="Poddębice">
Poddębice

Poddębice – miasto w województwie łódzkim, w powiecie poddębickim, siedziba gminy miejsko-wiejskiej Poddębice, leżące nad Nerem.
Pod względem historycznym Poddębice położone są w dawnej ziemi łęczyckiej. Były miastem szlacheckim. W okresie II wojny światowej w Warthegau (Kraj Warty) pod nazwą Wandalenbrück.
W latach 1975–1998 miasto administracyjnie należało do woj. sieradzkiego.
Według danych GUS z 31 grudnia 2019 r. miasto liczyło 7374 mieszkańców.
Historia.
Pierwsza wzmianka pisana o Poddębicach pochodzi z 1388 r. i zawarta jest w łęczyckich księgach sądowych, wymieniających właścicieli: Wita i Urbana de Podambe. Około 1400 Poddębice otrzymują po raz pierwszy prawa miejskie. W XIV w. należały do wielkopolskiego rodu Chebdów z pobliskiego Niewiesza. W XV w. część Poddębic należała do Poddębskich herbu Pomian, wywodzących się z Chebdów, a część do Oporowskich herbu Sulima. W 1518 dobra te przejęli w drodze ożenku Grudzińscy herbu Grzymała. Na początku XVIII w. od Grudzińskich, poprzez Duninów Poddębice trafiają w ręce Barbary Sanguszkowej. Ostatnimi posiadaczami tych dóbr byli (od 1787) Wyssogota-Zakrzewscy – aż do II wojny światowej.
W listopadzie 1939 Niemcy wcielili Poddębice do Rzeszy Niemieckiej pod nazwą "Wandalenbrück". Wojska radzieckie zajęły miasto 18 stycznia 1945.
W 1981 oddano do użytku Kombinat Przemysłowej Produkcji Jaj na licencji NRD-owskiej z wylęgarnią kurcząt w Chropach i fermą niosek w Bałdrzychowie. Tuż po oddaniu obiektu do użytku był on krytykowany za wyjątkowo niestaranne wykonanie, brak zaplecza paszowego i koncepcji usuwania odchodów.
Historia Żydów poddębickich.
Dzieje osadnictwa żydowskiego w Poddębicach sięgają XVIII stulecia. Tutejsi Żydzi podlegali pod kahał łęczycki. W 1789 roku w mieście żyło 65 Żydów, stanowiąc 23 procent ogółu mieszkańców. W drugiej połowie XIX wieku powstała samodzielna gmina żydowska. W okresie międzywojennym, w 1921 roku w Poddębicach mieszkało już 1333 Żydów (42% ogółu mieszkańców). W 1934 roku Poddębice odzyskały prawa miejskie. W 1939 roku miasteczko zamieszkiwało około 1600 Żydów.
W 1940 roku Niemcy utworzyli w Poddębicach (w obrębie ulic Sienkiewicza – Ogrodowa – Pułaskiego) getto, w którym uwięziono około 1,5 tysiąca Żydów. W kwietniu 1942 roku zostało ono zlikwidowane, a wszystkich jego więźniów wymordowano w obozie zagłady w Chełmnie nad Nerem.
Przyroda.
Rzeka Ner, w której do 1958 istniało bogate życie biologiczne, stanowiła problem dla miasta, ponieważ była ściekiem przemysłowym i asenizacyjnym Łodzi i Pabianic. Rzeka powoli oczyszcza się, co roku na początku wiosny można zaobserwować łabędzie nieme ("cyngus olor"). Miasto leży w niecce kredowej, która w tym miejscu jest wybrzuszona. Zalegający w okolicy płytko kamień kredowy używany był jeszcze w latach powojennych jako materiał budowlany.
Wokół pałacu Zygmunta Grudzińskiego znajduje się park przylegający do Neru, o powierzchni 3,6 ha, z pomnikowymi okazami drzew tworzącymi efektowne skupiska. W pn.-zach. części parku wznosi się wyraźny stok porośnięty sosną zwyczajną z domieszką rzadkiego gatunku sosny czarnej. Do niedawna była tu też lipa o obwodzie pnia prawie 6 m, kępa modrzewia europejskiego, płaczące odmiany wierzby białej, jesionu wyniosłego i brzozy brodawkowatej. Ciekawym fragmentem parku jest wysoka kamienna grota z okazałym jesionem na zapleczu.
Park wraz z Bulwarem nad Nerem stanowią od 2007 roku Poddębicki Zespół Przyrodniczo-Krajobrazowy.
Na przełomie 2009 i 2010 roku w Poddębicach wykonano odwiert o głębokości 2039 m z którego zostaje czerpana woda termalna, która służy do ogrzewania budynków komunalnych i innych gmachów użyteczności publicznej. Woda ta jest również wykorzystywana w Poddębickich Basenach Termalnych.
Transport.
Kilometr od miasta przebiega linia kolejowa nr 131 magistrala węglowa, łącząca Górny Śląsk z jego kopalniami węgla kamiennego z portem morskim w Gdyni, na której znajduje się stacja kolejowa Poddębice.
W Poddębicach krzyżują się drogi:
10 kilometrów na północ od miasta, przy drodze na Łęczycę, znajduje się węzeł drogowy "Wartkowice" ze zjazdem na autostradę A2, łączącą Poznań z Łodzią i Warszawą.
Turystyka.
W Poddębicach zaczyna się znakowany na niebiesko szlak turystyczny im. Marii Konopnickiej długości 14 km, prowadzący do Bronowa.
Sport.
W mieście, od 1958 roku, działa klub piłki nożnej, "Ner Poddębice", występujący obecnie w klasie okręgowej ("KEEZA ŁÓDŹ" GRUPA 1) polskiej piłki nożnej.
Wspólnoty wyznaniowe.
Na terenie miasta działalność religijną prowadzą następujące kościoły i związki wyznaniowe:

</doc>
<doc id="94588" url="https://pl.wikipedia.org/wiki?curid=94588" title="Rawa Mazowiecka">
Rawa Mazowiecka

Rawa Mazowiecka – miasto w województwie łódzkim, siedziba powiatu rawskiego, położone nad Rawką i jej dopływem Rylką. Była stolicą ziemi rawskiej, województwa rawskiego oraz miastem królewskim Korony Królestwa Polskiego w starostwie rawskim w 1792 roku.
Miejsce obrad sejmików ziemskich ziemi rawskiej od XVI wieku do pierwszej połowy XVIII wieku.
Według danych GUS z 31 grudnia 2019 r. miasto miało 17 324 mieszkańców.
Położenie.
Według danych z roku 2006 Rawa Mazowiecka ma obszar 13,69 km², w tym:
Według danych z 1 stycznia 2011 r. powierzchnia miasta wynosiła 14,28 km². Miasto stanowi 2,14% powierzchni powiatu.
Rawa Mazowiecka jako miasto stanowiące wydzieloną gminę miejską jest w całości otoczona przez gminę wiejską Rawa Mazowiecka.
Pod względem historycznym Rawa Mazowiecka leży na Mazowszu, w dawnej ziemi rawskiej, której była stolicą. W latach 1462–1793 Rawa była stolicą województwa rawskiego. W latach 1975–1998 miasto administracyjnie należało do województwa skierniewickiego.
Rezerwaty przyrody.
Na terenie miasta częściowo znajduje się rezerwat przyrody Rawka chroniący koryto rzeki Rawki z rozgałęzieniami od źródeł do ujścia.
Ochrona środowiska.
Według raportu Światowej Organizacji Zdrowia w 2016 roku Rawa Mazowiecka została sklasyfikowana jako trzydzieste czwarte najbardziej zanieczyszczone miasto Unii Europejskiej.
Historia.
Rawa Mazowiecka pierwszy raz pojawia się w źródłach historycznych w 1228, lecz prawdopodobnie jeszcze wtedy nie posiadała praw miejskich. W 1313 powstała kasztelania rawska. W 1321 Rawa uzyskała prawa miejskie (łac." Rava oppidum"), stając się stolicą księstwa rawskiego. W latach 1355–1370 książę mazowiecki Siemowit III wybudował tu murowany zamek, który stanowił część systemu umocnień państwa Kazimierza Wielkiego, równocześnie obwiedziono miasto murami. W 1462 król Polski Kazimierz IV Jagiellończyk dokonał inkorporacji tutejszego księstwa do Korony, tworząc województwo rawskie, którego stolicą uczynił Rawę, miało to wpływ na rozkwit miasta. Z 1507 roku pochodzi pierwsze świadectwo istnienia osiedla żydowskiego w Rawie. Od 1562 przechowywany był na tutejszym zamku tzw. skarb rawski, pieniądze na utrzymanie wojska kwarcianego. Podczas wojen szwedzkich w XVII wieku miasto poważnie ucierpiało i podupadło gospodarczo.
21 sierpnia 1698 w Rawie Mazowieckiej zmarła przedstawicielka rodu Kostków, herbu Dąbrowa, Zofia Domicela (ur. 1628, córka Macieja i Anny Czapskiej). Była wychowywana na dworze księżnej Ostrogskiej wojewodziny wołyńskiej, siostry Anny Alojzyny, a po jej śmierci na dworze księżnej Wiśniowieckiej, matki Michała, przyszłego króla Polski. Była hojną donatorką kościoła w Rawie, została pochowana w grobach nowego kościoła w Rawie.
Ożywienie gospodarcze i nieznaczny rozwój pod koniec XVIII w. W 1795 Rawa została włączona do Królestwa Prus, a od 1807 stała się stolicą powiatu rawskiego departamentu warszawskiego w Księstwie Warszawskim. Od 1815 znalazła się w Królestwie Polskim. W 1827 powstała pierwsza fabryka sukna.
4 lutego 1863 Antoni Jeziorański, naczelnik wojenny województwa rawskiego w powstaniu styczniowym, wspólnie z Aleksandrem Sokołowskim i Franciszkiem Sokołowskim wykonał udane uderzenie na Rawę Mazowiecką, zdobywając rosyjskie koszary, pozyskując broń i biorąc jeńców. W latach 1905–1907 liczne wystąpienia chłopskie i robotnicze. Istotną grupę wśród mieszkańców miasta stanowili Żydzi (w 1921 3018 osób, czyli ok. 1/3 ludności). W okresie międzywojennym w mieście działała Komunistyczna Partia Polski i lewicowe organizacje chłopskie, które w 1931 zorganizowały tzw. marsz głodnych. W chwili wybuchu II wojny światowej miasto liczyło 9 tysięcy mieszkańców, 10 września 1939 miała miejsce pierwsza egzekucja 40 mieszkańców.
W 1941 Niemcy utworzyli getto, gromadząc w nim ponad 4 tys. Żydów. W 1942 wszyscy zostali wywiezieni do obozu zagłady w Treblince i tam zamordowani. W styczniu 1945 miasto zostało zbombardowane, a następnie zdobyte przez Armię Czerwoną.
Po wojnie miasto zostało odbudowane, powstały Zakłady Przyrządów Pomiarowych, będące filią VIS Warszawa.
Zabytki.
Znajdują się tu ruiny zamku książąt mazowieckich. Zachowaną basztę, którą opiekuje się Muzeum Ziemi Rawskiej można zwiedzać w sezonie letnim. W Rawie Mazowieckiej znajduje się też jedna z największych stacji zabytkowej Kolei Wąskotorowej Rogów – Rawa – Biała łączącej Rawę z Rogowem oraz Białą Rawską. Do zabytków można zaliczyć również dom przy ulicy Słowackiego, w którym niegdyś zatrzymał się Napoleon Bonaparte w trakcie jednej ze swych podróży. W Rawie znajdują się również 3 zabytkowe kościoły.
Według rejestru zabytków NID na listę zabytków wpisane są obiekty:
Legenda.
Władający księstwem rawskim Siemowit III po śmierci pierwszej żony Eufemii ożenił się powtórnie. Początkowo małżeństwo układało się szczęśliwie, jednak później Siemowit III zaczął podejrzewać, że żona go zdradza. Mimo że była w ciąży, kazał zamknąć ją w zamkowej wieży. Chociaż torturowana służąca nic złego na swoją panią nie powiedziała, książę rozkazał domniemanego kochanka księżnej powlec końmi, a żonę po porodzie zgładzić. Nowo narodzonego chłopca oddał zaś na wychowanie ubogiej kobiecie w okolicach Rawy. Kiedy dowiedziała się o tym córka księcia z pierwszego małżeństwa, Małgorzata, żona Kaźka, księcia słupskiego, zabrała potajemnie dziecko na swój dwór na Pomorze. Wychowała brata jak należało na księcia. Kiedy chłopiec dorósł, był tak podobny do Siemowita III, że nikt nie mógł wątpić, że jest synem księcia mazowieckiego. Zrozpaczony władca, gdy go ujrzał, zrozumiał jak strasznie się pomylił podejrzewając żonę o zdradę i skazując ją na śmierć. Duch księżnej powraca podobno na rawski zamek.
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Demografia.
Dane z 30 czerwca 2004:
Transport.
Przez miasto przebiegają drogi krajowe i wojewódzkie:
Przez miasto przebiega linia Kolei Wąskotorowej Rogów – Rawa – Biała. Znajduje się tu stacja Rawa Mazowiecka, oraz przystanek Zamkowa Wola. Obecnie na trasie kolejki odbywa się sezonowy ruch turystyczny.
Współpraca międzynarodowa.
Miasta i gminy partnerskie:

</doc>
<doc id="94589" url="https://pl.wikipedia.org/wiki?curid=94589" title="Wieruszów">
Wieruszów

Wieruszów – miasto w województwie łódzkim, na ziemi wieluńskiej, na Wysoczyźnie Wieruszowskiej, nad Prosną, Niesobem i Brzeźnicą. Siedziba powiatu wieruszowskiego i gminy Wieruszów.
Prywatne miasto szlacheckie lokowane w 1368 roku położone było w XVI wieku w województwie sieradzkim. W latach 1975–1998 w województwie kaliskim.
Według danych GUS z 31 grudnia 2019 r. miasto miało 8517 mieszkańców.
Położenie geograficzne.
Miasto Wieruszów położone jest w strefie przejściowej, od pasa starych gór i wyżyn do krainy wielkich dolin, na tzw. Progu Wieruszowskim. Można przyjąć, że Próg Wieruszowski łączy Wyżynę Śląską ze Wzgórzami Ostrzeszowskimi, oddzielając jednocześnie Kotlinę Śląską od Wysoczyzny Kaliskiej.
Transport.
Przez Wieruszów przebiega droga ekspresowa oraz drogi wojewódzkie:
Komunikację autobusową z większymi ośrodkami miejskimi zapewniają Transport Osobowy Kangurek, PKS Wieluń, PKS Kalisz oraz PKS Ostrów Wielkopolski.
Od 1926 roku przez Wieruszów przebiega linia kolejowa nr 181 z Kępna do Wielunia Dąbrowy. Miasto posiada dwa przystanki kolejowe Wieruszów Miasto oraz Wieruszów. Mimo iż nie przewiduje się likwidacji samego przystanku „Wieruszów Miasto”, we wrześniu 2010 roku, budynek byłej poczekalni i kas został zakwalifikowany do rozbiórki, którą przeprowadzono w lutym 2015 roku.
Najbliższe porty lotnicze znajdują się we Wrocławiu (110 km), Łodzi (120 km) i Katowicach (140 km).
Informacje administracyjne.
Wieruszów jest miastem powiatowym liczącym niespełna 9 tys. mieszkańców. Gmina i miasto Wieruszów obejmują powierzchnię 97,31 km² (w tym miasto 5,98 km²). Zamieszkuje ją mieszkańców. Struktura użytkowania gruntów w gminie: użytki rolne – 6700 ha, tj. 68,8% powierzchni gminy; lasy – 2030 ha, tj. 20,9% powierzchni gminy; pozostałe grunty – 1000 ha, tj. 10,3% powierzchni gminy (tereny osiedlowe, komunikacyjne, wody, nieużytki).
Historia.
Osadnictwo nad Prosną sięga około 10 tys. lat. Świadczą o tym pewne dowody materialne ze stanowisk archeologicznych. W widłach Niesobu i Prosny znajdują się wały obronne grodziska z czasów kultury łużyckiej. Klaudiusz Ptolemeusz w dziele "Nauka geograficzna" (II w. n.e.), nanosząc szlak bursztynowy biegnący z południa Europy nad Bałtyk doszedł z terenu Śląska do rzeki Prosny i dalej w dół rzeki w kierunku północnym, zaznaczył na swej prowizorycznej mapie dwie miejscowości na linii rzeki Prosny, są to "Arsonium" i "Kalisia".
Tę pierwszą miejscowość stanowił zapewne wspomniany wyżej gród, na bazie którego powstał późniejszy Wieruszów. Przez wiele wieków miejscowość była prywatną własnością wielu bogatych rodów. Nazwa Wieruszów wywodzi się od rodu Wieruszów przybyłego na te tereny najprawdopodobniej ze Śląska w czasie bliżej nieokreślonym, z powodu luki historycznej pomiędzy funkcjonowaniem wspomnianego grodziska a pierwszą datą z użycia nazwy Wieruszów (1368).
Z racji położenia przez Wieruszów zawsze biegły szlaki komunikacyjne, co było przyczyną częstych napaści, grabieży i palenia miasta głównie przez książąt śląskich. Poważne straty poniósł Wieruszów w czasie wojny północnej, kiedy przez miasto przechodziły różne armie.
W 1793 roku w wyniku II rozbioru Rzeczypospolitej Obojga Narodów miasto Wieruszów zostało włączone do Królestwa Prus. W 1815 roku podczas kongresu wiedeńskiego zaborcy wytyczyli na rzece Prośnie i Niesobie granicę Prus i autonomicznego Królestwa Polskiego pozostającego pod zależnością Imperium Rosyjskiego. W ten sposób położony w województwie kaliskim Wieruszów stał się polskim miastem granicznym, zaś jego zachodnie przedmieście, zwane Podzamczem, znalazło się w Wielkim Księstwie Poznańskim Królestwa Prus i otrzymało później nazwę "Wilhelmsbrück".
W 1816 roku Wieruszów na kilkadziesiąt lat został miastem powiatowym. W okresie powstania listopadowego i styczniowego przez miasto były organizowane przerzuty broni i emisariuszy. Mimo miejskiego charakteru, w 1870 roku Wieruszów utracił prawa miejskie.
W 1918 r. miejscowość wróciła do odrodzonej Rzeczypospolitej Polskiej, a w 1919 r. Wieruszów odzyskał prawa miejskie. W 1919 roku uszkodzony został przez oddziały Grenzschutzu zamek wieruszowski. Miasto doznało poważnych zniszczeń w 1939 roku – według szacunków z 1945 r. zniszczeniu uległo 60% zabudowań.
Kiedy w 1939 r. Niemcy napadli na Polskę, wielu Polaków z Wieruszowa wzięło udział w obronie ojczyzny. Polskich cywilów wielokrotnie Niemcy rozstrzeliwali i wywozili do obozu Auschwitz. W 1939 r. Niemcy zaczęli prześladować 2400 Żydów zamieszkujących wówczas Wieruszów. W październiku 1941 r. utworzyli getto (między ulicami Dąbrowskiego, Kilińskiego a Nadrzeczną), zamykając w nim 3400 Żydów z miasta i okolic. 26 sierpnia 1942 r. wszyscy z getta zostali wywiezieni do obozu Birkenau. 86 osób niezdolnych do transportu Niemcy zamordowali w nocy z 26 na 27 sierpnia 1942 r. w budynku mykwy. W ramach operacji wiślańsko-odrzańskiej w walkach o miasto uczestniczył między innymi 6 Gwardyjski Korpus Pancerny Armii Czerwonej. W momencie zakończenia okupacji niemieckiej w 1945 r. liczba mieszkańców wynosiła niewiele powyżej 2000 osób.
W latach 1955–1975 Wieruszów znów był miastem powiatowym, dzięki czemu jego ranga wzrastała i nastąpił znaczny rozwój przemysłu oraz budownictwa jedno- i wielorodzinnego. W latach 60 XX w. rozebrane zostały ostatecznie pozostałości wieruszowskiego zamku. W 1990 roku nastąpiło odrodzenie samorządu terytorialnego.
Sport.
W Wieruszowie działa klub sportowy WKS Prosna, założony w 1924 roku jako drużyna „Harcerz-Skaut”. Stadion miejski znajduje się przy ulicy Sportowej 4. Obecnie piłkarze klubu występują w sieradzkiej klasie okręgowej.
Na terenie miasta funkcjonują 4 nowoczesne boiska wielofunkcyjne z nawierzchnią tartanową oraz boisko do gry w piłkę nożną Orlik z nawierzchnią ze sztucznej trawy.
Trwają prace mające na celu ponowne wykorzystanie rzeki Prosny i reaktywację sekcji kajakowej, która w latach 80. i 90. XX wieku odnosiła liczne sukcesy w zawodach ogólnopolskich.
W Wieruszowie urodzili się reprezentanci Polski w piłce nożnej: Marcin Kowalczyk i Rafał Kurzawa.
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:

</doc>
<doc id="94590" url="https://pl.wikipedia.org/wiki?curid=94590" title="Janów Lubelski">
Janów Lubelski

Janów Lubelski – miasto w województwie lubelskim, w powiecie janowskim, siedziba gminy miejsko-wiejskiej Janów Lubelski.
Pod względem historycznym Janów Lubelski leży w dawnej ziemi lubelskiej w Małopolsce, wieś Biała, która w 1640 dała początek miastu, w drugiej połowie XVI wieku położona była w powiecie lubelskim województwa lubelskiego. W latach 1975–1998 miasto administracyjnie należało do województwa tarnobrzeskiego.
Według danych GUS z 31 grudnia 2020 r. Janów Lubelski liczył 11 661 mieszkańców.
Położenie.
Janów Lubelski położony jest na pograniczu Roztocza Zachodniego, południowego skraju Wyżyny Lubelskiej oraz Równiny Biłgorajskiej, czyli północnego krańca Kotliny Sandomierskiej.
Według danych z 1 stycznia 2011 r. powierzchnia miasta wynosiła 14,80 km².
Miasto znajduje się nad rzeką Białką. Na południe od Janowa Lubelskiego rozciągają się Lasy Janowskie, stanowiące zachodnią część kompleksu leśnego Puszczy Solskiej.
Drogi krajowe przebiegające przez Janów Lubelski:
Położenie względem miast Polski:
Historia.
Pierwsze wzmianki.
W XII w. rozpoczęła się wzmożona kolonizacja Puszczy Sandomierskiej.
Okoliczna ludność trudniła się wyrębem lasów i spławianiem drewna, wypalaniem węgla drzewnego, produkcją żelaza z rudy darniowej, przygotowywaniem potażu i mazi, bartnictwem oraz produkcją miodu i wosku. Tereny po trzebieży umożliwiły intensyfikację rolnictwa i rozwój osad takich jak Biała, Dzwola (pierwsze wzmianki w źródłach pisanych datuje się na 1245 r.), Kocudza (1377 r.) lub Godziszów (1451 r.).
Czynnikiem skłaniającym do lokacji miasta Janów była chęć stworzenia ośrodka administracyjnego i handlowego dla okolicznych dóbr Ordynacji Zamojskiej. Przez wieś Biała wiódł trakt z Turobina do Goraja i Zawichostu nad Wisłą. Już w połowie XVII wieku kupcy udający się z Zamościa do Sandomierza korzystali z drogi przez Szczebrzeszyn, Kocudzę, Janów i Zaklików. Droga licznie uczęszczana przez kupców skłoniła Katarzynę Zamoyską z Ostrogskich do założenia tu miasta.
Ordynacja Zamojska.
XVII w..
Początki miasta Janowa są dobrze poznane dzięki treści przywileju lokacyjnego (zachowała się kopia). Został on wystawiony przez kancelarię króla Władysława IV w Warszawie 21 lipca 1640 r. Lokację przeprowadzono wg prawa magdeburskiego. Miasto otrzymało herb wyobrażający Najświętszą Pannę Maryję, oraz przywilej organizowania ośmiu jarmarków w roku oraz targów tygodniowych w poniedziałki. Pod przyszłe miasto wybrano teren na południowy zachód od wsi Biała, na lewym brzegu rzeki o tej samej nazwie, toteż i samo miasto początkowo nazywano "Białą". Miastem często targały burdy i zamieszki. Dowodem tego jest 6 „Artykułów” datowanych na 25 sierpnia 1642 r. wydanych z racji zatargów między mieszkańcami miasta i chłopami z Białej. W trosce o rozwój miasta i bezpieczeństwo obywateli, fundatorka w "Artykułach" nakazuje swoim komisarzom skodyfikowanie kar za wszystkie przestępstwa karane w Janowie. W owym poleceniu po raz pierwszy użyto nazwy Janów. Jest to nazwa odimienna (od słowa „Jan”), prawdopodobnie upamiętniająca syna fundatorki – Jana Sobiepana Zamoyskiego (w podobny sposób pojawiły się nazwy Klemensów, Tomaszów.
W 1648 r. Janów został najechany i spalony przez wojska Chmielnickiego. Cztery lata później zaraza dotkliwie zmniejszyła stan liczebny mieszkańców. Jan Sobiepan Zamoyski chcąc podnieść region z ruiny zezwolił w 1652 r. na osiedlenie się w mieście Żydów i uprawianie przez nich rzemiosła. W 1661 r. powstał kahał. W 1653 r. w mieście osiedlono znaczną część Tatarów, wziętych do niewoli podczas obrony Rusi. Ludność tatarska wkrótce zlała się z miejscową. W 1660 r. do Janowa sprowadzono dominikanów, objęli oni ufundowany przez ordynację kościół i klasztor. IV Ordynat oznaczył granice miejskie, ustalił wysokość podatków. Pozwolił mieszczanom produkować gorzałkę, piwo i miód pitny. Pod koniec XVII w. Janów liczył około tysiąca mieszkańców.
XVIII w..
Mieszczanie trudnili się rzemiosłem, handlem i rolnictwem. W mieście swoją siedzibę miało 11 cechów: rzeźnicki, kowalski, krawiecki, sukienniczy, tkacki, garncarski, szewski, bednarski, kołodziejski, kuśnierski, piekarski). Po pierwszym rozbiorze polski (1772 r.) Janów znalazł się pod panowaniem Austrii (Cesarstwo Austriackie powstało dopiero 1804 r.). W 1776 roku na skutek układu między Austrią a Rzecząpospolitą miasto z powrotem wróciło w granice Polski. Na mocy traktatu rozbiorowego z 1795 r. Janów ponownie dostał się pod panowanie austriackie. Na mieszkańców Janowa spadły represje za czynne wspieranie Insurekcji Kościuszkowskiej.
W XVIII w. Janów nawiedziły pożary w latach 1740, 1753, 1754. Ostatni pożar był najbardziej niszczący – społeczność żydowska straciła 60 domostw oraz synagogę. Pod koniec XVIII w. Janów liczył ponad dwa tysiące osób.
XIX w..
W 1804 r. ogromny pożar zniszczył 71 zabudowań. Mimo pomocy Ordynacji część pogorzelców opuściła miasto. Wkrótce po tych wydarzeniach Ordynacja sprowadziła kilkudziesięciu sukienników ze Śląska. Przybyłych osadzono na Błoniach budując dla nich osadę Sukiennia. Po powstaniu listopadowym zamknięto granicę celną z Imperium Rosyjskim a to spowodowało upadek miejscowego sukiennictwa.
Po utworzeniu Królestwa Polskiego, Janów należał do obwodu zamojskiego, obejmującego wówczas dobra z obecnymi powiatami: zamojskim, biłgorajskim, zachodnią częścią tomaszowskiego i janowskim zwany kraśnickim. Centrum obwodu oraz siedzibą władz administracyjnych i sądowych był Zamość. Kiedy rządy w Królestwie objął Wielki Ks. Konstanty, zażądał od ordynacji, aby twierdza Zamość została oddana wyłącznie na użytek wojska. Ordynacja zaproponowała Janów, leżący w środku obwodu, na nowe centrum administracyjne. Władze zaakceptowały projekt i od 1817 roku zaczęto przenosić urzędy (sąd, policję, więzienie karne) do Janowa. Dzięki tej przeprowadzce, trwającej w praktyce do 1827 r., powstały administracyjne i mieszkalne zabudowania Nowego Miasta. Na terenie nowego rynku wzniesiono pomnik ku czci T. Kościuszki (1818 r.) oraz założono park miejski (ok. 1820 r.), jeden z pierwszych w Królestwie Polskim.
W 1834 r. Janów podzielono na trzy części: Stare Miasto, Nowe Miasto i Przedmieście Zaolszynie.
W 1841 r. dla stacjonującego wojska rosyjskiego postawiono cerkiew pułkową. W połowie XIX w. powstała gontarnia i cegielnia, wybrukowano główne ulice i rynek, uregulowano bieg rzeki. Liczba ludności osiągnęła poziom ok. 3,5 tysiąca. W 1860 r. w mieście istniały 2 hotele, 4 domy zajezdne, apteka, 12 szynków oraz szkoła elementarna. Odrodziło się sukiennictwo. W 1863 roku w Janowie produkcją sukna zajmowało się 72. sukienników oraz dwie fabryki.
Po powstaniu styczniowym wielu mieszkańców miasta i okolic, za walkę w oddziałach powstańczych zesłano na Sybir. Represje dotknęły również dominikanów. Wojska rosyjskie zajęły budynki klasztorne i nastąpiła kasata zakonu. Po reformie administracyjnej, w 1867 r. Janów został siedzibą powiatu. Począwszy od II połowy XIX wieku miasto zaczęło się stopniowo rozwijać – powstała fabryka zapałek, garbarnia, założono też szpital. Niestety w 1880 r. w wyniku pożaru spłonęło ok. 100 budynków.
XX w..
Na początku XX w. mieszkańców było ok. 8 tysięcy. Podczas I wojny światowej przez Janów trzykrotnie przetoczył się front. W okolicach miasta miały miejsce ciężkie walki. W 1922 roku w pożarze spłonęła blisko połowa miasta – 823 budynki. Od 1925 roku nastąpił szybki rozwój: wybrukowano nowe ulice, zbudowano 7 mostów, zakończono budowę gimnazjum. W 1934 roku w mieście były dwa tartaki, młyn, browar, 2 drukarnie, dwie olejarnie i rzeźnia. Rzemiosłem zajmowało się 339 osób. Elektrownia pozwoliła oświetlić szkoły, urzędy i ulice. Działał szpital, przytułek dla starców. Wśród stowarzyszeń i organizacji warto wymienić: Związek Strzelecki, Towarzystwo Dramatyczne, Towarzystwo Śpiewacze Echo, Klub Inteligencji oraz kilka bibliotek.
Okres okupacji był dla Janowa i jego mieszkańców tragicznym doświadczeniem. We wrześniu 1939 r. w wyniku trzykrotnych bombardowań, zginęło ok. 350 osób, 85% miasta uległo spaleniu. Przejawami terroru były masowe aresztowania w latach 1940–1941 oraz masowe egzekucje ludności żydowskiej. W 1940 r. okupanci uruchomili karny obóz pracy, istniejący do 1943 r. 26 lipca 1944 roku Janów został zajęty przez wojska radzieckie z udziałem oddziałów AL. W kwietniu 1945 r. oddziały AK uwolniły więzione w Janowie przez UB, uczestniczki powstania warszawskiego. Janów wyszedł z wojny ogromnie zniszczony. Liczba ludności spadła prawie o połowę.
Historia współczesna.
W 1956 roku Janów Lubelski został ponownie siedzibą powiatu jednak efekty rozwoju można było zauważyć dopiero pod koniec lat sześćdziesiątych. Uruchomiono wiele zakładów: Fabrykę Maszyn, zakład odzieżowy Gracja, Zakład Produkcji Leśnej Las itp. Stworzenie miejsc pracy spowodowało gwałtowny wzrost liczby mieszkańców oraz rozwój przestrzenny miasta (powstały lub rozrosły osiedla Centrum, Wschód, Rozwój, Południe, Zaolszynie). Uruchomiono nowy szpital, żłobek, dwa przedszkola, stadion, nową pocztę.
W wyniku nowego podziału administracyjnego w 1975 r. Janów Lubelski znalazł się w granicach województwa tarnobrzeskiego.
W 1989 r. został zarejestrowany Rotary Klub Janów Lubelski.
W 1996 r. erygowano drugą parafię: św. Jadwigi.
W 1999 r. Janów Lubelski powrócił do województwa lubelskiego i został siedzibą powiatu.
Dziedzictwo kulturowe.
Okolice Janowa Lubelskiego (region janowsko-biłgorajski, Roztocze Zachodnie) zaliczane są przez etnografów, etnologów i muzykologów za jeden z ciekawszych etnomuzykologicznych regionów Polski. Tutaj przenikały się różnorodne tradycje (polska, ukraińska, tatarska, żydowska, wołoska). Ze wsi Kocudza, nieopodal Janowa Lubelskiego pochodzi staropolski instrument smyczkowy suka biłgorajska, zrekonstruowany na podstawie akwareli Wojciecha Gersona (1895) m.in. przez lutnika i muzykanta Zbigniewa Butryna, mieszkańca Janowa Lubelskiego. W 2007 roku Zbigniew Butryn wraz ze swoim synem Krzysztofem (który przejął od ojca umiejętność gry) założył Szkołę Suki Biłgorajskiej, w ramach której odbywają się m.in. regularne warsztaty gry, spotkania i prezentacje poświęcone sztuce oraz muzyce tradycyjnej regionu Roztocza Zachodniego.
Atrakcje turystyczne.
Sanktuarium Matki Bożej Różańcowej Łaskawej, mieszczące się w dawnym zespole klasztornym dominikanów, wybudowanym w latach 1694–1769, na który składają się:
Najstarszy na świecie pomnik Tadeusza Kościuszki z 1818r.
Zalew Janowski, sztuczny zbiornik wodny (pow. 40 ha), wraz z rozbudowaną bazą noclegową.
Dziewicze lasy wchodzące w skład największego kompleksu leśnego w Polsce, w bezpośredniej okolicy znajdują się:
W Janowie siedzibę mają Muzeum Regionalne oraz Muzeum Przyrodnicze. W mieście zachował się układ urbanistyczny z poł. XVII wieku.
Wspólnoty religijne.
W mieście działa Polski Narodowy Katolicki Kościół w RP, Misja – Diaspora, protestancka Wspólnota „Eklezja”, będąca częścią Kościoła Chrześcijan Wiary Ewangelicznej. Działalność prowadzą Świadkowie Jehowy (zbór, w tym grupa języka migowego) z własną Salą Królestwa.
W Janowie Lubelskim w latach 1645–1646, doszło do serii uznanych przez Kościół katolicki objawień maryjnych.
Demografia.
Według danych z 31 grudnia 2020 r. miasto miało 11 661 mieszkańców.

</doc>
<doc id="94592" url="https://pl.wikipedia.org/wiki?curid=94592" title="Opole Lubelskie">
Opole Lubelskie

Opole Lubelskie – miasto w województwie lubelskim, w Kotlinie Chodelskiej. Siedziba powiatu opolskiego i siedziba gminy miejsko-wiejskiej Opole Lubelskie. Ośrodek przemysłu spożywczego (mleczarnia, fabryki słodyczy, zakład przetwórstwa owoców).
Pod względem historycznym Opole Lubelskie położone jest w Małopolsce, w dawnej ziemi lubelskiej, początkowo leżało w województwie sandomierskim, zaś od 1474 roku w województwie lubelskim. Prywatne miasto szlacheckie lokowane w 1418 roku, położone było w drugiej połowie XVI wieku w powiecie lubelskim w województwie lubelskim. W latach 1975–1998 miasto administracyjnie należało do województwa lubelskiego.
Według danych GUS z 31 grudnia 2019 r. Opole Lubelskie liczyło 8388 mieszkańców.
Toponimia.
Nazwa miasta Opole pochodzi od nazwy jednej z najstarszych jednostek terytorialnych Słowian w środkowej Europie – tzw. opola. Były one tworzone jeszcze w czasach przedpaństwowych, od połowy I tysiąclecia n.e. Termin ten określał nazwę lokalnego terytorium na którym mieszkała wspólnota sąsiedzka wspólnie broniąca się przed wrogiem. „O-pole” oznaczało społeczność sąsiedzko-lokalną zamieszkującą wokół pasa pól uprawnych i pastwisk stanowiących podstawę ich bytu. Organizacja opolna przetrwała do późnego średniowiecza. Opola były podokręgami kasztelanii i stanowiły najniższą jednostką administracyjno-podatkową w Polsce średniowiecznej. Bulla z 1136 roku wymienia wśród miejscowości należących do arcybiskupa w okolicach Żnina ludną wieś o nazwie Opole, W Polsce oprócz miasta Opole od tej nazwy wywodzą się także takie nazwy własne miejscowości jak miasto Opole w woj. opolskim, wieś Opole w woj. lubelskim, wieś Opole-Świerczyna w województwie mazowieckim, wsie Stare Opole i Nowe Opole w województwie mazowieckim, wieś Opole w woj. łódzkim, region pod nazwą Opole na Ukrainie oraz inne nazwy geograficzne.
Historia.
Pierwotnie Opole było słowiańską wspólnotą sąsiedzką, która dała początek miastu. Na przełomie wieków miasteczko było zamieszkiwane przez ludzi różnych wyznań i narodowości. Szkockich i niemieckich rzemieślników sprowadzili do Opola właściciele miasta w XVII i XVIII wieku. W XVII wieku wzniesiono tu synagogę, która służyła coraz liczniej przybywającej do miasta ludności wyznania mojżeszowego. W czasach zaborów Opole dosyć licznie zamieszkiwali Rosjanie. W XIX i na początku XX wieku połowę ludności miasta stanowili Żydzi.
W marcu 1941 roku powstało getto, w którym przebywało kilkanaście tysięcy Żydów. Zostali oni przesiedleni z okolicznych miejscowości, m.in. z Puław i Kazimierza Dolnego. Ulokowano tu również grupę Żydów z Austrii, Francji i Słowacji. W marcu i maju 1942 nastąpiły pierwsze deportacje do obozów zagłady w Bełżcu i Sobiborze. Ostatecznie getto zostało zlikwidowane 24 października 1942 roku, a jego pozostałych mieszkańców (prawie 9 tys.) deportowano do Sobiboru i Poniatowej. W latach 40. XX w. hitlerowcy wysadzili opolską bożnicę oraz kamienice w zachodniej pierzei Starego Rynku. Śladami po dawnych mieszkańcach są cmentarze: żydowski przy ul. Józefowskiej oraz prawosławny przy ul. Lubelskiej.
XXI wiek.
W Opolu Lubelskim istnieje najnowocześniejsze w Polsce więzienie, które zostało oddane do użytku na początku października 2009 roku.
Demografia.
Według danych z 30 czerwca 2009 roku, miasto miało 8739 mieszkańców.
Kultura.
Gminnym ośrodkiem kultury jest Opolskie Centrum Kultury.
Sport.
W mieście działa piłkarski klub MKS Opolanin, założony jako Opolanka w latach czterdziestych XX wieku. Klub gra w IV lidze, a najwyższe osiągnięcia miał na przełomie lat 60 i 70. XX wieku, kiedy grał w lidze wojewódzkiej.
Wspólnoty wyznaniowe.
Na terenie miasta działalność religijną prowadzą następujące związki wyznaniowe:
Handel.
W Opolu Lubelskim ulokowanych jest także kilka supermarketów:
Administracja.
Opole Lubelskie jest członkiem stowarzyszenia Unia Miasteczek Polskich.

</doc>
<doc id="94595" url="https://pl.wikipedia.org/wiki?curid=94595" title="Parczew">
Parczew

Parczew – miasto położone na obszarze Równiny Parczewskiej, w województwie lubelskim, w powiecie parczewskim, siedziba gminy miejsko-wiejskiej Parczew. Według danych GUS z 31 grudnia 2019 r. Parczew liczył 10 648 mieszkańców.
Historycznie Parczew położony jest na skraju Małopolski, początkowo należał do ziemi sandomierskiej, a następnie do ziemi lubelskiej. Alternatywnie używano nazwy "Parczów".
W średniowieczu w latach 1386–1611 przez miasto przebiegał Szlak Jagielloński. Miasto królewskie w starostwie parczewskim województwa lubelskiego w 1786 roku.
W latach 1975–1998 miasto administracyjnie należało do województwa bialskopodlaskiego.
Środowisko naturalne.
Parczew położony na obszarze Równiny Parczewskiej, przy ujściu rzek Konotopy i Kołodziejki do Piwonii. Przeważającym typem zieleni na terenie miasta są skwery oraz dwa parki miejskie przy ul. 11 Listopada oraz między ulicami Ogrodowej i Kościelnej. Na terenie miasta znajduje się zbiornik wodny zalewu miejskiego (4,6 ha), który wykorzystywany jest jako miejsce rekreacyjne przez lokalnych wędkarzy.
Historia.
Według Jana Długosza Parczew istniał już w 1235. Parczew otrzymał prawa miejskie w 1401 z rąk Władysława Jagiełły. W 1413 na zjeździe w Horodle, Parczew został wyznaczony na miejsce zjazdów polsko-litewskich sejmów. Stał się odtąd ważnym ośrodkiem życia politycznego kraju. Tu gościli kolejno wszyscy królowie z dynastii Jagiellonów i tu zapadło dla obu krajów wiele ważnych ustaleń. Ostatni sejm parczewski odbył się w 1564 za Zygmunta Augusta.
Parczew był siedzibą starostwa niegrodowego. Jako miasto warowne posiadał trzy bramy: Lubelską, Chełmską i Łomaską. Tuż obok miasta wznosiła się królewska rezydencja zwana Zamkiem. Na rynku stał ratusz, miasto posiadało dwie łaźnie, cztery młyny i kilka browarów. Miało też prawo składu na sól. W XVI wieku znajdowały tu się trzy kościoły, cerkiew i synagoga, a także szkoła i szpital. Król Zygmunt II August wraz z Senatem przyjął z rąk nuncjusza Giovanniego Francesca Commendonego księgę ustaw soboru trydenckiego na sejmie w Parczewie 7 sierpnia 1564 roku. W 1794 r. Parczew został wyznaczony na miejsce sądu ziemskiego, jednak wobec upadku Rzeczypospolitej, sąd został zlikwidowany.
Rozbiory Polski zahamowały rozwój miasta. Pewien wpływ na ożywienie miasta pod koniec XIX wiek, miało przeprowadzenie linii kolejowej z Lublina do Łukowa w 1898 r. W latach międzywojennych Parczew rozwijał się powoli i przekroczył nieco 10 tysięcy mieszkańców.
W dniach 29–30 września 1939 miała miejsce bitwa pod Parczewem pomiędzy maszerującymi w kierunku Kocka oddziałami Grupy Operacyjnej Polesie a wkraczającymi oddziałami radzieckimi, zakończona zwycięstwem Polaków.
W latach okupacji Parczew był silnym ośrodkiem konspiracyjnym. Położone w pobliżu Lasy Parczewskie stanowiły bazę dla wielu ugrupowań partyzanckich AL, GL, AK, jak i partyzantki radzieckiej (oddział pod dowództwem płk. Iwana Banowa „Czornego”). W ramach AL walczył również oddział składający się z Żydów, dowodzony przez Chyla Grynszpana i liczący kilkudziesięciu żołnierzy. 16 kwietnia 1944 roku miejscowość została opanowana przez 1 Batalion AL im. Hołoda pod dowództwem kpt. Aleksandra Skotnickiego „Zemsta”. Spalono magistrat i ostrzelano posterunek Schutzpolizei. 22 lipca 1944 Parczew został zajęty przez oddziały 1 Frontu Białoruskiego Armii Czerwonej i współpracujący z nim miejscowy oddział AK. 4 sierpnia 1945 od rakiety sygnałowej wystrzelonej przez sowieckiego żołnierza zajęła się zabudowa miejska, a pożar błyskawicznie się rozszerzył pochłaniając łącznie 42 budynki, w tym stodoły wypełnione plonami. 5 lutego 1946 do miasta wkroczyły oddziały WiN Leona „Jastrzębia” Taraszkiewicza i Piotra Kwiatkowskiego „Dąbka”. Rozpoczęły one konfiskaty w sklepach żydowskich oraz zajęły dwa samochody należące do spółdzielni „Społem”. W trakcie walk zginął funkcjonariusz MO oraz trzech Żydów z podległej MO tzw. ochronie miasta. Celem akcji było rozbicie lokalnych struktur kolaborujących z PPR oraz aprowizacja oddziału. Propaganda skrzętnie wykorzystała fakt, że w trakcie akcji zginęli Żydzi, oskarżając oddział Taraszkiewicza o pogrom. W wyniku tych działań z Parczewa nastąpił exodus Żydów.
Na ożywienie gospodarki i aktywność mieszkańców wpłynęło utworzenie powiatu parczewskiego w 1955. Wybudowano siedzibę dla urzędu powiatowego i miejskiego, przychodnię lekarską, szpital, liceum i szkoły podstawowe. W szybkim tempie rozwijało się budownictwo mieszkaniowe. Po reformie administracyjnej w 1975 r. Parczew przestał być miastem powiatowym.
W 1978 r., w 33. rocznicę zwycięstwa nad nazistowskimi Niemcami, Rada Państwa PRL odznaczyła gminę i miasto Parczew Krzyżem Grunwaldu II klasy.
Miasto stało się siedzibą powiatu ponownie w 1999 r.
Społeczność żydowska wywierała przez wieki duży wpływ na Parczew. Zygmunt August zezwolił w nim na zamieszkiwanie Żydów w 1564 r., chociaż gmina żydowska istniała tutaj już dużo wcześniej. Władysław IV w 1633 odnowił przywilej posiadania przez gminę synagogi i kirkutu. Natomiast samo miasto żydowskie istniało poza murami miasta, a jego mieszkańcy zajmowali się zazwyczaj handlem. Przed samą wojna społeczność żydowska stanowiła 50% mieszkańców. Większość z nich znalazła się w getcie utworzonym tutaj przez Niemców. W 1942 r. getto zostało zlikwidowane, a mieszkańcy zostali wywiezieni do obozu zagłady w Treblince.
W miasteczku pozostały dwa budynki po synagogach, przy ulicy Piwonia oraz przy ulicy Żabiej. Jest także rytualna mykwa, wzniesiona w XX wieku. W domu na ulicy Zjednoczenia 31 mieściła się świetlica żydowska. Po cmentarzu nie pozostał żaden ślad, dziś w tym miejscu znajduje się park. Parczew był jednym z niewielu miast w Polsce, w którym podjęto po wojnie próbę odtworzenia żydowskiej społeczności sztetla.
Zmiany terytorialne.
13 października 1919 do Parczewa włączono z gminy Tyśmienica wsie: Koczergi, Jasionka Polska i Jasionka Ruska.
1 kwietnia 1929 do Parczewa włączono: a) z gminy wiejskiej Dębowa Kłoda w powiecie włodawskim wieś Sowin o obszarze 300 ha 7.073 m2; b) z gminy wiejskiej Tyśmienica w tymże powiecie miejscowości: Królewski Dwór o obszarze 303 ha 9.241 m2, Górne o obszarze 14 ha 5.915 m2, Szytki o obszarze 3 ha 4.520 m2, Kokwa z osadą młyńską tejże nazwy o obszarze 35 ha 6.936 m2 ora część miejscowości Siedliki o obszarze 28 ha 1.767 m2; c)z gminy wiejskiej Milanów w powiecie radzyńskim, województwie lubelskiem: grunty byłego folwarku Bieźle o obszarze 121 ha 4.922 m2, część gruntów wsi Wierzbówka tak zwane Zasławie o obszarze 69 ha 531 m2. Tak rozszerzone miasto Parczew graniczyło zatem: a) od północy z lasami folwarku Milanów, gruntami folwarków: Wierzbówka, Mogiłki, Josionka Ruska, wsi: Kostry, Zaniówka, należącemi do gminy wiejskiej Milanów w powiecie radzyńskim; b) od wschodu z gruntami wsi Przewłoka, kolonji Mariampol, w gminie wiejskiej Mariampol, powiecie radzyńskim; c) od południa z gruntami wsi: Selitnie, Żmiarki, Stępów, Borki, Makoszka, lasem państwowym Makoszka, w gminie wiejskiej Dębowa Kłoda, oraz wsi Siedliki w gminie wiejskiej Tyśmienica, powiecie włodawskim; d) od zachodu z gruntami: wsi Laski w gminie wiejskiej Tyśmienica, powiecie włodawskim, wsi Brudno, Glinny Stok w gminie wiejskiej Suchowola, wsi Cichostów w gminie wiejskiej Milanów, powiecie radzyńskim.
5 października 1954 do Parczewa włączono cztery gromady: Laski (wieś Laski) i Siedliki (wieś Siedliki) z gminy Milanów powiatu radzyńskiego oraz Jasionka (kolonia Jasionka) i Wierzbówka (wieś i kolonię Wierzbówka) z gminy Tyśmienica powiatu włodawskiego.
31 grudnia z Parczewa wyłączono wsie Jasionka I, Jasionka II, Jasionka III, Wierzbówka, Królewski Dwór, Koczergi, Laski, Sowin, Siedliki i Michałówka, włączając je do gromady Parczew.
1 stycznia 1973 z Parczewa wyłączono wieś Szytki, włączając ją do nowo utworzonej gminy Parczew.
Zabytki.
Na terenie Parczewa znajdują się obiekty zabytkowe:
Gospodarka.
Miasto położone jest w północnej części województwa lubelskiego. W mieście krzyżują się drogi wojewódzkie: 815 – Lubartów – Parczew – Wisznice, 813 – Łęczna – Ostrów Lubelski – Parczew – Międzyrzec Podlaski, 819 – Parczew – Sosnowica – Dorohusk. Miasto jest oddalone o 63 km od Lublina, o 60 km od Białej Podlaskiej i o 182 km od Warszawy. Miasto leży w odległości około 50 km od przejścia granicznego z Białorusią (Sławatycze).
Powierzchnia miasta wynosi 8,05 km², co stanowi ponad 5% całkowitej powierzchni gminy Parczew.
Największe przedsiębiorstwa produkcyjne i usługowe:
Handel.
Na terenie miasta handel prowadzony jest w niewielkich punktach handlowych, targowisku oraz w ramach centrach handlowych i hurtowni:
Transport.
Drogowy.
Przez miasto przebiegają drogi wojewódzkie:
Kolejowy.
Przez miasto przebiega Linia kolejowa nr 30 Łuków – Lublin Północny – linia kolejowa w województwie lubelskim. Zbudowana w latach 1894–1898 pierwotnie jako jednotorowa (drugi tor dobudowano w 1904 r.). Ruch pasażerski na tej trasie odbywa się za pośrednictwem autobusów szynowych (szynobusy) – dziennie realizowanych jest 8 połączeń pasażerskich. Linia ta jest również wykorzystywana do transportu pasażerów z Lublina do Warszawy, z uwagi na kompleksową modernizację linii kolejowej nr 7 na odcinku Lublin – Otwock.
Parczew posiada dworzec kolejowy oraz przystanek kolejowy na linii nr 30 Łuków – Parczew – Lubartów – Lublin. Na terenie dworca znajduje się Wieża ciśnień o ciekawej konstrukcji tj. na górną kondygnację prowadzą zewnętrzne schody.
Na 2021 r. zaplanowana jest kompleksowa modernizacja linii kolejowej Nr 30. Docelowo w planach również elektryfikacja i włączenie systemu metropolitarnego ruchu kolejowego istniejącego wokół Lublina.
Osobowy drogowy.
Prywatne busy zapewniające dogodne połączenia z Lublinem, Warszawą, Białą Podlaską i Radzyniem Podlaskim.
Edukacja.
W Parczewie znajdują się następujące publiczne placówki edukacyjne:
W mieście zlokalizowane są także szkoła muzyczna I stopnia, studium policealne PROFIT, niepubliczne przedszkole Artystyczno-Językowe „Skowronek”, Przedszkole Niepubliczne ZAJĄCZEK, Niepubliczny Żłobek Akademia Malucha, a także filia Biblioteki Pedagogicznej w Białej Podlaskiej.
Turystyka.
Turystyka opiera się na walorach przyrodniczo-historycznych miasta i okolic, które są wykorzystywane głównie do turystyki pieszej i rowerowej.
Cykliczne imprezy organizowane w Parczewie:
Instytucje kultury:
Współpraca międzynarodowa.
Miasta i gminy partnerskie:

</doc>
<doc id="94596" url="https://pl.wikipedia.org/wiki?curid=94596" title="Tomaszów Lubelski">
Tomaszów Lubelski

Tomaszów Lubelski – miasto w województwie lubelskim, siedziba powiatu tomaszowskiego oraz gminy wiejskiej Tomaszów Lubelski. Leży na Roztoczu Środkowym, nad Sołokiją.
Według danych GUS z 31 grudnia 2020 r. Tomaszów Lubelski liczył 18 783 mieszkańców.
W mieście funkcjonuje przemysł środków transportu, spożywczy (przetwórstwo owoców i warzyw).
Węzeł dróg wojewódzkich nr 850 oraz nr 853, a także drogi krajowej nr 17. Miasto jest bazą wypadową na Roztocze.
Tomaszów Lubelski leży na historycznej Rusi Czerwonej, w dawnej ziemi bełskiej, stanowiącej wcześniej księstwo bełskie. Prywatne miasto szlacheckie lokowane w 1621 roku. W XVI wieku położone było na terenie województwa bełskiego.
Położenie.
Według danych z roku 2002 Tomaszów Lubelski ma obszar 13,33 km², w tym:
Miasto stanowi 0,9% powierzchni powiatu.
Miasto otacza (sąsiaduje) gmina wiejska Tomaszów Lubelski.
W latach 1975–1998 miasto administracyjnie należało do województwa zamojskiego.
Historia.
Początki miasta Tomaszów.
Początki miejscowości sięgają końca XVI w., kiedy to z inicjatywy kanclerza wielkiego koronnego Jana Zamojskiego powstała nad rzeką Sołokiją osada zwana – od herbu Zamojskich – Jelitowem. W 1613 została przemianowana na Tomaszów na cześć syna Zamoyskiego, Tomasza. Jej dalszemu rozwojowi sprzyjało korzystne położenie na szlaku handlowym łączącym centrum kraju z południowo-wschodnimi kresami. Już przed lokacją mieszkało w niej około 400 rodzin.
W 1621 osada uzyskała od Tomasza Zamojskiego prawa miejskie, co zostało zatwierdzone przez króla Zygmunta III Wazę, który nadał też miastu ważny wówczas przywilej: prawo składowania soli. Od tamtej pory nastąpił szybki rozwój miasta, które ok. 1630 miało już prawie 4 tys. mieszkańców i kilka cechów rzemieślniczych.
Rozwój został zahamowany w połowie XVII w. na skutek wojen ze Szwedami i z wojskami Chmielnickiego a panujące wówczas epidemie przetrzebiły mieszkańców miasta. Walki o sukcesję po zmarłym w 1665 III ordynacie zamojskim Janie pogorszyły tylko sytuację; w 1676 starosta jasielski Tomasz Brodecki splądrował miasto. W tym czasie w Tomaszowie jednak stale przybywało ludności żydowskiej. Pod koniec XVII w. Żydzi stanowili już około 50% ludności. Trudnili oni się głównie handlem.
W II połowie XVIII w., w wyniku rozbiorów, Tomaszów znalazł się pod jurysdykcją austriacką. Miasto zostało w dużej mierze zniszczone na skutek pożaru, który wybuchł w 1775. Pod koniec XVIII w. Andrzej Zamojski i jego syn Aleksander próbowali poprawić ekonomiczną kondycję dóbr ordynacji zamojskiej. W latach 1794–1830 w Tomaszowie istniała znana wytwórnia fajansów. W czasie, gdy trwały wojny napoleońskie, miasto znalazło się na pewien czas w obszarze Księstwa Warszawskiego, a po kongresie wiedeńskim – w Królestwie Kongresowym. Wskutek ostatniego zmieniły się również granice zaborów i Tomaszów znalazł się na terytorium zaborcy rosyjskiego.
Czasy zaborów i powstań w Tomaszowie Lubelskim.
W XIX w. podczas powstania listopadowego w Tomaszowie formowano pułk ochotniczy pod nazwą „Złota Chorągiew Wolności”, a w czasie powstania styczniowego miasto było siedzibą terenowych władz powstańczych, tzw. Tomaszowskiego Rządu Wolności.
20 stycznia 1863 Polacy w ramach powstania styczniowego zajęli ważny strategicznie Tomaszów.
Cztery dni później wkroczył do miasta rosyjski oddział płk. Emanowa. Oddział ten 5 lutego 1863 dokonał rzezi mieszkańców Tomaszowa Ordynackiego. 19 lutego 1863 przeprowadzono ekshumację ofiar rzezi. Komisja stwierdziła, że w jej skutku śmierć poniosło 23 mieszkańców Tomaszowa, zastrzelonych z broni palnej, zarąbanych szablami, zakłutych bagnetami, a niektóre z ofiar miały odcięte palce u rąk podczas rabunku pierścieni przez Kozaków. Zginął także dr Żelkowski, którego ciało zabójcy wrzucili do płonącego domu oraz Żydówka, Ruchla Malarzowa, zmarła w wyniku odniesionych ran.
Od 1866 Tomaszów nie był już miastem należącym do ordynacji. W 1867 został siedzibą władz powiatowych. W 1867 miasto liczyło zaledwie 3614 ludzi. W II połowie XIX wieku rozwój miasta przyśpieszył i w Tomaszowie w 1890 mieszkało już 7277 osób.
W XIX wieku rezydował tu garnizon straży granicznej, liczący pod koniec wieku 400 ludzi i 300 koni.
I wojna światowa w Tomaszowie Lubelskim.
W 1915, podczas I wojny światowej, w okolicach Tomaszowa doszło do bitwy wojsk rosyjskich z austriackimi. Po odzyskaniu niepodległości i wojnie polsko-bolszewickiej miasto odwiedził marszałek Józef Piłsudski. Nastąpił rozwój gospodarczy i kulturalny miasta, rozbudowano szpital, powstały hale targowe, budynek sejmiku powiatowego i gimnazjum. Wychodziła lokalna gazeta samorządowa „Ziemia Tomaszowska”. W okresie międzywojennym 54 procent ludności stanowili Żydzi.
II wojna światowa w Tomaszowie Lubelskim.
7 września 1939, tuż po rozpoczęciu II wojny światowej miasto poniosło znaczne straty w wyniku niemieckiego bombardowania. W dniach 17–20 września 1939 zjednoczone armie „Kraków” i „Lublin” pod dowództwem gen. Tadeusza Piskora stoczyły pod Tomaszowem bitwę z wojskami niemieckimi zakończoną kapitulacją sił polskich. Spóźniona odsiecz wojsk dowodzonych przez gen. Stefana Dąb-Biernackiego także skapitulowała 27 września.
Miasto znalazło się pod okupacją niemiecką, podczas której wymordowano prawie połowę mieszkańców. W tym okresie tomaszowianie brali udział w walkach z Niemcami, zarówno w otwartych bitwach (pod Wojdą w 1942, pod Zaborecznem w 1943), jak i w działaniach partyzanckich.
21 lipca 1944 po zaciętych walkach, w których brało także udział zgrupowanie AK dowodzone przez płk. Wilhelma Szczepankiewicza, miasto zostało zajęte przez oddziały 23. Armii Gwardii I Frontu Ukraińskiego. W latach 1944–1956 w Tomaszowie funkcjonowało więzienie NKWD i UB nazywane „Smoczą Jamą”.
Po wojnie miasto odbudowano, a w latach 60. i 80. XX w. rozbudowywano.
W 1977 uchwałą Rady Państwa na wniosek Biura Politycznego KC PZPR Tomaszów Lubelski został odznaczony Orderem Krzyża Grunwaldu II klasy "za czynny udział w walce z hitlerowskim najeźdźcą i umocnienie władzy ludowej".
Tradycyjnie od kilkunastu lat w trzecią niedzielę września odbywają się uroczystości i rekonstrukcje bitew pod Tomaszowem Lubelskim.
Zabytki.
Lista zabytków chronionych prawem (rejestrowanych)
Lista zabytków nierejestrowanych:
Turystyka.
Atrakcje turystyczne:
Demografia.
Dane z 30 czerwca 2004:
Według danych GUS z 30 czerwca 2009 r. miasto miało 19 991 mieszkańców.
Według danych z 31 grudnia 2017 Tomaszów Lubelski liczył 19 365 mieszkańców
Transport.
Tranzyt.
Obecnie Tomaszów jest przystankiem na drodze krajowej nr 17 łączącej Warszawę z Hrebennem. W okolicy miasta znajduje się przejście graniczne Hrebenne – Rawa Ruska. Od lat dziewięćdziesiątych XX wieku istniały plany budowy obwodnicy Tomaszowa, które były jednak systematycznie odkładane. Według obecnych planów obwodnica ma być częścią drogi ekspresowej S17. Realizację inwestycji planowano na okres po 2013 roku, jednak ostatecznie przetarg na jej wykonanie w trybie „projektuj i buduj” podpisany został 17 listopada 2017. Wykonawcą inwestycji jest firma Mota-Engil Central Europe, która zadeklarowała wykonać ją za kwotę około 193,5 mln zł.
Autobusowy.
Istnieje tu rozwinięta komunikacja autobusowa obsługiwana przez PKS „Wschód”, PT Tomaszów Lubelski oraz licznych przewoźników prywatnych. 11 stycznia 2012 roku podjęto decyzję o wydzieleniu z PKS „Wschód” oddzielnych spółek – tomaszowskiej i hrubieszowskiej. W ten sposób PKS Tomaszów odzyskał samodzielność.
Kolejowy.
Ruch kolejowy odbywa się dzięki stacji kolejowej Bełżec, ok. 8 kilometrów od centrum miasta. 13 grudnia 2009, po zmianach w kolejowym rozkładzie jazdy, Tomaszów i cały region Roztocza zostały pozbawione połączeń pasażerskich, co pociągnęło za sobą protesty mieszkańców. W czerwcu 2011 roku spółka Przewozy Regionalne uruchomiła pociągi Regio relacji Lublin-Bełżec kursujące dwa razy dziennie. Obecnie pasażerski ruch kolejowy odbywa się przez część roku (weekendy majowe i wakacje).
Kultura.
Od 2006 roku odbywa się corocznie konwent fantastyczny Kreskon. Jest on organizowanym przez młodych fanów fantastyki (stowarzyszonych w Tomaszowskim Klubie Fantastyki „Szept Wschodu”) spotkaniem ludzi o podobnych zainteresowaniach, na którym przewidzianych jest wiele atrakcji – spotkania z autorami, konkursy, prelekcje, dyskusje i inne.
W 2008 roku odbyła się pierwsza rekonstrukcja bitew pod Tomaszowem. Udział w rekonstrukcji brały grupy rekonstrukcji historycznej z całej Polski. Od tego czasu co rok w trzecią niedzielę września odbywają się kolejne edycje.
W 2021 roku w rocznicę odzyskania przez Polskę niepodległości, odsłonięty został Łuk Zwycięstwa. Instalacja, która stanęła przed gmachem I Liceum Ogólnokształcącego im. Bartosza Głowackiego, ma upamiętniać 100-lecie Bitwy Warszawskiej oraz 100-lecie pobytu marszałka Józefa Piłsudskiego na ziemi tomaszowskiej, który przybył do Tomaszowa Lubelskiego w marcu 1921 roku. Odebrał wówczas defiladę zwycięskich wojsk, jak też odznaczył żołnierzy biorących udział w bitwie pod Komarowem. Łuk ma ponad sześć metrów wysokości i jest to jedyna tego typu budowla w Polsce. Została ona wykonana z betonu, oraz ma zdobienia z brązu. Po jednej stronie umieszczono napis „Cud nad Wisłą” i daty 1920 i 2020, a także symboliczne postaci ułana, piechura i ks. Ignacego Skorupki oraz płaskorzeźby z wizerunkiem Matki Boskiej Łaskawej i orła legionowego. Z drugiej zaś pojawił się napis „Marszałek J. Piłsudski”, a dodatkowo płaskorzeźba z wizerunkiem Józefa Piłsudskiego i daty 1921 i 2021.
Oświata.
Szkoły podstawowe:
Szkoły ponadpodstawowe:
Szkoły wyższe:
Ponadto w Tomaszowie działa Specjalny Ośrodek Szkolno-Wychowawczy w ramach którego funkcjonują szkoła podstawowa, gimnazjum i szkoła zawodowa. W centrum miasta działa Państwowa Szkoła Muzyczna I Stopnia, zaś nieco dalej Medyczne Studium Zawodowe, Ośrodek Rehabilitacyjno-Edukacyjno-Wychowawczy i Świetlica Środowiskowa „Krokus”.
Media.
W mieście ukazują się obecnie dwie gazety: od 1991 roku dwutygodnik samorządowy Rewizje Tomaszowskie, a od 15 listopada 2012 roku tygodnik Echa Roztocza (w latach 2007–2012 gazeta ukazywała się pod tytułem Tygodnik Tomaszowski), wydawany aktualnie przez Wydawnictwo Agencja Rozwoju Roztocza. Nieregularnie ukazywała się w Tomaszowie także bezpłatna młodzieżowa gazetka „Πsemko” („Pisemko”) wydawana przez Stowarzyszenie Czajnia. W okresie międzywojennym władze miasta wydawały gazetę „Ziemia Tomaszowska”, a w 2001 roku, przez krótki czas, wydawane było pismo o tej samej nazwie.
Współpraca międzynarodowa.
Miasta partnerskie:

</doc>
<doc id="94597" url="https://pl.wikipedia.org/wiki?curid=94597" title="Krosno Odrzańskie">
Krosno Odrzańskie

Krosno Odrzańskie (niem. "Crossen an der Oder") – polskie miasto powiatowe w województwie lubuskim, w Dolinie Środkowej Odry, nad Odrą u ujścia Bobru. Znajdują się tu siedziby Nadodrzańskiego Oddziału Straży Granicznej oraz garnizon. Siedziba gminy miejsko-wiejskiej Krosno Odrzańskie.
W latach 1975–1998 miasto należało administracyjnie do województwa zielonogórskiego.
Położenie.
Krosno Odrzańskie leży na historycznym Dolnym Śląsku, w ramach którego należało do księstwa głogowskiego.
Toponimia.
Pierwsza wzmianka o mieście pojawia się w Kronice Thietmara, która to kronika spisana została w latach 1012–1018. Nazwa miasta, wbrew niektórym teoriom, nie pochodzi od krosna tkackiego – urządzenia do tkania z przędzy tkanin, jak przypuszczał niemiecki językoznawca Heinrich Adamy. W dziele o nazwach miejscowości na Śląsku wydanym w 1888 roku we Wrocławiu wymienił on nazwę miejscowości w dokumencie z 1105 roku "Crosno" podając jej znaczenie "Stadt der Weber" – „miasto tkaczy”. Nowsze opracowania wykluczają tę teorię. Tymczasem nazwa odnosi się do polskiej nazwy, której źródłosłów powstał prawdopodobnie z dwóch elementów: od słowa "krost" – nierówność, jak i "chrost" – gąszcz. Odzwierciedleniem tego jest zarówno topografia, jak również szata roślinna.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Crosna".
Obecną nazwę zatwierdzono 19 maja 1946.
Historia.
Na podstawie mapy starożytnego kartografa Klaudiusza Ptolemeusza specjaliści z departamentu Geodezji i Geoinformacji Technicznego Uniwersytetu Berlińskiego ustalili, że Krosno Odrzańskie mogło być stolicą Lugidunum – starożytnego Związku Lugijskiego, a przynajmniej leżało na jego terenie.
Pierwsze wzmianki pisemne o Krośnie pochodzą z 1005 r. z kroniki biskupa Thietmara z Merseburga. Miasto było miejscem walk Bolesława Chrobrego z Henrykiem II w roku 1005 i 1015. Przed 1226 r. po raz pierwszy Krosno zostało lokowane na prawie niemieckim przez Henryka Brodatego. Uzyskało lokację miejską po raz drugi przed 1238 rokiem. Do 1482 r. miasto było w granicach księstwa głogowskiego, później we władaniu Brandenburgii. Krosno zostało mocno zniszczone w czasie wojny trzydziestoletniej i III wojny śląskiej.
W XVII wieku w mieście przebywali członkowie rodu Wittelsbachów, m.in. Luiza Julianna Orańska, Elżbieta Charlotta Wittelsbach (zmarła w Krośnie), Elisabeth Simmern van Pallandt (która w latach 1646–1649 prowadziła stąd korespondencję z Kartezjuszem).
Ludność polskojęzyczna utrzymała się w okolicach miejscowości dość długo, gdyż Hieronymus Megiser, który był autorem wielojęzycznego słownika opracowanego w roku 1603, podał w nim także informacje o polskiej gwarze ówczesnych mieszkańców okolic Krosna Odrzańskiego.
Rozwój miasta przypadł na XIX wiek. Powstało w tym czasie wiele zakładów przemysłowych; w 1870 r. zbudowano stację kolejową oraz linię kolejową z Gubina do Czerwieńska, dzięki czemu uzyskano połączenie z linią do Poznania przez Zbąszynek, oraz z linią do Legnicy przez Zieloną Górę. W 1913 r. poprowadzono linię kolejową do Lubska (obecnie częściowo rozebrana).
W czasie I wojny światowej na obrzeżach miasta istniał duży obóz jeniecki.
Wojska niemieckie zostały wyparte z miasta 15 lutego 1945 roku przez oddziały 3 armii gwardii 1 Frontu Ukraińskiego (zginęło 313 żołnierzy radzieckich). Podczas walk Krosno odniosło duże zniszczenia (60–70% zabudowy). Po zakończeniu wojny, jeszcze do końca lat czterdziestych często stosowano nazwę "Krosno nad Odrą", mimo formalnego wprowadzenia nazwy "Krosno Odrzańskie".
Zabytki.
Do wojewódzkiego rejestru zabytków wpisane są:
Komunikacja.
Przez miasto przebiega Droga krajowa nr 29. Droga ta wytyczona jest przez jedyny w Krośnie Odrzańskim most nad Odrą, przebiega też przez ścisłe centrum miasta, będąc najważniejszą arterią komunikacyjną miasta.
Sport.
Od 1945 roku w Krośnie Odrzańskim funkcjonuje Miejski Klub Sportowy „Tęcza” Krosno Odrzańskie, którego sekcja piłkarska została założona w 1946 roku i występuje w IV lidze lubuskiej. Zespół swoje domowe mecze rozgrywa na Stadionie Ośrodka Sportu i Rekreacji w Krośnie Odrzańskim. Barwy klubu - tęczowe. Ponadto w Krośnie Odrzańskim funkcjonuje klub szachowo - brydżowy pn. Krośnieńskie Stowarzyszenie Gier Umysłowych oraz odrębny, powstały w 2009 r. Siatkarski Klub Sportowy Tęcza Krosno Odrzańskie. 
W roku 2013 powstała w Krośnie Odrzańskim akademia piłkarska – Football Academy. Szkółka trenowała dzieci od 4 do 12 lat. W 2017 r. zawiesiła działalność. 
Współpraca międzynarodowa.
Miasta partnerskie:
Miasta współpracujące:

</doc>
<doc id="94598" url="https://pl.wikipedia.org/wiki?curid=94598" title="Ryft">
Ryft

Ryft − typ rowu tektonicznego o rozciągłości setek lub nawet tysięcy kilometrów, ograniczony równoległymi do siebie uskokami normalnymi.
Powstaje na skutek rozciągnięcia się skorupy ziemskiej, które jest powodowane przez wznoszenie się rozgrzanej materii płaszcza ziemskiego. Ryfty występują w obrębie kontynentów (ryfty śródkontynentalne), gdzie mogą wskazywać miejsce ich przyszłego rozpadu i wzdłuż grzbietów śródoceanicznych, gdzie są strefą wydobywania się magmy na powierzchnię i rozszerzania dna oceanicznego (spreading). Towarzyszą im wyraźne obniżenia terenu, doliny ryftowe.
Przykłady.
Aktualnie obserwuje się tworzenie nowego ryftu na terytorium Etiopii, na północy regionu Afar, w miejscu zbiegu płyt tektonicznych: afrykańskiej, arabskiej i somalijskiej. Doszło tam do ogromnego pęknięcia skorupy ziemskiej. Zjawisko zapoczątkowane zostało we wrześniu 2005 r. serią niewielkich wstrząsów sejsmicznych oraz erupcją wulkanu koło Dabbahu, po których na powierzchni terenu pojawiło się kilkanaście niepozornych pęknięć ziemi. W 2009 r. stale powiększająca się szczelina główna osiągnęła 60 km długości, głębokość jej waha się od 2 do 12 km, a krawędzie oddalone są od siebie na całej jej długości średnio o 5 m.

</doc>
<doc id="94599" url="https://pl.wikipedia.org/wiki?curid=94599" title="Kalendarz wieczny">
Kalendarz wieczny

Kalendarz wieczny, także kalendarz perpetualny – tabela lub wzór pozwalająca w prosty sposób odnaleźć określony dzień tygodnia w kalendarzu gregoriańskim dla każdej daty w postaci dzień miesiąca, miesiąc, rok. Przy pomocy wiecznego kalendarza nie ma możliwości obliczenia np: roku na podstawie daty w postaci: dzień tygodnia, dzień miesiąca - gdyż dni tygodnia dla danego dnia miesiąca powtarzają się acyklicznie w kalendarzu gregoriańskim.
Uniwersalny wzór Zellera dla lat 1 - 9999 n.e..
Kalendarz stuletni daje sprowadzić się do dość prostego algorytmu, który w pierwotnej wersji został zaproponowany przez Christiana Zellera w kolejnych publikacjach, które ukazywały się w latach 1882-1886 (m.in. w "Acta Mathematica", vol.9 (1886-1887), pp.131-6).
Algorytm Zellera został uproszczony przez matematyka Mike'a Keitha do postaci:
Zaletą wzoru Mike'a Keitha jest możliwość zapisania go w języku programowania C w jednej linii liczącej raptem 45 znaków:
która to linia kodu generuje wartość kodującą dzień tygodnia od wtorku (0) do poniedziałku (6)
Aby ten wzór był poprawny dla lat od 1 do 1582 trzeba uwzględnić różnicę pomiędzy kalendarzem juliańskim a gregoriańskim, 
która wynosi C - C div 4 - 2 (po przesunięciu początku roku do 1 marca)
Wzór ten został opublikowany w "Journal of Recreational Mathematics", Vol. 22, No. 4, 1990, p. 280.
Implementacja w Pascalu.
Zapis w języku Pascal algorytmu obliczania dnia tygodnia w kalendarzu gregoriańskim (bez ww. poprawki dla kalendarza juliańskiego):
function dzien_tygodnia(Year,Month,Day:word):string;
var M,C,D,N:integer;
const week:array[0..6]of string[12]=('Niedziela','Poniedziałek','Wtorek','Środa','Czwartek','Piątek','Sobota');
begin
 M := 1 + (Month + 9) mod 12 ; if M&gt;10 then Dec(Year) ;
 C := Year div 100 ; D := Year mod 100 ;
 N := ((13*M-1) div 5 + D + D div 4 + C div 4 + 5*C + Day) mod 7 ;
 dzien_tygodnia:=week[N];
end;
Często wzór Zellera jest podawany w formie, w której występuje wartość 2*C zamiast 5*C, która to forma prowadzi jednak przy niektórych latach do wartości N - ujemnych oraz nie sprawdza się dla niektórych dat.
Implementacja w C.
Oto funkcja napisana na podstawie algorytmu Zellera
char* week[7]={"Niedziela","Poniedzialek","Wtorek","Sroda","Czwartek","Piatek","Sobota"};
int zeller(int d,int m,int y,int s){
int Y,C,M,N,D;
M=1+(9+m)%12;
Y=y-(M&gt;10);
C=Y/100;
D=Y%100;
if (s!=0) N=((13*M-1)/5+D+D/4+C/4+5*C+d)%7;
else N=((13*M-1)/5+D+D/4+6*C+d+5)%7;
return (7+N)%7;
Oto funkcja napisana na podstawie analizy tablic 
zamieszczonych w Małej Encyklopedii Powszechnej PWN z 1959 r.
char* week[7]={"Poniedzialek","Wtorek","Sroda","Czwartek","Piatek","Sobota","Niedziela"};
int dow(int m, int d, int y, int s)
 int mon[12]={0,1,1,2,5,6,2,3,4,0,1,4};
 int leap;
 int a,b,c;
 leap=(s==0&amp;&amp;y%4==0||s!=0&amp;&amp;(y%4==0&amp;&amp;y%100!=0||y%400==0));
 a=(y%100)%28;
 b=(s==0)*(4+(y%700)/100+2*(a/4)+6*((!leap)*(1+(a%4))+(leap)*((9+m)/12)))%7+
 (s!=0)*(2*(1+(y%400)/100+(a/4))+6*((!leap)*(1+(a%4))+(leap)*((9+m)/12)))%7;
 c=(3*mon[m-1]+d)%7;
 return (c+6*b)%7;
Funkcja zwraca indeks do tablicy "week". Parametr s oznacza styl 
Implementacja w Ocamlu.
Oto funkcja napisana na podstawie wzoru Mike'a Keitha:
(* funkcja zwraca dzień tygodnia na podstawie podanej daty,
 przy czym: 0 - niedziela, 1 - poniedziałek, ..., 6 - sobota *)
let weekday
 (time : date) =
 let z = if time.month &lt; 3 then time.year - 1 else time.year in
 let x = 
 ((23 * time.month) / 9) + time.day + 4 + time.year + (z / 4) - (z / 100) + (z / 400)
 in
 if time.month &lt; 3 then x mod 7 else (x - 2) mod 7
Kalendarze stuletnie.
Na podstawie wzoru Zellera można w prosty sposób utworzyć tabele, które bywają nazywane kalendarzami stuletnimi choć mogą one praktycznie obejmować dowolny okres. Przykładowy "kalendarz stuletni" (a właściwie stuczterdziestoletni) dla lat 1901-2040:

</doc>
<doc id="94601" url="https://pl.wikipedia.org/wiki?curid=94601" title="Pele">
Pele



</doc>
<doc id="94603" url="https://pl.wikipedia.org/wiki?curid=94603" title="Peter Simon Pallas">
Peter Simon Pallas

Peter Simon von Pallas (ur. 22 września 1741 w Berlinie, zm. 8 września 1811 tamże) – zoolog i botanik niemiecki, działający głównie w Rosji.
Ojciec jego był lekarzem w Berlinie. Studiował w Halle i Getyndze medycynę i nauki biologiczne. Następnie udał się do Lejdy, gdzie powierzono mu uporządkowanie gabinetu historii naturalnej władcy Holandii. W rezultacie tej pracy opisał kilkanaście nowych gatunków kręgowców. Później pracował nad zbiorami zoologicznymi w Anglii. Badania te przyniosły mu europejską sławę. Planowana wyprawa badawcza do Afryki południowej i Indii Zachodnich nie doszła jednak do skutku, gdy ojciec wezwał go do powrotu do Berlina.
Jako wybitnego uczonego Katarzyna II Wielka zaprosiła go w 1767 do Rosji; został członkiem korespondentem Rosyjskiej Akademii Nauk w Petersburgu, a w 1768 – profesorem Uniwersytetu Petersburskiego. W latach 1768–1774 przedsięwziął, z polecenia Rosyjskiej Akademii Nauk trudną i niebezpieczną wyprawę do obszarów Uralu, stepów orenburskich i kirgiskich oraz Syberii: Ałtaj, okolice Kiachty, aż po Zabajkale i górny bieg Amuru. Droga powrotna wiodła przez Krasnojarsk, Tomsk, Tarę, Uralsk i stepy nadwołżańskie.
W roku 1777 został członkiem komisji, mającej dokonać pomiarów obszaru Rosji. W tym też czasie jego zainteresowania naukowe przesunęły się w kierunku botaniki. W 1785 został członkiem zwyczajnym Rosyjskiej Akademii Nauk w Petersburgu, zaś w 1787 został mianowany historiografem Kolegium Admiralicji.
W latach 1793–1794 badał tereny południowej Ukrainy i Krymu. Otrzymał rozległe dobra na południowym Krymie i od 1796 przebywał w Symferopolu; jednak wszedł w konflikt z miejscowymi Tatarami, opuścił Rosję i osiadł w Berlinie, którego uniwersytetowi ofiarował część swych zbiorów.
Był jednym z najwybitniejszych podróżników-naturalistów XVIII wieku. Prowadził badania geograficzne, geologiczne, paleontologiczne, zoologiczne i etnologiczne. Zebrał wielkie i o ogromnym znaczeniu naukowym kolekcje botaniczne, geologiczne i zoologiczne, które stały się podwaliną zbiorów biologicznych Rosyjskiej Akademii Nauk w Petersburgu.
Na jego cześć nazwano szereg gatunków zwierząt, a także grupę meteorytów – pallasyty.

</doc>
<doc id="94604" url="https://pl.wikipedia.org/wiki?curid=94604" title="Zygmunt Sadowski (generał)">
Zygmunt Sadowski (generał)

Zygmunt Sadowski (ur. 20 kwietnia 1946 w Stawiskach, zm. 11 grudnia 2003) – generał broni Wojska Polskiego.
W latach 1964-1967 był podchorążym Oficerskiej Szkoły Wojsk Pancernych im. Stefana Czarnieckiego w Poznaniu. W latach 1967-1976 pełnił służbę w 13 Pułku Zmechanizowanym w Kożuchowie na stanowiskach dowódcy plutonu i kompanii oraz szefa sztabu batalionu czołgów. W latach 1976-1978 był słuchaczem Akademii Pancernej im. marszałka Rodiona Malinowskiego w Moskwie. W ciągu kariery wojskowej pełnił funkcje m.in. dowódcy 11 Drezdeńskiej Dywizji Pancernej w Żaganiu (1988-1990), zastępcy dowódcy i szefa sztabu Śląskiego Okręgu Wojskowego we Wrocławiu, kierownika pierwszych ćwiczeń "Partnerstwa dla Pokoju" w Biedrusku (1994), dowódcy Korpusu Powietrzno-Zmechanizowanego w Krakowie (1998-2001). Zmarł po krótkiej chorobie jako dowódca Wielonarodowego Korpusu Północ-Wschód w Szczecinie. Pełnił tę funkcję od kwietnia 2001, jako pierwszy Polak.
Odznaczony Krzyżem Oficerskim Orderu Odrodzenia Polski (2000).
W Szczecinie niedaleko korpusu nazwano jego imieniem ulicę.
9 września 2004 roku Minister Obrony Narodowej dla upamiętnienia zasług generała broni Zygmunta Sadowskiego w służbie dla Ojczyzny nakazał przyjąć jego imię 11 Batalionowi Dowodzenia w Żaganiu.

</doc>
<doc id="94605" url="https://pl.wikipedia.org/wiki?curid=94605" title="Międzyrzecz">
Międzyrzecz

Międzyrzecz (także "Międzyrzecz Wielkopolski", , "Mederecensis", ) – miasto w województwie lubuskim, w powiecie międzyrzeckim, siedziba gminy miejsko-wiejskiej Międzyrzecz. Międzyrzecz leży na Pojezierzu Lubuskim, przy ujściu Paklicy do Obry. 31 grudnia 2019 roku w mieście mieszkało 17 839 osób.
Geografia.
Położenie.
Miasto zlokalizowane jest w środkowej części gminy Międzyrzecz, południowo-zachodnim krańcu powiatu międzyrzeckiego i północno-wschodniej części województwa lubuskiego.
Historycznie zaliczane do Wielkopolski. Od XIV wieku do 1793 znajdowało się w województwie poznańskim. W latach 1848–1919 leżało w Prowincji Poznańskiej, potem do 1938 w Marchii Granicznej Poznańsko-Zachodniopruskiej. W latach 1950–1975 administracyjnie należało do województwa zielonogórskiego. W latach 1975–1998 wchodziło w skład województwa gorzowskiego.
Geograficznie leży w północno-zachodniej części Niziny Wielkopolskiej, w kotlinowatym rozszerzeniu doliny Obry, pomiędzy pagórkami międzyrzecko-pniewskimi, równiną nowotomyską i pagórkami świebodzińsko-sulęcińskimi.
Według danych z 1 stycznia 2019 powierzchnia miasta w granicach geodezyjnych wynosi 10,26 km².
Częściami miasta Międzyrzecz są: Obrzyce (TERYT 0935535) i "Winnica" (TERYT 0935541).
Odległości z centrum Międzyrzecza do centrów innych większych miast:
Warunki naturalne.
Miasto Międzyrzecz rozbudowało się w kotlinowatym rozszerzeniu doliny Obry, w miejscu ujścia do niej Paklicy. Położone w północnej części Bruzdy Zbąszyńskiej na Pojezierzu Lubuskim. Położone na wysokości od 49,8 m n.p.m. do 52,5 m n.p.m. Kotlina, na dnie której powstało miasto, otoczona jest wzniesieniami sięgającymi do 140 m n.p.m. Dno niecki międzyrzeckiej wypełnione jest żyznymi namułami. Dzięki tym cechom oraz możliwości eksploatacji lasów, rzek i jezior sprzyjało powstaniu wspólnoty terytorialnej we wczesnym średniowieczu.
Współcześnie Międzyrzecz, zajmuje większość obszaru kotliny. Od wschodu sąsiaduje z ozem bobowickim, oddzielającym nieckę międzyrzecką od niecki polickiej. Od zachodu miasto sąsiaduje z ozem wojciechowskim. Na północny wschód od miasta rozciąga się oz obrzycki.
Na terenie obecnego miasta jeśli chodzi o topografię wyróżnić należy dwa niezbyt wysokie wyniesienia, ściśle związane z układem przestrzennym miasta. Pierwszym z nich jest wyniesienie powstałe we wierzchołku, które tworzy Obra i wpadająca do niej Paklica. Wyniesienie to otoczone było z trzech stron wodami rzek, a do wschodniej części przylegała zabagniona dolinka (dziś jest to sztuczne ujście Paklicy). Dzięki tym cechom, ulokowana została tutaj pierwsza osada. Drugim wyniesieniem, o znacznie większej powierzchni jest obszar związany z późniejszym miastem. Wyniesienie to obejmuje obszar znacznej części starego miasta. Pomimo licznych zmian na przestrzeni lat, obniżenie terenu we wszystkich kierunkach, od centralnej części (okolice Rynku, skrzyżowania ulicy Mieszka I i Waszkiewicza) jest czytelne do dziś. Reliktem, który cechował topografię tej części Międzyrzecza jest nazwa ulicy Wysoka (Hohestrasse) istniejąca do 1945 roku.
Sieć hydrograficzną Międzyrzecza tworzą rzeki Obra, Paklica oraz kilka innych cieków wodnych. Wartymi uwagi są dwie dawne fosy (raczej o charakterze gospodarczym) istniejące do dziś. Jedna z nich łączy bieg Paklicy i Obry, biegnie poprzez obecne ogródki działkowe, wzdłuż ulicy Pamiątkowej, Staszica i uchodzi do Obry w sąsiedztwie Pomnika 1000-lecia Państwa Polskiego. Druga fosa to niewielkiej długości ciek odprowadzający część spiętrzonych wód Paklicy, obok budynku Sądu i ulicy Zachodniej.
Klimat.
Miasto i okolice należą do cieplejszych obszarów kraju. Pogodę na Ziemi Międzyrzeckiej warunkują ścieranie się wilgotnych mas powietrza polarnomorskiego, podzwrotnikowego z suchymi masami powietrza kontynentalnego ze wschodu.
Średnia roczna temperatura dla Międzyrzecza wynosi 8 °C. Najchłodniejszym miesiącem jest styczeń a najcieplejszym lipiec (średnia od 17,4 do 17,6 °C).
Roczny opad na terenie miasta i okolic jest zróżnicowany, a podyktowane jest to rzeźbą terenu. Najwyższe wartości opadowe występują na południe od Międzyrzecza, na obszarze wysoczyzn (średnia roczna 575 mm), natomiast najniższe w dolinie Obry.
Dominującymi kierunkami wiatru są zachód, południowy zachód i północny zachód. Na terenie miasta i okolic, w okresie jesiennym i zimowym często występują mgły.
Klimat lokalny występujący na terenie Międzyrzecza i okolicznych obszarów podzielić można na:
Ochrona środowiska.
W sąsiedztwie Międzyrzecza znajduje się kilka obszarów chronionych. Na południe od miasta rozciągają się dwa obszary Natura 2000:
Ponadto w okolicach miasta znajduje się kilkanaście użytków ekologicznych oraz kilka obszarów chronionego krajobrazu:
Na terenie miasta znajduje się kilka pomników przyrody.
Układ przestrzenny.
Współczesny obraz architektoniczny i komunikacyjny miasta to wynik rozwoju i wielu przekształceń na przestrzeni kilkuset lat jego funkcjonowania. Gród wraz z podgrodziem oraz przyległymi osadami (targowej – rejon dzisiejszej ulicy Garncarskiej oraz rolniczej – rejon dawnego folwarku zamkowego i ulicy Winnica) już na przełomie X i XI wieku stanowił skupisko osadnicze o miejskim charakterze. Rozplanowanie miasta po lokacji jest czytelne do dziś. W okresie średniowiecznym rozwój oparł się na drodze prowadzącej do Poznania. Cechą charakterystyczną dla Międzyrzecza w tym czasie jest wachlarzowaty przebieg ulic. Wszystkie trzy główne drogi zbiegają się promieniście u wejścia na teren wyspy zamkowej (obecnie ul. Podzamcze). Na wygląd średniowiecznego miasta wpływ miało położenie między rzekami, co uniemożliwiło powstanie rozleglejszych obszarów zabudowy i ściśnięcie miasta w obrębie murów obronnych. U schyłku średniowiecza miasto powoli wychodzi poza obręb fortyfikacji. W następnych okresach wykształcają się przedmieścia. Powolny choć systematyczny rozwój miasta trwa do przełomu XIX i XX wieku.
W początku XX wieku i okresu międzywojennego następuje znaczący rozwój miasta, a zarazem jego układu przestrzennego. Powstają nowe osiedla i łączące je drogi i ulice. Dodatkowo w 1923 do Międzyrzecza przyłączono wieś Winnica, a w 1928 kompleks szpitalny "Obrawalde" wraz z przyległościami, znane dziś jako Obrzyce. Znaczne zmiany w układzie miasta następują po II wojnie światowej w związku ze zniszczeniami miasta (głównie w obrębie starego miasta). Współcześnie w Międzyrzeczu oprócz obszaru Starego Miasta wyodrębniło się kilka osiedli usługowo-mieszkalnych:
Przepływająca przez Międzyrzecz rzeka Obra dzieli je na dwie części: prawobrzeżną (północną) z dominującą częścią przemysłową i lewobrzeżną (południową), gdzie w znacznym stopniu przeważa zabudowa mieszkalno-usługowa, z niewielką częścią przemysłową we wschodniej części miasta.
Demografia.
Wszystkie dane według stanu na dzień 31 grudnia 2018.
Pod względem liczby mieszkańców Międzyrzecz zajmuje 7. miejsce w województwie lubuskim. Stałą tendencją od kilku lat jest nieznaczny odpływ ludności z obszaru miasta, co spowodowane jest zarówno poszukiwaniem pracy, jak i migracją do niezurbanizowanych części gminy.
Według stanu na 31 grudnia 2014 w Powiatowym Urzędzie Pracy w Międzyrzeczu zarejestrowanych było 1524 osób bezrobotnych zameldowanych na terenie gminy Międzyrzecz.
Piramida wieku mieszkańców Międzyrzecza w 2014 roku
Zagospodarowanie przestrzenne.
Podział gruntów w mieście (stan na 2005 rok)
Struktura własności gruntów w Międzyrzeczu:
Toponimia.
Międzyrzecz swoją nazwę bierze od usytuowania między rzekami Obrą i wpadającą do niej Paklicą. Pierwsza wzmianka, a zarazem nazwa miasta to "Mezerici" zanotowana przez Thietmara z Merseburga. W kolejnych okresach miasto w różnych dokumentach określa się m.in.: Meczirecze, Myedzyrzecz, Myedzyrzecze, Mazirecs. Miejscowość w zlatynizowanej staropolskiej formie "Mezyriecze" notuje Gall Anonim w swojej Kronice polskiej spisanej w latach 1112–1116.
Miasto odnotowano w w języku polskim, niemieckim i po łacinie w 1005 jako "Mezerici", w latach 1095-1102 jako "Meczirecze, Medzyrzecze, Miedzyrzecz, Medirecze, Medzyrzecz, Mazerice, Myedzirzecz", 1232 "Mezerets", 1245 "Meserecz", 1246 "Medzirzecz, Myedzyrzecz", 1259 "Meseriz, Mesereize", 1260 "Mezeriz", 1261 "Mazirecs", 1268 "Myedzyrzecze", 1275 "Mezirecz", 1303 "Mezirec", 1309 "Mezirzecz", 1312 "Meseritz", 1316 "Meseritcz", 1329 "Mezericz", 1335 "Medzirecz", 1359 "Mesericz", 1362 "Meczirzecz", 1374 "Medzerecz", 1397 "Medzericz", 1402 "Medzrzecz", 1402-08 "Meszeritcz", 1412 "Medzerzecz", 1412 "Mozericz", 1413 "Medzczirz", 1423 "Medzyrecz", 1423 "Medzyrzrecz", 1440 "Miedzirzecz", 1457 "Myedzirecz", 1462-65 "Myedzyrzetcz, Myedzirzetc", 1465 "Myedzyrecz", 1474 "Messeritz", 1481 "Myedzyrzeczs", 1493 "Myedzyrzecze", 1502 "Myedzyrzech", 1517 "Myedzyrzek", 1944 Meseritz.
Po II rozbiorze Polski, w latach 1793–1945, miasto znalazło się w zaborze pruskim i nazwę miasta zgermanizowano na "Meseritz".
W 1945 r. urzędowo używano również formy "Międzyrzec" oraz "Międzyrzecz Wielkopolski". Obecną nazwę oficjalnie zatwierdzono 7 maja 1946.
Historia miasta.
Międzyrzecz to jeden z najstarszych ośrodków na terenie Polski. Miasto i ziemia międzyrzecka pochwalić mogą się bogatym ponad 1000-letnim rodowodem. Jego właściwa historia rozpoczyna się w połowie X wieku, w czasach Mieszka I, kiedy plemienny gródek włączony został do państwa wczesnopiastowskiego.
W latach 1095-1102 Międzyrzecz był siedzibą grodu i kasztelanii. W czasie panowania Bolesława Chrobrego, gród został wzmocniony i włączony w linię obronną zachodnich rubieży Polski. W 1002 roku w okolicach grodu ulokowany został klasztor, w którym osadzono, na zaproszenie Chrobrego dwóch mnichów benedyktyńskich. W ciągu roku dołączyli do nich dwaj nowicjusze oraz sługa z pobliskiej wioski. W 1003 roku, 11 listopada zostali zamordowani i czczeni są dzisiaj jako Pięciu Braci Męczenników. Z racji przygranicznego położenia i w miejscu przecięcia szlaków handlowych następuje szybki rozwój grodu. Jednocześnie z tej lokalizacji wynikła duża liczba najazdów zbrojnych. W połowie XI w. Międzyrzecz zajęty został przez Pomorzan. W 1094 r. odbił go Bolesław Krzywousty, co odnotował Gall Anonim: "Pewnego razu wyruszył na Pomorze, gdzie już wcześniej objawił sławę swego imienia, albowiem takimi siłami obległ gród Międzyrzecz i z taką gwałtownością doń szturmował, że po kilku dniach zmusił załogę do poddania się". W 1157 r. Międzyrzecz został złupiony przez wojska Fryderyka Barbarossy.
Rok 1248 to prawdopodobna data lokacji miasta królewskiego, potwierdzona w 1259. W 1329 Międzyrzecz był siedzibą starostwa niegrodowego tenuty. W wieku XIV, aby podkreślić znaczenie miasta dla tej części kraju, i aby podkreślić władzę królewską, Kazimierz Wielki, na miejscu grodu wznosi ceglany zamek. Dzięki produkcji i handlu suknem miasto i mieszkańcy szybko się bogacili. Na przełomie XIV i XV wieku Międzyrzecz został ufortyfikowany. Szybki rozwój zapewniało miastu także położenie w pobliżu szlaków Poznań – Lubusz oraz Frankfurt- Magdeburg. Fortyfikacje i zamek nie uratowały Międzyrzecza przed masakrą w 1474 roku, kiedy zamek został opanowany przez armię Macieja Korwina, wspomaganych przez księcia Jana II Szalonego z Żagania oraz wojska głogowskie i kożuchowskie.
Obrońcy odparli pierwsze ataki doborowej piechoty węgierskiej – "Fekete Sereg" (pol. Czarna armia). Zamek prawdopodobnie wzięto zdradą. Jan Długosz twierdził, że bramę otworzyli ludzie burgrabiego, Sędziwoja z Żydowa. Inni zaś skłaniają się ku tezie, że wrogą armię wpuścili stronnicy księcia żagańskiego.
Kolejna tragedia miała miejsce w 1520 roku. W październiku w czasie wojny 1519-1521 Międzyrzecz został zrównany z ziemią. Dzięki pomocy króla Zygmunta I Starego i pracy mieszkańców miasto szybko się podniosło. Podczas panowania Zygmunta Augusta Międzyrzecz uzyskał prawo składu w 1565 roku.
Miasto leżało w starostwie międzyrzeckim, w powiecie poznańskim województwa poznańskiego.
Stulecia XVII i XVIII przynoszą miastu serię klęsk, wynikających z wojen, przemarszów wojsk, epidemii, powodzi i pożarów, które doprowadziły do wyniszczenia miasta i załamania jego rozwoju. W roku 1793, Międzyrzecz zostaje zagarnięty przez Prusy podczas II rozbioru Polski. W okresie wojen napoleońskich w wyniku zwycięskiego dla Polaków powstania wielkopolskiego miasto na krótko powróciło do Polski wchodząc w granice Księstwa Warszawskiego w granicach, którego było do 1815 kiedy ponownie znalazło się pod zaborem pruskim.
Jak podaje niemiecki spis powszechny z 1905 r. Międzyrzecz liczył sobie w tym okresie 5800 mieszkańców, w tym 94,0% Niemców, 2,9% Polaków oraz 2,9% Żydów. Protestantyzm wyznawało 64,8% mieszkańców, katolicyzm – 32,2%
Do I wojny światowej rozwój miasta został spowolniony. Nowy okres dynamicznego wzrostu przypada na okres międzywojenny. Po powstaniu wielkopolskim i Traktacie wersalskim, miasto pozostaje w granicach Niemiec. W początkowych latach okresu międzywojennego Międzyrzecz pełni rolę "stolicy" i ośrodka centralnego prowincji Marchii Granicznej. Miało to swój szczególny wyraz w obrazie architektonicznym miasta. W latach 30. XX wieku, z uwagi na bliskość polsko-niemieckiej granicy, w sąsiedztwie Międzyrzecza, powstaje Międzyrzecki Rejon Umocniony. W okresie 1942-1945, w szpitalu w Obrzycach (), w ramach akcji T4, uśmiercono około 10 tysięcy ludzi. W mieście i okolicach istniały także obozy jenieckie i pracy przymusowej. 29 maja 1944 roku nad miastem rozegrała się powietrzna bitwa pomiędzy niemiecką Luftwaffe a lotnictwem USA.
30 stycznia 1945 koniec rządów niemieckich, miasto po 152 latach powraca do Polski.
Kalendarium najważniejszych wydarzeń:
Zabytki.
Zamek w Międzyrzeczu.
Zamek międzyrzecki należy do najciekawszych i najcenniejszych zabytków miasta. Wzniesiony na polecenie Kazimierza Wielkiego w XIV wieku. W wyniku działań zbrojnych był przebudowywany. Największe zmiany zaszły po 1520 roku. Wtedy to dobudowano dwie potężne basteje artyleryjskie. Zamek był siedzibą kasztelanów i starostów międzyrzeckich. Ruiny zamku otacza fosa, wzdłuż której biegnie zachowany wał zewnętrzny dawnego podgrodzia.
Siedziba starostów międzyrzeckich.
Z racji zniszczeń zamku pod koniec XVII wieku nie nadawał on się do zamieszkania. Na początku XVIII wieku starostowie międzyrzeccy wznieśli nową siedzibę nieopodal wzgórza zamkowego. W skład zabudowań wchodzi rezydencja oraz połączona z nią oficyna, także z początku XVIII wieku. Obecnie jest to siedziba Muzeum Ziemi Międzyrzeckiej im. Alfa Kowalskiego:
W muzeum (dawna siedziba starostów przy ul. Podzamcze) znajduje się największa w Polsce kolekcja portretów trumiennych, tablic herbowych i inskrypcyjnych związanych z sarmackimi obyczajami pogrzebowymi. Portrety te były eksponowane w wielu znanych galeriach całego świata.
Do Międzyrzeckiego Zespołu Muzealnego należą także pozostałe zabudowania znajdujące się w obrębie wyspy zamkowej i otaczającego ją parku:
Ratusz.
Wybudowany został w 1581 roku na podstawie przywileju króla Stefana Batorego. Po pożarze w 1666 roku wzniesiono nowy obiekt, który w części parterowej był murowany,a piętro wykonano w konstrukcji szkieletowej. Dewastowany przez kolejne pożary w 1731 i 1827 roku. Po ostatnim z nich odbudowany został w obecnej klasycystycznej postaci. Obecnie jest to budowla murowana, na planie prostokąta, nakryta piętrowym, dachem naczółkowym z wieżą zwieńczoną neogotyckim hełmem z latarnią. Elewacje artykułowane są rytmem pilastrów. Oś fasady zaakcentowano wystawką w poziomie połaci dachu.
Rynek.
Dawne centrum polityczno-gospodarze miasta. Stanowi go plac o nieregularnym kształcie i wymiarach: 85 × 85 m x 81 × 67 m. W środkowej części zlokalizowany jest budynek ratusza miejskiego (siedziby władz miasta i gminy Międzyrzecz) oraz fontanna. Z trzech stron otoczony jest zespołami kamienic (północna, zachodnia i południowa pierzeja). W północnej części rynku znajduje się kościół pw. Św. Wojciecha, zaś od strony wschodniej przylega do niego skwer, będący śladem zniszczeń miasta przez wojska radzieckie w 1945 roku – do lutego 1945 istniał tam szereg najokazalszych kamienic, a w 1806 roku w jednej z nich (kamienicy Jana Jakuba Volmera) nocował Napoleon Bonaparte, na którego planowano zamach z wieży ratuszowej. Do rynku dochodzą dwie niewielkie ulice: Wesoła i Lipowa, a przecina go ul. Młyńska stanowiąca miejski odcinek drogi wojewódzkiej nr 137. W roku 2002 przeprowadzono gruntowną przebudowę rynku wraz z jego okolicami, na skutek czego część placu – przeznaczona wcześniej na parking – została wyłączona z ruchu kołowego.
Kościół parafialny pw. Św. Jana Chrzciciela.
Wzniesiony w 1474 roku. Fara była kilka razy przebudowana pod koniec XV wieku (sklepienia naw) i po zniszczeniach 1520 roku. Prezbiterium otrzymało w 1545 roku renesansowy wystrój malarski z fundacji jednego ze starostów międzyrzeckich. Gotycka fara jest budowlą zorientowaną, wybudowaną z czerwonej cegły. Wnętrze trójnawowe o układzie halowym, z prosto zakończonym prezbiterium, zakrystią od północy, kruchtą i kaplicą od południa, nakrytą dachami dwuspadowymi i pulpitowymi. Nawy przekryte zostały pięcioprzęsłowymi sklepieniami gwiaździstymi. Prezbiterium zwieńczono sklepieniem kolebkowym z lunetami. Na zewnątrz kościół jest oskarpowany. Szczyty tylnej ściany (wschodniej) zdobione są sterczynami, blendami i maszkaronami. Nad zachodnią częścią bryły świątyni znajduje się niewysoka, wykonana z drewna wieża.
Kościół parafialny pw. Św. Wojciecha.
Wzniesiony został w 1834 roku. Do 1945 roku świątynia ewangelicka, a od 7 grudnia 1947roku funkcjonuje jako parafia rzymskokatolicka. Zbudowany został w stylu późnoklasycystycznym. Wnętrze jednonawowe. Fasada zwieńczona trójkątnym naczółkiem oraz wysoką wieżą z obeliskowym hełmem z pozłacanym krzyżem na szczycie. W ołtarzu głównym umieszczono obraz namalowany w 1835 roku przez Juliusa Hűbnera przedstawiający Chrystusa i czterech ewangelistów. Kościół zaprojektował Karl Friedrich Schinkel.
Synagoga.
Synagoga w Międzyrzeczu powstała w latach 1825–1827.Obecny murowany budynek stanął w miejscu, gdzie poprzednia stała drewniana świątynia, która uległa spaleniu. Synagoga wybudowana została w stylu klasycystycznym. Wewnątrz zachował się tylko fragment Aron ha-kodesz (odpowiednik katolickiego ołtarza). W czasie II wojny światowej budynek był zdewastowany. Obecnie wyremontowany i wykorzystywany jako sklep chiński.
Pozostałe.
Inne:
Ochrona zabytków.
W Międzyrzeczu wyodrębnione zostały dwie strefy ochrony konserwatorskiej: strefa A – obejmująca ścisły obszar Starego Miasta oraz strefa pośrednia B – obejmująca szerszy teren miasta.
Do rejestru zabytków znajdujących się na terenie miasta zostało wpisanych 12 obiektów o charakterze publicznym:
oraz kilkadziesiąt innych obiektów z początku XIX i XX wieku, zlokalizowanych w obrębie starego miasta i poza nim.
Zieleń miejska.
Parki i skwery miejskie są jednym z istotniejszych obrazów miasta. Międzyrzecz posiada dwa duże założenia parkowe oraz kilka innych obszarów zielonych:
Oprócz parków, w Międzyrzeczu znajduje się kilka skwerów i terenów zieleni miejskiej, m.in.: skwer na wschodniej pierzei ul. Rynek, skwer przy głównym skrzyżowaniu w mieście, skwer nad rzeką Obrą (tzw. „kaczy dołek”), skwer przy Pomniku 1000-lecia Państwa Polskiego, skwer przy gotyckiej farze św. Jana Chrzciciela, a także pas zieleni wzdłuż rzeki Obry (Bulwar Jana Pawła II i promenada od mostu do stadionu).
W latach 2019–2020 przeprowadzono rewitalizację 11 różnych miejsc w ramach programu rozwoju zieleni miejskiej i miejsc rekreacji. Obsadzono je blisko 40 tys. drzew i krzewów, wybudowano wiele elementów małej architektury – zegar słoneczny, pergole, ławeczki i budki lęgowe dla ptaków. W ramach tego projektu powstał też tor przeszkodowy, dwa mostki, plenerowa siłownia i boisko do minigolfa.
Turystyka.
Przez miasto przebiega wiele szlaków i dróg turystycznych:
W Międzyrzeczu i okolicach leżą trzy najważniejsze ośrodki sakralne regionu. Rokitno z sanktuarium maryjnym, Gościkowo-Paradyż pełniące obecnie funkcję seminarium duchownego, wcześniej funkcjonowało jako cysterskie opactwo oraz Międzyrzecz (Święty Wojciech), gdzie ponad 1000 lat temu zamordowano pierwszych polskich męczenników.
Sport i rekreacja.
Kultura.
Jedną z najstarszych placówek kulturalnych w powojennym mieście, obok Muzeum Regionalnego była biblioteka publiczna, otwarta w maju 1946 roku w budynku ówczesnego Domu Społecznego. Początkowo księgozbiór był niewielki, liczył tylko 44 woluminy. Kolekcja pochodziła z darowizn od mieszkańców miasta. Na wyposażenie biblioteki składały się meble przywiezione z pałacu w Bobowicku. Biblioteka na przestrzeni lat zmieniała swoją nazwę i siedziby. W 1976 roku placówkę zlokalizowano w nowym budynku na terenie powstającego osiedla mieszkaniowego.
W połowie lat 50. utworzono w mieście Archiwum państwowe. Przechowywano w nim dowody metrykalne, księgi wieczyste i katastralne oraz akta sądowe z powiatów dawnego województwa zielonogórskiego: międzyrzeckiego, sulęcińskiego, świebodzińskiego i rzepińskiego.
W związku z trudnościami lokalowymi na mocy decyzji państwowej zostało przeniesione do Wilkowa pod Świebodzinem.
Istotną rolę w życiu kulturalnym spełniały stowarzyszenia o zasięgu regionalnym. Po odwilży w 1956 roku grupa międzyrzeczan podjęła inicjatywę zorganizowania Klubu Inteligencji. Spotkała się ona z poparciem ówczesnych władz. Przy stowarzyszeniu utworzono trzy sekcje: artystyczną, naukową i rozrywkową. Klub skupiał ludzi z różnych środowisk społecznych. Należeli do niego lekarze, inżynierowie, nauczyciele i urzędnicy. Popularyzowano też muzykę poważną, rozrywkową i wiedzę o kompozytorach polskich. Sekcja naukowa skupiała się głównie na organizowaniu odczytów i spotkaniach z badaczami i naukowcami.
Towarzystwo Przyjaciół Muzeum powstałe na początku 1953 roku z inicjatywy Alfa Kowalskiego zajmowało się zbieraniem pamiątek historycznych, jak i popularyzacją ich w środowisku lokalnym. Dnia 17 stycznia 1970 roku Walne Zebranie podjęło uchwałę o likwidacji Klubu Inteligencji, a miejscowi działacze kulturalni założyli na bazie Klubu Nauczycielskiego ZNP, Klubu Inteligencji i Towarzystwa Przyjaciół Muzeum nową organizację, pod nazwą Międzyrzeckie Towarzystwo Kultury.
Stowarzyszenie zajmowało się także wydawaniem publikacji naukowo-społecznych pt. "Zeszyty Międzyrzeckie". W mieście działało także Międzyrzeckie Towarzystwo Muzyczne, założone 19 lutego 1977 roku, które zajmowało się popularyzacją kultury muzycznej w regionie.
Nieinstytucjonalne organizacje działające w mieście przyciągały głównie dzieci i młodzież. Były to teatrzyki poezji, zespoły teatralne, muzyczne i estradowe. W owym czasie popularny był kabaret "Baccalarus", który miał charakter literacki i dbał o odpowiedni poziom artystyczny swych programów, korzystając z tekstów polskich pisarzy. Prezentowany był w szkołach, świetlicach i zakładach pracy. Kabaret wspomagał i udzielał porad młodzieży w zakresie sztuki recytatorskiej.
W Międzyrzeczu funkcjonowały kina "Świt" i "Piast". Wyświetlano w nich filmy polskie, radzieckie i amerykańskie. Każdy seans poprzedzany był filmem propagandowym Polskiej Kroniki Filmowej.
Ważnym wydarzeniem było otwarcie 12 lipca 1971 roku Miejskiego Domu Kultury. Powstał on po zaadaptowaniu przedwojennego, nieukończonego budynku kina. Obecnie mieści się w nim sala widowiskowo – kinowa, sala konferencyjna, pomieszczenia biurowe
i kawiarnia. Zadaniem było organizowanie imprez kulturalno-oświatowych, rozrywkowych oraz sprawowanie nadzoru merytorycznego nad placówkami na terenie gminy.
Po przełomie w 1989 roku w mieście swoją działalność kontynuowały Miejski Ośrodek Kultury, Miejska Biblioteka Publiczna i Muzeum Regionalne.
W latach 90. powstały nowe instytucje kulturalne. W Międzyrzeczu swoją działalność do dziś prowadzi Klub Garnizonowy, w którym powstała druga biblioteka o charakterze publicznym. Klub wspólnie z Miejskim Ośrodkiem Kultury organizuje dla mieszkańców miasta imprezy mające na celu integrację i edukację młodych ludzi. Na dziedzińcu zamku międzyrzeckiego wystawiane są sztuki na wzór teatru greckiego, a także zamkowe spotkania z poezją. W sali starościńskiej organizowane są koncerty fortepianowe
z udziałem uczniów Państwowej Szkoły Muzycznej I stopnia. Placówka powstała w 1993 roku z inicjatywy Ministerstwa Kultury i Sztuki, uczy gry na fortepianie, skrzypcach, gitarze, akordeonie, klarnecie i flecie intensywnie współpracując ze środowiskiem i wzbogacając potrzeby kulturalne Międzyrzeczan.
Doniosłym wydarzeniem w najnowszej historii miasta były w 2003 roku uroczystości Millenium Grodu i Męczeńskiej Śmierci Pięciu Braci Międzyrzeckich. W ramach obchodów odbyły się nawiedzenia relikwiarza w parafiach oraz odsłonięto tablicę pamiątkową w prawdopodobnym miejscu lokalizacji eremu wsi Święty Wojciech.
W październiku 2006 roku utworzono Międzyrzecki Uniwersytet III Wieku, który skupia i aktywizuje starszych ludzi. Aktualnie jest jednym z najprężniej działających stowarzyszeń. Corocznie odbywają się w czerwcu "Dni Międzyrzecza". Miasto promuje się na arenie wojewódzkiej. Czerwcowe dni są okazją do wielu spotkań i kontaktów kulturalnych społeczności międzyrzeckiej. Na zamku organizowane są pokazy walk rycerskich.
Ostatnie lata to czas owocnego funkcjonowania lokalnych organizacji pozarządowych. W Międzyrzeczu podejmowane są inicjatywy w zakresie kultury wykorzystujące prywatne źródła finansowania. Istnieje Bractwo Rycerskie biorące udział w lokalnych imprezach na terenie gminy. Pracownia "Galeryja Kotłownia" prowadzi zajęcia dla młodych twórców, organizując wystawy, zajęcia artystyczne i projekty twórcze.
Obecnie główną instytucją zapewniającą dostęp kultury dla mieszkańców miasta i okolic jest Międzyrzecki Ośrodek Kultury, w skład którego wchodzi:
Edukacja.
Na terenie miasta Międzyrzecz funkcjonują następujące jednostki oświatowe:
Opieka zdrowotna.
W mieście dostęp opieki zdrowotnej zapewniają:
Wspólnoty religijne.
Na terenie miasta działalność religijną prowadzą następujące związki wyznaniowe:
Kościół katolicki.
Na terenie Międzyrzecza znajduje się sanktuarium Pierwszych Męczenników Polski zwanych także Męczennikami Międzyrzeckimi albo Pięcioma Braćmi Męczennikami, którzy zginęli w nocy z 10 na 11 listopada 1003 r. najprawdopodobniej na terenie dzisiejszej wsi Święty Wojciech, nieopodal ówczesnego grodu Międzyrzecz. Kustoszami relikwii są księża pallotyni.
Media lokalne.
Od marca 1991 w mieście wydawany był nieistniejący już miesięcznik "Kurier Międzyrzecki". Od kwietnia 1999 ukazuje się miesięcznik "Powiatowa". Na początku XXI wieku istniał również miesięcznik "Gazeta Powiatowa". Od stycznia 2011 wydawany jest miesięcznik "Przekrój Lokalny" (gminę Międzyrzecz obejmuje zakresem mutacja C tej gazety). Od października 2014 do listopada 2018 ukazywał się tygodnik o charakterze informacyjno-publicystycznym "Głos Międzyrzecza i Skwierzyny" (wcześniej podobną funkcję pełniły lokalne strony Gazety Lubuskiej).
Infrastruktura.
Transport drogowy.
W latach 1853–1863 wybudowano pięć głównych, wylotowych dróg z Międzyrzecza do: Skwierzyny, Świebodzina, Frankfurtu nad Odrą, Międzychodu i Zbąszynia.
Kilkanaście kilometrów na południe od miasta przebiega autostrada A2, a najbliższy dostęp do niej stanowi "węzeł Jordanowo", zlokalizowany 15 km na południe od centrum Międzyrzecza (na połączeniu autostrady A2 z drogą ekspresową S3).
Na zachód od miasta przebiega droga ekspresowa S3, której fragment stanowi obwodnicę Międzyrzecza. W pobliżu miasta zlokalizowane są trzy węzły drogowe: "Międzyrzecz Północ", "Międzyrzecz Zachód" (połączenie S3 z drogą wojewódzką nr 137) i "Międzyrzecz Południe". Uzupełnieniem, funkcjonującej od sierpnia 2006 r., obwodnicy miasta (omijającej Międzyrzecz od zachodu) ma stać się obwodnica północno-wschodnia wraz z kolejnym mostem na Obrze.
Dwie główne arterie komunikacyjne miasta stanowią: dawna droga krajowa nr 3, obecnie droga gminna (ulice: Kazimierza Wielkiego i Mieszka I) oraz droga wojewódzka nr 137 (ulice: Zachodnia, Młyńska, Rynek, 30 Stycznia, Poznańska), przecinające się na głównym skrzyżowaniu w Międzyrzeczu.
Łączna liczba wszystkich dróg publicznych ogólnodostępnych (ulic miejskich, bez drogi S3) w granicach administracyjnych miasta wynosi 41,11 km.
Międzyrzecz posiada cztery drogowe przeprawy mostowe (jedną na Obrze i trzy na Paklicy) oraz pięć kładek dla pieszych przez obydwie rzeki (Obra: przy stadionie miejskim, przy Os. Kasztelańskim; Paklica: na ul. Podzamcze, w ciągu ul. Młyńskiej, przy targowisku miejskim).
Transport kolejowy.
Od lat 80. XIX wieku do lat 90. XX wieku Międzyrzecz był węzłem kolejowym, bowiem przez miasto przebiegały 3 linie kolejowe, obsługujące ruch pasażerski oraz towarowy:
Stację kolejową w Międzyrzeczu oddano do użytku w 1885 r. wraz z linią kolejową relacji Zbąszynek – Gorzów Wielkopolski (główną i najstarszą magistralą kolejową w okolicy), a po wybudowaniu dwóch kolejnych linii stała się ona stacją węzłową.
Od lat 90. XX wieku ruch pasażerski odbywa się tylko na jednej linii (nr 367), zaś pozostałe dwie linie obsługują wyłącznie ruch towarowy oraz specjalny (wojskowy). Od 1925 r. główną stacją kolejową dla mieszkańców Międzyrzecza jest Zbąszynek, poprzez którą możliwa jest komunikacja kolejowa z resztą Polski i zagranicą.
Transport autobusowy.
W mieście znajduje się dworzec autobusowy (przy skrzyżowaniu ulic: 30 Stycznia, Poznańskiej, Plac Powstańców Wielkopolskich, Marcinkowskiego) oraz kilka przystanków autobusowych, na których zatrzymują się autokary linii lokalnych i krajowych. Rozkłady jazdy opracowuje PKS Sp. z o.o. w Gorzowie Wielkopolskim. Usługi przewozowe do Gorzowa Wlkp. oraz Poznania świadczą również podmioty prywatne.
Transport lotniczy.
Najbliższym portem lotniczym jest lotnisko Zielona Góra-Babimost w Nowym Kramsku, oddalone od Międzyrzecza o 45 kilometrów. W mieście znajdują się dwa niewielkie lądowiska trawiaste (jedno – położone przy ul. Poznańskiej, drugie – w sąsiedztwie linii kolejowej nr 375 do Nietoperka).
Najbliższe duże lotniska to: Port lotniczy Poznań-Ławica (118 km) oraz podberliński Port lotniczy Berlin Brandenburg (165 km).
Infrastruktura techniczna.
Energią cieplną wraz z zarządzaniem kotłowniami i ciepłowniami na terenie miasta zajmuje się Zakład Energetyki Cieplnej Sp. z o.o. Miasto posiada dwie kotłownie miejskie oraz kilka innych zlokalizowanych na terenie osiedli mieszkaniowych. Kotłownia Miejska o mocy 15 MW znajduje się w przemysłowej części miasta (przy ul. Fabrycznej), jest opalana miałem węgla kamiennego oraz miałem węgla brunatnego. Połączono ją z odbiorcami siecią ciepłociągów podziemnych oraz jednym rurociągiem naziemnym długości około 3 km. Zakład posiada duży plac opałowy wraz bocznicą kolejową. W 2001 r., na terenie Obrzyc wybudowano kotłownię gazową, która zaopatruje w energię kompleks szpitalny wraz z okolicznymi osiedlami.
Dostawcą gazu i operatorem sieci gazowej w Międzyrzeczu jest koncern EWE Energia Sp. z o.o. (dawniej pod nazwą Media Odra Warta Sp. z o.o.). Podmiot ten pełni również funkcję pogotowia gazowego na terenie miasta. Międzyrzecz zaopatrywany w gaz wysoko metanowy GZ 50 o kaloryczności 39,870 MJ/m³.
Międzyrzecz posiada jedną stację uzdatniania wody, która zlokalizowana jest w południowej części miasta. Do SUW woda czerpana jest z 15 studni głębinowych zlokalizowanych na terenie gminy Międzyrzecz. Woda do odbiorców dostarczana jest przy użyciu blisko 166 km rurociągów z wykorzystaniem jednego zbiornika wieżowego. Zarządcą sieci wodociągowej oraz kanalizacyjnej jest Międzyrzeckie Przedsiębiorstwo Wodociągów i Kanalizacji Sp. z o.o.
Miasto posiada miejską oczyszczalnię ścieków zlokalizowaną przy obwodnicy. Zakład jest oczyszczalnią mechaniczno-biologiczno-chemiczną, dostosowaną do usuwania związków biogennych. Długość czynnej sieci kanalizacyjnej w 2006 r. wynosiła 131,1 km.
W północno-wschodnim rejonie miasta (przy ul. Piastowskiej) znajduje się główny punkt zasilania (GPZ Międzyrzecz), który połączony jest z ogólnokrajową siecią elektroenergetyczną poprzez linię wysokiego napięcia WN-110 kV relacji GPZ Gorzów Wlkp. – GPZ Zielomyśl. Na ul. Marcinkowskiego funkcjonuje Posterunek Energetyczny Międzyrzecz, podlegający Enea Operator Sp. z o.o. Rejon Dystrybucji Międzychód. Zarządcą infrastruktury oświetleniowej jest Enea Oświetlenie Sp. z o.o., a stanowi ją system linii kablowych i napowietrznych.
Bezpieczeństwo.
Bezpieczeństwo mieszkańców w zakresie ochrony przeciwpożarowej oraz innych zdarzeń zapewnia Komenda Powiatowa Państwowej Straży Pożarnej. Międzyrzecka jednostka ratowniczo-gaśnicza (trzy zmiany) wyposażona jest w nowoczesny sprzęt, w skład której wchodzi także grupa ratownictwa wodnego licząca 17 płetwonurków. Oprócz jednostki PSP, w Międzyrzeczu działa także OSP-Obrzyce oraz Wojskowa Straż Pożarna.
Ochronę bezpieczeństwa i porządku publicznego zapewnia Komenda Powiatowa Policji z wydziałami prewencji, ruchu drogowego i kryminalnego. Teren miasta podzielony jest na czterech dzielnicowych.
Ratownictwo medyczne zapewnia Szpitalny Oddział Ratunkowy działający przy Samodzielnym Publicznym Zakładzie Opieki Zdrowotnej. Funkcjonuje jako jeden z elementów zintegrowanego systemu ratownictwa medycznego w skład którego wchodzą zespoły ratownictwa medycznego(specjalistyczne i podstawowe). Od 2006 r. w Międzyrzeczu - co roku - organizowane są międzynarodowe ćwiczenia zespołów ratunkowych "Medline".
Miasto jest także garnizonem, w koszarach na terenie miasta stacjonuje dowództwo, sztab i część pododdziałów 17 Wielkopolskiej Brygady Zmechanizowanej.
Mimo że Międzyrzecz jest położony pomiędzy dwiema rzekami, w mieście i okolicach nie ma bezpośredniego zagrożenia powodzią. Mogą jednak pojawiać się okresowe wylewy rzek, które mogą doprowadzić do podtopień niżej położonych terenów. Ostatni większy wylew Obry miał miejsce na początku 2011 r.
Gospodarka.
Międzyrzecz posiada rozbudowaną strefę przemysłową zlokalizowaną w północnej części miasta. Obok starszej części rozbudowywanej po II wojnie światowej, w 2006 roku otwarto Międzyrzecki Park Przemysłowy. W przyszłości planuje się otwarcie kolejnego parku (MPP II), który będzie zlokalizowany w północno-wschodniej części miasta. Działalność gospodarczą w Międzyrzeczu prowadzą firmy z kapitałem krajowym i zagranicznym. Produkuje się m.in. wyroby z tworzywa sztucznego na potrzeby budownictwa, przemysłu motoryzacyjnego, kosmetycznego, farmaceutycznego i spożywczego. Międzyrzecz jest również siedzibą przedsiębiorstw, które produkują wyroby na bazie własnych projektów i technologii. W mieście i gminie Międzyrzecz w 2006 roku zarejestrowanych było 1932 podmiotów gospodarczych. W 2007 roku ich liczba wzrosła do 2150. Pod koniec 2009 roku liczba zarejestrowanych podmiotów wyniosła prawie 3 tysiące.
Obsługę handlową miasta zapewnia szereg obiektów handlowo-usługowych. Międzyrzecz posiada 7 supermarketów, kilka innych sklepów sieci lokalnych i ogólnokrajowych, 1 Dom handlowy, 1 targowisko miejskie. Dodatkowo miasto posiada kilkadziesiąt innych punktów handlowych z różnych branż.
W miejscowości działało "Państwowe Gospodarstwo Rybackie Międzyrzecz".
Administracja.
Miasto jest siedzibą miejsko-wiejskiej gminy Międzyrzecz (Urząd Miejski w Międzyrzeczu) oraz powiatu międzyrzeckiego (Starostwo Powiatowe w Międzyrzeczu).
W Międzyrzeczu swoje siedziby mają między innymi: Komenda Powiatowa Państwowej Straży Pożarnej, Komenda Powiatowa Policji, Sąd Rejonowy wraz z Aresztem Śledczym, Prokuratura Rejonowa, Powiatowy Urząd Pracy, Szpital im. Pięciu Świętych Braci Międzyrzeckich, Samodzielny Publiczny Szpital dla Nerwowo i Psychicznie Chorych, Powiatowe Centrum Pomocy Rodzinie, Muzeum Ziemi Międzyrzeckiej im. Alfa Kowalskiego.
Obsługę pocztową zapewnia Urząd Pocztowy Międzyrzecz 1 wraz z trzema agencjami pocztowymi (na terenie Obrzyc, Os. Zachodniego i ul. Piastowskiej).
Współpraca międzynarodowa.
Po transformacji systemowej władze Międzyrzecza nawiązały współpracę z sześcioma jednostkami samorządowymi z państw zachodnich (kolejność alfabetyczna):
Realizacją porozumień kieruje Stowarzyszenie „Kontakt” (utworzone 21 października 1991) oraz właściwy wydział Urzędu Miejskiego.

</doc>
<doc id="94606" url="https://pl.wikipedia.org/wiki?curid=94606" title="Marian Kołodziej">
Marian Kołodziej

Marian Kołodziej (ur. 6 grudnia 1921 w Raszkowie, zm. 13 października 2009 w Gdańsku) – polski artysta plastyk, scenograf teatralny i filmowy.
Życie i twórczość.
Przed II wojną światową uczył się w Gimnazjum Męskim im. Piłsudskiego w Ostrowie Wielkopolskim.
W 1940 został jednym z pierwszych więźniów niemieckiego obozu koncentracyjnego Auschwitz (numer obozowy 432). Do 1945 był więziony jeszcze w Groß-Rosen, Buchenwaldzie, Sachsenhausen i Mauthausen-Gusen.
Po wojnie ukończył studia na wydziale scenografii Akademii Sztuk Pięknych w Krakowie. Brał udział w zajęciach z grafiki i malarstwa. Jego mistrzem był profesor Karol Frycz. Po ukończeniu studiów podjął pracę w Teatrze Wybrzeże w Gdańsku, gdzie pracował do czasu przejścia na emeryturę. Dla Teatru Wybrzeże zrealizował blisko 200 scenografii. Realizował również scenografię dla innych teatrów w Polsce, m.in. dla sztuk reżyserowanych przez Adama Hanuszkiewicza, Kazimierza Kutza, Stanisława Różewicza oraz dla filmów "Westerplatte", "Krzyż Walecznych" i innych.
Był twórcą ołtarza papieskiego w Gdańsku podczas pielgrzymek papieża Jana Pawła II w latach 1987 i 1999. W 1997 został Honorowym Obywatelem Miasta Gdańska. W ostatnich latach w swojej twórczości zaczął poruszać tematykę obozową. Stworzył cykle prac, odwołujących się do osobistych przeżyć z pobytu artysty w KL Auschwitz-Birkenau, których stała wystawa pt. „Klisze pamięci – labirynty” znajduje się we franciszkańskim Centrum św. Maksymiliana w Harmężach koło Oświęcimia.
W 2004 w Nadbałtyckim Centrum Kultury przedstawił wystawę cyklu portretów „A to Polska właśnie. Theatrum Mariana Kołodzieja”, przedstawiających znanych polityków, biznesmenów i artystów, pokazując ich w krzywym subiektywnym zwierciadle swojej sztuki.
6 lutego 2006, podczas uroczystości w siedzibie Nadbałtyckiego Centrum Kultury w Gdańsku, odebrał z rąk sekretarza stanu w Ministerstwie Kultury i Dziedzictwa Narodowego – Jarosława Sellina, nadany przez ministra Kazimierza Michała Ujazdowskiego Złoty Medal „Zasłużony Kulturze Gloria Artis”.
13 października 2009 w wieku 88 lat zmarł w szpitalu w Gdańsku. 23 października prochy artysty spoczęły w podziemiach kościoła oo. franciszkanów pw. Matki Bożej Niepokalanej w Harmężach.
Był żonaty z Haliną Słojewską, aktorką Teatru Wybrzeże.

</doc>
<doc id="94607" url="https://pl.wikipedia.org/wiki?curid=94607" title="Strzelce Krajeńskie">
Strzelce Krajeńskie

Strzelce Krajeńskie () – miasto w Polsce, w województwie lubuskim, siedziba powiatu strzelecko-drezdeneckiego i gminy miejsko-wiejskiej Strzelce Krajeńskie.
Położenie.
Miasto położone jest w północno-wschodniej części województwa lubuskiego, na prawobrzeżnej ziemi nadnoteckiej, nad jeziorami: Klasztornym Górnym, Dolnym Jeziorem oraz Młyńskim, w pasie Pojezierza Południowopomorskiego (w tym, w południowo-zachodniej części Pojezierza Dobiegniewskiego), przy drodze krajowej nr 22, 26 km na północny wschód od Gorzowa Wielkopolskiego.
Pierwotnie obszar, na którym położone jest miasto, należał do Wielkopolski jako część kasztelanii santockiej, po czym w drugiej połowie XIII wieku został opanowany przez Brandenburgię i włączony do Nowej Marchii, w granicach której należał do 1945 roku, a w latach 1402–1454 miasto należało do zakonu krzyżackiego. Przymiotnik "Krajeńskie" dodano po II wojnie światowej dla odróżnienia od innych miejscowości o podobnych nazwach (np. Strzelce Opolskie), jednak nie ma podstaw historyczno-geograficznych, gdyż miasto nigdy nie było związane z Krajną.
Miasto zajmuje powierzchnię 4,94 km² (1 stycznia 2011).
Historia.
Najstarsza wzmianka, która dotyczy miejscowości określanej jako: "Strzelzi", "Strzelecz", "Strzelcze", jest związana ze zniszczeniem w 1272 r. gródka margrabiego brandenburskiego Konrada I przez wielkopolskiego księcia Przemysła II. Po zniszczeniu tej fortyfikacji margrabiowie zdecydowali się w latach 1272–1286 lokować miasto, które postanowili nazwać "Friedeberg". Wkrótce po lokacji miejskiej, podjęto prace fortyfikacyjne w wyniku których w latach 1272–1290, powstał wokół miasta mur kamienny, wał ziemny i podwójne fosy. Potwierdza to wzmianka z 1290 r. dotycząca fundacji na rzecz zakonu augustianów-eremitów klasztoru obok murów miejskich. W ramach fortyfikacji miejskich zbudowano Bramę Młyńską (Drezdenecką lub Wschodnią) i Gorzowską (Brzozowską) oraz 37 baszt łupinowych. W trakcie wojny polsko-krzyżackiej pod miastem w 1433 r. stanęły wojska husyckie Jana Čapka, które wspierały oddziały polskie dowodzone przez Piotra Szafrańca. Po dwudniowym szturmie, 7 czerwca, atakujący przez podkop zdobyli miasto, które spalili.
W 1945 roku miejscowość włączono do Polski. Administracja polska używała początkowo nazwy "Strzelce "bez przymiotnika "Krajeńskie", który dodano w 1946. W latach 1975–1998 w woj. gorzowskim.
Demografia.
Miasto ma 9809 mieszkańców (30 czerwca 2022).
Piramida wieku mieszkańców Strzelec Krajeńskich w 2014 roku.
Zabytki.
Do wojewódzkiego rejestru zabytków wpisane są:
Inne zabytki:
Sport.
Od 1945 w Strzelcach Krajeńskich działa klub piłkarski Miejski Klub Sportowy „Łucznik” Strzelce Krajeńskie. Zespół mecze rozgrywa na Stadionie Miejskim. W 2014 roku w leżących nieopodal Strzelcach Klasztornych powstał tor kartingowy, którego pomysłodawcą jest Fundacja Wierczuk Race Promotion, zajmująca się promocją młodych adeptów wyścigów samochodowych. W roku 2022 działalność toru została zakończona.
Współpraca międzynarodowa.
Miasta i gminy partnerskie:

</doc>
<doc id="94608" url="https://pl.wikipedia.org/wiki?curid=94608" title="Świebodzin">
Świebodzin

Świebodzin () – miasto w woj. lubuskim, siedziba powiatu świebodzińskiego i gminy miejsko-wiejskiej Świebodzin, na Pojezierzu Łagowskim. Według danych GUS z 31 grudnia 2021 r. Świebodzin liczył 21 254 mieszkańców.
Dawny gród słowiański, wzmiankowany po raz pierwszy w dokumencie z 1302 roku.
Krzyżują się tutaj droga ekspresowa nr 3 i droga krajowa nr 92, dodatkowo w odległości 5 km od granic miasta przebiega autostrada A2.
W Świebodzinie znajduje się Figura Chrystusa Króla, która w latach 2010–2011 była najwyższym posągiem Chrystusa na świecie.
Istnieją tu także zakłady urządzeń termotechnicznych, rozwija się przemysł meblarski, odzieżowy i spożywczy. W Świebodzinie funkcjonuje jeden z najstarszych ośrodków ortopedycznych – Lubuskie Centrum Ortopedii.
Położenie.
Według danych z 1 stycznia 2012 r. powierzchnia miasta wynosi 17 km² (1693 ha).
Świebodzin położony jest na historycznym Dolnym Śląsku. Pierwotnie Świebodzin należał do Wielkopolski jako jeden z tamtejszych grodów, przydzielony został jej również po rozpoczęciu okresu rozbicia dzielnicowego w 1138. Miasto było częścią Wielkopolski do końca XIII wieku, jeszcze w 1296 zwierzchnictwo nad nim sprawował książę wielkopolski Władysław Łokietek. Na początku XIV wieku Świebodzin został włączony do księstwa głogowskiego, zaś w latach 1482–1740 wraz z najbliższymi okolicami stanowił śląską eksklawę.
W granicach miasta znajdują się dwa niewielkie jeziora: Trzcinno (5 ha; głęb. 2,5 m) oraz Zamecko (16 ha; głęb. 2,2 m). Natomiast w pobliżu znajdują się jeszcze dwa większe jeziora: Wilkowskie oraz Lubinieckie.
Toponimia.
Nazwa notowana w źródłach historycznych jako: "Schwibussen" (1251), "Swebosin" (1302), "Svebusin" (1334), "Sweboczyn" (1352). Pochodzi od nazwy osobowej "Świeboda", ta zaś od słowa "świeboda", oznaczającego „swobodę, bogactwo”. Niemiecka nazwa miasta jest adaptacją fonetyczną nazwy słowiańskiej. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Svibusium", "Suebodinum". Obecna nazwa została administracyjnie zatwierdzona 7 maja 1946.
Interesującym przypadkiem nazewnictwa miejskiego jest ul. Piłsudskiego, która w swojej historii nosiła nazwy: Szeroka, Hindenburga, Hitlera, Stalina, 22 Lipca
Historia.
Starożytność.
Tereny na których powstał i rozwijał się Świebodzin, były zamieszkiwane przez człowieka już w czasach paleolitu. Z kolei największe zagęszczenie stanowisk archeologicznych z okresu neolitu i późniejszych znajduje się w okolicach jeziora Paklicko Wielkie oraz rzeki Paklica. Szczególnie bogate są świadectwa trwałego osadnictwa z okresu epoki brązu. Ponadto na terenie Świebodzina około 700 metrów na zachód od centrum miasta w dolinie rzeczki Pławnicy, znajduje się słabo zachowane grodzisko datowane na okres wczesnego średniowiecza (VII-XIII w.), na którym podczas prac badawczych pozyskano liczne fragmenty ceramiki użytkowej oraz elementy drewnianych i metalowych przedmiotów z tego okresu.
Średniowiecze.
Miejscowość po raz pierwszy wzmiankowana jest w spisanych po łacinie dokumentach z połowy XII wieku. Na rok 1228 datuje się rozpoczęcie budowy zamku w Świebodzinie, choć według wielu autorów mowa tu o grodzie w pobliskim Grodziszczu, przy którym dopiero na początku XIV wieku rozwinął się Świebodzin. Miasto historycznie związane było z Wielkopolską, co potwierdza średniowieczny zbiór dokumentów zawarty w Kodeksie dyplomatycznym Wielkopolski. W 1234 ziemia świebodzińska dostała się pod panowanie księcia śląskiego Henryka Brodatego w wyniku układu zawartego z księciem wielkopolskim Władysławem Odonicem.
Pierwsza zachowana, źródłowa wzmianka o Świebodzinie – "Swiebosin" datowana jest na rok 1302. W 1319 roku miejscowość po raz pierwszy wzmiankowana jest jako miasto, od tego czasu uzyskując status grodu książęcego. W 1320 staje się własnością księcia głogowskiego – Henryka IV. W 1326 roku Świebodzin na krótko zajął król polski Władysława Łokieteka.
W 1329 roku Świebodzin jako "Swibzin" wymieniony jest wśród lokalnych miast i warowni. W 1327 roku Świebodzin powrócił w granice księstwa głogowskiego, i wraz z nim stał się częścią Rzeszy Niemieckiej w 1348 roku. W 1336 roku wybudowano kościół katolicki pw. św. Piotra i Pawła, później św. Michała. W źródłach nie ma informacji o dokumencie lokacyjnym, struktury miejskie kształtowały się stopniowo. W 1397 roku pojawia się pierwsza wzmianka o radzie miejskiej, a dopiero w 1418 roku o burmistrzu. Miasto stawało się lokalnym ośrodkiem rzemiosła w szczególności tkactwa i sukiennictwa, czemu sprzyjało położenie na obszarach nadających się do hodowli owiec. W 1395 roku książę Henryk VIII nadał tkaczom świebodzińskim najstarszy przywilej tkaczy, przyznający im szerokie uprawnienia przy zakupie wełny. Od 1452 roku w mieście istniało bractwo sukienników, a sukno świebodzińskie stało się przedmiotem eksportu do wielu krajów europejskich w szczególności do Polski. W tym okresie rozwijały się w mieście również inne gałęzie rzemiosła w szczególności kuśnierstwo oraz garbarstwo. Ważny dla późniejszego rozwoju miasta był pierwszy przywilej z roku 1395, nadający miastu prawo do warzenia piwa.
W 1469 roku książę Henryk XI nadał miastu pełne prawa miejskie wzorowane na Głogowie. Miasto posiadało prawo „warzyć i sprzedawać piwo oraz pobierać opłaty od sprzedaży soli”. W 1477 roku książę głogowski Jan II Szalony potwierdził wszystkie wcześniejsze przywileje miasta. W połowie XV wieku Świebodzin otoczony był przez mury miejskie oraz fosę, a do miasta można się było dostać przez jedną z trzech bram. W system murów miejskich włączony był również zamek, który znacznie rozbudowali władający nim joannici w latach 1438–1477.
20 września 1482 roku w konsekwencji układu w Kamieńcu Ząbkowickim podsumowującym wojnę o sukcesję głogowską Świebodzin pozostał w granicach księstwa głogowskiego, jednak wobec utraty przez księstwo Krosna oraz Sulechowa, ziemie otaczające miasto stały się enklawą, otoczoną przez ziemie brandenburskie i polskie. Obszar enklawy zajmował około 538 km² i w jej skład wchodziło 47 wsi oraz dwie większe osady handlowe Lubrza i Ołobok będące własnością opactwa cystersów z Paradyża. W 1488 roku król węgierski Maciej Korwin wypowiedział Janowi II wojnę i zajął Głogów. Na mocy zawartego układu pokojowego z 28 grudnia 1488 w Wiedniu Jan został zmuszony do odstąpienia księstwa królowi, w zamian otrzymał rekompensatę finansową w wysokości 20 tysięcy guldenów.
Na początku XVI wieku miasto było kilkukrotnie niszczone w wyniku klęsk żywiołowych.
W 1500 roku miał miejsce wielki pożar, podczas którego spaliła się niemal połowa miasta. Drugi pożar wybuchł w 1522 roku, w jego wyniku Świebodzin ulega całkowitemu spaleniu, wobec czego król zwolnił miasto z opłat na rzecz władcy na następne 10 lat. W 1533 roku miasto zostało częściowo zniszczone po trzęsieniu ziemi, oraz przeżyło epidemię „czarnej śmierci”.
Czasy nowożytne.
Od 1526 roku miasto znalazło się w granicach monarchii Habsburgów, jako miasto królewskie oraz stolica weichbildu świebodzińskiego. W 1540 roku dzierżawcami lenna zamkowego w Świebodzinie została rodzina von Knobelsdorff, która odegrała w następnych latach największą rolę w dziejach miasta. W 1561 roku pozytywnie na rozwój miasta wpłynęło uzyskanie prawa do wolnego wyboru rady miejskiej. W 1611 roku miasto złożyło hołd dla cesarza habsburskiego, jako jedno z siedemnastu miast królewskich. W okresie wojny trzydziestoletniej (1618–1648), miasto wielokrotnie przechodziło pod kontrolę wojsk cesarskich, brandenbursko-saskich lub szwedzkich. Wojna zniszczyła siłę gospodarczą i polityczną miasta, jednak pod tym względem miasto dzieliło losy całego obszaru niemieckojęzycznego w Europie. Po pokoju Westfalskim w 1648 roku, Świebodzin pozostał w granicach Monarchii Habsburskiej, a rozwój protestantyzmu w mieście został nieco zahamowany, na rzecz prób przeprowadzenia rekatolizacji.
W latach 1686–1695 miał miejsce okres rządów brandenburskich nad miastem. Świebodzin wraz z enklawą został przekazany dla elektora brandenburskiego Fryderyka Wilhelma I jako zadośćuczynienie za zrzeczenie się praw Hohenzolernów względem księstw śląskich. Enklawa weszła w skład Nowej Marchii, a Fryderyk rozpoczął proces ekonomicznej unifikacji miasta z resztą swych posiadłości, Świebodzin otrzymał między innymi nowy herb oraz odnowiono przywileje miejskich cechów rzemieślniczych. W wyniku porozumienia zarządców Świebodzina oraz przedstawicieli dworu wiedeńskiego, miasto powróciło w 1694 roku do Habsburgów. W opinii historyków okres brandenburski był czasem pozytywnych zmian w mieście w szczególności w sferze tolerancji religijnej.
W 1700 roku odnotowano, że produkcja świebodzińskich sukienników sprzedawana jest w Lipsku, Norymberdze, Frankfurcie n. Menem, Gdańsku, Królewcu i na terenie całej Rzeczypospolitej. W 1728 roku uruchomiono pierwszą farbiarnię tkanin, dotychczas miasto korzystało z usług pobliskiego Sulechowa. Od 1742 roku miasto znalazło się w granicach Królestwa Prus. Jednym z pierwszych dekretów nowego władcy było umożliwienie sprawowania nabożeństw miejscowym ewangelikom. W czasie wojny siedmioletniej, Świebodzin począwszy od 1758 roku był obiektem ataków ze strony wojsk rosyjskich. Rozwój miasta w tym okresie hamowała konieczność aprowizacji wojsk obcych oraz częste rabunki i próby plądrowania miasta. W latach 1763–1806 – śląskie tabele statystyczne zaliczały Świebodzin do sześciu najsilniej uprzemysłowionych miast na Śląsku, a pod względem włókiennictwa – do trzech.
W wyniku klęski Fryderyka Wilhelma III z wojskami francuskimi w bitwie pod Jeną-Auerstedt, 5 listopada 1806 roku w Świebodzinie pojawiły się pierwsze francuskie oddziały. W okolicach Świebodzina przejściowo kwaterowały duże oddziały wrogich wojsk, jednak nie notowano oporu mieszkańców wobec obcej armii z powodu utraty zaufania do korony pruskiej wśród niemieckich mieszkańców. Niemcy byli sfrustrowani wysokimi podatkami i obciążeniami na rzecz wojska ściąganymi przed pruską administrację. Po przegranej wojnie, od 1808 roku rozpoczęła się reforma państwa pruskiego. Świebodzin zyskał podmiotowość prawną oraz niezależny samorząd który mógł samodzielnie dysponować majątkiem miejskim. W 1809 roku wybrano nowy skład rady miejskiej według zmienionej ordynacji.
Historia najnowsza.
W czasie wojen napoleońskich 1810–1815 miasto ucierpiało głównie finansowo. Po okresie napoleońskim rozpoczęto usprawnianie państwa pruskiego, w wyniku reformy administracyjnej zlikwidowano powiat świebodziński i włączono go do powiatu sulechowskiego który otrzymał dwuczłonową nazwę Kreis Züllichau-Schwiebus. W 1824 roku w okolicach miasta odkryto złoża węgla brunatnego. W 1847 roku w Świebodzinie na tle pogarszających się warunków mieszkaniowych i głodu doszło do rozruchów wśród mieszczan, którzy doprowadzili do tymczasowego usunięcia urzędującego burmistrza, sytuację uspokoiła dopiero interwencja wojska. W następnych latach uruchomiono bezpłatną jadłodajnie dla najuboższych oraz wspomagano najbiedniejsze rodziny rozdawaniem drewna na opał. W 1848 roku wybudowano bitą drogę Poznań – Frankfurt nad Odrą, co usprawniło komunikację i ułatwiło handel dla miejscowych przedsiębiorstw. W latach 1864–1865 wybudowano gazownię miejską oraz uporządkowano centrum miasta poszerzając i utwardzając okolice ratusza. Następnie w latach 1868–1870 miała miejsce budowa odcinka połączenia kolejowego Poznań – Frankfurt przechodzącego przez miasto. Świebodzin miał finansowy udział w budowie, a pierwszy pociąg przejechał przez miasto 22 lipca 1870 roku. W 1879 roku powołano w Świebodzinie Sąd Obwodowy który przez następne dziesięciolecia był najważniejszym urzędem w mieście.
Koniec XIX wieku to czas rozwoju i unowocześniania miasta. Władze budowały nowe gmachy urzędowe, a prywatni właściciele przebudowywali szachulcowe kamienice w centrum miasta na nowoczesne dwupiętrowe budynki z bogatym zdobieniem fasad. W mieście dynamicznie rozwijał się przemysł. W tym okresie do rozwoju miasta przyczyniało się również jego rola jako węzła komunikacyjnego oraz przystanku etapowego dla podróżujących. Na początku XX wieku przeprowadzono zakrojone na szeroką skalę prace brukarskie, wzdłuż ulic położono chodniki. W 1912 roku zmodernizowano miejskie wodociągi.
Po wybuchu I wojny światowej, część fabryk została przestawiona na produkcję wojenną, a miejscowe szpitale zostały zamienione na lazarety wojskowe. Miasto omijały działania wojenne, aż do wybuchu w 1918 roku powstania w Wielkopolsce. Sprawna mobilizacja straży granicznej, proniemieckie nastawienie większości mieszkańców Świebodzina oraz silne garnizony niemieckiego wojska w okolicy nie pozwoliły na zdobycie miasta przez powstańców wielkopolskich. Najdalszy zasięg polskiej ofensywy sięgał oddalonego o około 25 km na wschód Zbąszynia. Ustalona pod naciskiem rządu francuskiego linia demarkacyjna zachowywała miasto w granicach niemieckich. Po zakończeniu działań wojennych Świebodzin wpadł w okres stagnacji gospodarczej, a wzrost liczby mieszkańców uległ zahamowaniu na skutek migracji na zachód Niemiec, tzw. Ostfluchtu.
W 1939 roku wybuchła II wojna światowa, podczas której miasto aż do 1945 roku pozostawało z boku głównego teatru wydarzeń. W styczniu 1945 roku w okolicy Świebodzina miało miejsce przełamanie umocnień Międzyrzeckiego Rejonu Umocnionego, jednak miasto uniknęło poważniejszych zniszczeń. Świebodzin został zajęty w nocy z 30 na 31 stycznia 1945 roku przez oddziały I Frontu Białoruskiego, a komendantem miasta został mjr Gaunow. 28 marca 1945 roku przyjmuje się za datę objęcia administracji polskiej nad miastem.
W Polsce.
Od lutego 1945 roku miasto znajdowało się na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 roku miasto – jako jednostka administracyjna powiatu sulechowsko-świebodzińskiego – zostało powierzone administracji wojewody poznańskiego, po czym z dniem 28 czerwca 1946 roku zostało przyłączone do woj. poznańskiego. 6 lipca 1950 roku Świebodzin znalazł się w nowo utworzonym województwie zielonogórskim, do którego należał do 1975 roku. Po nowym podziale administracyjnym kraju miasto w latach 1975–1998 należało administracyjnie do mniejszego województwa zielonogórskiego. Od 1999 roku miasto należy do województwa lubuskiego oraz jest ośrodkiem administracyjnym powiatu świebodzińskiego. W 2010 roku zakończono prace przy budowie Figury Chrystusa Króla.
Demografia.
31 grudnia 2014 r. miasto miało 22 008 mieszkańców.
Zabytki.
Do wojewódzkiego rejestru zabytków wpisane są:
inne zabytki:
Transport.
Drogowy.
W mieście krzyżują się drogi o znaczeniu krajowym oraz wojewódzkim.
W czasach PRL, do 1985 roku, przez miasto biegły drogi państwowe nr 45, fragment drogi międzynarodowej E8 oraz nr 46, część trasy E14. W latach 70. oddano do użytku północną obwodnicę miasta, na którą przeniesiono arterię E8.
Funkcję dworca autobusowego w okresie PRL pełnił początkowo przystanek autobusowy na pl. Obrońców Pokoju, pod ratuszem. Później przeniesiono go na plac Wolności obok remizy straży pożarnej; poczekalnia mieściła się na parterze znajdującego się tam budynku. Na początku lat siedemdziesiątych XX wieku powstał obecny dworzec PKS. Komunikacja autobusowa na terenie miasta, jak i całego powiatu jest realizowana przez PKS Zielona Góra.
Kolejowy.
W Świebodzinie znajduje się stacja kolejowa, przez którą przebiega linia kolejowa nr 3 Warszawa Zachodnia – Kunowice i w której kończy się nieczynna linia kolejowa nr 384 z Sulechowa.
Oświata.
W Świebodzinie znajdują się:
Media.
Telewizja i internet.
W mieście od stycznia 2012 do 26 lutego 2016 roku funkcjonowała lokalna telewizja HTŚ Świebodzin. Program HTŚ był dostępny zarówno poprzez sieć kablową, jak i w internecie.
Prasa.
Gazety:
Portale Internetowe:
Organizacje społeczne.
W Świebodzinie działa Świebodziński Związek Kresowian zrzeszający osoby pochodzenia kresowego oraz pielęgnujące pamięć o Kresach Wschodnich.
Wspólnoty wyznaniowe.
Kościół Adwentystów Dnia Siódmego:
Kościół Chrześcijański „Jezus Żyje”:
Kościół rzymskokatolicki:
Kościół Zielonoświątkowy:
Świadkowie Jehowy:
Sport.
W mieście swoją siedzibę ma klub piłkarski „Pogoń” Świebodzin, który powstał w 1953 roku i jego sukcesy to m.in. występy w III poziomie rozgrywek oraz 1/16 finału Pucharu Polski. Zespół swoje domowe mecze rozgrywa na Stadionie Miejskim w Świebodzinie o pojemności 3500 miejsc. Barwy klubu: żółto-czerwone. Występuje w IV lidze lubuskiej.
Poza tym od 2000 roku istnieje sekcja tenisa stołowego KS „Jofrakuda” Świebodzin, która posiada drużyny w III i V lidze rozgrywkowej pod egidą Polskiego Związku Tenisa Stołowego.
Współpraca międzynarodowa.
Miasta partnerskie:

</doc>
<doc id="94609" url="https://pl.wikipedia.org/wiki?curid=94609" title="Wschowa">
Wschowa

Wschowa (niem. "Fraustadt") – miasto w województwie lubuskim, siedziba powiatu wschowskiego i gminy miejsko-wiejskiej Wschowa. W latach 1975–1998 miasto administracyjnie należało do województwa leszczyńskiego.
Według danych GUS z 31 grudnia 2019 r. Wschowa liczyła 13 851 mieszkańców.
Wschowa leży w historycznej Wielkopolsce, w dawnej ziemi wschowskiej, której była stolicą. Za panowania Konrada I głogowskiego oraz w latach 1290–1343 należała do księstwa głogowskiego, w związku z czym stanowiła część Dolnego Śląska. W 1343 Wschowa została przyłączona z powrotem do Wielkopolski wraz z resztą ziemi wschowskiej przez Kazimierza Wielkiego.
Demografia.
Dane z 30 czerwca 2008:
31 grudnia 2010 miasto liczyło 14 357 mieszkańców.
Nazwa.
Polska nazwa miasta jest interpretowana dwojako. Jest hipoteza, jakoby była związana z czasownikiem "schować", które w staropolskim występuje w formie "wschować". Nazwa miasta mogłaby wskazać miejsce, w którym można się schronić. Opowiedziano się też za wersją, że pochodzi od dzierżawczej nazwy Wieszów, która wywodzi się od nazwy osobowej Wiesz będącej skróceniem imienia Wielisław. Wskazuje na to najstarsza pisownia miasta brzmiąca "Veschov". Miejscowością o podobnej nazwie jest w Polsce Wieszowa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Weschowam". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Fraustadium", "Vuchonensium".
Nazwa niemiecka "Fraustadt" — po raz pierwszy notowana w 1290 roku w zapisie "Frovenstat" w dokumencie księcia Henryka głogowskiego potwierdzającym prawa miasta do 15 łanów we wsi Przyczyna — odwołuje się do Matki Bożej, którą otaczano w mieście kultem, co objawiało się na pieczęci miejskiej wyobrażającej tronującą Marię z Dzieciątkiem. Obecna nazwa została oficjalnie ustalona 7 maja 1946.
Historia.
Miejscowość znajdowała się na pograniczu Wielkopolski i Śląska. Pierwotnie wchodziła w skład Wielkopolski ale w połowie średniowiecza w wyniku wojen dzielnicowych została podbita oraz włączona w granice Śląska przez książąt śląskich. Pierwsza wzmianka o mieście pochodzi z roku 1136, kiedy została wymieniona w bulli papieża Innocentego II jako wieś arcybiskupów gnieźnieńskich.
Prawa miejskie Wschowa uzyskała w XIII wieku. Położenie miasta na szlakach handlowych z Poznania do Głogowa oraz Czech spowodowało jego szybki rozwój w tamtym okresie. Również od XIII w. miasto posiadało prawo mennicze, nadane przez ks. Jana ścinawskiego i potwierdzone później przez Kazimierza Wielkiego.
10 marca roku 1296 książęta, kujawski Władysław Łokietek i głogowski Henryk III zawarli ugodę pod Krzywiniem o podziale Wielkopolski i uzgodnieniu granicy, a Wschowa oficjalnie stała się częścią Księstwa głogowskiego, według postanowień traktatowych Henryk III obejmował wszystkie ziemie na południe od rzeki Obry plus Kasztelanie: zbąszyńską i wschowską. Dla wzmocnienia umowy zdecydowano, że Władysław I Łokietek adoptował syna Henryka III – Henryka IV Wiernego i czynił go następcą w poznańskiem.
W 1343 roku król Kazimierz III Wielki przyłączył ponownie miasto do Polski, aby w latach 1345 i 1349 obdarzyć je przywilejami miasta królewskiego. W 1365 zawarł tu małżeństwo z ks. Jadwigą żagańską, na pamiątkę czego pozostawił w mieście relikwie św. Stanisława, który został drugim patronem miasta po NMP. W kolejnych latach miasto odwiedzali tacy monarchowie, jak Władysław Jagiełło, Kazimierz IV Jagiellończyk, Zygmunt I Stary, August II (siedmiokrotnie) i August III. Miasto było znanym ośrodkiem sukiennictwa, działały też liczne warsztaty złotnicze, garncarskie, szewskie i konwisarskie, ogółem w mieście funkcjonowało 50 cechów. W czasie wojny trzynastoletniej Wschowa wystawiła w 1458 roku 20 pieszych na odsiecz oblężonej polskiej załogi Zamku w Malborku. Wschowę uważano za jedno z siedmiu najbogatszych miast Królestwa Polskiego.
Wschowa jako siedziba osobnej ziemi (powiatu), stała się również siedzibą sądów szlacheckich: ziemskiego i grodzkiego, które przetrwały do rozbiorów. Miejsce obrad sejmików elekcyjnych ziemi wschowskiej od XVI wieku do pierwszej połowy XVIII wieku. Na podstawie wydanego w roku 1404 prawa w mieście powstała mennica działająca do ok. 1655–59. W wiekach XVI i XVII miasto było ośrodkiem luteranizmu. XVII wiek to okres dalszego rozwoju miasta, wówczas Włoch Niccolo Bacaralli założył tu pierwszą w Polsce manufakturę farbiarską sukna na Przedmieściu Głogowskim.
W 1633 starosta Hieronim Radomicki zbudował poza obrębem murów miejskich „Nowe Miasto”, które w 1642 otrzymało miejskie prawo magdeburskie, posiadało także samodzielny ratusz, samorząd, szpital i szkołę. 13 lutego 1706 pod Wschową, między wsiami Dębowa Łęka i Osowa Sień, w czasie III wojny północnej, odbyła się bitwa między siłami szwedzkimi a armiami Saksonii i Rosji, w której Szwedzi odnieśli zdecydowane zwycięstwo. W XVIII wieku często rezydowali tu królowie August II i August III, a także obradował senat. W tym czasie Wschowa pełniła rolę drugiej, „nieoficjalnej stolicy Polski”.
Wschowa uzyskała prawo składu w 1676 roku.
10 lipca 1737 roku we Wschowie zawarty został konkordat ze Stolicą Apostolską.
W 1793 r. w wyniku II rozbioru Polski Wschowa została wcielona do Królestwa Prus i przyłączona do Śląska tworząc Powiat Fraustadt W okresie 1807–1815 należała do Księstwa Warszawskiego, a następnie znów do Prus. Pod zaborem pruskim wybudowano drogi i linię kolejową. W 1881 r. rozpoczęła pracę niedziałająca już cukrownia. W 1905 r. w mieście mieszkały 7452 osoby, w tym 86,2% Niemców, 10,1% Polaków i 2,5% Żydów. Ewangelicy stanowili 53,3% ludności, zaś katolicy – 43%.
Mimo pewnych przygotowań Wschowa nie została objęta działaniami Powstania Wielkopolskiego. Ze względu na przewagę ludności niemieckiej w mieście, po I wojnie światowej pozostało ono w granicach Niemiec jako granicząca z Rzeczpospolitą i prowincją dolnośląską eksklawa Marchii Granicznej Poznań-Prusy Zachodnie ("Grenzmark Posen-Westpreußen"). W roku 1938 Wschowa została włączona do prowincji śląskiej. W czasie kampanii wrześniowej 1939 r. pod Wschowę dotarły oddziały Wojska Polskiego, które ostrzelały miasto (wypad na Wschowę).
Wschowa została zdobyta przez Armię Czerwoną w nocy z 31 stycznia na 1 lutego 1945. Wkrótce, po 152 latach przerwy, miasto ponownie weszło w skład państwa polskiego, a niemieccy mieszkańcy miasta zostali wysiedleni za Odrę. Na ich miejsce przybyli polscy osadnicy, wśród których zdecydowanie najliczniejszą grupę stanowili ekspatrianci z Kresów Wschodnich. 
W latach 1945-54 siedziba wiejskich gmin Wschowa-Południe i Wschowa-Północ. W latach 1999–2001 miasto znajdowało się w powiecie nowosolskim. 
4 września 2020 dekretem Stolicy Apostolskiej Matka Boża Pocieszenia ze Wschowy została ogłoszona Patronką miasta Wschowa.
Zabytki.
Do wojewódzkiego rejestru zabytków wpisane są:
inne zabytki:
Pomniki.
Pomniki przyrody
Sport.
Od 1953 roku we Wschowie funkcjonuje piłkarski Klub Sportowy „Pogoń” Wschowa, który występuje w zielonogórskiej klasie okręgowej. Zespół rozgrywa mecze na Stadionie CKiR we Wschowie.
Od 1978 roku istnieje klub szachowy „Hetman” Wschowa.
Wschowski Klub Motorowy założony w latach 80.
W 2008 roku powstał Wschowski Uczniowski Ludowy Klub Sportowy Korona Wschowa. Przez kilka lat w Koronie funkcjonowały sekcje koszykówki, piłki nożnej, akrobatyki, tenisa stołowego, siatkówki. Przed rozpoczęciem rundy wiosennej sezonu 2017/18 zarząd Korony wycofał zespół seniorów z Klasy Okręgowej i obecnie klub prowadzi tylko grupy młodzieżowe.

</doc>
<doc id="94610" url="https://pl.wikipedia.org/wiki?curid=94610" title="Golub-Dobrzyń">
Golub-Dobrzyń

Golub-Dobrzyń – miasto w Polsce położone w województwie kujawsko-pomorskim, siedziba powiatu golubsko-dobrzyńskiego i gminy wiejskiej Golub-Dobrzyń.
Golub-Dobrzyń powstał formalnie 15 maja 1951 ("de facto" już w 1941 roku) przez połączenie miast Golubia i Dobrzynia nad Drwęcą, leżących na przeciwległych brzegach Drwęcy.
Rzeka nie tylko oddzielała od siebie miasta, lecz także stanowiła linię graniczną między Polską a państwem zakonu krzyżackiego w latach 1231–1454; w latach 1466–1772 oddzielała woj. chełmińskie od ziemi dobrzyńskiej, a od 1815–1918 oddzielała zabór pruski od rosyjskiego.
Prawobrzeżny Golub był miastem już w XIV w., chociaż dokładna data ustanowienia jego praw miejskich nie jest znana. Pierwszy dokument lokacyjny zaginął już w średniowieczu. Wznowił go wielki mistrz zakonu krzyżackiego Michał Küchmeister w roku 1421. W 1772 r. znalazł się w zaborze pruskim, przejściowo w latach 1807–1815 w Księstwie Warszawskim, po czym ponownie w Królestwie Prus do 1918 r. Jest prawie sześć razy mniejszy od Dobrzynia; w 2011 roku liczył 1887 mieszkańców.
Lewobrzeżny Dobrzyń nad Drwęcą posiadał prawa miejskie w latach 1789–1870 i ponownie od 1919. W 1793 r. znalazł się w zaborze pruskim, od 1807 do 1815 w Księstwie Warszawskim, później w Królestwie Polskim do 1832 r., a następnie w Imperium Rosyjskim aż do 1918 r. Według danych z 2011 Dobrzyń miał 10 722 mieszkańców
W latach 1975–1998 miasto administracyjnie należało do województwa toruńskiego, a wcześniej w latach 1950–1975 do województwa bydgoskiego.
Według danych GUS z 31 grudnia 2020 r. Golub-Dobrzyń liczył 12 412 mieszkańców.
Struktura powierzchni.
Według danych z roku 2005 miasto Golub-Dobrzyń ma obszar 7,5 km², w tym:
co stanowi 1,22% powierzchni powiatu.
Demografia.
Według danych z 1 stycznia 2006 miasto miało 13 057 mieszkańców. Na dzień 31 grudnia 2009 natomiast, liczba zamieszkujących Golub-Dobrzyń osób wynosiła 14 069.
Dane z 31 grudnia 2020:
Historia.
"Zobacz hasła Golub oraz Dobrzyń."
Zabytki.
Według rejestru zabytków NID na listę zabytków nieruchomych wpisane są:
inne:
Edukacja.
Przedszkola
Szkoły Podstawowe
Szkoły ponadgimnazjalne
Związki wyznaniowe.
Kościół rzymskokatolicki
Świadkowie Jehowy

</doc>
<doc id="94611" url="https://pl.wikipedia.org/wiki?curid=94611" title="Lipno">
Lipno

Lipno – miasto w Polsce położone w województwie kujawsko-pomorskim, siedziba powiatu lipnowskiego oraz gminy wiejskiej Lipno.
W XIX w. za czasów zaboru rosyjskiego miasto powiatowe guberni płockiej, następnie w województwie warszawskim (1919–1938) i pomorskim (1938–1939). W latach 1945–1954 siedziba wiejskiej gminy Jastrzębie. W latach 1975–1998 miasto administracyjnie należało do województwa włocławskiego. Od 1999 r. po reformie administracyjnej jest siedzibą powiatu lipnowskiego.
Według danych GUS z 31 grudnia 2020 r. miasto liczyło 14 283 mieszkańców.
Miejsce popisów szlachty ziemi dobrzyńskiej I Rzeczypospolitej. Miejsce obrad sejmików ziemskich ziemi dobrzyńskiej od XVI wieku do pierwszej połowy XVIII wieku.
Położenie.
Miasto znajduje się w ziemi dobrzyńskiej. Jako trzecie w historii tych ziem uzyskało prawa miejskie. Odbywały się w nim sejmiki ziemskie.
Geograficznie Lipno usytuowane jest na Pojezierzu Dobrzyńskim. Odległość od Płocka wynosi 50 km, od Włocławka 23 km, od Torunia 54 km. Miasto oddalone od Warszawy o 160 km.
Przez miasto przepływa rzeka Mień.
Według danych z 1 stycznia 2010 roku powierzchnia miasta wynosi 10,99 km². Miasto stanowi 1,07% powierzchni powiatu.
Według danych z 2002 Lipno ma obszar 10,88 km², w tym:
Demografia.
Dane z 31 grudnia 2011
Ludność.
Miasto nawiedziły epidemie w latach: 1348, 1623, 1626–1629, oraz 1708–1709. Przed wybuchem II wojny światowej 40% mieszkańców Lipna stanowiła ludność pochodzenia żydowskiego.
Przynależność państwowa przed i po lokacji.
Prawa miejskie Lipno posiada dopiero od 1349 roku, jednak wcześniej istniało jako osada i wioska.
Zabytki.
Zbudowany w 1388 w stylu gotyckim, najprawdopodobniej na miejscu wcześniej istniejącego. Zamknięty pod koniec XVIII, a ponownie otwarty w 1819. Po remoncie cały budynek został obniżony, co wpłynęło na utratę cech charakterystycznych dla stylu gotyckiego. W drugiej połowie XIX dobudowano kaplice św. Barbary i św. Teresy, przebudowano kruchtę. Okna ostrołukowe w prezbiterium i nawie zdobione są witrażami. Ołtarz wykonany w pierwszej połowie XVIII, a przeniesiony z klasztoru Ojców Bernardynów w Skępem ok. 1762. Odnawiany był w latach 1952 i 1975. W kościele znajdują się również dwa ołtarze boczne rokokowe z fragmentami barokowymi z XVIII.
Sport w mieście.
Klub piłkarski Mień.
Jego założycielem był w 1922 nauczyciel miejscowego gimnazjum Jan Horowica. W 1934 na peryferiach miasta do użytku oddano stadion. Największe sukcesy drużyna odnosiła w latach 1983–1984 i 1990–2001 grając w III lidze i mając za przeciwników drużyny z Pomorza, Śląska czy Wielkopolski. Od sezonu 2001-2002 drużyna gra w IV lidze kujawsko-pomorskiej. Mień Lipno na swoim boisku podejmowała m.in.: Legię Warszawa, Polonię Warszawa, Widzew Łódź oraz Wisłę Płock. Aktualnie występuje w V lidze kujawsko-pomorskiej.
Motocross.
W mieście istnieje również motocrossowy klub Jastrząb. Z lipnowskim motocrossem związany jest tor przy ul. Wyszyńskiego, który jest jednym z najatrakcyjniejszych w Europie. Uczestnikami zawodów byli m.in. sportowcy z Białorusi, Czech, Estonii, Litwy, Łotwy, Niemiec, Rosji. Z zawodników klubowych należy wymienić m.in. Jacka Olszewskiego, Marcina Abramowskiego, Michała Stępińskiego i Mateusza Ognistego.
Karate.
Od dziesięciu lat w Lipnie działa klub Kyokushin Karate, zrzeszając ok. 80 osób. Lipnowscy karatecy posiadają liczne osiągnięcia w działalności sportowej, do których zaliczyć można m.in. tytuł mistrza europy
Lipnowiak Lipno.
Od 2005 roku funkcjonuje Międzyszkolny Klub Sportowy siatkówki dziewcząt „Lipnowiak” w Lipnie.
Komunikacja.
Kolejowa.
W Lipnie znajduje się jedna stacja kolejowa Lipno, leżąca na linii kolejowej nr 27. Linia jest obsługiwana w okolicy Lipna przez spółkę Arriva RP. W rozkładzie 2009/2010 przewidziano 5 par pociągów relacji Toruń Główny – Lipno dodatkowo jedna kursuje tylko do Torunia Wschodniego. 3 pary do Sierpca oraz jedna dodatkowa kursująca tylko do stacji Skępe jeden pociąg dodatkowo jedzie od stacji Skępe do Torunia. Jedna para relacji Toruń Główny – Sierpc kursuje tylko w wybrane dni podczas wakacji.
Kolej wąskotorowa dotarła do Lipna w 1916. Była to linia łącząca leżących koło Torunia Lubicz z Lipnem. Krótko przed II wojną światową powstała linia normalnotorowa łącząca Toruń z Nasielskiem. Stacja Lipno została otwarta 23 stycznia 1937.
Samochodowa.
Miasto jest ważnym węzłem drogowym. Znajduje się przy drodze krajowej nr 10 (Szczecin – Bydgoszcz – Lipno – Płońsk) i nr 67 (Włocławek – Fabianki – Lipno) oraz na drodze wojewódzkiej nr 557 (Lipno – Rypin), nr 558 (Lipno – Wielgie) – w stronę Dobrzynia nad Wisłą i nr 559 (Lipno – Płock).
W mieście funkcjonują dwa dworce autobusowe funkcjonujące w centrum miasta w rejonie ul. 3 Maja. Dworzec na rogu ulic 3 Maja i 22 Stycznia oddany do użytku w 2007 r. obsługuje kursy Kujawsko-Pomorskiego Transportu Samochodowego i Arrivy Bus o. Toruń w kierunku Bydgoszczy, Torunia, Brodnicy i Włocławka wyjeżdżające poza obszar powiatu lipnowskiego. Dworzec położony w kompleksie handlowo-usługowym Nowe Centrum Lipna otwarty w 2016 r. obsługuje kursy lokalne Powiatowego Zakładu Transportu Publicznego.

</doc>
<doc id="94612" url="https://pl.wikipedia.org/wiki?curid=94612" title="Nakło nad Notecią">
Nakło nad Notecią

Nakło nad Notecią () – miasto w Polsce w województwie kujawsko-pomorskim, siedziba powiatu nakielskiego, siedziba gminy miejsko-wiejskiej Nakło nad Notecią.
Według danych GUS z 31 grudnia 2019 r. Nakło nad Notecią liczyło 18 189 mieszkańców.
Miasto królewskie lokowane w 1299 roku. Miasto Nakiel należało do starostwa nakielskiego, pod koniec XVI wieku leżało w powiecie nakielskim województwa kaliskiego.
Położenie.
Miasto położone jest na prawobrzeżnej ziemi nadnoteckiej, w południowo-wschodniej części Krajny, w pasie Pojezierza Południowopomorskiego (w tym Pojezierza Krajeńskiego), przy drodze krajowej nr 10, w odległości 31 km na zachód od Bydgoszczy.
Według danych z 1 stycznia 2011 r. powierzchnia miasta wynosiła 10,62 km².
Nazwa.
Po raz pierwszy miejscowość zanotowana została w najstarszej Kronice polskiej spisanej po łacinie w latach 1112–1116 przez Galla Anonima, gdzie wspomniana jest w łacińskiej nazwie "castrum Nakel" (pol. gród Nakieł). Miejscowość pod zlatynizowaną nazwą "Nakil" wymieniona jest w łacińskim dokumencie wydanym w Gnieźnie w 1288 roku sygnowanym przez króla polskiego Przemysła II. Wymienia on kasztelana Nakła Zbiluda we fragmencie „Zbiludo castellano de Nakil”.
Jeden z pierwszych zachowanych dokumentów z nazwą miasta w języku polskim zanotował w 1429 roku Marcin z Międzyrzecza, który wymienił w nim czestnika bydgoskiego i starostę nakielskiego Tomka z Pakości – w org. "„Thomekspakosczy czestnik bidgosczky ystarosta nakelsky”".
Historia.
Kluczowy gród obronny Pomorzan przy granicy z Polską w 1090 roku został zdobyty w wyniku oblężenia przez wojska polskie pod dowództwem palatyna Sieciecha przy jednoczesnym odparciu odsieczy Pomorzan z głębi kraju. W 1091 Władysław Herman z pomocą czeską bezskutecznie oblegał Nakło (czyli wcześniej Pomorzanie musieli jakoś odzyskać ten gród). To nieudane oblężenie oznaczało, że Pomorze na pewien czas usamodzielniło się od Polski.
Ostatecznie gród został opanowany przez Bolesława Krzywoustego w 1113 roku i włączony w obręb państwa Piastów, co odnotował Gall Anonim w księdze III Kroniki polskiej w 26. rozdziale zatytułowanym "„Pomorani tradiderunt castrum Nakel Polonis”", czyli po polsku "„Pomorzanie oddali Polakom gród Nakieł”". W 1299 roku Władysław Łokietek nadał miastu prawa miejskie. 3 marca 1393 roku książę szczeciński Warcisław VII otrzymał gród Nakło od króla polskiego Władysława Jagiełły w zamian za prowadzenie dalszej blokady lądowej państwa krzyżackiego. W czasie wojny trzynastoletniej Nakło wystawiło w 1458 roku 4 pieszych na odsiecz oblężonej polskiej załogi Zamku w Malborku. Z 1507 roku pochodzi pierwsze świadectwo istnienia osiedla żydowskiego w Nakle.
Po utworzeniu osobnego powiatu nakielskiego, stało się ono siedzibą dwóch sądów szlacheckich: ziemskiego i grodzkiego, które funkcjonowały do rozbiorów. Nakło następnie wchodziło w skład prowincji wielkopolskiej Korony Królestwa Polskiego Rzeczypospolitej Obojga Narodów. Po rozbiorach znajdowało się w zaborze pruskim.
Budowa kanału bydgoskiego oraz ukończenie w 1851 roku jednej z pierwszych linii kolejowych na ziemiach polskich przyczyniło się do rozwoju gospodarczego miasta.
W Nakle nad Notecią mieszkali Ignacy i Józef Oborscy, którzy, dzięki rozległym kontaktom w Wielkim Księstwie Poznańskim i Prusach Zachodnich, w połowie XIX w. zajmowali się rozprowadzaniem wśród ziemiaństwa i oficjalistów druków socjalistycznej Gromady Rewolucyjnej Londyn. Po wojnie krymskiej policja pruska podjęła przeciw nim śledztwo. W 1858 r. bracia Oborscy skupili wokół siebie grupę zwolenników, lecz próby podjęcia współpracy z Karolem Libeltem, Aleksandrem Guttrym i Władysławem Niegolewskim nie powiodły się.
Miejski pieniądz zastępczy (Notgeld) w formie papierowej występował w latach 1914–1919.
20 stycznia w 1920 roku, wypełniając postanowienia traktatu wersalskiego, do Nakła wjechały oddziały 5 pułku strzelców wielkopolskich pod dowództwem płk. Wrzalińskiego.
W 1945 roku w walkach o zdobycie Nakła i okolic poległo 463 żołnierzy radzieckich. Pochowani zostali w miejscowościach w których zostali zabici. W 1946 roku władze miasta rozpoczęły ekshumacje poległych. W 1947 roku stworzono specjalny cmentarz, gdzie przeniesiono szczątki poległych, znajdujący się w pobliżu cmentarza rzymskokatolickiego, a na mogiłach postawiono obelisk pamiątkowy. Na cmentarzu pochowano 242 żołnierzy radzieckich.
W okresie Polski Ludowej w mieście rozwinął się przemysł spożywczy, elektrotechniczny, maszynowy i drzewny. W latach 1975–1998 miasto administracyjnie należało do woj. bydgoskiego.
Interesujące obiekty.
Inne.
Inne obiekty godne zwiedzenia w Nakle:
Przystań nad Notecią.
W 2011 pomiędzy ulicami Poznańską i Notecką NAVIMOR-INVEST z Gdańska wybudował basen portowy wraz z towarzyszącą infrastrukturą techniczną na Noteci. Znajduje się tu slip obsługujący łodzie o masie do 5 ton, w basenie portowym cumować może ok. 30 jednostek żeglarskich i sportowych różnej wielkości.

</doc>
<doc id="94613" url="https://pl.wikipedia.org/wiki?curid=94613" title="Żnin">
Żnin

Żnin (, , 1941–1945 "Dietfurt") – miasto w Polsce, w województwie kujawsko-pomorskim, siedziba powiatu żnińskiego oraz gminy miejsko-wiejskiej Żnin. Jest położone na Pałukach, regionie kulturowym Wielkopolski, między Jeziorem Żnińskim Dużym i Jeziorem Żnińskim Małym. W latach 1975–1998 miasto administracyjnie należało do województwa bydgoskiego.
Według danych GUS z 30 czerwca 2022 r. miasto miało 13 268 mieszkańców.
Prywatne miasto duchowne lokowane w 1284 roku, własność arcybiskupstwa gnieźnieńskiego, pod koniec XVI wieku leżało w powiecie kcyńskim województwa kaliskiego.
Historia.
Pierwsi ludzie pojawili się w okolicach Żnina kilkanaście tysięcy lat temu – po ustąpieniu lądolodu skandynawskiego i pojawieniu się tundry. Najstarsze ślady osadnictwa pochodzą sprzed 10 tysięcy lat – z okresu paleolitu.
Liczne znaleziska archeologiczne świadczą o kontaktach Żnina ze światem antycznym. Kontakty takie umożliwiała droga bursztynowa biegnąca od Adriatyku przez Śląsk i Kalisz do Bałtyku.
Między nasypem kolejowym a brzegiem Dużego Jeziora Żnińskiego, po prawej stronie rzeki Gąsawki zachowały się elementy wału będące pozostałością wczesnośredniowiecznego grodu (VI–VIII wiek n.e.). Do rozwoju osadnictwa w Żninie przyczyniło się doskonałe położenie geograficzne i warunki topograficzne o cechach obronnych.
W początkach XI w. ukształtował się nowy układ przestrzenny osady. Obejmował trzy elementy: na półwyspie gród (siedziba władzy i zarządu administracyjno-wojskowego) i podgrodzie z ludnością rzemieślniczo-wojskową oraz na Ostrowie targ z gospodą i miejscem kultu. Usytuowanie świątyni chrześcijańskiej w tym miejscu wiąże się z darowiznami na rzecz Kościoła obejmującymi plac i urządzenia targowe.
W państwie Piastów wzrosło znaczenie Żnina jako węzła komunikacyjnego. Władza państwowa usadowiła się w grodzie położonym wśród mokradeł brzegu Dużego Jeziora Żnińskiego. Żnin pełnił w tym czasie przede wszystkim funkcję militarną. Sprawował on kontrolę nad przeprawą przez Gąsawkę, jednocześnie blokował najeźdźcom drogę w głąb państwa. W grodzie swoje rezydencje mieli: kasztelan (XI–XIII w.), przedstawiciel władzy państwowej i naczelnik grodu. Świadczy to o istotnej funkcji administracyjnej Żnina.
W pierwszej połowie XII w. Żnin był już własnością Kościoła. Zostało to potwierdzone w Bulli Gnieźnieńskiej wystawionej przez papieża Innocentego II w dniu 7 lipca 1136 r. dla metropolity Jakuba ze Żnina. Jest to najstarszy dokument zawierający wzmiankę o Żninie ("provincia de Znein cum foro"). Bulla wymienia 29 pałuckich osad wchodzących stanowiących własność Kościoła. Bulla potwierdza również istnienie na ziemi żnińskiej słowiańskiej wspólnoty rodowo-terytorialnej z okresu plemiennego tzw. opola.
Według Jana Długosza wojny prowadzone przez Bolesława Krzywoustego (1102–1138) wymusiły potrzebę wybudowania w Żninie fortyfikacji (m.in. umocnienia podgrodzia od nasady półwyspu).
Najstarsza wzmianka o Żninie jako mieście pochodzi z 1284 (założenie mennicy arcybiskupiej). Jan Długosz przypisał jednak lokację miasta już arcybiskupowi Januszowi (1259–1271). Podobieństwo sformułowanego według prawa średzkiego ustroju Żnina do uregulowań sformułowanych w akcie lokacyjnym Zdun z 1267 sugeruje jednak okres 1267–1271 jako najbardziej prawdopodobny moment otrzymania praw miejskich.
Nazwa miasta.
Wywodzi się ze staropolskiego „żnieja” i określa rolniczy charakter miasta. Według różnych źródeł „żnieja” oznacza: żniwa, żniwiarza lub kobietę żnącą zboże. Na przestrzeni wieków nazwa miasta ulegała częstym zmianom: Znein, Znejn, Znejna, Snena, Znen, Znyn.

</doc>
<doc id="94616" url="https://pl.wikipedia.org/wiki?curid=94616" title="Dąbrowa Tarnowska">
Dąbrowa Tarnowska

Dąbrowa Tarnowska – miasto w województwie małopolskim, siedziba powiatu dąbrowskiego i gminy miejsko-wiejskiej Dąbrowa Tarnowska.
Położona jest nad rzeką Breń. Dąbrowa Tarnowska leży w dawnej ziemi sandomierskiej historycznej Małopolski, w XVII wieku położona była w województwie sandomierskim. W latach 1975–1998 miasto należało do województwa tarnowskiego.
Według danych GUS z 31 grudnia 2019 r. miasto miało 11 864 mieszkańców.
Toponimia.
Nazwę swą Dąbrowa Tarnowska wywodzi od porastających przed wiekami te okolice lasów i gajów dębowych, zwanych dąbrowami. Na kartach historii pojawiały się nazwy: "Dambrowa" – 1378 r., "Dambrawa Magna" (Dąbrowa Wielka) – 1578 roku.
W XX w. Dąbrowa, dla odróżnienia od innych miast o tej samej nazwie, otrzymała nazwę urzędową Dąbrowa Tarnowska.
Historia.
Badania pradziejów regionu Dąbrowa Tarnowska potwierdzają istnienie zorganizowanej osady już pod koniec XIV wieku. Wieś była własnością rodu Ligęzów, którzy lokowali ją na prawie niemieckim w 1422 roku. Dąbrowa była wówczas rozwiniętą osadą. Już wówczas był tu duży młyn, duże gospodarstwo rybne, 60 gospodarstw kmiecych i folwark Feliksa Ligęzy. Mówiąc o rozwoju Dąbrowy i ich mieszkańcach trzeba wspomnieć, że dzisiejsze dzielnice Ruda i Podkościele stanowiły oddzielne miejscowości. Za czasów gdy właścicielem wsi był kasztelan sandomierski Mikołaj Spytek Ligęza stała się ona centrum produkcji, usług rzemieślniczych oraz wymiany handlowej dla okolicy.
Mikołaj Spytek Ligęza był fundatorem kościoła parafialnego, który wybudowany został prawdopodobnie w 1614 roku. Zbudował także w latach 30. XVII w. otoczony rozlewiskami rzeki Bagienicy zamek w typie „palazzo in fortezza”. Zamek był wybudowany na planie czworoboku z wałami i czterema narożnymi bastionami, otaczającymi rezydencję Ligęzów na terenie zwanym „Podzamcze”. Zamek nie był użytkowany długo jako rezydencja, ponieważ w latach 1683–1693 na wzgórzu, na północ od zamku Michał Lubomirski zbudował nowy barokowy pałac, a stary zamek bastionowy zamieniono na browar.
Najprawdopodobniej w 1693 r. doszło do nadania Dąbrowie praw miejskich i nowego rozplanowania założenia miejskiego na wschód od pałacu. W 1697 r. Dąbrowa dostała przywileje urządzania trzech jarmarków rocznie. Były to słynne jarmarki – targi końmi i wołami. W 1771 r. na miejscu dawnego kościoła został wybudowany nowy, na ówczesne czasy imponujący. W XVIII w. Dąbrowa była miastem w pełni rozwiniętym gospodarczo. Były tu liczne cechy rzemieślników, szkoła, szpital. Imponujący rozwój miasta przerwał I rozbiór Polski. W 1846 r. pałac barokowy został zniszczony przez pożar, na jego miejscu został wzniesiony w latach 1948–1965 nowy kościół parafialny. Z okresu istnienia pałacu pozostała do dziś zabytkowa brama wjazdowa. W 1906 r. została oddana do użytku linia kolejowa, wkrótce sieć komunikacyjna, funkcjonowała też poczta. I i II wojna światowa poczyniły ogromne spustoszenie i przyniosły duże straty w ludziach. Lata powojenne to okres wzrostu gospodarczo – społecznego i kulturalnego miasta i powiatu dąbrowskiego.
Klimat.
Klimat Dąbrowy Tarnowskiej zaliczany jest do klimatów podgórskich nizin i kotlin, jest łagodny i dość suchy, korzystnie działający na organizm człowieka. Sprzyja on rolnictwu i sadownictwu.
Zabytki.
Obiekty wpisane do rejestru zabytków nieruchomych województwa małopolskiego.
Edukacja.
W Dąbrowie Tarnowskiej funkcjonują trzy przedszkola, dwie szkoły podstawowe, dwa gimnazja. W mieście istnieją 2 zespoły szkół średnich, w skład których wchodzą licea ogólnokształcące, technika, a także szkoły policealne.
Przedszkola:
Szkoły podstawowe:
Gimnazja:
Szkoły ponadgimnazjalne:
Fauna i flora.
Na terenie Nadleśnictwa Dąbrowa Tarnowska najwięcej jest borów, są to drzewostany iglaste z przewagą sosny, później następują takie gatunki jak dąb, buk, olsza, brzoza. Występują obwody łowieckie polne i leśne. Można w niej spotkać zwierzynę grubą: dzik, jeleń, sarna i przechodzący łoś, a także zwierzynę drobną, tj. zając, lis, jenot, borsuk, kuna domowa i leśna, bóbr oraz ptaki – kuropatwa, bażant, gołąb grzywacz, bocian biały i czarny oraz ptaki drapieżne.
Lasy:
Kultura i media.
Głównym organizatorem imprez kulturalnych na terenie gminy Dąbrowa Tarnowska jest Dąbrowski Dom Kultury. Są to m.in.:
Polityka i społeczeństwo.
Wybory samorządowe 2014.
Pierwszym burmistrzem Dąbrowy Tarnowskiej wybranym w wyborach bezpośrednich był Stanisław Początek. Od 1994 roku sprawował tę funkcję do 2014 roku, kiedy w drugiej turze przegrał. Wygrał Krzysztof Kaczmarski, były starosta i wicestarosta dąbrowski.
Skład Rady Miejskiej 2014–2018.
Po ostatecznym rozstrzygnięciu wyniki wyborów samorządowych w radzie doszło do koalicji trzech klubów radnych: Klubu Radnych Niezależni, Klubu Radnych Prawo i Sprawiedliwość, Klubu Radnych Alternatywa. Na przewodniczącego wybrany został Jacek Sarat.
Administracja.
Podział administracyjny.
Dzielnice i osiedla:
Demografia.
Wykres liczby ludności miasta Dąbrowa Tarnowska na przestrzeni ostatnich 6 stuleci
Infrastruktura.
Transport.
Przez Dąbrowę Tarnowską przebiega droga krajowa nr 73 (Kielce – Busko-Zdrój – Dąbrowa Tarnowska – Tarnów – Jasło) oraz droga wojewódzka nr 975 (Dąbrowa Tarnowska – Żabno – Wojnicz – Zakliczyn – Dąbrowa).
W Dąbrowie Tarnowskiej znajduje się nieczynna stacja kolejowa. Przez stację przechodzi zbudowana w 1906 r. linia kolejowa Tarnów – Szczucin, czyli tzw. Szczucinka. Ruch pasażerski został na niej zawieszony w 2000, a od 2006 r. jest całkowicie zamknięta. Plany wydłużenia kolei ze Szczucina aż do Buska-Zdroju i jej zelektryfikowania, a tym samym stworzenia najkrótszego połączenia Tarnowa przez Kielce z Warszawą, nie zostały zrealizowane. Późniejsze plany inwestycyjne przewidywały połączenie Żabna, przez most w Nowym Korczynie, z Buskiem-Zdrojem (omijające Dąbrowę Tarnowską i Szczucin), jednak nie zostały one uwzględnione w dokumencie rządowym „Master Plan dla Transportu Kolejowego w Polsce do 2030 roku”.
W 2012 r. przy ul. Szpitalnej otwarto sanitarne lądowisko.
Wspólnoty religijne.
Miasto obejmuje parafia rzymskokatolicka Najświętszej Maryi Panny Szkaplerznej, która należy do dekanatu Dąbrowa Tarnowska. W mieście znajduje się zbór Świadków Jehowy.
Sport.
W mieście działa Miejsko–Gminny Ośrodek Sportu i Rekreacji, będący samorządową jednostką organizacyjną powołaną do prowadzenia działalności sportowo-rekreacyjnej. Do podstawowych zadań ośrodka należy: organizowanie różnego rodzaju zawodów i imprez sportowych, współdziałanie z klubem „Dąbrovia”, organizacjami sportowymi, szkołami i innymi organizacjami społecznymi w dziedzinie rozwoju i popularyzacji różnych dyscyplin sportowych i rekreacyjnych.
Ośrodek na powierzchni 6 ha oferuje możliwość skorzystania z: hali sportowej, stadionu, bieżni 4 × 100, boiska do piłki nożnej, ścieżki zdrowia, otwartych torów łuczniczych, boiska do siatkówki plażowej i na trawie, basenu krytego, basenu odkrytego, brodzika dla dzieci, placu zabaw, lodowiska naturalnego i parkingu.

</doc>
<doc id="94617" url="https://pl.wikipedia.org/wiki?curid=94617" title="Myślenice">
Myślenice

Myślenice – miasto powiatowe w woj. małopolskim, siedziba gminy miejsko-wiejskiej Myślenice, jeden z ośrodków miejskich aglomeracji krakowskiej.
Wzmiankowane od XIII wieku, uzyskały lokację miejską w 1342 roku. Miasto królewskie "Myślimice" położone było w drugiej połowie XVI wieku w powiecie szczyrzyckim województwa krakowskiego. Wchodziło w skład klucza myślenickiego, stanowiącego uposażenie kasztelanów krakowskich. Nazwa miasta pochodzi, wedle jednej z hipotez, od imienia założyciela osady – Myślimira.
Położenie.
Myślenice leżą 30 km na południe od Krakowa, nad rzeką Rabą i jej lewym dopływem Bysinką, pomiędzy wzgórzami Dalin, Chełm oraz Uklejna.
Dzielnice.
Miasto dzieli się na sześć dzielnic:
Historia.
Pierwsza historyczna wzmianka o Myślenicach pojawiła się w latach 1253–1258 w Kodeksie Tynieckim i mówiła o umocnieniach obronnych. Myślenice broniły bowiem w owym czasie dostępu do stolicy Polski, Krakowa, od strony południowej. W tamtym okresie w rejonie miasta istniał system umocnień, tak zwana brona myślenicka, której główną część stanowił zamek w Myślenicach, warownia u podnóża góry Uklejny, zwanej Zamczyskiem.
Kluczową datą w historii osady był rok 1342, kiedy miała miejsce lokacja miasta. Przywilej lokacyjny nadał Myślenicom król Kazimierz Wielki. Sprzedał sołectwo myślenickie dwóm mieszczanom z Wieliczki (obaj nosili imię Hynko). W tym samym roku kasztelan krakowski Spytko z Melsztyna ufundował kościół parafialny. Od tego czasu miasteczko zaczęło się prężnie rozwijać. Myślenice odwiedził m.in. Mikołaj Rej, który tam kończył trzecią księgę "Żywota człowieka poczciwego". Oprócz niego w mieście przebywał król Władysław Jagiełło i królowa Jadwiga, a także cesarz Zygmunt Luksemburski, królowie Węgier i Danii oraz liczni książęta.
Okres świetności skończył się w 1557 roku, kiedy Spytek Wawrzyniec Jordan przekazał Myślenice kasztelanii krakowskiej. Krakowscy rządcy byli bardziej zajęci problemami wielkiego miasta, toteż Myślenice zaczęły podupadać. O miasteczku przypomniano sobie w latach trzydziestych i czterdziestych XVII wieku, kiedy do Myślenic trafił cudowny obraz Matki Boskiej. Kolejną degradację miasto przeżyło po potopie szwedzkim, w wyniku którego spłonęły dwa kościoły, a maryjne wota zostały rozkradzione.
Po I rozbiorze Polski Myślenice zostały włączone do terytorium cesarstwa austriackiego.
W 1908, z inicjatywy Stanisława Pardyaka powstaje Gimnazjum w Myślenicach. Po I wojnie światowej burmistrzem miasta został Jan Dunin-Brzeziński, który w czasie wojny był dowódcą 2 pułku Szwoleżerów Rokitniańskich. O Myślenicach jeszcze raz było głośno w 1936 roku, kiedy Adam Doboszyński zorganizował „Wyprawę myślenicką”, w trakcie której rozbrojono posterunek policji, zdemolowano kilka sklepów żydowskich na rynku oraz próbowano podpalić bożnicę.
W czasie drugiej wojny światowej Myślenice były pod niemiecką okupacją od 5 września 1939. W tym czasie dwukrotnie miasto było pacyfikowane (29 czerwca 1940 i 29 kwietnia 1942 r.). Myślenice zostały zdobyte 22 stycznia 1945 roku przez oddziały 38 armii 4. Frontu Ukraińskiego.
Myślenice początku XX w. opisał Jan Sztaudynger w "Szczęściu z datą wczorajszą". W rodzinnym domu na Zarabiu przy ul. Sosnowej spędzał wakacje w dzieciństwie i wczesnej młodości.
W latach 1975–1998 miasto leżało w woj. krakowskim.
Zabytki.
Centralnym i najważniejszym punktem miasta jest rynek o kształcie zbliżonym do prostokąta z pierzejami długimi na 120/100/80/115 metrów. Został on wytyczony w roku 1458 według prawa magdeburskiego. W wieku XVIII powstawały przy nim pierwsze murowane domy, najstarszym z nich jest „Kamienica Obońskich” mieszcząca się pod numerem 27. Na płycie rynku znajdują się dwa symbole miasta: studnia-fontanna „Tereska” – pochodzący z końca XIX wieku żeliwny posąg z czeskiej odlewni w Blansku oraz pomnik Świętego Floriana z XVIII wieku.
Kościół parafialny pw. Narodzenia Najświętszej Marii Panny znajduje się przy ulicy Piotra Skargi, w pobliżu zachodniej pierzei rynku. Został zbudowany w roku 1466 w stylu gotyckim, a następnie przeszedł wiele modernizacji, które wniosły wiele elementów architektury renesansowej i barokowej. Najstarszą częścią jest prezbiterium oraz nawa główna, z następnych wieków pochodzą zachowane części kościoła, w tym kaplice: Serca Pana Jezusa oraz Matki Bożej, w której znajduje się obraz Matki Boskiej Myślenickiej. Obraz ten wg tradycji powstał w XVI wieku w Rzymie i stanowił własność papieża Sykstusa V, do Myślenic natomiast trafił w roku 1624, a pod koniec XVII wieku został uznany za cudowny. Dokonane badania świadczą jednak, że jest to dzieło z kręgu manierystów praskich powstałe albo w Czechach albo już w Polsce w Krakowie.
Dom Grecki, murowany budynek znajdujący się przy ulicy Sobieskiego 3 został wybudowany w końcu XVII wieku jako dom zajezdny. Początkowo był parterowy, a od roku 1818 jednopiętrowy. Nazwę zawdzięcza goszczeniu licznych kupców ormiańskich, nazywanych wtedy przez miejscowych Grekami. Od drugiej połowy dwudziestego wieku pełni funkcję siedziby Muzeum Regionalnego. Wśród wystaw można podziwiać: XIX-wieczne wnętrza mieszczańskie, ekspozycje dzieł sztuki ludowej, etnograficzne, archeologiczne oraz dotyczące II wojny światowej.
Kościół pw. Świętego Jakuba Apostoła został wybudowany pod koniec wieku XV w miejscu najstarszego kościoła w Myślenicach. Podobnie jak kościół parafialny, powstał w stylu gotyckim, lecz przez liczne przebudowy, posiada elementy charakterystyczne dla wielu stylów. Przy kościele oraz po przeciwnej stronie ulicy Niepodległości znajdują się dwa cmentarze, na których są XIX-wieczne klasycystyczne nagrobki oraz dwie zbiorowe mogiły: Grób Nieznanego Żołnierza oraz grób Żołnierza Sowieckiego. Kościół jest jednym z punktów na projektowanej Beskidzkiej Drodze św. Jakuba. W jego pobliżu, na zboczu Plebańskiej Góry, znajduje się źródło zwane „Studzienką”. Mieszkańcy Myślenic uznawali wodę z tego źródła za uzdrawiającą. Obok niego w XVIII wieku powstała Kaplica Matki Bożej Śnieżnej.
Kultura.
Większość wydarzeń kulturalnych odbywających się w Myślenicach związanych jest z Myślenickim Ośrodkiem Kultury i Sportu. Organizuje on koncerty, spotkania i wydarzenia literackie oraz kulturalne. Przy MOKiS działa Teatr im. Ks. Kardynała Karola Wojtyły oraz Kino „Muza”.
W mieście działa też Myślenickie Centrum Kultury i związany z nim Zespół Pieśni i Tańca „Ziemia Myślenicka”, który zdobywa liczne laury i nagrody w kraju i za granicą.
Wspólnoty wyznaniowe.
Większość mieszkańców Myślenic stanowią katolicy. Na terenie Myślenic działalność religijną prowadzą następujące Kościoły i związki wyznaniowe:
Współpraca międzynarodowa.
Miasta partnerskie:

</doc>
<doc id="94618" url="https://pl.wikipedia.org/wiki?curid=94618" title="Proszowice">
Proszowice

Proszowice – miasto powiatowe w województwie małopolskim, w powiecie proszowickim, położone 23 km na północny wschód od Krakowa. Proszowice położone są na prawym brzegu rzeki Szreniawy na płaskowyżu proszowickim. Siedziba gminy miejsko-wiejskiej Proszowice.
Miasto wielkorządców krakowskich w powiecie proszowickim województwa krakowskiego w końcu XVI wieku. W latach 1975–1998 miejscowość administracyjnie należała do województwa krakowskiego.
Prawa miejskie od 1358 r. Były miastem królewskim Korony Królestwa Polskiego. W latach 1496–1793 siedziba sejmików ziemskich przedrozbiorowego województwa krakowskiego.
Regionalny ośrodek handlu rolno-spożywczego. Według danych GUS z 31 grudnia 2019 r. miasto miało 5983 mieszkańców.
Historia.
Prehistoria.
W rejonie Proszowic spotyka się ślady pochodzące jeszcze z czasów neolitu, a także kultury łużyckiej. W okresie migracji i ekspansji Słowian (VI–VII w.) obszary Małopolski zostały przez nich zasiedlone. Powstałe plemię Wiślan stworzyło silne jednostki administracyjne, przypominające państwo, w skład którego weszły tereny powiatu proszowickiego. Wybudowali oni gródek książęcy, który nie tylko był siedzibą władcy, ale również spełniał funkcje obronne. Dolina Szreniawy sprzyjała rozwojowi rolnictwa, dlatego Proszowice były w dawnych czasach ośrodkiem handlu zbożem.
Średniowiecze.
W XI–XIII w. okolice Proszowic były gęsto zaludnione. W 1222 r. rycerz Przybysław "Prosowic" z rodu Szreniawitów. Początkowo miejscowość była własnością rycerską, do początku XIV w. należały prawdopodobnie do rodu Szreniawitów lub Drużynnitów, później przeszły w ręce królewskie. W połowie XIII w. według tradycji powstała parafia i wzniesiono kościół, w którym miała znajdować się inskrypcja, mówiąca że najstarszy kościół został zbudowany w czasach Bolesława V Wstydliwego w 1240 r. W 1358 r. miasto królewskie lokowane pomiędzy 1356 a 1358 rokiem na prawie magdeburskim otrzymało przywileje samorządowe i targowe. Osada rozrosła się w miasteczko handlowe i rzemieślnicze. Od połowy XIV w. odbywały się roki sądowe ziemi krakowskiej, po raz pierwszy wzmiankowane w źródłach pisanych w 1377 r. Działając z dłuższymi przerwami, zwłaszcza w XVII w. i XVIII w., przetrwały aż do reformy sądownictwa przeprowadzonej przez zaborcę pod koniec wieku XVIII.
Wiek XV był czasem rozkwitu Proszowic. Miejscowi rzemieślnicy, m.in. kowale, pracujący dla dworu królewskiego, przyjmowani byli do cechów krakowskich. Miasto wówczas zaliczano w województwie krakowskim do grupy II, to jest do osad, które na wypadek wojny mogą wystawić od 4 do 12 pieszych. W kategorii tej znalazły się także Wieliczka, Olkusz, Kłobuck, Lelów. W 1403 r. odnotowany został pierwszy student Akademii Krakowskiej pochodzący z Proszowic – Mikołaj (prawd. Mikołaj Skóra), który został wypromowany na mistrza sztuk wyzwolonych. W 1407 r. wielki pożar zniszczył miasto, a wraz z nim dwór królewski, szybko po katastrofie odbudowany. W 1410 r. wybudowano bitą drogę z Proszowic do Krakowa. Od 1456 r. miasto miało przywilej cotygodniowych jarmarków. Kronikarz Jan Długosz opisuje Proszowice jako miasto mające 14 łanów i folwark królewski, kościół parafialny był murowany, trakt przechodzący przez Proszowice służył królom w drodze do Korczyna, Kielc, Lublina i na Litwę. Statutem króla Jana I Olbrachta z 1496 r. miasto zostało wyznaczone na miejsce sejmików ziemskich województwa krakowskiego, odbywały się w kościele.
Nowożytność.
W początku XVI w. Proszowice stały się siedzibą powiatu (w 1485 r. odnotowano istnienie powiatu, choć oddzielny powiat proszowicki jeszcze formalnie nie istniał). Należały do niego m.in. miasta: Działoszyce, Koszyce, Nowe Brzesko, Skalbmierz, Słomniki. Powiat przetrwał do rozbiorów, chociaż jego granice ulegały zmianom. Wzrosła zamożność kupców, karczmarzy, piwowarów. Zbudowano ratusz i wiele domów, powstało bractwo cechowe. Bogate prebendy proszowickie otrzymali profesorowie Akademii Krakowskiej. W 1532 r. król Zygmunt I Stary nadał Proszowicom przywilej budowy wodociągów i kanalizacji.
Przełom XVI/XVII w. był początkiem upadku i zubożenia miasta, zanikło rzemiosło, burzliwe sejmiki stały się klęską i postrachem miasta, doszło nawet do rozlewu krwi w kościele. W 1619 r. pożar zniszczył drewnianą zabudowę, w 1651 r. wybuchł kolejny pożar, w którym spłonął ratusz. Miasto poważnie ucierpiało podczas potopu szwedzkiego. Proszowice należały w 1733 r. do wielkorządców krakowskich, nie podźwignęło się jednak z upadku. Inwentarz z tego okresu podaje tylko 60 domów; w 1775 r. liczyło 88 domów i 6 dworków szlacheckich; w 1791 r. było 111 domów (w tym 32 na Rynku) i 825 mieszkańców, w części królewskiej były 103 domy (dworek kasztelana krakowskiego, dworek wojewody krakowskiego, 2 dworki szlacheckie, 96 domów mieszkalnych, młyn zbożowy, folwark młyński i karczma), w duchownej – 8 (3 domy księży, szkoła parafialna, altaria św. Anny, szpital św. Ducha, folwark szpitalny, organaria). W 1765 odnotowano zamieszkiwanie miasta przez 8 Żydów.
Rozbiory.
Włościanie proszowiccy masowo brali udział w insurekcji kościuszkowskiej (1794). Po III rozbiorze Polski Proszowice włączono do zaboru austriackiego, następnie w 1809 r. miasto i okolica weszły do Księstwa Warszawskiego. Po kongresie wiedeńskim w 1815 r. ziemia proszowicka włączona została do Królestwa Polskiego (kongresowego), będącego częścią składową Imperium Rosyjskiego. Proszowice w zaborze rosyjskim znajdowały się w województwie krakowskim ze stolicą w Kielcach. Kraków i najbliższe okolice tworzyły wówczas Wolne Miasto, co spowodowało oderwanie Proszowic od rynku zbytu i ośrodka kulturalnego Krakowa. Miasto weszło w skład powstałej w 1837 r. guberni krakowskiej, później przemianowanej na gubernię kielecką. W 1846 r. podczas powstania krakowskiego 40-osobowy oddział Zygmunta Jordana rozbił sotnię kozaków rosyjskich. W ramach represji za popieranie powstania styczniowego, Rosjanie w 1867
 r. odebrali Proszowicom prawa miejskie. Podczas spisu ludności z 1827 r. odnotowano 1027 mieszkańców i 154 domy, na Rynku stał drewniany ratusz. Opis miejscowości z 1887 r. wymienia:
I wojna światowa.
Podczas I wojny światowej Rosjanie rozlokowani byli wzdłuż linii Rzędowice – Makocice – Opatkowice – Szreniawa. Austriacy atakowali od strony Łaganowa. Ich artyleria zburzyła i uszkodziła wiele domów w Proszowicach, spowodowała pożar kościoła parafialnego.
II Rzeczpospolita.
Po odzyskaniu przez Polskę niepodległości w 1918 r., dawny powiat proszowski podzielono między powiaty: miechowski i pińczowski. W okresie międzywojennym Proszowice jako część powiatu miechowskiego wchodziły w skład województwa kieleckiego. W 1923 r. przywrócono prawa miejskie. W 1925 r. otwarto połączenie kolei wąskotorowej: Szreniawa – Proszowice, Proszowice – Posądza ze stacją kolejową. W 1939 w mieście mieszkało 1323 Żydów.
II wojna światowa.
W czasie wojny obronnej 55. Dywizja Piechoty wchodząca w skład Armii „Kraków” Wojska Polskiego stoczyła ciężkie walki z Wehrmachtem w nocy z 6 nr 7 września 1939 r. Zginęło 108 Polaków, pożar strawił 1/3 miasta, spłonęło wtedy archiwum miejskie. Holocaust spowodował zniszczenie społeczności żydowskiej Proszowic skupiającej przed wojną ponad 1000 osób. W lipcu 1944 Proszowice zostały wyzwolone czasowo przez oddziały partyzanckie i powstała tzw. Rzeczpospolita Partyzancka lub Kazimiersko-Proszowicka Rzeczpospolita Partyzancka. Okupant niemiecki został wyparty z miasta 17 stycznia 1945 przez oddziały 59. i 60. armii 1. Frontu Ukraińskiego.
Współczesność.
W 1945 r. Proszowice weszły w skład województwa krakowskiego w powiecie miechowskim. W 1954 r. przywrócono powiat proszowicki, jednak okrojony w porównaniu z przedrozbiorowym. Po zniesieniu powiatów w 1975 r., miasto należało do województwa krakowskiego (tzw. województwa miejskiego krakowskiego). Po reformie administracyjnej z 1999 r. przywrócono powiat proszowicki w województwie małopolskim. W 2008 roku obchodzono 650-lecie lokacji miasta.
Gospodarka.
Proszowice są regionalnym ośrodkiem handlu rolno-spożywczego, działa giełda skupująca warzywa i inne płody rolne oraz zwierząt hodowlanych. Okoliczne żyzne gleby sprzyjają rolnictwu. Na terenie miasta nie ma dużych zakładów przemysłowych, występuje tylko drobny przemysł, usługi i handel.
Ogród biblijny.
W 2008 r. oddano do użytku pierwszy w Polsce ogród biblijny.
Współpraca międzynarodowa.
Miasta i gminy partnerskie: Fichtenberg

</doc>
<doc id="94619" url="https://pl.wikipedia.org/wiki?curid=94619" title="Białobrzegi">
Białobrzegi

Białobrzegi (czasem potocznie "Białobrzegi Radomskie" lub "Białobrzegi nad Pilicą") – miasto w Polsce, w województwie mazowieckim, w powiecie białobrzeskim. Leży nad rzeką Pilicą. 
Miasto jest siedziba władz gminy miejsko-wiejskiej Białobrzegi oraz rzymskokatolickiej parafii Świętej Trójcy.
Białobrzegi znajdują się na terenie historycznego Zapilicza, regionu należącego do Mazowsza. Etnograficznie zalicza je się do ziemi radomskiej.
Lokację miejską uzyskały w 1540 roku, zdegradowane w 1869 roku, ponowne nadanie praw miejskich w 1958 roku. Białobrzegi położone były w drugiej połowie XVI wieku w powiecie wareckim ziemi czerskiej województwa mazowieckiego. Miasto prywatne Królestwa Kongresowego, położone było w 1827 roku w powiecie radomskim, obwodzie radomskim województwa sandomierskiego. W latach 1975–1998 miasto administracyjnie należało do woj. radomskiego, zaś przed 1975 r. do woj. kieleckiego.
Miasto położone jest na pograniczu Doliny Białobrzeskiej i Równiny Radomskiej, ok. 30 km na północny zachód od Radomia. Ośrodek turystyczno-wypoczynkowy; drobny przemysł.
Historia.
W 1540 r. król Zygmunt I Stary nadał prawa miejskie miejscowości Brzegi. Zapilicze od XIV w. należało do Mazowsza, jako darowizna Kazimierza Wielkiego dla księcia Siemowita III, zaś lokowane na prawie magdeburskim miasto było własnością Anny Falęckiej, wdowy po Janie z Biejkowa herbu Jastrzębiec. Kolejnymi właścicielami Brzegów (od drugiej połowy XVII w. Białobrzegi) były rodziny: Boglewskich, Boskich, Stokowskich, Kuroszów i Wodzyńskich.
W ciągu pierwszych trzystu lat istnienia Białobrzegi były małym miasteczkiem, którego ludność zajmowała się głównie handlem oraz rolnictwem. W okresie powstania styczniowego w mieście i okolicy działało kilka oddziałów powstańczych, w tym m.in. płk. Dionizego Czachowskiego, Kononowicza, Grabowskiego. 1 stycznia 1870 r. Białobrzegi zostały osadą. W 1910 r. miejscowość zniszczył pożar, a już w cztery lata później zaczęła się I wojna światowa, podczas której dokonały się kolejne zniszczenia. Po wojnie nastąpił powolny rozwój osady.
Od początku XIX w. rozpoczął się wzrost liczby ludności miejscowości. Związane to było ściśle z budową i funkcjonowaniem traktu krakowskiego, zaprojektowanego przez inż. Teodora Urbańskiego i przebiegającego m.in. przez Białobrzegi.
W pierwszej połowie 1936 roku w mieście doszło do ekscesów o podłożu antysemickim.
Okres II wojny światowej już we wrześniu 1939 r. przyniósł Białobrzegom wywózki do obozów i rozstrzeliwania ludności cywilnej i wojskowej. W utworzonym w 1941 getcie Niemcy osadzili 4 tys. Żydów z Białobrzegów, Grójca, Nowego Miasta, Mogielnicy i Przytyka. Getto zostało zlikwidowane w październiku 1942, a jego mieszkańcy wywiezieni do obozu zagłady w Treblince.
16 stycznia 1945 roku do miasta wkroczyły wojska Armii Czerwonej, kończąc okres okupacji niemieckiej. Od 1956 do 1975 r. funkcjonował powiat białobrzeski. W 1958 roku stolica powiatu – Białobrzegi odzyskały prawa miejskie, wcześniej były wsią stanowiącą stolicę powiatu. 1 stycznia 1999 r. Białobrzegi stały się miastem powiatowym.
Historia Żydów w Białobrzegach.
Żydzi pojawili się w Białobrzegach w drugiej połowie XVIII wieku. W 1821 roku miejscowość zamieszkiwało 138 Żydów na 505 mieszkańców. W 1827 roku było ich 332, a w 1862 roku – 549 było wyznania mojżeszowego (58,9% mieszkańców). W 1861 roku utworzono miejscową gminę żydowską, wcześniej ludność żydowska należała do gminy wyznaniowej w Przytyku. Wybudowano wówczas drewnianą synagogę i powstał cmentarz. 
25 sierpnia 1867 roku spłonęła synagoga, mieszcząca również cheder i mykwę. Społeczność zwróciła się do władz carskich o odszkodowanie i zgodę na budowę nowej bożnicy. Władze przekazały 500 rubli i zgodę na budowę nowej synagogi. 23 lutego 1878 roku kolejny pożar zniszczył mykwę i koszerną rzeźnię. Większość Żydów w Białobrzegach nie była zamożna. Tylko 14 z nich zaliczało się do pierwszej klasy podatników, 109 należało do klasy IV (najbiedniejszej) a 35 było zwolnionych z płacenia podatków. 
W 1910 roku miasto nawiedził pożar. Spłonęło 100 żydowskich domów. 
W 1919 roku Białobrzegi zamieszkiwało 3578 osób, z czego 2200 było Żydami (61,4%). Z roku na rok, wskutek migracji do większych ośrodków miejskich liczba Żydów w miejscowości stopniowo się zmniejszała. W 1921 roku zamieszkiwało tu 1418 Żydów. 
Pierwszy oddział partii żydowskiej powstał dopiero w 1939 roku. Był to Ogólnożydowski Związek Robotniczy Bund w Polsce, skupił około 30 członków. Na czele oddziału stanęli Szlama Szwarckopf i Jorki Forman. Ten ostatni był przywódcą miejscowego Cukunftu, młodzieżówki partii. Dłużej działała w mieście działały nielegalne komórki partii komunistycznej. Przewodzili nimi Mendel Rajchama i Chaim Goldwaser. W mieście działał lokalny oddział Kultur-Ligi. Prowadził on bibliotekę, kółko dramatyczne oraz organizował odczyty i prelekcje naukowe.
Miejscowym rabinem przez cały okres dwudziestolecia wojennego był Szaja Rajewski.
W 1932 roku na 228 zakładów rzemieślniczych 101 należało do Żydów. Prawie wszystkie zakłady krawieckie były własnością żydowską. Na cośrodowym targu większość sprzedających należała do tej społeczności. Jednak większość Żydów z Białobrzegów należała do biedoty, trudniącej się drobnym rzemiosłem i handlem obnośnym. 
Nusym Rozenberg i Abram Grunbaum w połowie lat 20 XX wieku uruchomiło linię autobusową Radom – Białobrzegi – Warszawa.
Po wkroczeniu Niemców, Żydów zmuszono do prac przy odśnieżaniu dróg, budowy mostów oraz pracy w lokalnych majątkach i Zakładach Energetycznych Okręgu Radomsko-Kieleckiego pracujących na rzecz Niemców. W kwietniu bądź maju 1941 roku hitlerowcy zorganizowali w Białobrzegach otwarte getto. W styczniu 1942 roku getto zostało zamknięte, a za opuszczenie jego terenów groziła kara śmierci. Getto zostało zlikwidowane we wrześniu lub październiku 1942 roku. Po wyselekcjonowaniu około 100 młodych mężczyzn, resztę mieszkańców getta (około 3500) pognano pieszo w stronę Dobieszyna. Tych Żydów, którzy nie mogli iść lub opóźniali marsz Niemcy zabijali po drodze. Na stacji kolejowej w Dobieszynie Żydzi zostali załadowani do bydlęcych wagonów i wywiezieni do obozu w Treblince. 
Około 200 Żydów, część wcześniej wyselekcjonowana i ci którzy pracowali w okolicy, po likwidacji getta została zmuszona do niewolniczej pracy na rzecz okupanta. W grudniu 1942 roku zostali przewiezieni do fabryki amunicji w Skarżysku-Kamiennej, by następnie trafić do obozów koncentracyjnych w Częstochowie i Auschwitz. Nielicznym udało się przeżyć i doczekać wyzwolenia w obozach pracy m.in. w Suchej, Pionkach.
Transport.
Węzeł drogowy. W mieście krzyżują się drogi krajowe:

</doc>
<doc id="94620" url="https://pl.wikipedia.org/wiki?curid=94620" title="Gostynin">
Gostynin

Gostynin – miasto w Polsce w województwie mazowieckim, siedziba powiatu gostynińskiego i gminy wiejskiej Gostynin.
Był miastem królewskim Korony Królestwa Polskiego w starostwie gostynińskim w ziemi gostynińskiej województwa rawskiego w 1792 roku.
Położenie.
W latach 1975–1998 miasto administracyjnie należało do województwa płockiego.
Według danych z roku 2002 Gostynin ma obszar 32,31 km², w tym:
Według danych z 1 stycznia 2011 r. powierzchnia miasta wynosiła 32,40 km².
Miasto stanowi 5,25% powierzchni powiatu.
Demografia.
Dane GUS z 30 czerwca 2013 roku:
Wykres prezentujący zmianę ludności Gostynina od 1921 roku.
Historia.
Teren ziemi gostynińskiej należy do historycznego regionu Mazowsza. Znaleziska archeologiczne potwierdzają, że już w późnym paleolicie zamieszkiwali ten obszar ludzie. Natomiast we wczesnym średniowieczu (VI – VIII wiek) na północ od dzisiejszego miasta istniał gród obronny z podgrodziem. Ulokowany był na lewym brzegu Skrwy Lewej, na tzw. Łysej Górze. Przez Gostynin przebiegały ważne szlaki handlowe (z Kujaw na Mazowsze, i dalej na Ruś). Biegł tędy słynny Bursztynowy szlak, a także szlak solny. W okresie rozbicia dzielnicowego osada znalazła się na pograniczu kujawsko-mazowieckim, czemu gród prawdopodobnie zawdzięcza swoje istnienie. Gród został założony na wzniesieniu między jeziorami Kocioł i Czarne. Natomiast na sąsiednim wzgórzu zaczęło rozwijać się podgrodzie z kościołem św. Jakuba.
Około 1240 roku gród został rozbudowany przez Konrada I mazowieckiego. Pierwsza wzmianka o Gostyninie pochodzi z 1279 roku i dotyczy wydania przez księcia płockiego Bolesława II mazowieckiego przywilejów dla biskupstwa płockiego. W 1283 roku miał miejsce najazd litewski na Gostynin. Gród w Gostyninie był tematem sporu pomiędzy Bolesławem II mazowieckim a jego bratem Konradem II czerskim. Został zdobyty przez Konrada II w 1286 roku przy pomocy wojsk ruskich, oraz spalony. Po tym zdarzeniu na jakiś czas gród podupadł. Inaczej wypadki potoczyły się w 1300 roku, kiedy to gród w Gostyninie obronił się przed oblężeniem Wacława II Czeskiego – który to dewastował ziemie polskie – gdyż był dobrze przygotowany do obrony. Gród był oblegany także przez Władysława Łokietka około 1326 roku, kiedy to Łokietek zaatakował Mazowsze płockie w celu zmuszenia rządzącego tą ziemią Wacława, do uległości lennej. Głównie dlatego, że Wacław płocki popierał Czechów i Krzyżaków, co było dla władcy niewygodne.
Począwszy od roku 1319 znana jest hierarchia grodowa Gostynina, która z czasem przekształcona została na hierarchię ziemską. Od 1329 roku Gostynin notowany jest jako siedziba Kasztelana. Pierwszym imiennym kasztelanem gostynińskim był Paweł, którego imię wymienia dokument z 1345 roku. Za czasów księcia Siemowita III (książę Siemowit III jako pierwszy użył tytułu księcia gostynińskiego, stało się to w 1352 roku) Gostynin wszedł na drogę rozwoju. Możliwe też (jednakże do dzisiaj nie ma pewności co do fundatora zamku), że to jemu Gostynin zawdzięcza swój zamek, na sztucznie usypanym wzgórzu, na skraju nadrzecznego stromego cypla na zachód od dzisiejszego miasta. Pierwotnie była to wieża, która prócz funkcji obronnych, spełniała także funkcje mieszkalne. Za czasów Siemowita III zaczęło rozwijać się osadnictwo na prawym brzegu Skrwy, na terenie później lokowanego miasta. Z dokumentów wynika, że istniała w tym czasie już nowa osada, która dobrze prosperowała. Następca Siemowita III, Siemowit IV nadał miastu w 1382 roku prawa miejskie na prawie chełmińskim. Życie miasta skoncentrowało się wokół rynku w nowej osadzie. Po wybudowaniu w pobliżu rynku kościoła św. Marcina i przeniesienia tam siedziby parafii gostynińskiej, gród nad jeziorem Czarnym tracił na znaczeniu. Siemowit IV rozbudował zamek gostyniński i uczynił z niego swoją ulubiona rezydencję. Na przełomie XIV i XV wieku budowlę rozebrano i przystąpiono do rozbudowy zamku. Dziedziniec otoczono murem obwodowym oskarpowanym w narożnikach, który tworzył czworobok o wymiarach 37 × 38 metrów. W narożniku północno-wschodnim wzniesiono kwadratową murowana wieżę o boku 7 metrów. Pozostała zabudowa dziedzińca była zbudowana z drewna. Na północ od zamku oddzielony suchą fosą znajdował się przygródek. Założony na planie kwadratu o boku 80 metrów otoczony był drewniano-ziemnym wałem. Spełniał on rolę zaplecza gospodarczego dla zamku. Za czasów Siemowita IV przebywał tu między innymi Władysław II Jagiełło (w latach 1414 i 1419). Tu również Siemowit spędził ostatnie lata swego życia, umierając w 1426 roku, po czym został pochowany w nekropolii mazowieckich Piastów w katedrze płockiej. Następnie zamek był wielokrotnie przebudowywany, zmieniano jego wygląd oraz przeznaczenie. W 1439 roku księżna Małgorzata ufundowała dla zamku drewnianą kaplicę.
Po bezpotomnej śmierci dwóch ostatnich książąt płockich Siemowita V i Władysława II, do Gostynina zawitał w 1462 roku król polski Kazimierz IV Jagiellończyk. Mieszkańcy złożyli mu przysięgę na wierność, a on potwierdził wszystkie miejskie przywileje. Tym samym Gostynin został przyłączony do Królestwa Polskiego. W latach 1462–1793 znajdował się w województwie rawskim, jako miasto powiatowe. Koniec wieku XV i cały wiek XVI to okres pomyślnego rozwoju miasta. Za zgodą Zygmunta I Starego miasto w 1520 roku otrzymało prawo użytkowania okolicznych lasów. Według lustracji województwa rawskiego z 1564 roku miasto posiadało 265 domów, karczmę, kilka młynów i browar. W 1612 na tutejszym zamku uwięziony umarł Wasyl Szujski zdetronizowany przez Polaków były car ruski, więziony tu po zdobyciu przez Polaków Moskwy, więziony od 1611 roku, wraz z jego braćmi, byłymi kniaziami. Byłym naczelnym wojewodą wojsk moskiewskich Dymitrem Szujskim i Iwanem Szujskim (Pugowką) (Hołd Szujskich).
Kres pomyślności Gostynina wyznacza rok wybuchu II wojny północnej. Miasto i zamek uległo wtedy dużym zniszczeniom. Lustracja z 1660 roku podaje, że w mieście było zaledwie 20 domów. Następne zniszczenia przyniosły wojska rosyjskie atakujące broniących się konfederatów barskich w 1772 roku. Miasto nie odzyskało już swojej dawnej świetności, choć przez cały wiek XVIII przybywało ludności: 1777 roku były 43 domy, a w 1797 roku było ich 89. Były w nim trzy kościoły, karczma, browar, trzy młyny i tartak. W drugiej połowie XVIII wieku wybudowano drewniany ratusz na rynku.
W 1793 roku do miasta wkroczyły wojska pruskie. Zniszczone mury zamku uległy rozebraniu, a cenne archiwum ziemskie zostało wywiezione. W latach 1807–1815 Gostynin znajdował się w granicach Księstwa warszawskiego. Kolejnym ciosem dla miasta był wielki pożar z 1809 roku, który spowodował rozległe zniszczenia. Miasto było wtedy w trakcie upadku, jednakże sytuacja poprawiła się wraz z rokiem 1824, kiedy to do Gostynina przybyło 105 niemieckich sukienników wraz z rodzinami, oraz rozpoczęto budowę pralni i farbiarni. Miasto ponownie zaczęło rozkwitać. Odbudowano (1839) zniszczony podczas pożaru kościół Św. Marcina. Wybudowano także nowy ratusz oraz zajazd. W kolejnych latach tkactwo w Gostyninie trochę podupadło. Zmniejszyła się liczba rodzin tkackich (w połowie XIX wieku było ich 26). W 1824 roku ruiny zamku (pozostała jedynie wieża i fragmenty murów) przekazano gminie w celu odbudowy zrujnowanego zamku, jako kościoła ewangelickiego. Pracę ukończoną w 1830 roku nadzorował Hilary Szpilowski. Po II wojnie światowej powstał tu kościół rzymskokatolicki. Funkcjonował tam do 1978 roku. Następnie zamek został przekazany miastu, a obecnie mieści się w nim hotel. W roku 1927 wzniesiono inny gostyniński zabytek – hale targowe, które są obecnie zespołem sklepów. W 1863 podczas powstania styczniowego w rejonie Gostynina działał oddział powstańczy pod dowództwem lekarza i oficera carskiego Emeryka Syrewicza.
Obok Polaków i Niemców mieszkali w Gostyninie również Żydzi. W mieście funkcjonowała drewniana synagoga, a przy niej szkoła. Synagoga spłonęła w trakcie pożaru z 1809 roku. Została odbudowana, lecz w 1899 roku została zniszczona przez kolejny pożar.
W XIX wieku nastąpił rozwój kultury i szkolnictwa. Na początku XIX wieku otwarta została w Gostyninie pierwsza szkoła średnia.
W okresie przedwojennym Gostynin był miastem powiatowym. Był to kolejny okres jego rozkwitu. Przyczyniło się do tego między innymi otwarcie w latach 1924–1925 linii kolejowej łączącej Płock z Kutnem. Około 3 lata później było tu już 300 warsztatów rzemieślniczych. W 1939 roku miasto liczyło 12 000 mieszkańców. Znajdowały się tu: szkoły podstawowe, dwie średnie (męska i żeńska), dwie prywatne wypożyczalnie książek, wydawano lokalną prasę.
W okresie międzywojennym mieszkało w Gostyninie ponad 2 tysiące Żydów. 16 września 1939 roku do miasta wkroczyły wojska niemieckie, a 20 września tego samego roku Gostynin został przyłączony do Rzeszy. Pomiędzy 28 września 1939 roku a 22 czerwca 1941 roku miasto funkcjonowało pod nazwą „Gasten”, od 22 czerwca 1941 roku do końca wojny „Waldrode”. Po wojnie przywrócono nazwę Gostynin. We wrześniu 1940 roku zostało zorganizowane w mieście getto dla około 3500 Żydów. Wiosną 1942 roku zostało ono podpalone, a do obozu zagłady w Chełmnie wywieziono około 2 tysiące Żydów. Łącznie z Gostynina wywieziono około 4000 Żydów, a około 100 (między innymi pensjonariuszy funkcjonującego do dziś szpitala dla nerwowo chorych) osób rozstrzelano na miejscu. W wyniku działań wojennych zniszczonych zostało 15% zabudowań miasta. W okolicach Gostynina działał ruch oporu. 18 stycznia 1945 roku miasto zostało zajęte przez Armię Czerwoną, która zarówno w Gostyninie, jak i okolicznych miejscowościach dopuściła się licznych zbrodni wojennych, rozstrzeliwując uchodźców cywilnych (w tym kobiety i dzieci) oraz dokonując ostrzału artyleryjskiego niemieckiego transportu sanitarnego, przy czym z 1000 rannych uratowało się tylko 80.
Po II wojnie światowej miasto znacznie się rozrosło, powstały zakłady sprzętu instalacyjnego (1966), rozbudowane w latach 70. XX wieku jako Zakłady Sprzętu Oświetleniowego „Polam" (późniejsza nazwa "Elgo"), Przedsiębiorstwo Produkcji Elementów Budowlanych „Gos-Bud”
(późniejszy "Budopol"), filia skierniewickich Zakładów Transformatorów Radiowych, zakłady przyrządów pomiarowych (MERA) i Okręgowa Spółdzielnia Mleczarska.
Polityka i administracja.
Miasto jest członkiem wielu organizacji międzygminnych, m.in. Stowarzyszenia Gmin Turystycznych Pojezierza Gostynińskiego.
Mieszkańcy Gostynina wybierają posłów na Sejm z okręgu wyborczego nr 16, senatora z okręgu nr 38, a posłów do Parlamentu Europejskiego z okręgu nr 5.
Rada Miejska w Gostyninie.
Władzę uchwałodawczą i kontrolną w Gostyninie sprawuje Rada Miejska składająca się z 15 radnych wybieranych w jednomandatowych okręgach wyborczych na 4-letnią kadencję. W prezydium rady zasiada przewodniczący oraz zwyczajowo dwóch wiceprzewodniczących. Rada Miejska w Gostyninie tworzy, zgodnie ze zwyczajem, 5 komisji, w tym: Komisję Rozwoju Gospodarczego i Budżetu, Komisję Edukacji, Kultury i Sportu, Komisję Bezpieczeństwa i Porządku Publicznego, Komisję Spraw Obywatelskich, Zdrowia i Pomocy Społecznej oraz Komisję Rewizyjną.
Burmistrz Miasta Gostynina.
Władzę wykonawczą w mieście pełni Burmistrz Miasta Gostynina, wybierany w wyborach bezpośrednich na 4-letnią kadencję. Zgodnie z ustawą o samorządzie gminnym w Gostyninie powołuje się jednego Zastępcę Burmistrza. Urząd Burmistrza dopełnia Skarbnik Miejski, powoływany przez radę miejską na wniosek burmistrza, a od 2015 roku również Sekretarz Miasta, wyłoniony w konkursie.
Przed zmianą ordynacji wyborczej w 2002 r., burmistrz sprawował jednocześnie funkcję przewodniczącego zarządu miasta i wybierany był przez radę miejską.
Referendum 2013.
15 września 2013 roku odbyło się referendum w sprawie odwołania urzędującego burmistrza Włodzimierza Śniecikowskiego. Aby wynik referendum był wiążący spośród uprawnionych 15 534 osób, udział w głosowaniu musiało wziąć 4479. Ostatecznie w referendum wzięło udział 3705 osób, w związku z czym było ono nieważne (94,3% za odwołaniem; 2,7% przeciwko odwołaniu; 3% głosy nieważne).
Transport.
Kolejowy.
Przez Gostynin przebiega linia kolejowa nr 33 łącząca Kutno z Brodnicą. Tutejsza stacja kolejowa, posiada dwa perony (trzy krawędzie peronowe). Z Gostynina odjeżdżają pociągi do Sierpca, Płocka, Kutna, Łowicza, Sochaczewa i Warszawy Wschodniej.
Od 2021 roku przez Gostynin przejeżdża pociąg TLK Chemik relacji Płock-Katowice, umożliwiający mieszkańcom dojazd do Łodzi, Częstochowy i Katowic oraz pociąg TLK "Flisak" relacji Gdynia Główna - Katowice umożliwiający mieszkańcom bezpośredni dojazd do Trójmiasta przez Sierpc, Iławę, Brodnicę. 
Drogowy.
Lista dróg krajowych i wojewódzkich w Gostyninie:
W pobliżu miasta przebiega autostrada A1. Przecina prowadzącą z Gostynina drogę wojewódzką nr 581 w odległości 12 km od miasta, w miejscowości Pomarzanki. Przebiegający tędy odcinek został otwarty 13 listopada 2013 roku.
„Duża” obwodnica.
Miasto od strony wschodniej (mapa) posiada obwodnicę zwaną „dużą”. Znajduje się ona w ciągu drogi krajowej nr 60. „Duża” obwodnica ma 8,8 km długości. Zaczyna się od strony południowej w granicach administracyjnych miasta (w pobliżu zakładu ELGO Lightning Industries), kończy natomiast w miejscowości Rogożewek. Została ona otwarta 10 lutego 2010 roku. Do tego czasu przebiegająca przez miasto droga krajowa prowadziła od południa ulicą Kutnowską, następnie 3 Maja oraz Tadeusza Kościuszki, przez rynek miasta i dalej ulicami Jana Pawła II i Płocką na północ.
„Mała” obwodnica.
28 lutego 2012 roku otworzona została „mała” obwodnica miasta, łącząca ulicę Jana Pawła II z ulicą Zamkową (mapa), omijając rynek miasta. Ulica ta ma być jednocześnie główną drogą dojazdową do term gostynińskich. Budowa obwodnicy rozpoczęła się w 2007 roku. Podzielona była na dwa etapy. W trakcie drugiego etapu wybudowano odcinek obwodnicy o długości ponad 300 metrów, most nad rzeką Skrwą oraz rondo na skrzyżowaniu ulic Zamkowej i Targowej, gdzie obwodnica się kończy. Po jej stronach biegną ścieżki rowerowe.
Rowerowy.
Szlaki rowerowe.
Przez Gostynin przebiega międzynarodowy szlak rowerowy EuroVelo R2 (Szlak Stolic). Jest to szlak mający w założeniu łączyć Galway w Irlandii z Moskwą liczący ok. 5500 km długości. W rzeczywistości szlak kończy się na zachodniej granicy Polski. Odcinek łączący Kowal z Łąckiem był pierwszym fragmentem tego szlaku w Polsce. W pobliżu miasta przebiega także ponadregionalny szlak rowerowy VeloMazovia nr 20. Mający ok. 105 km szlak zaczyna swój bieg w Witkowicach a kończy we Włocławku.
Ścieżki rowerowe.
W Gostyninie ścieżki rowerowe biegną wzdłuż kilku ulic. Nie tworzą jednolitego systemu.
Termy gostynińskie.
W połowie lipca 2012 roku ruszyły pierwsze prace przy budowie nowej stacji odwadniania osadu. Obecna gostynińska oczyszczalnia ścieków nie byłaby w stanie obsłużyć kompleksu termalnego, w związku z czym rozpoczęto jej modernizację, której do dziś nie ukończono.
Media.
W Gostyninie wydawane są 3 gazety, mają one jednak nieregularny tryb wydawniczy. Ponadto Gostynin posiada swoje rubryki w gazetach wydawanych w innych, okolicznych, miastach. Nadaje tu także lokalna kablowa stacja telewizyjna "TV Gostynin. "O Gostyninie można też usłyszeć w "Kurierze Mazowieckim", "Kurierze Warszawy i Mazowsza "(programy TVP 3), w "Radiu Eska Płock", "Katolickim Radiu Diecezji Płockiej" oraz" Polskim Radiu RDC."
Prasa.
Gazety wydawane w Gostyninie:
Gazety pochodzące z innych miast, posiadające gostyniński dodatek:
Religia.
Obecnie większość mieszkańców Gostynina stanowią katolicy, jednak jeszcze przed II wojną światową miasto było niejednolite etnicznie, a co za tym idzie i wyznaniowo. W 1921 roku 27,4% ludności stanowili Żydzi, którzy byli największą po Polakach grupą. Posiadali własną synagogę i dwa cmentarze (stary i nowy – obydwa już nie istnieją). Kolejną dużą grupę stanowiła ludność niemiecka, której świątynia zlokalizowana była w gostynińskim zamku. W jego pobliżu znajduje się nieczynny już dziś cmentarz ewangelicki, z którego korzystali tutejsi Niemcy. Najmniejszą grupę stanowiła ludność wyznania prawosławnego, posiadająca w mieście jedną cerkiew.
Aktualnie w mieście działają trzy związki wyznaniowe: Kościół rzymskokatolicki, Kościół Boży w Chrystusie oraz Świadkowie Jehowy.
Ponadto w mieście mieszkają przedstawiciele Kościoła Ewangelicko-Augsburskiego, związani z parafiami w Płocku i Kutnie oraz Kościoła Starokatolickiego Mariawitów związani z parafiami w Płocku i Nowej Sobótce.
Kościół rzymskokatolicki.
Największą grupą wyznaniową na terenie miasta są katolicy. W Gostyninie funkcjonują dwie parafie. Pierwsza powstała w czasach średniowiecza (parafia św. Marcina), druga natomiast w 1997 roku (parafia Miłosierdzia Bożego). Gostynin jest siedzibą dekanatu gostynińskiego, którego dziekanem jest od 2009 roku Ryszard Kruszewski. Dekanat ten podlega diecezji płockiej.
Świadkowie Jehowy.
W Gostyninie działalność kaznodziejską prowadzą dwa zbory Świadków Jehowy (Gostynin-Wschód, Gostynin-Zachód), które swoim zasięgiem obejmują także tereny poza samym miastem. Na terenie miasta znajduje się Sala Królestwa przy ul. Kolejowej 11H – oddana do użytku 30 sierpnia 2014 roku – z której korzystają oba zbory. Pierwszy zbór powstał w latach 70. XX wieku, drugi natomiast w 2006 roku. Do 2003 roku zbór gostyniński obejmował też pobliskie miasto Gąbin. Liczebność Świadków Jehowy w mieście wynosi około 150–160 głosicieli.
Kościół Boży w Chrystusie.
Od 1995 roku istnieje w Gostyninie Centrum Chrześcijańskie Progres, będące zborem Kościoła Bożego w Chrystusie. Założycielem zboru był Robert Górski, będący jednocześnie jego pastorem do końca 2009 roku. W kwietniu 2010 roku, na 6 miesięcy, obowiązki pastora przejął Piotr Syska.

</doc>
<doc id="94621" url="https://pl.wikipedia.org/wiki?curid=94621" title="Grodzisk Mazowiecki">
Grodzisk Mazowiecki

 (do 1928 "Grodzisk") – miasto w Polsce położone na Równinie Łowicko-Błońskiej, w województwie mazowieckim, w powiecie grodziskim, siedziba gminy miejsko-wiejskiej Grodzisk Mazowiecki, nad Rokicianką.
Miasto posiada połączenia drogowe z Warszawą, Żyrardowem, Błoniem i Mszczonowem. Przez miasto przebiega linia warszawsko-wiedeńska, Centralna Magistrala Kolejowa i Warszawska Kolej Dojazdowa.
W zachodniej części miasta przepływa rzeka Mrowna.
Grodzisk Mazowiecki leży w dawnej ziemi sochaczewskiej na historycznym Mazowszu, w czasach I Rzeczypospolitej położony był w powiecie mszczonowskim województwa rawskiego.
Według danych GUS z 31 grudnia 2019 r. miasto liczyło 32 125 mieszkańców.
Grodzisk Mazowiecki należy do Związku Miast Polskich.
Geografia.
Położenie.
Grodzisk Mazowiecki znajduje się na Równinie Łowicko-Błońskiej, na zachodnim mazowszu. Miasto leży na trasie Kolei Warszawsko-Wiedeńskiej, oraz jest końcową stacją Warszawskiej Kolei Dojazdowej. W pobliżu miasta przebiega autostrada A2 oraz droga ekspresowa E67. 
Odległości do ważniejszych miast w Polsce (mierzone w linii prostej oraz od granic administracyjnych miast):
Hydrografia.
Cieki wodne:
W mieście znajdują się także zbiorniki wodne wokół których utworzono tereny rekreacyjne, takie jak Stawy Goliana oraz Stawy Walczewskiego, w południowej części miasta znajduje się też niewielkie Jezioro Kniaziówka.
Tereny zielone.
W Grodzisku Mazowieckim znajduje się wiele terenów zielonych, a ich liczba jest zwiększana. Do najważniejszych parków i terenów rekreacyjnych należą: Park im. hrabiów Skarbków, Stawy Goliana, Stawy Walczewskiego. 
Historia.
Nazwa miasta.
Nazwa miasta na przestrzeni lat:
Legendy.
Obwołanie wsi Grodzisko miastem.
Według tej legendy monarchowie drogą przez osadę Grodzisko przejeżdżali jadąc na polowania do puszczy jaktorowskiej. Pewien zmęczony król dostał na posilenie kubek wody z grodziskiego źródełka o nadzwyczajnym smaku. Zachwycony smakiem wody król nakazał nadać osadzie rangę miasta.
Herb Bogoria.
W uznaniu waleczności i męstwa rycerza Bogorii w wojnie z Tatarami król Bolesław Śmiały własnoręcznie wyciągnął z jego rannego ciała tatarskie strzały, które połamał i oddał mu. Tym samym nadał mu herb o nazwie Bogoria ze złamanymi strzałami.
Gospodarka.
Największym zakładem pod względem zatrudnienia i obrotów jest "Danfoss". Ustępuje mu firma "Gedeon Richter" wcześniej zwana "Polfą", założona na początku XX w., specjalizująca się w produkcji salicylanów, leków przeciwzawałowych i materiałów chirurgicznych. Przemysł spożywczy reprezentują firmy "Frito-Lay" z grupy PepsiCo, piekarnia Hiestand, Okręgowa Spółdzielnia Mleczarska. Dogodne położenie miasta wykorzystuje firma logistyczna Raben Logistic. Inne większe firmy działające w Grodzisku to: Firmenich, Fabryka Tarcz Ściernych „Słoń” (obecnie nieistniejąca), Trouw Nutrition i Amerplast (obecnie „Suominen”), Grodziska Spółdzielnia MALWA (działa od roku 1949).
Handel.
Plan zagospodarowania przestrzennego zakazuje budowy obiektów handlowych o powierzchni przekraczającej 5000 m kw. 1 grudnia 2016 w Grodzisku przy ulicy Sienkiewicza 46/50 otwarto obiekt handlowy Galeria Grodova. W Grodzisku działają markety handlowe: 2 sklepy sieci Netto, 4 sklepy Biedronka, supermarket Lidl, Aldi, Carrefour, MediaExpert.
Transport.
Transport drogowy.
Niedaleko miasta istnieje autostrada A2
Przez miasto przebiegają drogi wojewódzkie:
Komunikacja autobusowa.
Komunikacja autobusowa jest domeną firmy PKS Grodzisk Mazowiecki. Obsługuje ona jedenaście miejskich linii oraz połączenia międzymiastowe (także z Warszawą). Z Grodziska kursuje też autobus do Centrum Janki.
Transport kolejowy.
Na stacji kolejowej zatrzymują się pociągi Kolei Mazowieckich oraz PKP Intercity. Władze miasta obiecywały też wydłużenie linii S1 Szybkiej Kolei Miejskiej aż do Grodziska Mazowieckiego.
W obrębie miasta znajduje się siedziba Warszawskiej Kolei Dojazdowej oraz jej cztery przystanki:
Transport lotniczy.
W 2014 przy ul. Dalekiej oddano do użytku sanitarne lądowisko Grodzisk Mazowiecki-Szpital Zachodni.
W 2017 poinformowano oficjalnie o tworzeniu rządowej koncepcji umiejscowienia Centralnego Portu Komunikacyjnego kilka kilometrów na północny zachód od miasta.
Infrastruktura.
Na przełomie XIX i XX w. miasto było znanym ośrodkiem letniskowym. Pozostałością po tym są piękne wille i budynek zakładu hydropatycznego. Obecnie Grodzisk stracił charakter miejscowości typowo wypoczynkowo-letniskowej. Na potrzeby mieszkańców powstały obiekty sportowej infrastruktury miasta: Grodziska Hala Sportowa (1997) i kryta Pływalnia Miejska „Wodnik 2000” (2000). W kompleksie ośrodka sportu i rekreacji znajduje się także stadion piłkarski (pojemność – 750 osób, w tym 520 miejsc siedzących) oraz korty tenisowe.
W 2002 r. oddano do użytku nowoczesny Specjalistyczny Szpital Zachodni im. Jana Pawła II (poza nim w mieście działa sześć przychodni opieki podstawowej i 10 placówek specjalistycznych). 28 czerwca 2008 został oddany nowoczesny budynek „Centrum Kultury” (m.in. z dużą salą kinową, 2 kawiarniami, jedna z dwutorową kręgielnią i stołami do bilarda) i restauracją. Mieści się w nim również siedziba lokalnego radia Bogoria.
Swe oddziały i placówki w Grodzisku posiadają banki: Bank Spółdzielczy w Grodzisku Mazowieckim, Bank Spółdzielczy w Skierniewicach, Bank Spółdzielczy w Białej Rawskiej, ING Bank Śląski, Bank BPH, Lukas Bank, Pekao, PKO BP, Raiffeisen Polbank, Bank Millennium, Nordea Bank Polska, Kredyt Bank od 4 stycznia 2013 r. wchodzący w skład Banku Zachodniego WBK, Alior Bank. W mieście znajdują się także trzy placówki Poczty Polskiej i jedna placówka SKOK „Mazowsze”.
Edukacja.
W Grodzisku działa 6 publicznych szkół podstawowych w tym jedna integracyjna, 1 szkoła podstawowa społeczna, 1 szkoła podstawowa prywatna STiF oraz kilka szkół Montessori w tym integracyjna Drugie Piętro.
Grodziskie szkoły średnie i zasadnicze połączone są w zespoły:
W mieście działa pięć przedszkoli publicznych oraz pięć prywatnych, a także dziewięć prywatnych szkół języków obcych. Znajduje się tu także sala wykładowa Wyższej Szkoły Społeczno-Ekonomicznej i punkty konsultacyjne dwóch innych uczelni (Wyższa Szkoła Stosunków Międzynarodowych i Amerykanistyki oraz Collegium Varsoviensis).
Państwowa Szkoła Muzyczna I stopnia im. Tadeusza Bairda kształci uczniów w 2 działach: dziecięcym (6 letnim) i młodzieżowym (4 letnim) m.in. na fortepianie, skrzypcach, wiolonczeli, gitarze, akordeonie, flecie, klarnecie, saksofonie i na perkusji.
Publiczne Ognisko Plastyczne im. Jana Skotnickiego udostępnia swoim słuchaczom pracownie: rysunku, malarstwa, interdyscyplinarną (grafika, ceramika, rzeźba w glinie, kolaż), wiedzy o sztuce oraz pracownię fotograficzną.
Zabytki.
Wpisane do rejestru zabytków nieruchomych:
Grodzisk Mazowiecki w kulturze.
W 1985 roku stacja kolejowa w Grodzisku Mazowieckim wystąpiła w serialu „Zmiennicy” (reż. Stanisław Bareja), gdzie pokazano ją jako dworzec kolejowy w Kutnie.
W 1999 roku w Grodzisku Mazowieckim powstawały zdjęcia do filmu pt. „Wielkie rzeczy” (reż. Krzysztof Krauze), w filmie pokazano grodziski deptak, jako nadmorską promenadę, ponadto w filmie wystąpiła Grodziska Orkiestra Dęta.
W 2019 roku na kanale Planete+ wyemitowano odcinek programu „Polska z góry”, poświęcony Grodziskowi Mazowieckiemu.
W 2020 roku na terenie Grodziska Mazowieckiego, realizowane były zdjęcia do filmu „Furioza” (reż. Cyprian T. Olencki). W tym roku też, na terenie grodziskiego Aresztu Śledczego powstawały zdjęcia do filmu „Asymetria” (reż. Konrad Niewolski).

</doc>
<doc id="94622" url="https://pl.wikipedia.org/wiki?curid=94622" title="Kozienice">
Kozienice

Kozienice (;  "Koż(e)nic") – miasto w województwie mazowieckim, w powiecie kozienickim. Siedziba władz powiatu i miejsko-wiejskiej gminy Kozienice. Położone nad rzeką Zagożdżonką, na Nizinie Środkowomazowieckiej, historycznie w Małopolsce.
31 grudnia 2020 roku miasto miało 16 877 mieszkańców i pod względem wielkości plasowało się na 258 miejscu w kraju. Przez miasto przepływa niewielka rzeka Zagożdżonka, lewy dopływ Wisły.
Kozienice są członkiem Związku Miast Nadwiślańskich.
Miasto królewskie w powiecie radomskim województwa sandomierskiego w drugiej połowie XVI wieku.
Położenie.
Miasto leży w południowej części województwa mazowieckiego, w Dolinie Środkowej Wisły.
Historycznie należy do Małopolski. Leżało w ziemi sandomierskiej, następnie w województwie sandomierskim. Były miastem królewskim Korony Królestwa Polskiego. Kozienice stanowią także część dawnej ziemi radomskiej.
W latach 1939–1945 było częścią Dystryktu radomskiego.
W latach 1975–1998 miasto administracyjnie należało do województwa radomskiego, zaś przed 1975 r. do województwa kieleckiego. 
Osiedla: Energetyki, Piaski (Wschód), Pokoju, Skarpa, Borki, Zdziczów, Polesie, Stara Wieś, Głowaczowska 1, Głowaczowska 2.
Nazwa.
W 1429 roku nazwa miasta zostaje zapisana jako "Coszinicze", co należy czytać jako "Kozinice". Obecna forma pojawia się po raz pierwszy w zapiskach z 1569 roku, jako "Kozienycze". Przeobrażenie nastąpiło poprzez zmianę grupy "-in-" w "-en-", co było częstym zjawiskiem w ówczesnej polszczyźnie. Nazwa pochodzi od nazwy osobowej "Kozina", istnienie osoby o takim imieniu, nazwisku lub przezwisku jest potwierdzone przez źródła historyczne.
Inną wersję pochodzenia nazwy podaje ks. Franciszek Siarczyński:
Historia.
Pierwsza wzmianka o Kozienicach pochodzi z 1206 r., kiedy wraz z sąsiednimi wsiami nadane zostały klasztorowi norbertanek w Płocku. Włości te były jednak znacznie oddalone od Płocka, więc Kozienice w drodze zamiany stały się własnością królewską i pozostały nią aż do rozbiorów. W 1326 roku wieś Kozienice została przeniesiona na prawo magdeburskie przez Władysława Łokietka. Miejscowość położona na skraju Puszczy Kozienickiej przy trakcie z Wilna do Krakowa została jednym z ulubionych miejsc polowań króla Władysława Jagiełły, który przebywał tu 10 razy. Prawdopodobnie dla niego też wzniesiono tu drewniany dwór myśliwski, a sam król w 1394 ufundował kościół. Bliskość Puszczy Radomskiej i rzeki Wisły pozwoliła na budowę, pod kierownictwem mistrza Jarosława, mostu łyżwowego, który po spławieniu do Czerwińska był wykorzystany przez wojska polskie pomiędzy 30 czerwca a 3 lipca 1410 roku do przeprawy w czasie wielkiej wojny z zakonem krzyżackim.
W 1467 roku w królewskim dworze królowa Elżbieta Rakuszanka urodziła syna królowi Kazimierzowi Jagiellończykowi, późniejszego króla Zygmunta I Starego, co upamiętnia do dziś pamiątkowa kolumna wzniesiona w 1518, która jest najstarszym pomnikiem świeckim w Polsce. W 1507 mieszkańcy Kozienic poprosili o prawa miejskie. Czekali na nie ponad 40 lat gdyż dopiero 8 stycznia 1549 roku król Zygmunt II August wydał na sejmie w Piotrkowie przywilej dla wojewody ruskiego i starosty radomskiego Piotra Firleja z Dąbrowicy na założenie miasta na części gruntów kozienickich, a w 1550 wydany został drugi przywilej lokacyjny (w porównaniu z pierwszym przywilejem zwiększał obciążenia fiskalne mieszczan). W 1557 król Zygmunt August ufundował tu parafię i uposażył plebana, w roku 1558 Kozienice otrzymały przywilej na organizowanie jarmarków.
W 1652 roku miasto spustoszyła epidemia cholery. W czasie potopu szwedzkiego 6 kwietnia 1656 doszło do zwycięskiej dla Polaków bitwy pod Kozienicami, ale w 1657 roku miasto zostało zniszczone przez siedmiogrodzkie wojska Jerzego Rakoczego. Sejm w 1658 roku wyznaczył Starodubowianom Kozienice jako miejsce sejmików. Ponownie miasto zostało zniszczone przez wojska szwedzkie w 1704 roku w trakcie Wielkiej wojny północnej.
W 1764 powstał tu skład soli dla całego powiatu radomskiego, a w 1779 miasto otrzymało przywilej na 12 jarmarków rocznie. W 1782 miasto o przeważnie drewnianej zabudowie zostało zniszczone przez pożar i dzięki królowi odbudowane głównie jako murowane. W 1786 roku w miejscowości król Stanisław Poniatowski założył Królewską Manufakturę Broni Palnej, która w latach 1784-1788 przekształcona została w Fabrykę Broni w Kozienicach będącą największą fabryką broni palnej w Rzeczypospolitej. Fabryka wytwarzała karabiny, pistolety oraz sztucery, w tym pierwszy w historii seryjnie produkowany karabin polskiej konstrukcji tzw. sztucer kozienicki. Miasto w okresie tym praktycznie od nowa lokowane zyskało murowaną zabudowę. Odbudową i przebudową miasta zajął się Stanisław August Poniatowski (według projektu Jana Fontany). W 1792 roku w czasie wojny polsko-rosyjskiej pod Kozienicami stało polskie wojsko pod dowództwem księcia Józefa Poniatowskiego. Po III rozbiorze Polski 1795 r. Kozienice znalazły się na terenie zaboru austriackiego, w latach 1807-1815 wchodziły w skład Księstwa Warszawskiego, a od 1815 roku znajdowały na terenie zaboru rosyjskiego. W 1844 władze rosyjskie utworzyły gubernię radomską, w której skład weszły Kozienice. Wojska rosyjskie stacjonowały w Kozienicach od 1813 aż do 1915 roku, kiedy zostały zmuszone do wycofania się z powodu wkroczenia Austriaków i Niemców. W latach polskich powstań wyzwoleńczych 1830-1831 oraz 1863-1864 w okolicach Kozienic odbywały się walki polskich partyzantów i powstańców przeciwko rosyjskiemu zaborcy.
Bardzo ważnym wydarzeniem było utworzenie powiatu kozienickiego w 1867 r. Dzięki temu została wybudowana droga do Radomia. Wzniesiono też koszary, przebudowano i rozbudowano pałac. Działała fabryka blachy, garbarnia, browar i młyny. W 1897 r. Kozienice zamieszkiwało 6391 osób, w tym 3764 Żydów.
W czasie rozbiorów w mieście stacjonował 25 Smoleński Pułk Piechoty, przeniesiony później do Woroneża. W 1902 r. przyszedł w Kozienicach na świat Zygmunt Lederman-Lednicki, znany skrzypek i dyrygent. W 1926 r. ukończył Warszawskie Konserwatorium Muzyczne. Był jednym z dyrygentów Polskiego Radia. Po odzyskaniu niepodległości przez Polskę w 1918 r. Kozienice weszły w skład województwa kieleckiego. W 1921 miasto miało najwyższy odsetek ludności wyznania mojżeszowego na całej Ziemi Radomskiej, wyłączając Radom (3811 osób).
W 1940 Niemcy otworzyli w Kozienicach getto dla ludności żydowskiej. Początkowo mieszkało w nim ok. 5 tys. Żydów, jednak we wrześniu 1942 wskutek przesiedleń ludności żydowskiej z innych miejscowości (m.in. Magnuszewa, Sieciechowa i Głowaczowa) ich liczba wzrosła do ok. 13 tys. W tym samym miesiącu getto zostało zlikwidowane, a jego mieszkańców wywieziono do obozu zagłady w Treblince.
Podczas II wojny światowej działały w okolicach oddziały partyzanckie (gł. Bataliony Chłopskie).
W czasach Polski Ludowej powstały Zakłady Ceramiki Radiowej, Fabryka Mebli (wszystkie zlikwidowane). Obecnie istnienie miasta ściśle związane jest z funkcjonowaniem Elektrowni Kozienice i towarzyszących zakładów. Wygaszenie jej działalności (co, w związku z polityką klimatyczną, jest praktycznie przesądzone) grozi gwałtowną pauperyzacją mieszkańców i odpływem ludności.
Gospodarka.
W miejscowości działało Państwowe Gospodarstwo Rolne – "Stadnina Koni Kozienice". Od 1994 jako "Stadnina Koni Kozienice Sp. z o.o.".
W mieście zlokalizowane są zakłady: artykułów biurowych, materiałów budowlanych i spożywcze. Największy zakład to Elektrownia Kozienice zlokalizowana w pobliżu Kozienic (Świerże Górne) oraz kilka innych mniejszych takich jak Esselte, Bakoma, Mleczarnia Obory, Alpar. 
W mieście siedzibę ma Gospodarstwo Skarbu Państwa należące do Agencji Nieruchomości Rolnych.
Transport.
Ważny węzeł drogowy. W mieście krzyżują się drogi krajowe:
W sąsiadującej z Kozienicami od południa miejscowości Aleksandrówka początek ma droga wojewódzka nr 737 relacji Aleksandrówka – Radom.
Pomimo dużego natężenia ruchu samochodów (w samym mieście ponad 10 tys. na dobę) w najbliższych latach nie planuje się budowy obwodnicy.
Przez obrzeża Kozienic przebiega linia kolejowa nr 76 do Bąkowca. Odbywa się jednak na niej tylko transport towarowy (głównie węgiel kamienny do Elektrowni Kozienice). Linia została zamknięta dla ruchu pasażerskiego w 1969 r. Niemniej jednak przed każdymi wyborami parlamentarnymi politycy deklarują przedłużenie tej linii aż do Dobieszyna i przywrócenie transportu osobowego z Kozienic w kierunku Warszawy.
Wspólnoty wyznaniowe.
Na terenie Kozienic działalność religijną prowadzą następujące Kościoły i związki wyznaniowe:
Współpraca międzynarodowa.
Gmina podpisała trzy umowy z:

</doc>
<doc id="94624" url="https://pl.wikipedia.org/wiki?curid=94624" title="Maków Mazowiecki">
Maków Mazowiecki

Maków Mazowiecki (w latach 20. "Maków Łomżyński", do 1928 "Maków nad Orzycem") – miasto w województwie mazowieckim, siedziba powiatu makowskiego, położone nad rzeką Orzyc, o powierzchni 10,3 km², 77 km na północ od Warszawy. Znajduje się na skrzyżowaniu drogi krajowej nr 60 z drogą krajową nr 57, trasą turystyczną z Warszawy na Pojezierze Mazurskie.
Maków uzyskał lokację miejską w 1421 roku. Miasto królewskie Korony Królestwa Polskiego w województwie mazowieckim. Miasto rządowe Królestwa Kongresowego, położone było w 1827 roku w powiecie pułtuskim, obwodzie pułtuskim województwa płockiego. 
W mieście znajduje się zalew o powierzchni 17 ha, który stwarza wszechstronne możliwości wypoczynku, uprawiania sportów wodnych, turystyki i wędkarstwa. W 2010 roku sanepid wydał pozytywną opinię o przydatności wody do kąpieli w makowskim zbiorniku.
Historia.
Maków uzyskał prawa miejskie w 1421 od mazowieckiego księcia Janusza I Starszego, ale jako osada istniał już w XI w. Utrzymuje się, że kościół parafialny istniał już na początku XIII wieku. Było to miasto książęce, a od 1526 królewskie, siedziba starostwa niegrodowego. W XVII wieku nastąpił upadek miasta, rozpoczął go wielki pożar w 1620, a pogłębiły wojny szwedzkie. Prace przy odbudowie postępowały bardzo powoli. Następny pożar w 1787 zniszczył połowę miasta. W tym czasie Maków znalazł się pod zaborem pruskim. Miasto należało w swojej historii do kilku różnych okręgów, m.in. Księstwa Warszawskiego, potem do okręgu płockiego i łomżyńskiego. W mieście rozwijały się powoli różne rzemiosła. Powstały garbarnie, browar, wytwórnia miodu pitnego, stacja pocztowa i telegraficzna. W czasie wojen napoleońskich wojska francuskie w kościele pod wezwaniem Bożego Ciała urządziły młyn połączony z piekarnią oraz stajnie. Świadectwem tej obecności jest koło młyńskie wmurowane w ścianę kościoła tuż przy wejściu do zakrystii, budynek stał nieużytkowany do roku 1837.
W trakcie wojny polsko-bolszewickiej linią Orzyca przebiegała przez kilka dni linia frontu. W okresie międzywojennym w Makowie zamieszkiwało wielu Żydów (ok. 3000 osób na 7 tys. mieszkańców). Zajmowali się oni przede wszystkim handlem i rzemiosłem. Jedyne źródło energii elektrycznej dla zamożniejszych mieszkańców miasta stanowiła elektrownia wodna na Orzycu. Jej pozostałości, w postaci progu spiętrzającego wodę, można oglądać z kładki pieszej przez rzekę. W rękach żydowskich przedsiębiorców znajdowały się m.in. 3 młyny na terenie Makowa. Zagładę tej społeczności przyniosła II wojna światowa. Najpierw hitlerowcy utworzyli getto w kwartale ulic: Przasnyska, północna krawędź Rynku, rzeka Orzyc, teren byłego dworca PKS.
W 1942 r. na rozkaz władz okupacyjnych miejscowi rolnicy zmuszeni zostali do podstawienia zaprzęgów konnych na teren getta i wywiezienia, pod strażą, pozostałych przy życiu Żydów na stację kolejową do Mławy. Stamtąd wywiezieni oni zostali do obozów zagłady. Macewy z dwóch istniejących w mieście żydowskich cmentarzy Niemcy wykorzystali jako krawężniki. Jeszcze wiele lat po wojnie część z nich poniewierała się rozrzucona po mieście.
W 1986 r. zebrano je i zbudowano lapidarium. Znajduje się ono na terenie dworca PKS, gdzie istniał stary cmentarz. W 1897 w mieście powstał drugi cmentarz żydowski. Znajdował się on na terenie nieistniejących już zakładów ZREMB, przylegając do ulicy Ciechanowskiej.
Brutalnemu terrorowi podlegała także ludność polska, w mieście istniał obóz pracy karnej. Kara śmierci groziła za samowolne zabicie świniaka, za niezejście z chodnika przed nadchodzącym Niemcem, a w niektórych okresach okupacji nawet za posiadanie psa (w ten sposób narodowi socjaliści walczyli z epidemią wścieklizny).
Zabronione było zawieranie małżeństw przez kobiety poniżej 25., a mężczyzn – 28. roku życia. Lepsze domy i gospodarstwa rolne były zajmowane wprost przez Niemców, z całym znajdującym się w nich majątkiem, dając Polakom kilka minut na wyprowadzkę donikąd. Przy użyciu ciężkiego sprzętu hitlerowcy zrównali z ziemią cmentarz rzymskokatolicki przy ulicy Moniuszki i urządzili w tym miejscu park. Wzdłuż Orzyca urządzili żwirową alejkę spacerową, z ławkami i młodymi drzewkami, po której chodzić mogli wyłącznie Niemcy. Wszelkie próby czynnego oporu były kolejnym pretekstem do masowych rozstrzeliwań. W tych warunkach ruch oporu musiał przybrać bardziej zakamuflowane formy. Jedną z nich było wsypywanie do kieszeni płaszczy należących do Niemców proszku z bakteriami gruźlicy lub tyfusu. Miejscowy aparat okupacyjny składał się w większości z volksdeutschów, przedstawicieli lokalnej mniejszości niemieckiej zamieszkującej tereny północnego Mazowsza. W jakimś sensie pomagało to zdobywać broń. Pijanych Niemców, jeżeli tacy nieopatrznie zapuścili się poza zamieszkane przez nich okolice, zabijano, zabierano broń, ukrywano ciało, a do władz wysyłano list, w którym pisano, iż dany hitlerowiec przeszedł na stronę partyzantów. W ten sposób unikano zemsty ze strony Niemców. W zamyśle okupantów Maków miał zostać zasiedlony przez Niemców. W tym celu, siłami polskich niewolników, wybudowali oni wzdłuż ulicy Mickiewicza rząd bloków mieszkalnych, a nawet doprowadzili do nich z Ciechanowa prąd. Niekorzystny przebieg wojny nie pozwolił im jednak na pełne zasiedlenie budynków.
Na początku 1940 roku hitlerowcy ogłosili, iż będą leczyć wszystkich chorych – szczególnie inwalidów, starców, osoby upośledzone i przewlekle chore. W tym celu nakazali oni zgłosić się wszystkim takim osobom do nieistniejącej już szkoły podstawowej znajdującej się na terenie obecnej jednostki Państwowej Straży Pożarnej. Z całego powiatu zgłosiło się około 500 osób. Wiele rodzin naiwnie wierzyło, że dysponujący nowoczesną techniką Niemcy będą potrafili pomóc ich bliskim. Przebrani za lekarzy funkcjonariusze SS pomogli wszystkim wsiąść na samochody ciężarowe. 12 lutego 1940 roku ludzie ci zostali rozstrzelani w lesie w okolicach Czerwonki w miejscu zwanym jako Wąski Las. Obecnie znajduje się tam pomnik.
Szacuje się, że poza ofiarami spoczywającymi w Wąskim Lesie, zamordowanych zostało jeszcze około 1 tys. mieszkańców powiatu makowskiego. Liczba ta ma jednak jedynie charakter orientacyjny, oparty na dostępnych dokumentach i relacjach świadków, wiadomo bowiem, że w ramach polityki eksterminacji ludności polskiej hitlerowcy dokonywali wielu potajemnych, masowych egzekucji.
W czasie zdobywania miasta 14 stycznia 1945 zniszczono 90% zabudowań. Tereny na wschód od miasta i samo miasto zostały silnie zaminowane. Wycofując się, poza klasycznymi minami zakopanymi w ziemi, niemieccy saperzy pozostawiali także miny-pułapki wymierzone przeciwko ludności cywilnej, szczególnie dzieciom. Ładunki wybuchowe zamontowane były np. pod porzuconymi celowo zabawkami, przyborami do pisania, butami i eksplodowały przy próbie podniesienia.
Mało zbadanym fragmentem historii Makowa jest okres lat 1945–1989. Rok po wojnie liczba mieszkańców wynosiła ok. 3000. Na terenie powiatu makowskiego działały po wojnie organizacje niepodległościowe. Świadectwem ich aktywności była chociażby tablica pamiątkowa wmurowana przy Komendzie Powiatowej Policji w Makowie z nazwiskami funkcjonariuszy MO i UB poległych w walkach z tzw. „reakcyjnym podziemiem”, zdemontowana w 2006 r. W pierwszych powojennych latach w dawnej siedzibie Urzędu Miasta przy ulicy Moniuszki znajdowała się siedziba UB, a w jej piwnicach ciężkie więzienie. W końcu lat dziewięćdziesiątych powstało kilka zakładów produkcyjnych, m.in. w 2003 Dr. Oetker.
Gospodarka.
Ośrodek usługowy i przemysłowy. W mieście znajduje się zakład produkcyjny Polmlek oraz niewielkie tartaki. Jest również mieszalnia pasz Cargill. Głównie przemysł spożywczy, odzieżowy i urządzeń elektrotechnicznych.
Transport.
Transport drogowy.
Znaczący węzeł drogowy. Przez miasto przebiegają dwie drogi krajowe i droga wojewódzka:
droga krajowa nr 60 Łęczyca – Płock – Ostrów Mazowiecka,
droga krajowa nr 57 Bartoszyce – Szczytno – Pułtusk
droga wojewódzka nr 626 Maków Mazowiecki – Nowa Wieś
Kolej wąskotorowa.
W 2008 roku podjęto próby oczyszczenia i odnowienia torów i rozjazdów przy stacji w Makowie w celu przywrócenia ruchu kolejowego na odcinku Maków Mazowiecki – Krasne, lecz były one bezskuteczne.
Transport lotniczy.
W 2013 przy ul. Witosa oddano do użytku sanitarne lądowisko Maków Mazowiecki-Szpital.
Kultura.
Dni Makowa.
Co roku w mieście w czerwcu odbywają się Dni Makowa. Rozpoczyna je korowód przygotowany przez uczniów szkół. Organizowane są wtedy koncerty i wesołe miasteczka. Od 2007 roku organizowane są „Wyścigi Smoczych Łodzi”. Z okazji Dni Makowa w mieście gościły takie gwiazdy jak:
Noc Muzeów.
14 maja 2011 roku miasto po raz pierwszy wzięło udział w Nocy Muzeów, zorganizowanej przez fundację „Kocham Maków”. Udostępniony do zwiedzania wtedy został budynek dawnej komendy policji. Odbyła się również prelekcja filmu „Jedno miasto, dwie kultury”. Budynek ten został rozebrany pod koniec 2012 roku.
Media.
Radio.
Nieistniejące już radio internetowe MFM miało na celu przekazywanie rozrywki i wiadomości z Makowa Mazowieckiego, a także jego okolic. Oficjalnie radio zakończyło swoją działalność 26 stycznia 2012 roku.
Religia.
Wspólnoty wyznaniowe.
Kościół rzymskokatolicki
Wspólnota Kościołów Chrystusowych
Świadkowie Jehowy 
Cmentarze.
rzymskokatolickie
komunalny
Zlokalizowany przy ul. Cmentarnej z wejściem od cmentarza parafialnego. Powstał w 2020r. 10 listopada proboszcz Parafii św. Józefa w obecności Burmistrza Miasta i Radnych Miejskich dokonał jego poświęcenia. Cmentarz komunalny zajmuje obszar 6779 m2 . Przewiduje się 1160 pól grzebalnych oraz 120 nisz w kolumbariach. Teren cmentarza w ramach I etapu prac został ogrodzony, oraz utworzone zostały główne ciągi komunikacyjne.
wojskowe
Zlokalizowany jest w południowo-wschodniej części miasta. Należy do największych w Polsce. Jego powierzchnia zajmuje 3,1 ha. Spoczywa na nim obecnie 15 549 żołnierzy w 614 mogiłach zbiorowych i 50 pojedynczych mogiłach oficerów, którzy zginęli w 1944–1945 na terenie powiatów: makowskiego, przasnyskiego i częściowo ostrowskiego. Ekshumacji zwłok dokonano w 1950 r. Ostatnią ofiarę wojny znaleziono niedaleko Krzyżew-Borowych i pochowano w 2008.
Sąsiednie gminy.
Czerwonka, Karniewo, Szelków

</doc>
<doc id="94625" url="https://pl.wikipedia.org/wiki?curid=94625" title="Mińsk Mazowiecki">
Mińsk Mazowiecki

Mińsk Mazowiecki – miasto we wschodniej Polsce, w województwie mazowieckim, należące do aglomeracji warszawskiej, siedziba powiatu mińskiego i gminy wiejskiej Mińsk Mazowiecki. Według danych z końcówki 2020 roku Mińsk Mazowiecki zamieszkiwało 40 999 mieszkańców.
Miasto położone jest w odległości 20 km od granicy i 38 km od centrum Warszawy. Stanowi ono lokalne i ponadlokalne centrum gospodarcze (rozwinięte handel, usługi i przemysł), edukacyjne (szkoła wyższa, 6 szkół średnich, uniwersytet trzeciego wieku), militarne (baza lotnicza, żandarmeria i wojskowe centrum rekrutacji), kulturalne (dom kultury, szkoła artystyczna, 2 biblioteki, 2 muzea), ale przede wszystkim jest miejscem zamieszkania i wypoczynku wielu ludzi pracujących w Warszawie.
Historia Mińska sięga ponad sześciuset lat. Od 1421 miejscowość posiada prawa miejskie. W XIX wieku i do II wojny światowej miasto było zamieszkane przez dużą społeczność żydowską, obecnie został po niej tylko cmentarz i jeden z największych kamieni w Treblince. W Mińsku znajduje się kilkanaście obiektów wpisanych do rejestru zabytków oraz całe obszary zabudowy chronione przez plan zagospodarowania przestrzennego.
Położenie.
Mińsk leży na Wysoczyźnie Kałuszyńskiej we wschodniej części województwa mazowieckiego. Geograficznie jest to Nizina Południowopodlaska, a historycznie i kulturowo Mazowsze.
Według Google Maps odległości drogowe wynoszą 38 km do centrum Warszawy (kierunek zachodni) i 50,2 km do Siedlec (kierunek wschodni). Odległości kolejowe wynoszą odpowiednio ok. 39 km (Warszawa Śródmieście) i ok. 52 km (Dworzec w Siedlcach).
Odległości do miast w powiecie mińskim wynoszą: do Sulejówka 21 km, do Halinowa 15 km, do Kałuszyna 17,5 km, a do ważniejszych miast poza powiatem mińskim: Otwock (27 km) i Józefów (26 km) oraz Wołomin (32 km) i Ząbki (34 km).
Odległość drogowa do Lublina wynosi 140 km, do Brześcia 162 km, a do Białegostoku 180 km.
Środowisko naturalne.
Warunki wodne.
Srebrna jest jedynym ciekiem wodnym na terenie miasta. Mińsk leży w dorzeczu Wisły.
Przyroda.
Na terenie miasta znajduje się 13 pomników przyrody (głównie dęby), zaś tuż za miastem, niedaleko dworca kolejowego jeden z najstarszych okazów sosny w Polsce.
Wszystkie części miasta znajdują się blisko terenów zielonych. Można wyróżnić dwa główne typy zieleni. Pierwszy to tereny leśno-parkowe reprezentowane przez Park im. Rodziny Dernałowiczów (w centrum miasta) i Leśnictwo Stankowizna (przy południowej granicy). Drugi to łąki, z niewielkimi lasami, wchodzące w skład Mińskiego Obszaru Chronionego Krajobrazu; znajdują się one w południowo-wschodniej i południowo-zachodniej części Mińska. Dodatkowo po całym mieście rozrzucone są kompleksy ogrodów działkowych.
Klimat.
Miasto cechuje klimat umiarkowany chłodny, przy czym stosunkowo duże zachmurzenie.
Nazwa i symbole.
Nazwa Mińska pochodzi od rzeki Mieni, której nazwa jest z kolei związana ze słowem „mienić”. Przymiotnik „Mazowiecki” ma odróżniać miasto od Mińska na Białorusi.
Miasto w czasie swojej historii kilkukrotnie zmieniało nazwę (w średniowieczu wynikało to bardziej z rozwoju języka polskiego niż rzeczywistych zmian). Początkowo osada zwana była różnie – Mieńsk, Mensk i Mińsk, jednak w momencie zlokalizowania tu miasta w 1421 nadano mu nazwę Mińsk. Nazwa ta przetrwała do 1868, kiedy to władze carskie zmieniły ją na Nowomińsk. Dzisiejsza nazwa została natomiast nadana miastu 11 lipca 1916.
W większości innych języków nazwę zapisuje się tak samo jak w polskim. Z innych zapisów można wymienić נאוואמינסק w języku jidysz (mieszkało tu wielu Żydów) i Миньск-Мазовецки w rosyjskim (przez miasto przechodzą szlaki komunikacyjne na wschód).
Herbem Mińska jest Leliwa, a patronem św. Jan Chrzciciel.
Historia.
Mińsk Mazowiecki otrzymał prawa miejskie 29 maja 1421 roku. Prawa te nadał książę mazowiecki Janusz I Starszy, a pierwszym właścicielem był Jan z Gościeńczyc herbu Prus III. Już w 1422 rozpoczął działalność kościół parafialny (w miejscu obecnego kościoła, przy Starym Rynku). XV i XVI wiek to szybki rozwój miasta i powstanie sąsiedniego Sendomierza.
Prywatne miasto szlacheckie Mińsko położone było w drugiej połowie XVI wieku w powiecie garwolińskim ziemi czerskiej województwa mazowieckiego.
W lipcu 1816 Mińsk stał się stolicą obwodu stanisławowskiego. Od tej pory, z przerwą w latach 1975–1999, jest siedzibą powiatu.
W czasach powstania listopadowego i powstania styczniowego okolice Mińska były terenem licznych potyczek. W 1867 r. oddano do użytku Kolej Warszawsko-Terespolską (całą linię). Od 1870 roku właścicielami miasta byli Doria Dernałowiczowie. W 1873 polski przedsiębiorca Konstanty Rudzki założył w mieście zakłady odlewnicze pod nazwą Fabryka Machin i Odlewów Żelaznych „K. Rudzki i Spółka”. Fabryka ta od 1881 roku rozpoczęła produkcję rur lanych, a od 1890 wytwarzała także rury wodociągowe, sprzęt kolejowy oraz konstrukcje stalowe przeznaczone głównie do budowy mostów. Pod koniec XIX wieku Konstanty Rudzki zatrudniał w niej ok. 1000 robotników, a jego firma była trzecią pod względem wielkości z branży budowy maszyn w całym Królestwie Polskim. Główne zakłady przedsiębiorstwa znajdowały się w Mińsku Mazowieckim, gdzie wykonywane były elementy konstrukcji stalowych do budowy mostów przeznaczonych dla całego Imperium Rosyjskiego. W okresie tym firma „Rudzki i Ska” przygotowywała elementy stalowe na budowy mostów w Rosji, Mandżurii oraz Chinach. Obecnie tradycje te kontynuuje fabryka maszyn (obecny FUD – Fabryka Urządzeń Dźwigowych).
Podczas wojny polsko-bolszewickiej, w sierpniu 1920 r. Mińsk został zajęty przez Armię Czerwoną. 17 sierpnia 1920 roku, miasto zostało wyzwolone przez oddziały grupy płk. Stanisława Wrzalińskiego. Wtedy też miało tu miejsce połączenie sił polskich (po kulminacyjnym momencie bitwy warszawskiej). W tym czasie właściciele miasta gościli Józefa Piłsudskiego, Józefa Hallera i Charlesa de Gaulle’a.
Mieszkała tu duża społeczność żydowska. W pierwszej połowie 1936 doszło tu do ekscesów, pogromu, o podłożu antysemickim.
W czasie II wojny światowej na terenie miasta działały Armia Krajowa i Gwardia Ludowa.
W 1940 Niemcy utworzyli tutaj getto, którego mieszkańcy 21 sierpnia 1942 zostali wywiezieni i wymordowani w obozie zagłady w Treblince. Blisko tysiąc osób zostało rozstrzelanych na dzisiejszym Starym Rynku.
Po opuszczeniu miasta przez okupanta AK przejęło nad nim kontrolę 30 lipca 1944, ale nazajutrz weszła Armia Czerwona. W nocy z 2 na 3 marca 1945 roku, NKWD zamordowało 7 przedstawicieli mińskiej elity, w tym burmistrza Hipolita Konopkę.
W okresie od 1 czerwca 1975 do 31 grudnia 1998 powiat miński nie istniał, zaś miasto wchodziło w skład woj. siedleckiego. W roku 1984 dokonano ostatniego dużego powiększenia miasta, m.in. o Kędzierak i Anielinę.
Architektura.
Układ przestrzenny.
Zachowany został układ przestrzenny dwóch średniowiecznych osad handlowych (Mińsk i Górki), w których ulice wychodzą z narożników rynków, oraz renesansowego miasta (Sendomierz, 1549-1695), gdzie główna ulica wychodzi ze środka południowej pierzei rynku. Układ ten jest chroniony przez plan zagospodarowania przestrzennego.
Pałac Dernałowiczów wraz z zespołem parkowym.
Prawdopodobnie w XVI w miejscu pałacu stał już dworek. W rejestrze zabytków sam pałac jest oznaczony jako XVII-wieczny, został przebudowany w XIX wieku, a w XX przechodził remonty które doprowadziły go do obecnego, idealnego stanu.
Od 1867 wokół pałacu rozwijany był park. Obecnie jest to Park im. Rodziny Dernałowiczów.
Cały zespół parkowo-pałacowy znajduje się na północ od Starego Rynku i Placu Kilińskiego przy ul. Warszawskiej.
Kościół rzymskokatolicki pw. Narodzenia Najświętszej Maryi Panny.
Kościół w miejscu XV-wiecznego. Zbudowany w XVI wieku, zniszczony i odbudowany w XVII, przebudowany w latach 1908–1912. Znajduje się na północnej pierzei pierwotnego (średniowiecznego) rynku. Po przebudowie kościół jest neobarokowy.
Zabytkami są również elementy wyposażenia (główny ołtarz, krucyfiks, dwa ołtarze boczne, chrzcielnica, dwa feretrony i kropielnica) oraz cmentarz z nagrobkami z XIX wieku.
Kościół starokatolicki mariawitów.
Świątynia mariawicka pod wezwaniem Narodzenia Najświętszej Maryi Panny wybudowana została w latach 1908–1911 w stylu neogotyckim z czerwonej cegły. Kościół konsekrowany został 8 września 1911 roku przez biskupa Jana Marię Michała Kowalskiego. Podczas II wojny światowej Niemcy urządzili w kościele magazyn zbożowy. Po wojnie świątynia została gruntownie wyremontowana i rekonsekrowana.
Kościół to trzynawowa świątynia na planie krzyża łacińskiego zwieńczona czworoboczną wieżą. We wnętrzu znajduje się jeden ołtarz przeznaczony do odprawiania mszy trydenckiej oraz obrazy: Matki Boskiej Nieustającej Pomocy, Najświętszego Serca Jezusowego i św. Marii Franciszki Kozłowskiej. Na ścianach prezbiterium namalowane są anioły i symbole eucharystyczne.
Cenne budynki zniszczone.
Kilka budynków miałoby obecnie status zabytku:
Pomniki.
Lista pomników i miejsc pamięci narodowej znajdujących się w Mińsku Mazowieckim:
Głazy upamiętniają: uczniów poległych za wolność ojczyzny w 1920, jeńców sowieckich, Kasztankę – klacz Józefa Piłsudskiego, gen. Zygmunta Piaseckiego i Powstanie Warszawskie.
Tablicami uczczono pamięć: rodziny Sażyńskich, pomordowanych przez NKWD, Armii Krajowej (działającej w Mińsku, 2 tablice), ofiar hitlerowców (3 tablice).
Zieleń miejska, pomniki przyrody.
Mińsk posiada kilka znaczących skwerów i placów:
Na terenie Mińska Mazowieckiego rosną dwa wyjątkowo okazałe drzewa. Jednym z nich jest bardzo stara, około 370-letnia sosna. To drzewo o obwodzie 387 cm i wysokości 19 m (w 2011), znajduje się na obrzeżach miasta, przy ulicy Stankowizna. Drugim drzewem jest topola biała, rosnąca w parku, w centrum miasta. Z krótkiego pnia o obwodzie 739 cm odchodzi kilka konarów, a wysokość drzewa to aż 41 – 43 m (w 2015), to najwyższa znana topola w kraju.
Demografia.
Pod względem liczby ludności Mińsk jest 12. miastem województwa mazowieckiego (146. w Polsce), a pod względem gęstości zaludnienia 6. (9. w Polsce).
Według danych GUS 31 grudnia 2006 było w Mińsku zameldowanych 37 544 osoby, a faktycznie zamieszkiwało 37 927. Urząd Miasta podaje liczbę 37 529.
Według danych GUS w 2017 r. gminę miejską zamieszkiwało 40 399 osób, w tym 21 295 kobiet i 19 104 mężczyzn. Miasto jest zaliczane do tzw. sypialni Warszawy, każdego dnia odjeżdża do stolicy kilkadziesiąt pociągów i około 100 autobusów.
Przez wieki liczba ludności miasta ulegała dużym zmianom. W XVI wieku dochodziła już do 4 tys., by w 1777 wynieść jedynie 456. Później obserwuje się stały wzrost liczby ludności zakłócony jedynie przez II wojnę światową. Trend ten trwa do dzisiaj.
Gospodarka.
Charakterystyka gospodarki.
W 2006 roku działały w Mińsku 4003 przedsiębiorstwa, w 96,6% prywatne. Dominuje sektor handlowy (łącznie z usługami naprawczymi, 1340 podmiotów), a następnie obsługi nieruchomości i firm (630), budownictwa (498) i przetwórstwa przemysłowego (393).
Na jeden bank przypada mniej niż 4 tysiące mieszkańców, identyczna jest sytuacja ze sklepami wielkopowierzchniowymi. Przy czym zarówno banki, jak i sklepy obsługują również dużą część mieszkańców powiatu.
Miejsca o największej powierzchni handlowej to Targowisko Miejskie i znajdujące się niedaleko miasta „CH Carrefour Mińsk Mazowiecki”.
Swoje siedziby mają tutaj deweloperzy działający zarówno na rynku lokalnym, jak i w Warszawie. Dużo jest także przedsiębiorstw budowlanych (razem 498 podmiotów).
W mieście działają 3 hotele oraz wiele punktów gastronomicznych od restauracji po tanie puby (razem 91 podmiotów).
Największym przedstawicielem lokalnego przemysłu i usług jest firma ZNTK „Mińsk Mazowiecki” zajmująca się obsługą taboru PKP i Kolei Mazowieckich.
Zakłady typowo przemysłowe zajmują się produkcją urządzeń dźwigowych (Fabryka Urządzeń Dźwigowych), artykułów bawełnianych (Harper Hygienics), obuwia dziecięcego (Bartek) i folii.
Gospodarka komunalna.
Działające od 1990 roku Przedsiębiorstwo Energetyki Cieplnej posiada 4 kotłownie o łącznej mocy ponad 30 MW, przy czym większość uzyskuje się z miału węglowego.
Przedsiębiorstwo Wodociągów i Kanalizacji (1992) posiada 7 studni, 2 stacje uzdatniania wody, nowoczesną oczyszczalnię ścieków otwartą w listopadzie 2005 roku oraz sieć wodociągów i kanalizacji obejmującą całe miasto i kilka wsi.
Modernizacją i budową dróg zajmuje się działający od 1994 Zarząd Dróg Miejskich.
Przedsiębiorstwo Gospodarki Komunalnej nie posiada obecnie wystarczających zasobów mieszkaniowych jednak w najbliższych latach (od 2007) zarezerwowano na inwestycje w mieszkania socjalne po 2 mln zł z rocznego budżetu.
Urzędy i instytucje.
W Mińsku znajduje się jedna instytucja publiczna o zasięgu subregionalnym. Jest to biuro terenowe Wojewódzkiego Inspektoratu Ochrony Środowiska w Warszawie. Obejmuje ono swoim zasięgiem wschodnią część województwa.
Z granicami powiatu nie pokrywa się także zasięg Wojskowej Komendy Uzupełnień i Nadleśnictwa Mińsk.
Znajdują się tutaj wszelkie instytucje powiatowe (Starostwo, Powiatowy Inspektorat Weterynarii, Sanepid, Urząd Pracy), a także Urząd Skarbowy, Sąd i Prokuratura Rejonowa oraz rejonowy oddział Generalnej Dyrekcji Dróg Krajowych i Autostrad.
Do instytucji o mniejszym zasięgu należą Urząd Miasta, Urząd Gminy (gmina Mińsk Mazowiecki) i kilka placówek Poczty Polskiej.
Transport.
Mińsk Mazowiecki to węzeł 2 linii kolejowych, 2 dróg krajowych i 1 drogi wojewódzkiej.
Transport kolejowy.
Linia kolejowa nr 2 (E20, Berlin – Warszawa – Terespol – Moskwa) łączy stację kolejową Mińsk Mazowiecki bezpośrednio z wieloma miastami. Najwięcej pociągów jeździ do Warszawy (4 pospieszne, 50 osobowych do centrum i 1 skrócony do Warszawy Wschodniej) oraz Siedlec (4 pospieszne i 28 osobowych). Najdalsze jest połączenie z Moskwą.
Linia kolejowa nr 13 ma dla miasta mniejsze znaczenie. Przejeżdżają nią bez zatrzymania m.in. pociągi do Lublina, Rzeszowa i Kijowa.
Transport drogowy.
W mieście i gminie krzyżują się drogi krajowe oraz wojewódzkie:
Do ostatniej modernizacji linii kolejowej nr 2 nie istniało połączenie ulic Sosnkowskiego, Mrozowskiej (była jedynie krótką uliczką przy Siennickiej) i Limanowskiego. Stankowizna, Kędzierak i dzielnica przemysłowa były odcięte od pozostałych części miasta. Można było do nich dojechać przez Stojadła lub Gliniak (gmina Mińsk Mazowiecki).
W przyszłości w pobliżu miasta planowana jest budowa węzła krzyżującego autostradę A2 z autostradą A50 oraz drogą ekspresową S50, nowymi trasami tworzącymi autostradową obwodnicę Warszawy.
Transport autobusowy.
Przedsiębiorstwa Rapit i BAGS zapewniają regularne połączenie z Warszawą oraz miejscowościami ościennymi.
W 2018 roku ruszyła bezpłatna dla mieszkańców (za okazaniem Mińskiej Karty Mieszkańca) komunikacja miejska. Od 2022 roku jest bezpłatna dla wszystkich pasażerów, niezależnie od miejsca zamieszkania. Mieszkańcy mają do dyspozycji cztery bezpłatne linie, M1, M2, M3 oraz M4.
Transport lotniczy.
Najbliższe porty lotnicze to Warszawa-Okęcie i Warszawa-Modlin.
Urbanistyka.
Struktura gruntów.
Wokół miasta znajdują się tereny mieszkaniowe (kilkutysięczne przedmieścia, głównie na północy), tereny usługowo-przemysłowe (na zachodzie), użytki rolne oraz duży kompleks leśny (na południu).
Zabudowa.
Bloki mieszkalne o maksymalnej wysokości równej 4 piętrom, zaś w pewnych miejscach (np. sąsiedztwo starych budynków) 2 piętrom, stanowią obecnie podstawę zabudowy miasta. Obok siebie występują bloki z różnych okresów (przed socrealizmem, z socrealizmu i nowe). Są także duże obszary zabudowy jednorodzinnej, w tym zaskakująco dużo zachowanych budynków drewnianych (w zainteresowaniu konserwatora zabytków).
Zakłady przemysłowe znajdują się głównie w niewielkiej części miasta, na południe od linii kolejowej.
Sektor usługowy i administracyjny rozlokowane są po całym mieście, jedynie finansowy skoncentrowany jest wokół Urzędu Miasta.
Osiedla.
Statut miasta przewiduje możliwość utworzenia osiedla na wniosek 1/4 mieszkańców obszaru zamieszkanego przez 1/10 ludności miasta. Osiedla historyczne w większości nie są w stanie spełnić takiego kryterium. Obecnie nie istnieje żadne osiedle, co jest sytuacją dość wyjątkową dla miast tej wielkości.
Mimo tego, TERYT wymienia: Anielinę, Florencję (jest to nazwa osiedla które przez pewien czas funkcjonowało, wieś nazywała się Sewerynów), Kędzierak, Kędzierak Mały (fragment przyłączony wcześniej) i Nowe Miasto. Są to części miasta przyłączone w XX wieku, z zachowaną odrębnością przestrzenną.
W maju 2008 r. pojawiły się plany podziału miasta na osiedla.
Inne podziały.
Mińsk dzieli się na następujące obszary funkcjonalno-przestrzenne, okręgi wyborcze (2006) i historyczne miejscowości:
Edukacja.
W Mińsku znajduje się Salezjanska prywatna katolicka szkoła wyższa.
Na terenie miasta działają 2 licea ogólnokształcące (powiatowe i katolickie) oraz 5 zespołów szkół ponadgimnazjalnych (wszystkie powiatowe). W zespołach tych prowadzone są zarówno oddziały ogólnokształcące, jak i zawodowe (m.in. budownictwo, księgowość, mechanika samochodowa, sztuki plastyczne, gastronomia).
Samo miasto jest właścicielem 6 przedszkoli, 5 szkół podstawowych i 3 gimnazjów. Uzupełniają ten stan liczne prywatne przedszkola, gimnazjum powiatowe i gimnazjum katolickie.
W Mińsku znajduje się także Specjalny Ośrodek Szkolno-Wychowawczy i Poradnia Psychologiczno-Pedagogiczna.
Kultura.
Instytucje kulturalne.
Głównymi instytucjami kulturalnymi działającymi na terenie miasta są Miejski Dom Kultury (Pałac Dernałowiczów) i Miejska Szkoła Artystyczna (ul. Armii Ludowej/obecnie Jana Pawła II). Obie te instytucje prowadzą działalność polegającą m.in. na organizacji zajęć pozalekcyjnych i wystaw. Z ich obiektów (place i sale MDK oraz sala koncertowa MSA) korzystają także inne instytucje.
W otwartym w 2010 roku budynku biblioteki (przy Placu Kilińskiego) działają dwie niezależne od siebie instytucje: Miejska Biblioteka Publiczna oraz filia Biblioteki Pedagogicznej im. Heleny Radlińskiej w Siedlcach. Ogółem w bibliotekach i filiach prowadzonych przez miasto znajduje się 164.618 woluminów, a w 2006 roku dokonano 155.387 wypożyczeń.
W 2005 roku miastu przyznano Nagrodę im. Kierbedziów w kategorii „samorządy przyjazne bibliotece”.
Wszelkimi zagadnieniami związanymi z historią miasta zajmuje się Towarzystwo Przyjaciół Mińska Mazowieckiego (ul. Okrzei). W oparciu o nie (oraz o Muzeum 7. Pułku Ułanów Lubelskich) organizowane jest Muzeum Ziemi Mińskiej.
W Mińsku działało jedno prywatne kino – Światowid (ul. Piłsudskiego / pl. Kilińskiego) zamknięte 1 grudnia 2010. W 2017 roku otwarto Kino Muza (ul. Jana Pawła II).
W samym mieście wydawane są 4 prywatne tygodniki lokalne: Co słychać?, Lokalna, Nowy Dzwon i Strefa Mińsk.
Wydarzenia.
Lista imprez odbywających się cyklicznie w Mińsku Mazowieckim:
Związki ze sztuką.
W Mińsku Mazowieckim znajdują się ruiny dworku Michała Elwiro Andriollego.
Pisarz Stefan Żeromski pracował jako dróżnik przy stacji w Mińsku Mazowieckim.
Stowarzyszenia i organizacje pożytku publicznego.
Hufiec ZHP „Mazowsze” w Mińsku Mazowieckim składa się z 19 jednostek i działa na terenie powiatu mińskiego. Komendantem jest pwd. Klaudia Glinka (2022). Hufiec wchodzi w skład Chorągwi Mazowieckiej ZHP.
Wyróżniającą miasto organizacją jest Klub Dawnych Motocykli „Magnet”, który wraz z Domem Kultury organizuje coroczny Rajd Weteranów Szos.
Do otrzymywania 1% podatku uprawnione są następujące organizacje:
Sport i rekreacja.
Za sport w mieście odpowiada podlegający mu Miejski Ośrodek Sportu i Rekreacji. Ośrodek jest też właścicielem (a raczej obsługuje majątek miasta) stadionu przy ul. Sportowej, oraz Aquaparku przy ul. Wyszyńskiego. Aktualnie największą atrakcją organizowaną przez ośrodek jest płatne sztuczne lodowisko (czynne tylko w okresie zimowym) i Aquapark.
Drugą ważną instytucją jest „MKS Mazovia”, który jest bardzo silnie związany z MOSiR’em jednak formalnie jest osobną instytucją. Prowadzi on przede wszystkim amatorski zespół seniorów w piłce nożnej.
Babilon Promotion i Tom Boxing Team organizują gale bokserskie pokazywane m.in. w TVP i Canal+, w tym pojedynki o mistrzostwo świata.
Bezpieczeństwo.
Ochrona zdrowia.
Za ochronę zdrowia w powiecie mińskim odpowiada prowadzony przez ten powiat i finansowany przez NFZ – Samodzielny Publiczny Zakład Opieki Zdrowotnej w Mińsku Mazowieckim. ZOZ składa się z izby przyjęć, pogotowia ratunkowego i 6 oddziałów. W szpitalu i przychodni działa 7 pracowni i 23 poradnie.
Część usług w ramach NFZ realizuje także Przychodnia „Centrum”.
Wojsko.
Aktualnie
Obecnie w Mińsku i jego okolicach swoje siedziby mają:
W przeszłości
W swojej historii miasto było siedzibą następujących jednostek i instytucji:
Cywilne służby mundurowe.
Policja współpracuje ze Strażą Miejską oraz Żandarmerią Wojskową, oraz korzysta z systemu monitoringu utworzonego przez miasto i Polskie Linie Kolejowe. Na terenie miasta znajduje się Komenda Powiatowa, z siedzibą przy ul. Wyszyńskiego 15/17 i częścią sekcji przy ul. Piłsudskiego 44.
Mińska komenda podlega Komendzie Stołecznej. Dzieli się na 6 sekcji i 1 referat. Sekcja dzielnicowych dzieli miasto na 6 dzielnic.
Na wyposażeniu Sekcji Ruchu Drogowego są samochody terenowe, sportowe oraz zwykłe.
W mieście istnieje także straż miejska.
Za bezpieczeństwo pożarowe odpowiada Komenda Powiatowa Państwowej Straży Pożarnej, wspomagana przez Ochotniczą Straż Pożarną (3 jednostki na terenie miasta i 7 na terenie gminy), oraz wojsko (lotnisko z możliwością lądowania awaryjnego wszelkich samolotów dysponuje własną strażą pożarną). Komenda posiada nowy sprzęt, w tym 25 metrowy podnośnik.
Religia.
Kościół rzymskokatolicki.
Mińsk znajduje się w diecezji warszawsko-praskiej Kościoła rzymskokatolickiego. Znajdują się tutaj dwa sanktuaria będące siedzibami dekanatów.
Najstarsza parafia pw. Narodzenia Najświętszej Maryi Panny istnieje od 1422 roku. Kościół z XVII ma status sanktuarium maryjnego. Proboszcz tej parafii stoi jednocześnie na czele dekanatu Narodzenia NMP obejmującego wschodnią połowę miasta i jego okolic. Sama parafia swoim zasięgiem obejmuje okolice Starego Miasta.
Druga parafia pw. św. Antoniego została erygowana w 1984 roku. Świątynia której budowa trwała kilkanaście lat składa się z dwóch kościołów i kaplicy. Posiada ona status sanktuarium. Proboszcz tej parafii stoi jednocześnie na czele dekanatu św. Antoniego obejmującego zachodnią połowę miasta i jego okolic oraz Gminę Kołbiel. Sama parafia swoim zasięgiem obejmuje centrum oraz zachodnią i północno-zachodnią część miasta.
Wschodnie krańce miasta należą do parafii cywilno-wojskowej erygowanej w latach 90. XX wieku. Południowo-zachodnia część miasta to Parafia św. Jana Chrzciciela. Z północnego krańca miasta jest blisko do Kościoła pw. Matki Boskiej Częstochowskiej w Królewcu.
Na terenie miasta znajduje się także kaplica szpitalna, oraz liczne przydrożne kapliczki i krzyże.
Główne organizacje katolickie działające na terenie miasta to Caritas i Siostry Loretanki (katechetki). Działalność oświatową prowadzą zgromadzenia męskie Salezjan (gimnazjum i liceum) oraz Pallotynów (szkoła wyższa).
Starokatolicyzm.
Od 1907 roku istnieje w Mińsku parafia mariawicka pw. Narodzenia Najświętszej Maryi Panny. Wspólnota mariawicka w Mińsku, należy do diecezji lubelsko-podlaskiej Kościoła Starokatolickiego Mariawitów.
Prawosławie.
Pierwszą prawosławną świątynią w mieście była drewniana cerkiew pw. Włodzimierskiej Ikony Matki Bożej, zbudowana w drugiej połowie XIX w. na terenie koszar. Po I wojnie światowej budynek cerkwi służył stacjonującym w mieście żołnierzom 7 Pułku Ułanów Lubelskich jako świetlica i sala teatralna. Drugą cerkiew (murowaną, pw. Opieki Matki Bożej) wzniesiono w latach 1902–1904. Porzucona w okresie bieżeństwa, została rozebrana w 1936 r.
W 2016 r. w Mińsku Mazowieckim utworzono prawosławny punkt duszpasterski, pozostający pod opieką duchowieństwa z Siedlec. Nabożeństwa były celebrowane w kościele mariawickim (ulica Romualda Traugutta 17). 22 stycznia 2018 r. w mieście erygowano samodzielną parafię prawosławną pw. św. Spirydona Cudotwórcy z tymczasową kaplicą przy ulicy Warszawskiej 69. Parafia wchodzi w skład diecezji lubelsko-chełmskiej PAKP. Aktualnie w miejscu istniejącej parafii budowany jest Prawosławny Dom Kultury, który będzie w przyszłości pełnił funkcję cerkwi parafialnej.
Protestantyzm.
Od 2003 r. działa tu zbór Kościoła Chrześcijan Baptystów.
Na początku pierwszej dekady XXI w. powstał w Mińsku Mazowieckim zbór wspólnoty mennonitów. Mińsk Mazowiecki jest również siedzibą mennonickiej Fundacji „Dziedzictwo”, prowadzącej działalność edukacyjną i kulturalną.
Judaizm.
Do 1768 roku obowiązywał tu zakaz osiedlania się Żydów, ale już przed II wojną światową stanowili oni ok. połowy mieszkańców miasta. Budynek synagogi znajdował się przy ul. Piłsudskiego, funkcjonowało tu też kilka mniejszych bożnic w innych budynkach.
Społeczność żydowska nie przetrwała wojny i obecnie jedynymi pamiątkami po niej są nieruchomości bez właściciela, zapomniany cmentarz, oraz jeden z największych kamieni w Obozie Zagłady Treblinka II.
Świadkowie Jehowy.
W Mińsku Mazowieckim działalność kaznodziejską prowadzą również dwa zbory Świadków Jehowy: Mińsk Mazowiecki-Południe i Mińsk Mazowiecki-Północ (w tym grupa ukraińskojęzyczna). Zgromadzają się w Sali Królestwa przy ul Mirosza 10.
Polityka i administracja.
Posłami na Sejm Rzeczypospolitej Polskiej z Mińska Mazowieckiego są Daniel Milewski (PiS), Teresa Wargocka (PiS) oraz Czesław Mroczek (PO).
Burmistrzem miasta jest Marcin Jakubowski (PO).
Przewodniczącym Rady Miasta jest Dariusz Kulma (Mińskie Forum).
Współpraca zagraniczna.
Mińsk ma podpisane umowy bliźniaczego partnerstwa z miastami:
Każdego roku przyjeżdża do Mińska młodzież z parafii katolickiej w Orszy (Białoruś).
Istnieją również inne formy współpracy z miastami Borodjanka (Ukraina), Cori (Włochy), Karben (Niemcy) i Łuchawica (Rosja).
Honorowi obywatele.
Osoby, którym Rada Miasta Mińsk Mazowiecki nadała tytuł Honorowy Obywatel Mińska Mazowieckiego:

</doc>
<doc id="94627" url="https://pl.wikipedia.org/wiki?curid=94627" title="Piaseczno">
Piaseczno

Piaseczno – miasto w Polsce położone w województwie mazowieckim, siedziba powiatu piaseczyńskiego i gminy miejsko-wiejskiej Piaseczno, w sąsiedztwie warszawskiej dzielnicy Ursynów, w odległości około 17 km na południe od centrum Warszawy. Lokalizacja ta wpływa korzystnie na szybki rozwój budownictwa, uruchomienie siedzib wielu zagranicznych przedsiębiorstw (w 2010 r. uznane za najbardziej atrakcyjne miasto dla biznesu według magazynu Forbes), szybkiego przyrostu liczby mieszkańców, itd. Miasto wchodzi w skład aglomeracji warszawskiej.
Według danych GUS w dniu 31 grudnia 2021 r. miasto liczyło 51 979 mieszkańców.
Piaseczno było miastem królewskim Korony Królestwa Polskiego, położonym w drugiej połowie XVI wieku w powiecie warszawskim ziemi warszawskiej województwa mazowieckiego.
Historia.
Początki miasta.
Pierwsze wzmianki o Piasecznie jako wsi sięgają XIII wieku i jest jednym z najstarszych miast na Mazowszu. Nazwę wzięło od położenia na piaszczystych glebach nad brzegiem rzeki Jeziorki zwanej w tych czasach Jeziorną. W średniowieczu było wsią książęcą, usytuowaną na szlaku między Warszawą a Czerskiem. To strategiczne położenie spowodowało, że 5 listopada 1429 roku Piaseczno uzyskało prawa miejskie na prawie chełmińskim nadane przez księcia wyszogrodzkiego, ciechanowskiego, zakroczymskiego, czerskiego i warszawskiego Janusza I zwanego Starszym.
Wkrótce Piaseczno stało się jednym z ośrodków rynku lokalnego na południowym Mazowszu, pośrednicząc w wymianie towarów i w działalności usługowej (handel, rzemiosło). Nastąpiły przemiany w układzie przestrzennym miasta, którego centralnym punktem stał się rynek. Było to od XVI wieku (szczególnie od momentu swojego największego rozkwitu) do 1964 r. tradycyjne miejsce targów i jarmarków.
Akt nadania praw miejskich został potwierdzony w 1461 roku. Miasto wówczas miało charakter rzemieślniczo-rolniczy. Dynamiczny rozwój rzemiosła i handlu skłonił księżną Annę Radziwiłłównę do nadania miastu Piaseczno w dniu 23 listopada 1513 roku prawa odbywania jarmarku i wyznaczenie dnia targowego. Dalsze przywileje zostały miastu nadane przez królową Bonę, Annę Jagiellonkę, Stefana Batorego, Jana Kazimierza i Jana III Sobieskiego.
Dawną świetność miasta i jego tradycje upamiętnia – znajdujący się na rynku – ratusz. Pierwotny ratusz – siedzibę władz miejskich i miejsce przechowywania przywilejów – spalili w 1655 r. Szwedzi podczas potopu. Następny spłonął w okresie pokoju w 1730 r. Spłonęły wtedy wszystkie dokumenty przechowywane w archiwum miejskim. Wśród dokumentów spłonął także wystawiony w 1726 r. przywilej królewski Augusta II Mocnego. Akt ten mieszczanie odzyskali w formie wypisu z Metryki Koronnej w dniu 31 stycznia 1733 r. Mieszczanie odbudowali ratusz w połowie XVIII w. Dwupiętrowy gmach stanął na podstawie kwadratu na środku rynku. Drewniany ratusz spalili Rosjanie podczas insurekcji kościuszkowskiej w 1794 r. Po 1815 r. władze rosyjskie rozpoczęły akcję porządkowania miast polskich, nakazując budowę murowanych ratuszy w linii domów mieszkalnych znajdujących się w rynku. Projekt piaseczyńskiej siedziby władz miejskich wykonał budowniczy wojewódzki Hilary Szpilowski.
Obecnie istniejący gmach wzniesiono w stylu klasycystycznym w latach 1823–1824. Nietypowym elementem, wyróżniającym ratusz piaseczyński od innych budowli tego typu na Mazowszu jest półksiężyc umieszczony przed I wojną światową na szczycie wieży. Upamiętnia on pobyt posła tureckiego Numan-Beja w 1777 r.
W latach od 1526 (tzn. od włączenia Mazowsza do Królestwa Polskiego, bo wcześniej od XIV wieku było jego lennem) do 1795 r. (III rozbiór Polski) Piaseczno stanowiło własność królewską. W 1545 r. znalazło się w składzie dóbr oprawnych królowej Bony, a następnie przeszło w ręce jej córki księżniczki Anny. Anna Jagiellonka, siostra króla Zygmunta Augusta, późniejsza żona króla Stefana Batorego mieszkała tu w dworze chyliczkowskim.
W 1537 roku miasto stało się własnością królewską i od tego czasu funkcjonowało jako starostwo niegrodowe. Zgodnie z nadaniem królewskim z 1554 roku mieszczanie uzyskali tereny pod ogrody poza kwartałami zabudowy miasta lokacyjnego. Największy rozkwit przeżywało Piaseczno w drugiej połowie XVI w. Liczyło wówczas ok. 200 domów i ok. 1200 mieszkańców. Szczególnie rozwijało się piwowarstwo i gorzelnictwo. W 1580 r., jedyny istniejący przed rozbiorami, Cech Szewców, otrzymał przywilej królewski od Stefana Batorego, potwierdzany potem przez kolejnych władców Polski. Miasto było niszczone licznymi pożarami na przełomie XVI i XVII w. Cykl rozwoju, zapoczątkowany za czasów Janusza I, zamknął najazd szwedzki w połowie XVII w. Nieprzyjaciel spalił Piaseczno oraz dwór i folwark starościński.
Miasto powróciło do swojej świetności w pierwszej połowie XVIII w. Starostą piaseczyńskim był wówczas minister Aleksander Józef Sułkowski, który wzniósł w mieście rezydencję królewską. Została ona bezpowrotnie zniszczona podczas insurekcji kościuszkowskiej. Dokonano także przebudowy wnętrza zbudowanego w połowie XVI w. kościoła św. Anny w stylu późnobarokowym w 1736 r. według projektu architekta królewskiego Karola Fryderyka Pöppelmanna młodszego.
Największa bitwa w historii gminy rozegrała się w dniach 9 i 10 lipca 1794 r. pod Gołkowem. Po stronie polskiej dowodził generał Józef Zajączek, a po rosyjskiej generał Iwan Fersen. Straty wynosiły 180 zabitych, 136 rannych i około 100 zaginionych. Miasto zostało spalone, ocalał jedynie kościół i domy położone na Zastawiu (za dwoma dużymi stawami znajdującymi się pośrodku miasta, dzięki którym pożary nie przenosiły się na południową część Piaseczna).
Pod zaborami.
Po trzecim rozbiorze Polski Piaseczno znalazło się w granicach zaboru pruskiego na terenie tzw. Prus Południowych. W latach 1801–1806 przeprowadzono akcję kolonizacyjną na obszarach podmiejskich, należących do dawnego starostwa piaseczyńskiego. Koloniści przybyli z Księstwa Wirtemberskiego i Księstwa Palatynatu. Założono Alt i Neu Ilvesheim (Starą i Nową Iwiczną), Ludwigsburg (Józefosław) i Schwenningen (Świniary, od 1820 r. Orężno, niekiedy "Orężna"). 
W okresie rządów pruskich pisarz miejski Joachim Nałęcz Ginalski napisał, kierując swe słowa do obywateli miasta: "„Z praw i przywilejów okazuje się i dowodzi, jak to miasto Piaseczno było swobodne, wesołe, korzystne i obszerne w swoich granicach. I było swobodne, bo tak od Fundatorów swoich Książąt Mazowieckich Janusza, Kazimierza, Bolesława, Janusza Młodszego i Anny wiele zyskiwało łask i względów, tak włącznie biorąc od wszystkich królów polskich wszelkie prawa i przywileje odbierało, aż do Stanisława Augusta ostatniego króla polskiego”". 
Okres pruski (zaboru pruskiego) trwał w Piasecznie bardzo krótko, bo zaledwie 11 lat, kiedy to w 1806 roku miasto zostało zajęte przez wojska napoleońskie. W latach 1807-1815 Piaseczno wchodziło w skład Księstwa Warszawskiego.
Na przełomie 1806 i 1807 r. w mieście stacjonowała kawaleria francuska, a od 1808 do 1811 r. polski 1 Pułk Strzelców Konnych.
W 1813 roku Piaseczno zostało zajęte przez wojska rosyjskie, które pozostały w nim aż do 1915 roku. 
W czasach Królestwa Polskiego (powstałego w 1815 r. na podstawie uchwały kongresu wiedeńskiego, Piaseczno, położone wówczas w obwodzie (późniejszym powiecie) warszawskim, w województwie mazowieckim (później w guberni warszawskiej) znalazło się w jego składzie. Było to miasto rządowe (narodowe). W 1820 r. liczyło 893 mieszkańców polskiego pochodzenia, oraz 171 Żydów. Do 1795 r. starozakonni mieli zakaz osiedlania się i posiadania domów na jego terenie. W Piasecznie było 101 domów, ale tylko 9 murowanych, ponieważ ludzie woleli mieszkać w szałasach i w lepiankach.
W XIX wieku (1825 r.), przeprowadzono szosę z Warszawy do Góry Kalwarii i Warki. Szosa przebiegała przez miasto Piaseczno, co spowodowało znaczny wzrost pozycji miasta. Niebawem uruchomiono kolejkę wąskotorową łączącą Piaseczno z Warszawą. Czynnikiem sprzyjającym rozwojowi ówczesnej osady było uruchomienie wąskotorowych połączeń kolejowych z Warszawą. W 1898 r. ruszyły linie przez Służew i Wilanów, a w 1899 r. do Góry Kalwarii.
Do wybuchu I wojny światowej Piaseczno przeżywało okres ożywienia gospodarczego. W 1913 r. liczyło już 4395 mieszkańców. W tym okresie Piaseczno można zaliczyć do miast o dobrej infrastrukturze komunikacyjnej. Miało to bardzo duże znaczenie dla rzemiosła i handlu, które dzięki temu mogło się intensywnie rozwijać. Stopniowo miasto Piaseczno stawało się centralnym ośrodkiem dla okolicznych osiedli.
W czasie powstania styczniowego pod Piasecznem rozegrała się potyczka, w której zginęło 12 powstańców, ich mogiła znajduje się na cmentarzu parafialnym. Za współpracę z powstańcami, proboszcz piaseczyński ks. Ludwik Czajewicz został zesłany na Syberię. Za czynny udział w powstaniu styczniowym władze carskie w 1869 roku pozbawiły Piaseczno wszelkich przywilejów, w tym praw miejskich (na podstawie tego samego ukazu carskiego z 1869 r., w połowie 1870 r. 25 innych miast guberni warszawskiej, utraciło również prawa miejskie, stając się osadą gminną).
Według spisu ludności w 1897 r. Piaseczno liczyło 2760 mieszkańców i miało znikomą przewagę katolików (41,5%) nad ludnością żydowską (40%). Stosunkowo liczni byli w Piasecznie protestanci (17,9%), którzy częściowo byli potomkami kolonistów niemieckich.
We wrześniu i październiku 1914 r. Piaseczno i okolice stały się terenem zaciętych walk niemiecko-rosyjskich o Warszawę. Miasto wyludniło się, gdyż większość mieszkańców schroniła się w stolicy. W wyniku walk zniszczono doszczętnie około 20 domów w okolicach rynku i uszkodzono kościół. Niemcy ponownie zajęli Piaseczno w sierpniu 1915 r. W 1916 roku Piaseczno ponownie uzyskało prawa miejskie.
W XX wieku nastąpił rozwój dzielnic letniskowych (w tym osiedla miasto-las Zalesie Dolne i Adamów, w latach dwudziestych miasto-ogród Zalesinek, osiedle mieszkaniowe Iwiczna 1, 2, 3 w 1960 r.). Obecnie te tereny wraz z dawną miejscowością Gołków-Letnisko stanowią nierozłączną całość jako jedno wielkie (obszarowo) miasto Piaseczno. Podobną ewolucję po II wojnie światowej przeszły takie miejscowości jak: Głosków-Letnisko, Zalesie Górne, Złotokłos.
Okres międzywojenny.
W maju 1917 r. odbyło się pierwsze posiedzenie Rady Miejskiej. W listopadzie 1918 r. strażacy rozbroili posterunek żandarmerii niemieckiej w Piasecznie i wysłali zaaresztowanych żołnierzy koleją do Warszawy; tak rozpoczął się okres niepodległości po 123 latach rozbiorów. Już 13 listopada Rada Miejska dokonała wyboru burmistrza, ławników i delegatów do Sejmiku Powiatowego. Burmistrzem został wybrany farmaceuta Wacław Kaun (był burmistrzem w latach 1918–1926). W tym okresie mieszkało tu 6956 osób, w tym 3956 katolików, 2816 Żydów, 182 ewangelików i 2 prawosławnych. Piaseczno w Polsce znalazło się w powiecie warszawskim województwa warszawskiego.
W mieście były tylko dwa drobne zakłady przemysłowe: Fabryka wyrobów stalowych ostrych Zbigniew Kobylański i Spółka, produkująca noże, tasaki i kosy oraz młyn parowy. W 1918 r. uruchomiono własną elektrownię miejską. Pierwsze w niepodległej Polsce wybory do rady miejskiej odbyły się 14 grudnia 1919 r., a ostatnie 14 maja 1939 r. Piaseczno było jednym z większych miast w okolicach Warszawy (w 1921 r. – 5615 mieszkańców), ośrodkiem rzemieślniczo-handlowym. Dnia 4 czerwca 1928 r. gościł w Piasecznie prezydent RP Ignacy Mościcki, który m.in. położył kamień węgielny pod Dom Ludowy jego imienia (przy obecnej ul. Jana Pawła II). W 1933 r. podczas spóźnionych obchodów 500-lecia nadania praw miejskich przemianowano rynek na plac Marszałka Józefa Piłsudskiego. Był on honorowym obywatelem miasta od 1928 r.
Okres międzywojenny przyniósł pomyślny rozwój komunikacyjny miasta. Uruchomiono (w 1934 r.) linię kolejową z Warszawy do Radomia. W maju 1935 r. mieszkańcy całego województwa warszawskiego żegnali marszałka Józefa Piłsudskiego na dworcu PKP w Piasecznie, gdzie zatrzymał się pociąg żałobny. Trumna umieszczona była na specjalnym wagonie platformie i oświetlona (uroczystości odbywały się wieczorem). Po krótkim postoju pociąg ruszył do Krakowa.
W okresie międzywojennym powstał pierwszy plan rozbudowy miasta. Ogólna powierzchnia terenów miasta Piaseczna w granicach administracyjnych wynosiła 841 ha 4093 m². Orzeczeniem Wojewody Warszawskiego w 1937 r. zatwierdzono ogólny plan zabudowania miasta Piaseczna, przewidujący utworzenie dzielnicy przemysłowej na północnym zachodzie. Piaseczno stanowiło tradycyjnie duży ośrodek szewski, skupiający ponad 25% warsztatów w stosunku do ogółu miejscowego rzemiosła. W latach 1936–1937 miały miejsce strajki robotników i rzemieślników.
II wojna światowa.
II wojna światowa rozpoczęła się dla miasta w nocy z 9 na 10 września, gdy pododdziały 54 pułku artylerii lekkiej (Armia „Łódź”) stoczyły potyczkę z pododdziałami niemieckiej 1 Dywizji Pancernej. W wyniku walk ucierpiała zabudowa kilku ulic w północnej części miasta. Zniszczono Sąd Grodzki przy ul. Warszawskiej. Wehrmacht rozstrzelał 21 wziętych do niewoli żołnierzy polskich i 7 mieszkańców miasta.
Jesienią 1940 r., w południowej części Piaseczna, okupanci utworzyli getto. Żydzi zostali wysiedleni stąd do getta w Warszawie w lutym 1941 r. W grudniu 1943 r. dokonano dywersyjnej akcji kolejowej pod miastem. 1 kwietnia 1944 organizacja AK przeprowadziła udaną akcję na Arbeitsamt (Urząd Pracy) w Piasecznie przy ul. Mickiewicza.
Okres powojenny.
Okupacja hitlerowska zakończyła się 17 stycznia 1945, kiedy do miasta wjechały bez walki czołgi 1 Brygady Pancernej im. Bohaterów Westerplatte. Znajdowało się tu stanowisko dowodzenia 1 Armii Wojska Polskiego.
Według spisu ludności przeprowadzonego w lutym 1946 Piaseczno liczyło 6682 mieszkańców. Na terenie miasta istniały: fabryka rowerów „Ormonde”, młyn parowy, kaszarnia, tartak i wytwórnia wyrobów drzewnych. Największym zakładem pracy były warsztaty Warszawskich Kolei Dojazdowych.
W 1952 Piaseczno zostało miastem powiatowym, co wyróżniło je wśród konkurujących o taki status miast sąsiednich. Po likwidacji powiatów Piaseczno było nadal siedzibą władz rejonowych.
W 1956 uruchomiono w Piasecznie Fabrykę Kineskopów ZELOS, w której produkowano m.in. kineskopy do pierwszych polskich odbiorników telewizyjnych Belweder.
W 1996 r. w mieście otwarto pierwszy hipermarket sieci Auchan w Polsce. Obecnie planowana jest jego rozbudowa, a także budowa nowego 3-kondygnacyjnego centrum handlowego o nazwie "Galeria Piaseczno". Centrum ma liczyć 55000 m² powierzchni użytkowej oraz 220 nowych lokali usługowych.
Po reformie terytorialnej w 1999 r. pozycja miasta ponownie wzrosła wraz z utworzeniem powiatu piaseczyńskiego. Fakt stołeczności w stosunku do gmin wchodzących w skład powiatu: Góry Kalwarii, Konstancina-Jeziorny, Tarczyna, Lesznowoli i Prażmowa utrwalił na lata dominującą pozycję miasta.
Dziś Piaseczno przeżywa swój renesans, szybko zwiększając liczbę mieszkańców. Zarówno powiat, jak i wchodzące w jego skład gminy, mają jeden z największych wskaźników dochodu na osobę. W powiecie powstaje wiele nowych przedsiębiorstw, krajowych i zagranicznych, wznoszone są nowe budynki publiczne: w 2006 oddano do użytku nowy gmach Komendy Powiatowej Policji, w 2008 została otwarta nowa siedziba Prokuratury oraz Sądu Rejonowego.
Kultura.
Centrum Kultury.
Działalność Centrum Kultury w Piasecznie polega w szczególności na realizacji zadań w zakresie edukacji kulturalnej i wychowania przez sztukę, tworzenia warunków rozwoju dla amatorskiego ruchu artystycznego, rozpoznawania i zaspokajania potrzeb oraz zainteresowania wiedzą i sztuką, gromadzeniu, dokumentowaniu, tworzeniu, ochronie i udostępnianiu dóbr kultury, tworzeniu warunków dla rozwoju folkloru, a także rękodzieła ludowego i artystycznego.
W strukturach Centrum Kultury działa:
Biblioteka.
Biblioteka Publiczna Miasta i Gminy Piaseczno powstała w 1947 roku. Mieści się w budynku przy ul. Kościuszki 49. Jej księgozbiór liczy obecnie 172,7 tysiące woluminów, na który składają się: literatura piękna dla dorosłych, dzieci i młodzieży, lektury szkolne, literatura popularnonaukowa, prasa,a także audiobooki. sieć biblioteczna miasta i gminy Piaseczno składa się z biblioteki głównej (Oddział dla dorosłych z czytelnią, Oddział dla dzieci i młodzieży) oraz 9 filii: Piaseczno-Osiedle, Bogatki, Chojnów, Głosków, Jazgarzew, Józefosław, Zalesie Dolne, Zalesie Górne, Złotokłos.
Współpraca międzynarodowa.
Miasta partnerskie:

</doc>
<doc id="94628" url="https://pl.wikipedia.org/wiki?curid=94628" title="Płońsk">
Płońsk

Płońsk – miasto w Polsce w województwie mazowieckim, siedziba powiatu płońskiego. Położony jest 66 km na północny zachód od centrum Warszawy, na Wysoczyźnie Płońskiej nad rzeką Płonką.
Według danych z 2010 r. miasto miało 22 435 mieszkańców. Natomiast według danych z 31 grudnia 2017 roku miasto zamieszkiwało 22214 osób. Płońsk był miastem królewskim Korony Królestwa Polskiego w starostwie płońskim województwa płockiego w 1784 roku.
Toponimia.
Nazwa "Płońsk" pochodzi od nazwy rzeki, nad którą leży miasto lub od płonnych, czyli nieurodzajnych ziem, na których znajduje się Płońsk. Jest pochodzenia słowiańskiego – utworzono ją za pomocą prasłowiańskiego sufiksu "-ьsk-". Przyrostkowy formant "„-sk”" w jęz. polskim oraz ogólnosłowiańskim jest formantem produktywnym dla nazw topograficznych i dzierżawczych, stanowiąc charakterystyczną cechę polskich geograficznych nazw miejscowych i przestrzennych. Oboczności tego formantu jak "„-sk”", "„-sko”", "„-ck”", "„-cko”" oraz "„-zk”", "„-zko”" charakterystyczne są dla bardzo dawnych nazw miejscowych nadawanych miejscowościom na terenie Polski, "np. Gdańsk”", "Bużesk", "Łańsk", "Słupsk", "Płock", "Przeworsk", "Wąchock", "Rajsko", "Bielsko", "Kłodzko", "Radomsko", "Sławsko" itp.
Demografia.
Dane z 30 czerwca 2005:
Transport.
W roku 2013 przy ul. Sienkiewicza oddano do użytku sanitarne lądowisko.
Do lat 90. ważną rolę odgrywała sieć kolejowa z dworcem.
Komunikacja miejska.
W 2019 roku miasto przystąpiło do wdrażania systemu komunikacji miejskiej obejmującego dwie linie autobusowe. We wrześniu 2020 roku rozpisano przetarg na elektryczny autobus klasy MINI. Postępowanie wygrał Automet z pojazdem MiniCity Electric na bazie Mercedesa eSprintera. Pojazd przyjechał do miasta 7 czerwca 2021 roku. W listopadzie 2020 roku miasto rozpisało przetarg na dostawę autobusu klasy MIDI. Przetarg wygrał Busimprot z modelem Isuzu NovoCity Life.
Od 1 października ruszyła w Płońsku komunikacja miejska – autobusy kursują na dwóch liniach. Bilety można kupić w biletomatach, które zostały zainstalowane w autobusach lub w siedzibie Zarządu Dróg i Mostów w Płońsku, ulica Zajazd 8.
Komunikacja miejska działa od poniedziałku do piątku.
Komunikacja regionalna i dalekobieżna.
Transport dalekobieżny obsługuje PKS Ciechanów oraz prywatne firmy jeżdżące busami.
Sport.
Kompleks obiektów sportowych należących do MCSiR zlokalizowany jest przy ul. Kopernika 3.
W jego skład wchodzą:
Wspólnoty wyznaniowe.
Kościół Chrześcijański „Jezus Żyje”:
Kościół rzymskokatolicki:
Kościół Starokatolicki Mariawitów:
Świadkowie Jehowy:
Współpraca międzynarodowa.
Miasta i gminy partnerskie:
Płońsk jest sygnatariuszem Europejskiej karty równości kobiet i mężczyzn w życiu lokalnym.
Sąsiednie gminy.
Płońsk (gmina wiejska)

</doc>
<doc id="94629" url="https://pl.wikipedia.org/wiki?curid=94629" title="Kość łódeczkowata">
Kość łódeczkowata

Kość łódeczkowata () – jedna z ośmiu kości nadgarstka człowieka. Położona jest po stronie promieniowej (bocznej), w szeregu bliższym, którego jest największą kością. Swoim kształtem przypomina łódkę, i jak inne kości nadgarstka (z wyjątkiem kości grochowatej) jest nieregularnie sześcienna, ma sześć powierzchni. 
Powierzchnie górna i dolna są powierzchniami stawowymi, wypukłymi i gładkimi, pokrytymi chrząstką. Powierzchnia górna łączy się z dalszym końcem kości promieniowej, a powierzchnia dolna z kośćmi czworoboczną mniejszą i czworoboczną większą. Powierzchnia łokciowa łączy się z kością księżycowatą i z kością główkowatą. Powierzchnia promieniowa jest chropowata i wąska, do niej przyczepia się więzadło poboczne promieniowe nadgarstka. Do powierzchni grzbietowej również przyczepiają się więzadła. Na powierzchni dłoniowej znajduje się guzek kości łódeczkowatej (), do którego przyłączają się troczek zginaczy i mięsień odwodziciel krótki kciuka.
Spośród wszystkich kości nadgarstka najczęściej ulega złamaniu.
Nazywana bywa też kością łódkowatą (), choć nazwa ta przynależy do jednej z kości stępu.

</doc>
<doc id="94630" url="https://pl.wikipedia.org/wiki?curid=94630" title="Klaudiusz Pulcher">
Klaudiusz Pulcher

Klaudiusze z przydomkiem Pulcher ("Claudii Pulchri") to gałąź rzymskiego rodu patrycjuszowskiego, jednego z najbardziej wpływowych w okresie republiki.

</doc>
<doc id="94631" url="https://pl.wikipedia.org/wiki?curid=94631" title="Aruwimi">
Aruwimi

Aruwimi (w górnym biegu Ituri) – rzeka w Demokratycznej Republice Konga, prawy dopływ Konga.
Aruwimi wypływa w Górach Błękitnych. Na rzece znajdują się liczne progi. Jest żeglowna w dolnym biegu.

</doc>
<doc id="94632" url="https://pl.wikipedia.org/wiki?curid=94632" title="Przasnysz">
Przasnysz

Przasnysz (jid. פּרושניץ) – miasto w Polsce położone w województwie mazowieckim, w powiecie przasnyskim, nad rzeką Węgierką.
Miasto leżące na północnym Mazowszu ma połączenia drogowe z Warszawą, Olsztynem, Ostrołęką, Działdowem, Ciechanowem, Makowem Mazowieckim i Mławą. Przez Przasnysz przechodzą drogi: krajowa nr 57 i wojewódzkie nr 544 i nr 617. Na wschód od miasta znajduje się lądowisko Aeroklubu Północnego Mazowsza. Patronem miasta od 18 września 2014 r. jest św. Stanisław Kostka.
Przasnysz był miastem królewskim Korony Królestwa Polskiego. W latach 1975–1998 w województwie ostrołęckim.
Miasto liczy 17 228 mieszkańców (stan na 31 grudnia 2016).
Środowisko naturalne.
Przasnysz ma obszar 25,16 km² (2002), w tym:
Miasto zajmuje 2,07% powierzchni powiatu.
Historia.
Najstarsze ślady osadnictwa na terenie Przasnysza pochodzą z przełomu epoki brązu i żelaza (ok. 700 p.n.e.).
W XIII w. na terenie Przasnysza, nad rzeką Węgierką, funkcjonowała osada targowa. Stał również dwór myśliwski książąt mazowieckich, którego opis zamieścił Henryk Sienkiewicz w "Krzyżakach".
Nazwa miasta według ludowych przekazów pochodzi od młynarza Przaśnika, który ugościł zbłąkanego na polowaniu księcia Konrada I mazowieckiego i otrzymał następnie tytuł szlachecki wraz z okolicznymi ziemiami.
Przasnysz szybki rozwój zawdzięczał korzystnemu położeniu na pograniczu dwóch ważnych pod względem gospodarczym terenów – Równiny Kurpiowskiej i rolniczej Wysoczyzny Ciechanowskiej. 10 października 1427 Przasnysz uzyskał od księcia mazowieckiego Janusza I Starszego przywilej miejski na prawie chełmińskim.
Największy rozkwit miasta nastąpił w wieku XVI, zwłaszcza po wcieleniu w 1526 Mazowsza do Korony. Administracyjnie Przasnysz wchodził w skład Ziemi Ciechanowskiej jako stolica rozległego powiatu. Lustracja dóbr królewskich z 1564 wykazała 689 domów w mieście i na przedmieściach oraz przeszło 500 rzemieślników różnych profesji:
Przasnysz był wówczas trzecim ośrodkiem miejskim Mazowsza po Warszawie i Płocku, liczył według zaginionej dziś "Kroniki klasztoru bernardynów" 14 tysięcy mieszkańców, jednak współczesne szacunki historyków mówią raczej o 4–5 tysiącach. W opinii Jędrzeja Święcickiego było to „miasto wielkie, sławne jarmarkami na woły”, według Aleksandra Gwagnina – „miasto szerokie, kamiennym budowaniem sławne”.
W 1576 Przasnysz został siedzibą starostwa niegrodowego. W 1648 starostwo przasnyskie otrzymał w nagrodę obrońca Zbaraża książę Jeremi Wiśniowiecki.
Kres świetności miasta położył wielki pożar w 1613, zarazy, a miary nieszczęść dopełnił najazd Szwedów.
26 stycznia 1657 roku po zwycięskiej potyczce z oddziałem brandenburskim stoczonej w rejonie Chorzel do Przasnysza przybył Stefan Czarniecki, ale już 1 lutego zmuszony był się z niego wycofać pod naporem przeważających sił Szwedów dowodzonych przez Stenbocka. Wojska szwedzkie stacjonowały w Przasnyszu 11 dni.
Upadek Przasnysza okazał się długotrwały. Dopiero w 2 poł. XVIII w. miasto zaczęło się ponownie rozwijać.
W czasie Konfederacji Barskiej w okolicach Przasnysza mieściła się baza wypadowa oddziału konfederatów słynnego Kozaka Józefa Sawy Calińskiego, wybitnego dowódcy, który po dostaniu się do niewoli rosyjskiej po bitwie pod Szreńskiem, zmarł od ran i został pochowany w okolicach Przasnysza w 1771 r.
13 marca 1794 roku w Przasnyszu stanął na czele zbuntowanej I Wielkopolskiej Brygady Kawalerii Narodowej gen. Antoni Józef Madaliński, który marszem z Ostrołęki do Krakowa dał sygnał do wybuchu insurekcji kościuszkowskiej. Madaliński zaciągnął oddziałek Kurpiów, formując z nich jednostkę strzelców pieszych.
Po klęsce insurekcji kościuszkowskiej i III rozbiorze Polski (1795) Przasnysz znalazł się w składzie monarchii pruskiej jako siedziba rozległego powiatu obejmującego m.in. Ciechanów.
30 stycznia 1807 w Przasnyszu zatrzymał się Napoleon I Bonaparte.
W latach 1807–1815 Przasnysz wchodził w skład Księstwa Warszawskiego, a następnie po Kongresie wiedeńskim stał się częścią Królestwa Polskiego, wchodzącego w skład Imperium Rosyjskiego.
W 1863 roku powstańcy stoczyli w okolicach miasta kilka potyczek z oddziałami wojsk rosyjskich. 14 listopada 1863 w Przasnyszu dokonano publicznej egzekucji jednego z dowódców powstańczych Stefana Cieleckiego „Orlika”, wziętego do niewoli w czasie bitwy pod wsią Osówka. Po powstaniu styczniowym w Przasnyszu stacjonowały na stałe wojska rosyjskie.
W 2. połowie XIX w. nastąpił szybki rozwój Przasnysza. Działało kilka małych zakładów przemysłowych. W końcu XIX w. władze wojskowe przystąpiły do budowy koszar przy ul. Makowskiej, w których stacjonowały oddziały 6 pułku kozaków dońskich. W mieście oprócz kościołów katolickich był kościół ewangelicki i cerkiew prawosławna oraz synagoga. W 1910 Przasnysz liczył 10,5 tys. mieszkańców.
W czasie I wojny światowej, w listopadzie i grudniu 1914 pod Przasnyszem toczyły się ciężkie walki pomiędzy wojskami rosyjskimi a niemieckimi. Miasto wielokrotnie przechodziło z rąk do rąk. 24 lutego 1915 zostało zajęte przez Niemców, ale już 27 lutego zostali oni wyparci przez oddziały rosyjskie z I i II Korpusu Syberyjskiego.
13 lipca 1915 r., w obecności przybyłego feldmarszałka Paula von Hindenburga, grupa gen. Gallvitza uderzyła na Przasnysz. Po wielogodzinnych walkach, 14 lipca Rosjanie opuścili miasto i wycofali się nad dolną Narew. W wyniku działań wojennych zniszczeniu uległo 70% zabudowy Przasnysza.
W sierpniu 1920 w okolicach Przasnysza miały miejsce wyjątkowo zacięte walki z bolszewicką 15 Armią. Przez dwa tygodnie miasto było okupowane przez wojska sowieckie. Wyzwolenie Przasnyszowi przyniósł 21 sierpnia 202 Pułk Piechoty ze składu Dywizji Ochotniczej płk. Adama Koca.
W okresie międzywojennym Przasnysz był stolicą powiatu w województwie warszawskim. W pierwszych latach niepodległości trwała odbudowa ze zniszczeń wojennych. Powstało wiele budowli użyteczności publicznej: elektrownię, gimnazjum i szkołę powszechną, szkołę rolniczą, teatr miejski, stadion i dom sportowy. Głównym zajęciem mieszkańców Przasnysza było nadal rolnictwo, rzemiosło oraz drobny handel. W 1938 roku Przasnysz liczył 8 tys. mieszkańców, w tym ok. 3 tys. Żydów.
W pierwszych dniach września 1939 pod Przasnyszem ciężkie boje toczyła Mazowiecka Brygada Kawalerii pod dowództwem płk. Jana Karcza. Po klęsce wrześniowej Niemcy włączyli powiat przasnyski do Rzeszy. Ludność żydowska została wysiedlona, a następnie wymordowana w obozach zagłady. W klasztorze kapucynek utworzono obóz pracy przymusowej, zakonnice zaś i pasjonistów z pobliskiego klasztoru męskiego wywieziono do obozu koncentracyjnego Soldau (KL) w Działdowie. W okresie okupacji hitlerowskiej w rejonie Przasnysza aktywną działalność prowadziły organizacje konspiracyjne i oddziały partyzanckie, głównie AK i NSZ. 17 czerwca 1942 Niemcy rozstrzelali za miastem 20 zakładników. 17 grudnia tegoż roku w publicznej egzekucji w rynku powieszono 5 członków sztabu Obwodu ZWZ-AK.
Wkrótce po zajęciu miasta przez wojska sowieckie 18 stycznia 1945 NKWD rozpoczęła masowe aresztowania i deportacje polskich patriotów. W latach 1945–1951 w okolicach Przasnysza działały liczne oddziały zbrojne antykomunistycznego podziemia.
W latach 60. rozpoczął się szybki rozwój miasta, zahamowany w wyniku reformy administracyjnej z 1975. w 1966 powstała filia Zakładów Aparatury Rozdzielczej im. Georgi Dymitrowa, gdzie produkowano odgromniki. Na potrzeby tego zakładu powstał zespół szkół mieszczący szkołę zawodową i technikum.
Od 1 stycznia 1999 roku Przasnysz jest siedzibą powiatu w województwie mazowieckim.
Zabytki.
W okresie okupacji hitlerowskiej rozebrane zostały:
Po II wojnie światowej ich los podzielił XIX-wieczny kościół ewangelicki.
Rejestr zabytków.
Do rejestru zabytków nieruchomych wpisane są obiekty:
Demografia.
Dane z 30 czerwca 2004:
Osiedla.
Władze miasta powołały 11 osiedli, będącymi jednostkami pomocniczymi gminy. Zarząd każdego osiedla jest wybierany na czteroletnią kadencję.
Osiedla mieszkaniowe:
Gospodarka.
W Przasnyszu działa centrum handlowe, 5 dyskontów spożywczych oraz 1 market elektroniczny.
Największe zakłady produkcyjne – Kross SA, ABB Sp. z o.o.
Transport.
Przasnysz posiada bezpośrednie połączenia autobusowe z Warszawą, Ostrołęką, Ciechanowem, Olsztynem, Poznaniem, Płockiem, Mławą, Białymstokiem, Gdańskiem, Szczytnem, Mrągowem, Makowem Mazowieckim i in.
Przasnysz nie posiada stacji kolejowej – najbliższa taka stacja znajduje się w Ciechanowie, jest ona obsługiwana przez PKP-Intercity oraz Koleje Mazowieckie. Miasto posiada za to wiele połączeń autobusowych, obsługiwanych przez przedsiębiorstwa PKS Przasnysz, PKS Ciechanów, PKS Ostrołęka, PKS Warszawa, PKS Olsztyn, PKS Mława, PKS Mrągowo oraz przewoźników prywatnych.
Około 3,5 km od centrum miasta, w Sierakowie znajduje się lądowisko Przasnysz-Sierakowo.
Lądowisko.
W 2013 r. przy ul. Sadowej oddano do użytku lądowisko sanitarne dla helikopterów.
Wspólnoty wyznaniowe.
W mieście znajdują się 3 parafie rzymskokatolickie (parafia św. Wojciecha, parafia św. Stanisława Kostki, parafia Chrystusa Zbawiciela) należące do dekanatu przasnyskiego. W Przasnyszu są także 4 zgromadzenia zakonne tj. ojcowie pasjoniści, siostry klaryski kapucynki, Siostry Pasjonistki Św. Pawła od Krzyża oraz Siostry Miłosierdzia św. Wincentego á Paulo. W mieście działalność kaznodziejską prowadzi również lokalny zbór Świadków Jehowy posiadający Salę Królestwa.
Legenda o Przaśniku.
Legenda głosi, że książę Konrad I Mazowiecki, polując na zwierzynę, zabłądził w lesie i dotarł do Przaśnika, młynarza. Ten, nie wiedząc, kim jest nieznajomy, ugościł go u siebie. Następnego poranka, kiedy księcia znalazł jego orszak, Konrad w podzięce nadał Przaśnikowi liczne ziemie oraz osadę nazwał Przasnyszem.
Poczet burmistrzów.
III Rzeczpospolita
Poczet przewodniczących rady miasta.
III Rzeczpospolita
Sąsiednie gminy.
Czernice Borowe, Przasnysz (gmina wiejska)

</doc>
<doc id="94633" url="https://pl.wikipedia.org/wiki?curid=94633" title="Troma">
Troma

Troma – amerykańska niezależna wytwórnia filmów klasy B, założona w 1974 przez dwójkę studentów Uniwersytetu Yale: Lloyda Kaufmana i Michaela Herza.
Filmy Tromy kręcone są przy użyciu minimalnych nakładów finansowych. Do efektów specjalnych używane są prymitywnie metody i technologie (np. za miażdżoną głowę służy melon, wnętrzności robi się z pomalowanego spaghetti bądź papieru toaletowego), natomiast jako aktorzy zatrudniani są amatorzy. Kaufman powiedział kiedyś: "Po co wydawać dwadzieścia milionów na jeden film, skoro za te pieniądze można stworzyć sto innych?".
Na początku Troma produkowała komedie erotyczne, jednak w 1985 nastąpił przełom: film "The Toxic Avenger" okazał się sukcesem wytwórni. Od tego momentu Troma zajęła się produkcją niskobudżetowych horrorów klasy B, a "The Toxic Avenger" jest dziś jednym ze sztandarowych jej dzieł – doczekał się trzech kontynuacji i serialu animowanego, a postać mutanta walczącego ze złem stała się symbolem.
Obecnie wśród fanów horroru Troma często utożsamiana jest z kiczem, z czymś, czemu nie warto poświęcać uwagi. Mimo to ma na świecie wielu fanów także wśród znanych i lubianych postaci świata kina, jak chociażby lubujący się w superkrwawych produkcjach reżyserowie Quentin Tarantino i Peter Jackson (obaj są zdobywcami Oscara). Wielu aktorów współpracowało z Tromą, zanim stali się znani szerszej publiczności, m.in. Samuel L. Jackson, Kevin Costner czy Marisa Tomei.
Kilka filmów wytwórni, m.in. "Tromeo i Julia" oraz wspomniany wcześniej "Toxic Avenger", mają dziś statusy filmów kultowych wśród miłośników kina klasy B.
Troma jest także dystrybutorem filmów niskobudżetowych, głównie na rynek kina domowego. Większość z tych filmów to produkcje amerykańskie, chociaż znajdują się wśród nich także tytuły z innych krajów, np. niemiecki "Kondom des Grauens" czy chilijski "Ángel negro". Powszechnie błędnie uznaje się je za autorskie tytuły Tromy.

</doc>
<doc id="94634" url="https://pl.wikipedia.org/wiki?curid=94634" title="Arve">
Arve

Arve [czyt. "arw"] – rzeka we Francji i Szwajcarii. Lewy dopływ Rodanu. Długość we Francji: 107,8 km, powierzchnia dorzecza 2060 km².
Wypływy dwóch źródłowych cieków Arve znajdują się na wysokości ok. 2170 m n.p.m. pod samym siodłem (po stronie zachodniej) przełęczy Col de Balme (2191 m n.p.m.) oraz na wysokości ok. 2250 m n.p.m. na południowym zboczu kopuły szczytowej Aiguilette (2321 m n.p.m.) w Masywie Mont Blanc, na terenie wsi Argentière w gminie Chamonix-Mont-Blanc. Jej tok źródłowy jest zasilany głównie przez wody, spływające spod wielkich lodowców masywu Mont Blanc: Glacier du Tour, Glacier d’Argentière, Mer de Glace i Glacier des Bossons. Większe dopływy to prawobrzeżne Diosaz, Giffre i Menoge oraz lewobrzeżny Bon Nant
Prawie cały tok rzeki leży na terenie Francji, jedynie parę ostatnich kilometrów - na terenie miast Carouge i Genewa w kantonie genewskim w Szwajcarii. Arve uchodzi do Rodanu w miejscu zwanym "La Jonction" (371 m n.p.m.) w Genewie, ok. 1 kilometr od miejsca, w którym ten pierwszy wypływa z Jeziora Genewskiego. Wody, które niesie, są zwykle mętno-białawe i wyraźnie odcinają się od przejrzystych, niebieskawych wód Rodanu.
W górnej części doliny Arve znajduje się miejscowość Chamonix-Mont-Blanc. W dolinie w jej środkowym biegu leżą m.in. Sallanches i Cluses, a w dolnym - Bonneville i Annemasse. Jej doliną biegnie droga z Annemasse (i pobliskiej Genewy), częściowo wraz z francuską autostradą A40, do tunelu Mont Blanc lub na przełęcz Montets (droga nr D1506).

</doc>
<doc id="94635" url="https://pl.wikipedia.org/wiki?curid=94635" title="Saguenay (miasto)">
Saguenay (miasto)

Saguenay – miasto w Kanadzie, w regionie Saguenay–Lac-Saint-Jean prowincji Quebec, położone nad rzeką Saguenay. Współrzędne geograficzne: . Ludność: 143 tys. (2006).
Administracja.
Miasto znajduje się poza jakąkolwiek regionalną gminą hrabstwa, jest więc terytorium równoważnym z regionalną gminą hrabstwa ("territoires équivalents à une MRC", TÉ).
Miasto powstało 18 lutego 2002 z połączenia miast: Chicoutimi, Jonquière, La Baie i Laterrière oraz gmin Lac-Kénogami i Shipshaw, a także części gminy Tremblay. Obecnie dzieli się na trzy główne części:
Przemysł.
Saguenay to ważny ośrodek przemysłowy Quebecu. Rozwinął się tutaj przemysł celulozowo-papierniczy, chemiczny, papierniczy, materiałów budowlanych oraz spożywczy. Ponadto produkcja tlenku glinu i hutnictwa aluminium. Znajduje się tutaj elektrownia wodna na rzece Saguenay. Nad rzeką istnieje również ważny port rzeczny.
Edukacja.
W dzielnicy Chicoutimi znajduje się uniwersytet założony w 1969 ("Université du Québec à Chicoutimi").
Demografia.
Liczba mieszkańców Saguenay wynosi 143 692. Język francuski jest językiem ojczystym dla 97,8%, angielski dla 0,8% mieszkańców (2006).

</doc>
<doc id="94636" url="https://pl.wikipedia.org/wiki?curid=94636" title="Aplanospora">
Aplanospora

Aplanospora – nieruchliwy zarodnik wytwarzany m.in. przez niektóre grzyby lub glony. Charakteryzuje się cienką ścianą komórkową. Aplanospory są wytwarzane w aplanosporangiach i uwalniane po pęknięciu ścianki na wierzchołku.

</doc>
<doc id="94637" url="https://pl.wikipedia.org/wiki?curid=94637" title="Asian Football Confederation">
Asian Football Confederation

Azjatycka Konfederacja Piłkarska (, AFC; , "Al-Ittiḥād Al-Assiyawī Likurat Al-Qadam") – jedna z sześciu kontynentalnych federacji piłkarskich wchodzących w skład FIFA. Założona została 8 maja 1954 w Manili (Filipiny). 21 czerwca tego samego roku uznała ją Międzynarodowa Federacja Piłki Nożnej (FIFA). AFC założyło 12 azjatyckich federacji narodowych; obecnie skupia ich 47 (stan z 10 stycznia 2013) z czego jedna nie należy do FIFA, kolejne 6 nie należy do AFC są to: (Abchazja, Cypr Północny, Górski Karabach i Osetia Południowa, Wyspy Kokosowe i Wyspa Bożego Narodzenia). W 2006 roku do AFC dołączyła reprezentacja Australii (wcześniejszego członka OFC), pomimo że Australia nie jest częścią Azji, lecz obejmuje inny kontynent. Siedzibą AFC jest Kuala Lumpur w Malezji.
Władze.
Prezydent:Szejk Salman ibn Ibrahim al-Chalifa (), 2013 –
Sekretarz generalny:Dato' Alex Soosay ()
Rozgrywki AFC.
Kobiety
Narodowe
Młodzieżowe
Klubowe
Mężczyźni
Narodowe
Regionalne
Klubowe
Młodzieżowe
Futsalu
Piłka nożna plażowa

</doc>
<doc id="94638" url="https://pl.wikipedia.org/wiki?curid=94638" title="Kazimierz Morawski">
Kazimierz Morawski



</doc>
<doc id="94641" url="https://pl.wikipedia.org/wiki?curid=94641" title="Palec wskazujący">
Palec wskazujący

Palec wskazujący (), in. wskaziciel () – drugi palec ręki. Szkielet palca drugiego składa się z trzech kości (paliczków, łac. "phalanges"): paliczka bliższego (łac. "phalanx proxima"), paliczka środkowego (łac. "phalanx media") i paliczka dalszego (paznokciowego) (łac. "phalanx distalis"). Łącznie z II kością śródręcza, kości te tworzą trzy stawy: śródręczno-paliczkowy (oznaczany czasem z języka angielskiego i łacińskiego MP), międzypaliczkowy bliższy (PIP) i międzypaliczkowy dalszy (DIP).
Analogicznie zbudowane są palce III - V ręki.

</doc>
<doc id="94647" url="https://pl.wikipedia.org/wiki?curid=94647" title="Kobra indyjska">
Kobra indyjska

Kobra indyjska zwana także okularnikiem ("Naja naja") – gatunek jadowitego węża z rodziny zdradnicowatych, zamieszkujący Pakistan, Indie, Sri Lankę, Bangladesz, Nepal, Bhutan i prawdopodobnie wschodni Afganistan.
Ubarwienie brązowe lub piaskowe z charakterystycznym rysunkiem okularów na kapturze szyjnym, rozciąganym przez kobrę w chwili zagrożenia. Żywi się drobnymi kręgowcami, zwłaszcza gryzoniami. Często spotykana w pobliżu siedzib ludzkich, do których dociera w poszukiwaniu pożywienia. Dysponuje silnym jadem, składającym się z neurotoksyn. Ukąszenie człowieka może zakończyć się jego śmiercią, jeśli odpowiednio szybko nie zostanie podana surowica.
Cechy charakterystyczne.
Nazwa "kobra" pochodzi od określenia "cobra di capello", czyli wąż kapturowy, użytego przez pierwszych portugalskich badaczy. Wąż ten ma uzębienie typu Proteroglypha. Kobra indyjska ma dwa haczykowato zagięte zęby jadowe o długości 5-8 mm. Są one krótsze niż u żmij, ale mocniejsze. Kobra jest wężem żyjącym samotnie. Na polowanie wyrusza o zmierzchu i jest aktywna przez całą noc. W mieście podstawę jej pożywienia stanowią myszy i szczury. Kobra żyjąca w lesie lub jego pobliżu poluje na drobne ssaki, żaby, ropuchy i ptaki. Bardzo chętnie zjada ptasie jaja. Poluje także na węże, czasem pożera innego przedstawiciela swojego gatunku. Znajduje ofiary kierując się zmysłem węchu i wzroku. Gdy napotka potencjalną zdobycz, przybiera pozycję właściwą do ataku. Unosi ciało, ocenia odległość, bardzo gwałtownie wysuwa głowę do przodu. Potem następuje ukąszenie. Kobra indyjska rośnie zwykle od 140 cm do 160 cm długości, choć zdarzają się okazy większe, rekord u samicy to 185 cm, a u samca 225 cm. W warunkach hodowlanych kobra indyjska zwykle nie przekracza 180 cm długości.
Wygląd.
Głowa – jest niewielka, nieznacznie różni się od szyi
Okulary – na grzbietowej części płaszcza kobry widnieje charakterystyczny rysunek przypominający okulary
Oczy – mają okrągłą źrenicę, chronioną przez zrośnięte przejrzyste powieki
Pysk – żuchwa i szczęka są połączone elastycznym więzadłem, co pozwala wężowi szeroko otwierać pysk
Kaptur – zaniepokojony wąż szeroko rozkłada kaptur
Ubarwienie – jest bardzo różnorodne. Może być brązowe, oliwkowe, oliwkowoszare lub czarne. Podgardle jest żółtobiałe
Biotop.
Kobra indyjska zamieszkuje całe Indie. Jest gadem, który potrafi przetrwać w różnych środowiskach. Występuje na odkrytych polach ryżowych, w ogrodach i parkach wielkich miast.
Można się na nią natknąć na trawnikach i bazarach, a nawet spotkać w mieszkaniu. Wyrąb lasów sprzyja rozwojowi kobry indyjskiej, gdyż lubi ona otwarte tereny uprawne.
Jest zwierzęciem wymagającym ciepła, dlatego występuje na obszarach, gdzie przez cały rok panują temperatury dodatnie. Kobra jest zwierzęciem prowadzącym naziemny tryb życia, choć potrafi wspinać się na drzewa i mury, a także jest bardzo dobrym pływakiem.
Pokarm.
Na wolności: żaby, jaja, węże, drobne ssaki. W niewoli: głównie drobne gryzonie: bieguski, myszy, szczury.
Jad.
Kobra indyjska dysponuje bardzo silnym jadem zawierającym neurotoksyny, porażające układ nerwowy. W przypadku nieudzielenia specjalistycznej pomocy lekarskiej natychmiast po ukąszeniu może dojść do śmierci nawet zdrowego, dorosłego człowieka. Zazwyczaj w gruczołach jadowych kobry indyjskiej znajduje się ilość jadu zdolna do zabicia 10–15 ludzi.
Rozmnażanie.
Okres godowy kobry indyjskiej przypada na porę deszczową i trwa od stycznia do kwietnia. W okresie rozrodczym kobry dobierają się w monogamiczne pary. W czasie kopulacji samiec okręca się wokół tylnej części ciała tak, aby mogły połączyć się ich kloaki. Kopulacja może trwać kilkanaście minut. Para pozostaje razem do momentu wyklucia się młodych. Przez dwumiesięczny okres inkubacji węże pilnują gniazda. Samica często otacza jaja swym ciałem. Proces wykluwania się młodych trwa od 3 do 6 godzin. Młode kobry od razu są jadowite, podstawą ich diety są młode myszki, bieguski, jaszczurki i żaby. W pierwszym okresie życia węże bardzo szybko rosną. Pierwsza wylinka występuje 3 dnia życia, druga 8, trzecia 21–25, zaś czwarta około 35–45 dnia. Częstotliwość wylinek w późniejszym okresie życia maleje, gdyż gad rośnie dużo wolniej. Dojrzałość płciową kobra osiąga w wieku 2–4 lat. Kobra składa od 9 do 40 jaj.
Znaczenie w hinduizmie i buddyzmie.
Legenda głosi, że kiedy Budda wybrał się na jedną ze swoich wędrówek, zasnął na pustyni. To właśnie kobra swym kapturem osłoniła go od słońca. Od tej pory w Indiach kobra czczona jest jako obiekt kultu. W hinduizmie kobra jest uważana za manifestację boga Wisznu.

</doc>
<doc id="94648" url="https://pl.wikipedia.org/wiki?curid=94648" title="Kompleks synaptonemalny">
Kompleks synaptonemalny

Kompleks synaptonemalny, Kompleks synaptemalny - wyspecjalizowana struktura białkowa o postaci trójwarstwowej wstęgi, złożonej z 2 elementów bocznych, ściśle związanych z chromosomami oraz elementu centralnego (białkowego rdzenia), połączonego za pomocą poprzecznych filamentów z elementami bocznymi. 
Kompleks synaptemalny bierze udział w koniugacji (Mejoza I - zygoten). Białkowy rdzeń jest dopasowany do odpowiadającego mu chromosomu homologicznego, RNA i Zyg-DNA. Kompleks zaczyna się tworzyć już w leptotenie (powstają wtedy elementy boczne), region centralny powstaje w zygotenie. Kompleks jest uformowany całkowicie w pachytenie, a ulega rozpuszczeniu w diplotenie poprzedzającym diakinezę i metafazę. Jego krańce leżą blisko lub przylegają do wewnętrznej powierzchni otoczki jądrowej. Tworzenie kompleksów synaptemalnych jest inicjowane w miejscach przyczepu chromosomów do otoczki jądrowej lub od środka jądra.

</doc>
<doc id="94649" url="https://pl.wikipedia.org/wiki?curid=94649" title="Prawo zobowiązań">
Prawo zobowiązań

Prawo zobowiązań – dział prawa cywilnego, obejmujący zespół norm prawnych regulujących formy wymiany dóbr i usług. Reguluje obrót majątkowy między podmiotami prawa cywilnego.
W polskim prawie źródłem prawa zobowiązań są przede wszystkim przepisy kodeksu cywilnego oraz przepisy innych ustaw i postanowienia umów międzynarodowych w zakresie prawa cywilnego.

</doc>
<doc id="94650" url="https://pl.wikipedia.org/wiki?curid=94650" title="Puchar Azji w piłce nożnej">
Puchar Azji w piłce nożnej

Puchar Azji (ang. "Asian Cup AFC") – międzynarodowy turniej piłkarski w Azji wyłaniający mistrza strefy AFC w piłce nożnej mężczyzn.
Puchar Azji rozgrywany jest od 1956 roku, podmiotem odpowiedzialnym za jego organizację jest konfederacja Asian Football Confederation (AFC). Pierwsza edycja odbyła się w Hongkongu i zakończyła zwycięstwem Korei Południowej. Turniej rozgrywany jest co 4 lata. Obecnie organizowany jest w cyklu 4-letnim liczonym od 2007 roku.
Zwycięzca turnieju otrzymuje tytuł mistrza Azji w piłce nożnej i reprezentuje strefę AFC w Pucharze Konfederacji. Puchar Azji jest drugimi najstarszymi mistrzostwami kontynentalnymi po Copa América. 
Dotychczas odbyło się 16 turniejów. Najwięcej triumfów mają na swoim koncie Japonia (4) oraz Arabia Saudyjska i Iran (po 3). Aktualnym mistrzem Azji jest reprezentacja Kataru.
Zwycięzcy.
1 Miejsca ustalone w rozgrywkach grupowych.
2 Izrael był członkiem AFC do początku lat 70, następnie został członkiem UEFA.
3 Od 2019 roku mecz o 3. miejsce nie jest rozgrywany.
Tabela wszech czasów.
W siedemnastu finałach piłkarskich mistrzostw Azji lat 1956-2019 wystąpiło 36 reprezentacji narodowych. Rozegrały 370 meczów (86 zakończyło się remisem), strzelając 987 bramek (średnio 2,67 na spotkanie).
1 Izrael był członkiem AFC do początku lat 70, następnie został członkiem UEFA
Uwagi:

</doc>
<doc id="94653" url="https://pl.wikipedia.org/wiki?curid=94653" title="Konrad Tott">
Konrad Tott

Konrad Tadeusz Tott (ur. 31 stycznia 1936 w Nowym Bruśnie, zm. 6 kwietnia 2015 w Warszawie) – polski inżynier elektromechanik, pułkownik Wojska Polskiego i polityk, minister-kierownik Urzędu Postępu Naukowo-Technicznego i Wdrożeń w latach 1985–1988.
Życiorys.
Syn Tadeusza i Stefanii. Ukończył w 1959 Wojskową Akademię Techniczną w Warszawie. W 1979 uzyskał stopień naukowy doktora habilitowanego nauk technicznych. Pracował w kilku wojskowych placówkach naukowo-badawczych, m.in. Instytucie Technicznym Wojsk Lotniczych awansując do stopnia pułkownika; w latach 1982–1985 był naczelnym dyrektorem Instytutu Lotnictwa w Warszawie. Od 1 stycznia 1985 pełnił urząd ministra-kierownika Urzędu Postępu Naukowo-Technicznego i Wdrożeń w rządzie Wojciecha Jaruzelskiego, zachował tekę także w rządzie Zbigniewa Messnera. Od stycznia 1985 do września 1988 był jednocześnie pierwszym zastępcą przewodniczącego Komitetu ds. Nauki i Postępu Technicznego przy Radzie Ministrów.
Pochowany na cmentarzu w Konstancinie-Jeziornie.
Członkostwo w korporacjach naukowych i stowarzyszeniach.
Członek organizacji i komitetów naukowych, m.in. Komisji Transportu Polskiej Akademii Nauk; organizował współpracę Instytutu Lotnictwa z radzieckim Instytutem Badań Kosmicznych przy Akademii Nauk ZSRR.
Publikacje.
Autor publikacji naukowych, m.in. z zakresu techniki lotniczej:
Odznaczenia.
Został odznaczony m.in. Krzyżem Kawalerskim Orderu Odrodzenia Polski, Złotym Krzyżem Zasługi, Orderem Sztandaru Pracy II klasy.

</doc>
<doc id="94654" url="https://pl.wikipedia.org/wiki?curid=94654" title="Złota Nike">
Złota Nike

Złota Nike, także Puchar Jules’a Rimeta – pierwsza, oryginalna nagroda wręczana zwycięzcy mistrzostw świata w piłce nożnej w latach 1930–1970 przez władze FIFA.
Historia.
Wykonawcą trofeum był Francuz Abel Lafleur. Miało ono postać złotej statuetki o wysokości 32 cm i wadze 3,8 kg. Statuetka wyobrażała starożytną skrzydlatą boginię zwycięstwa Nike, poniżej znajdował się napis "Coupe du Monde de Football", w 1946 uzupełniony dopiskiem "Coupe Jules Rimet". W boczne ścianki kwadratowej podstawy rzeźby wstawione były cztery złote tabliczki, po jednej na każdej ścianie, na których wygrawerowane były nazwy zwycięskich reprezentacji od 1930 do 1970.
Nagroda miała charakter przechodni, między kolejnymi turniejami pozostawała w rękach zwycięzcy. W 1970, po trzecim triumfie reprezentacji Brazylii zgodnie z regulaminem przeszła na własność Brazylijskiej Federacji Piłki Nożnej.
Aby uniknąć zawłaszczenia jej przez Niemców w czasie II wojny światowej teściowa włoskiego wiceprezydenta FIFA Ottorina Barassiego ukrywała ją pod swoim łóżkiem w pudełku po butach. W 1966 tuż przed mistrzostwami świata w Anglii Złota Nike została skradziona z wystawy w Londynie. Odnalazł ją zakopaną pod krzakiem pies o imieniu Pickles. W grudniu 1983 ponownie ją skradziono, jednak tym razem już jej nie odnaleziono. Prawdopodobnie została przetopiona na złoty złom. Brazylijska Federacja Piłki Nożnej wykonała jej replikę, która do dzisiaj jest przechowywana w siedzibie federacji.
Zdobywcy.
Zdobywcy Pucharu Świata Złotej Nike (Jules Rimet Trophy):

</doc>
<doc id="94658" url="https://pl.wikipedia.org/wiki?curid=94658" title="Zygoten">
Zygoten

Zygoten – II etap profazy I mejozy, zachodzący po leptotenie, a przed pachytenem.
Podczas zygotenu następuje koniugacja chromosomów (synapsis), polegająca na połączeniu się chromosomów homologicznych w biwalenty. Odpowiadają za nią odcinki o niezreplikowanym w fazie S DNA, w których znajduje się tzw. Zyg-DNA (Z-DNA). Stanowi on 0,2-0,3% DNA genomu i występuje we wszystkich chromosomach mejotycznych w tzw. kompleksie synaptemalnym. Koniugacja inicjowana jest w miejscach przyczepu chromosomów do błony jądrowej. 

</doc>
<doc id="94660" url="https://pl.wikipedia.org/wiki?curid=94660" title="Trygve Haavelmo">
Trygve Haavelmo

Trygve Haavelmo (ur. 13 grudnia 1911 w Skedsmo, zm. 28 lipca 1999 w Oslo) – norweski ekonomista i ekonometryk, wieloletni profesor uniwersytetu w Oslo, laureat Nagrody Banku Szwecji im. Alfreda Nobla w dziedzinie ekonomii w 1989 roku.
Życiorys.
Po wybuchu II wojny światowej wyjechał z Norwegii do Stanów Zjednoczonych. W 1941 roku doktoryzował się na Uniwersytecie Harvarda. W 1947 roku wrócił na uniwersytet w Oslo, gdzie był dyrektorem Instytutu Ekonomii. 
Nagrodę Banku Szwecji im. Alfreda Nobla w dziedzinie ekonomii w 1989 roku otrzymał za wprowadzenie metod statystycznych do prognozowania zjawisk ekonomicznych. W swojej pracy udowodnił, że wszelkiego rodzaju modele ekonomiczne są jedynie zdolne wskazać na prawdopodobieństwo wystąpienia konkretnego stanu lub procesu. Zatem badane zjawiska ekonomiczne mogą wystąpić lub nie. 
W podejściu Haavelmo do zagadnień ekonomicznych, nowatorskie okazało się wprowadzenie rachunku prawdopodobieństwa. Został uznany za pioniera w dziedzinie prognozowania i badań zachowań inwestycyjnych. 
Opublikował między innymi "A Study in the Theory of Economic Evolution" (1954) i "A Study in the Theory of Investment" (1960).

</doc>
<doc id="94663" url="https://pl.wikipedia.org/wiki?curid=94663" title="Egocentryzm">
Egocentryzm

Egocentryzm (łac. "ego" – ja + "centrum" – środek) – postrzeganie świata zewnętrznego polegające na centralnym umiejscowieniu własnej osoby w świecie. Niezdolność do tolerowania innych poglądów i postaw niż własne.
W życiu człowieka egocentryzm jest naturalną postawą rozwojową, zarówno umysłową, jak i moralną, na określonym etapie rozwoju dziecka (okres przedszkolny). Później, a szczególnie w życiu dorosłym, jest objawem niedojrzałości, a co za tym idzie niedostosowania do życia w społeczeństwie. Występuje również w niektórych stanach psychotycznych.
Egocentryk postrzega świat wyłącznie z własnego punktu widzenia, poprzez absolutyzowanie własnych doświadczeń, obserwacji i przemyśleń, przy równoczesnym marginalizowaniu opinii pochodzących od innych osób. Nie przyjmuje do wiadomości innych opinii nawet w sytuacji, gdy są o wiele lepiej uzasadnione niż jego własne. Jest głęboko przekonany, że świat funkcjonuje zgodnie z jego mniemaniem lub że najlepiej by było, gdyby tak właśnie funkcjonował – na tej podstawie określa własne relacje z otoczeniem. Wynikiem takiego rozumowania egocentryka jest pogląd, iż wszyscy ludzie powinni postępować zgodnie z jego wolą i przekonaniami.
Egocentryzm w różnych teoriach.
W teorii Jana Piageta.
Pojęcie to pojawia się jako ważny element teorii Jana Piageta. Pojawia się ono u dzieci, które nie przekroczyły siódmego roku życia. Polega na nieumiejętności dziecka wczucia się w położenie innej osoby i spojrzenia na świat z jej perspektywy. Dzieci milcząco przyjmują, że inni ludzie widzą to, co one. Na przykład trzyletnia dziewczynka może mówić do swojego ojca, który siedzi w sąsiednim pokoju: „Tatuś zobacz, jaką zrobiłam wieżę”. Jeśli ojciec odpowie: „widzę”, to dziecko przyjmie to jako fakt. Tak rozumiany egocentryzm jest skorelowany z agresją. Zdolność wczuwania się w położenie innych osób (empatia) jest bowiem jednym z najsilniejszych hamulców agresji. Dlatego małe dzieci bez skrupułów mogą wyrywać pająkom nóżki i muchom skrzydełka, nie potrafią zrozumieć zdań: „nie rób drugiemu co tobie niemiłe” itd. Przykładem na egocentryzm u dzieci jest tak zwany eksperyment z górami. Piaget udowadnia w nim, że dzieci poniżej 7 roku życia nie potrafią patrzeć z perspektywy drugiej osoby. Podczas testu dzieci sadzane były naprzeciwko makiety przedstawiającej trzy góry. Miały opisać to, co widzą. Następnie proszone były o opisanie tego, co widzi osoba siedząca po drugiej stronie stołu. Eksperyment wykazał, że dziecko nie rozumie, że osoba naprzeciwko widzi góry w inny sposób. Po 7 roku życia zgodnie z teorią Piaget’a, dziecko wchodzi w kolejny etap rozwoju i wtedy następuje decentracja jego patrzenia na świat. Zaczyna dostrzegać punkt widzenia innych ludzi.
Teoria rozwoju moralnego Lawrence’a Kohlberga.
Teoria rozwoju moralnego Lawrence’a Kohlberga polega ona na określaniu poziomu moralnego poprzez różnice w rozumowaniu, w czasie uczenia się i dorastania. Kohlberg wyróżnił trzy główne poziomy rozwoju moralnego – fazę przedkonwencjonalną, fazę konwencjonalną i fazę postkonwencjonalną:

</doc>
<doc id="94664" url="https://pl.wikipedia.org/wiki?curid=94664" title="Vernon Smith">
Vernon Smith

Vernon Lomax Smith (ur. 1 stycznia 1927 w Wichita) – amerykański ekonomista, laureat Nagrody Banku Szwecji im. Alfreda Nobla w dziedzinie ekonomii w 2002 roku.
Pracę doktorską obronił na Uniwersytecie Harvarda w 1955; od 2001 jest profesorem nauk prawnych i ekonomicznych George Mason University. 
Nagrodę Banku Szwecji im. Alfreda Nobla otrzymał w 2002 za wprowadzenie eksperymentów ekonomicznych do badań naukowych i zapoczątkowanie w ten sposób ekonomii eksperymentalnej. Badał m.in. zachowanie uczestników licytacji i aukcji, poszukując najskuteczniejszej metody osiągnięcia wysokiej ceny. Nagrodę podzielił z nim Daniel Kahneman.

</doc>
<doc id="94668" url="https://pl.wikipedia.org/wiki?curid=94668" title="Charles de Freycinet">
Charles de Freycinet

Charles de Freycinet (ur. 14 listopada 1828 w Foix, zm. 14 maja 1923 w Paryżu) – polityk francuski, czterokrotny premier Francji.
Z zawodu inżynier górniczy, ujawnił talent organizacyjny jako zarządca kompanii kolejowej "Compagnie de chemins de fer du Midi" od 1858 roku. Polityką zajął się dopiero w roku 1870, podczas wojny francusko-pruskiej, kiedy pomagał Gambetcie przy reorganizacji armii. Rozwinął godną podziwu działalność, organizował nowe korpusy wojsk, zaopatrywał je w broń i amunicję, tworzył plany walk. Naraził się przy tym na niechęć wielu oficerów, którzy nawet występowali z armii.
Od 1876 roku był senatorem z ramienia republikańskiej lewicy. Mandat senatora utrzymał do 1920. W grudniu 1877. objął pierwsze stanowisko w rządzie, zostając ministrem robót publicznych. Potwierdził tam swoje talenty organizatorskie, znacznie rozwijając i modernizując sieć kolei i kanałów we Francji (wprowadził tzw. Gabaryt Freycineta). W grudniu 1879 został po raz pierwszy premierem i ministrem spraw zagranicznych, wskutek utraty poparcia Gambetty zrezygnował we wrześniu 1880. W styczniu 1882 ponownie został premierem i ministrem spraw zagranicznych, był nim do sierpnia 1882, kiedy jego rząd utracił zaufanie parlamentu z powodu dopuszczenia do utraty wpływów francuskich w Egipcie. W kwietniu 1885 powrócił jako minister spraw zagranicznych w rządzie Henri Brissona, którego następnie ponadto zastąpił na stanowisku premiera w styczniu 1886. Rząd jego upadł w grudniu 1886. Freycinet startował następnie bez powodzenia w wyborach na prezydenta Republiki przeciw Carnotowi.
W kwietniu 1888 Freycinet został ministrem wojny w gabinecie Charles Floqueta, będąc pierwszym cywilem na tym stanowisku od 1848. Utrzymał je następnie przez 5 lat, podczas kilku kolejnych rządów. Francja zawdzięcza mu w tym okresie reorganizację i modernizację armii. W okresie od marca 1890 do lutego 1892 był ponadto po raz czwarty premierem, który okres został zdominowany we Francji przez gorące debaty na temat roli Kościoła, co doprowadziło do upadku rządu. W styczniu 1893 zrezygnował z teki ministra wojny, na tle skandalu korupcyjnego dotyczącego budowy Kanału Panamskiego. Ponownie był ministrem wojny jeszcze na krótki czas między listopadem 1898 a majem 1899.
W latach 1915–1916 był ministrem bez teki. Napisał między innymi: "La guerre en province pendant le siege de Paris" (1872) i "Souvenirs" (3 t., 1911–1913). W 1882 został członkiem Akademii Nauk, a w 1890 Akademii Francuskiej (fotel 1).
Napisał: "Essais sur la philosophie des sciences" (1895), "Souvenirs" (1911—1913, 2 tomy).
Oficer Legii Honorowej.

</doc>
<doc id="94672" url="https://pl.wikipedia.org/wiki?curid=94672" title="Fresno">
Fresno

Fresno – miasto w Stanach Zjednoczonych, w stanie Kalifornia, w dolinie San Joaquin, 260 km na południowy wschód od San Francisco. Według spisu z 2020 roku liczy 542,1 tys. mieszkańców, oraz ponad 1 mln w obszarze metropolitalnym. 
Znajdują się tu wielkie winnice oraz sady. Handel winem i owocami (rodzynki, pomarańcze). W mieście rozwinął się przemysł spożywczy oraz maszynowy.
Tu w ostatnich latach życia mieszkał ormiański bohater narodowy, generał Andranik Ozanian.
Demografia.
Fresno jest trzecim co do wielkości miastem z większością latynoską w Stanach Zjednoczonych. W 2020 roku 50,5% jego populacji określa się jako Latynosi.
Religia.
W 2020 roku największymi grupami religijnymi w aglomeracji były:

</doc>
<doc id="94673" url="https://pl.wikipedia.org/wiki?curid=94673" title="George J. Tenet">
George J. Tenet



</doc>
<doc id="94675" url="https://pl.wikipedia.org/wiki?curid=94675" title="Pandanowce">
Pandanowce

Pandanowce, pochutnikowce ("Pandanales") – rząd roślin należący do jednoliściennych. Stanowi grupę siostrzaną wobec pochrzynowców ("Dioscoreales"). Obejmuje 5 rodzin z 36 rodzajami i 1345 gatunkami, występującymi w strefie międzyzwrotnikowej. Należą tu w istotnej części rośliny o pędzie drewniejącym, z liśćmi skupiającymi się na jego szczycie. Kwiaty drobne, zebrane w okazałe kwiatostany, często w postaci kolby wspartej pochwą. Większość gatunków to drzewa, krzewy, nieliczne gatunki to epifity i pnącza (szczudla "Freycinetia") oraz bezzieleniowe myko-heterotrofy (tryurydowate).
Systematyka.
W dawniejszych systemach rząd był ograniczany do rodziny pandanowatych ("Pandanaceae"), choć sytuowany blisko okolnicowców "Cyclanthales" ze względu na wielość wspólnych cech. Takie rozwiązanie znalazło się w systemie Reveala (1999), Takhtajana (1997 i 2009) i Cronquista (1981).
W 1998 w systemie APG I do rzędu zaliczono "Velloziaceae", "Stemonaceae", pandanowate "Pandanaceae" i okolnicowate "Cyclanthaceae". W 2003 roku w systemie APG II do rzędu pandanowców dołączono tryurydowate "Triuridaceae". W kolejnych systemach APG III z 2009 i APG IV z 2016 w grupie tej nie wprowadzano zmian w randze rodzin.
W systemie Reveala z 2007 r. (też w systemie Thorna) oraz w systemie Takhtajana z 2009 klad odpowiadający rzędowi pandanowców w systemach APG otrzymał rangę nadrzędu "Pandananae" Thorne ex Reveal in Novon 2: 236. 13 Oct 1992, a rodziny zaliczane tu według systemów APG i APweb wyodrębnione zostały w monotypowe rzędy: tryurydowców "Triuridales" Hook.f. in Le Maout &amp; Decne., "Velloziales" R. Dahlgren ex Reveal, "Stemonales" Takht. ex Doweld, "Cyclanthales" Poit. in C. F. P. von Martius, "Pandanales" R. Br. ex Bercht. &amp; J. Presl.
Powiązania filogenetyczne rodzin:

</doc>
<doc id="94680" url="https://pl.wikipedia.org/wiki?curid=94680" title="Obrazkowce">
Obrazkowce

Obrazkowce ("Arales" Dumort.) – takson wyróżniany w niektórych systemach klasyfikacyjnych roślin okrytonasiennych. Rząd przeważnie trwałych roślin zielnych należący do roślin jednoliściennych, liczący ok. 2,5 tys. gatunków zamieszkujących głównie kraje tropikalne.
Morfologia.
Charakterystyczną cechą jest wytwarzanie kwiatostanów w formie kolby, na której osadzone są liczne, drobne kwiaty. Kolba jest umieszczona w liściastej pochwie.
Systematyka.
Takson nie został wyróżniony w randze rzędu lecz sprowadzony został do rangi rodziny obrazkowatych, stanowiącej klad bazalny rzędu żabieńcowców "Alismatales".
Rząd obrazkowców należy do gromady okrytonasiennych "Magnoliophyta" Cronquist, podgromada "Magnoliophytina", klasa jednoliścienne "Liliopsida" Brongn., podklasa obrazkowe "Aridae" Takht., nadrząd obrazkopodobne "Aranae" Thorne ex Reveal. Należy do niego jedna tylko rodzina.
Rząd obrazkowców należy do gromady okrytonasienne, klasy jednoliścienne, podklasy "Arecidae", nadrzędu obrazkopodobne. Należą do niego dwie rodziny:

</doc>
<doc id="94681" url="https://pl.wikipedia.org/wiki?curid=94681" title="Arekowce">
Arekowce

Arekowce, palmowce ("Arecales" Bromhead) – rząd roślin należących do jednoliściennych. W większości ujęć systematycznych jest to takson monotypowy z jedną rodziną – arekowatymi ("Arecaceae"). W 2016 roku w systemie APG IV jako takson siostrzany arekowatych zidentyfikowana została niewielka rodzina "Dasypogonaceae". Należy do niej kilkanaście gatunków z Australii, podczas gdy arekowate liczą ponad 2,5 tys. gatunków. Należące tu rośliny występują na wszystkich kontynentach w strefie międzyzwrotnikowej (stosunkowo niewielkie ich zróżnicowanie w porównaniu do innych obszarów tropikalnych jest w Afryce), z nielicznymi przedstawicielami w strefie klimatu umiarkowanego (w Europie południowej występuje karłatka niska). Wiele roślin z tej rodziny ma ogromne znaczenie użytkowe, np. kokos właściwy, daktylowiec właściwy, olejowiec gwinejski, sagownica sagowa i winodań wachlarzowata.
Morfologia.
Należą tu rośliny drzewiaste o wzroście zwykle monopodialnym. Liście są okazałe, często w formie pióropusza na szczycie pędu, dłoniasto lub pierzasto złożone wzdłuż nerwu głównego. Cechują się intensywnym przyrostem pierwotnym i silnie rozwiniętym merystemem wierzchołkowym. Kwiaty zebrane w kwiatostany zwykle wsparte pochwą. 
Systematyka.
Nazwy synonimiczne dla rzędu: "Cocosales" Dumortier, "Arecanae" Takhtajan, "Arecidae" Takhtajan, "Phoenicopsida" Brongniart.
Pozycja systematyczna rzędu i jego podział jest dość stały w różnych systemach. W większości ujęć systematycznych jest to takson monotypowy z jedną rodziną – arekowatymi ("Arecaceae"). W 2016 roku w systemie APG IV jako takson siostrzany arekowatych zidentyfikowana została rodzina "Dasypogonaceae". 
Podklasa: arekowe, palmowcowe ("Arecidae" Takht.), nadrząd: arekopodobne ("Arecanae" Takht.), rząd: arekowce (palmowce) ("Arecales" Bromhead) z jedną rodziną arekowate (palmy, palmowate) ("Arecaceae" Schultz Sch.).

</doc>
<doc id="94682" url="https://pl.wikipedia.org/wiki?curid=94682" title="Bohdan Broniewski">
Bohdan Broniewski

Bohdan Emil Broniewski herbu Tarnawa (ur. 1855 w Opatkowicach, zm. 4 października 1922 w Warszawie) – polski inżynier, przemysłowiec, działacz gospodarczy. Wiceprezydent Rady Ministrów Królestwa Polskiego i minister przemysłu i handlu w rządzie Jana Kantego Steczkowskiego (1918)
Życiorys.
Syn Bronisława, ziemianina i Ewy z Koszutskich. Ożeniony z Eugenią Satałecką, z którą miał 4 dzieci: Mieczysława Broniewskiego, Zygmunta Broniewskiego, Zofię i Krystynę.
Absolwent wydziału chemicznego Politechniki Wiedeńskiej. Po ukończeniu studiów pracował w kilku cukrowniach Królestwa Polskiego. W 1905 roku organizował i zakładał cukrownię w Aszihe w Mandżurii. W czasie I wojny światowej zaangażował się w prace Międzypartyjnego Koła Politycznego i z jego ramienia wszedł w 1918 roku do rządu Jana Kantego Steczkowskiego, jako minister przemysłu i handlu. W okresie od 30 września do 23 października 1918 pełnił w nim urząd Wiceprezydenta Ministrów. Współorganizował branżę ubezpieczeniową odrodzonej Polski. Ministerstwo Skarbu powołało go na członka Rady Finansowej Państwa. 
Pochowany został w grobowcu rodzinnym na Starych Powązkach w Warszawie, kw. 242, rząd 1, miejsce 28-29.

</doc>
<doc id="94683" url="https://pl.wikipedia.org/wiki?curid=94683" title="Bromeliowce">
Bromeliowce

Bromeliowce, ananasowce, zapylcowce ("Bromeliales" Dumort.) – rząd roślin jednoliściennych wyróżniany w niektórych systemach klasyfikacyjnych roślin okrytonasiennych (np. w systemie Reveala z lat 1993–1999). Jest taksonem monotypowym z jedną rodziną bromeliowatych ("Bromeliaceae"). We współczesnych ujęciach (np. system APG III z 2009), rząd nie jest wyróżniany, a zaliczana tu rodzina bromeliowatych włączana jest do rzędu wiechlinowców ("Poales").

</doc>
<doc id="94687" url="https://pl.wikipedia.org/wiki?curid=94687" title="Monochromatyczność">
Monochromatyczność

Monochromatyczność ( – jeden, "chroma" – kolor) – promieniowanie elektromagnetyczne o ściśle określonej częstotliwości (długości fali). Idealnie monochromatyczna jest fala o niezmieniającej się częstotliwości i stałej amplitudzie, dlatego tak idealnej monochromatycznej fali nie można uzyskać w praktyce.
Jeśli przedział częstotliwości fali jest niewielki, to własności światła są zbliżone do światła monochromatycznego i nazywane jest ono światłem quasi-monochromatycznym. 
Dla rzeczywistych fal określa się stopień monochromatyczności na podstawie szerokości linii widmowej. Stopień monochromatyczności definiuje się zazwyczaj jako stosunek szerokości linii widmowej w jej połowie wysokości (szerokość połówkowa) do częstotliwości linii.
Określenie zwykle odnosi się do promieniowania elektromagnetycznego w zakresie widzialnym i zbliżonym do widzialnego, jednak może dotyczyć fal elektromagnetycznych z innych zakresów.
Urządzeniem wytwarzającym promieniowanie monochromatyczne (o wysokim stopniu monochromatyczności) jest laser, przed wynalezieniem laserów jako światło monochromatyczne używano linie atomów swobodnych w gazach rozrzedzonych. Szerokość naturalna linii emisyjnej atomów wynika z czasu życia atomu w stanie wzbudzenia, oddziaływania atomu z innymi atomami lub polami elektrycznymi i magnetycznymi, oraz efektu Dopplera wywołanego ruchem emitujących atomów.
Potocznie, promieniowanie w zakresie widzialnym, o charakterze zbliżonym do monochromatycznego nazywane jest barwą prostą.

</doc>
<doc id="94688" url="https://pl.wikipedia.org/wiki?curid=94688" title="Politechnika Częstochowska">
Politechnika Częstochowska

Politechnika Częstochowska – publiczna uczelnia o profilu technicznym w Częstochowie, utworzona w 1949 roku. Prowadzi działalność naukową i badawczą i dydaktyczną na 6 wydziałach, na 36 kierunkach.
Według webometrycznego rankingu uniwersytetów świata z lipca 2022, pokazującego zaangażowanie instytucji akademickich w Internecie, uczelnia zajmuje 9. miejsce w Polsce wśród uczelni technicznych, a na świecie 1288. pośród wszystkich typów uczelni.
Jest to największa uczelnia w regionie Częstochowy. Zatrudnia 1 266 pracowników, w tym 714 nauczycieli akademickich – 202 z nich to samodzielni pracownicy naukowi. Wszystkie wydziały Politechniki Częstochowskiej mają uprawnienia do nadawania stopnia doktora, a trzy z nich także prawo do nadawania stopnia doktora habilitowanego.
Według danych GUS w 2017 na studiach stacjonarnych i niestacjonarnych studiowało 6 693 studentów. Uczelnia prowadzi też na 5 wydziałach studia doktoranckie, na których w 2018 kształciła 321 doktorantów.
Od 1987 przy politechnice działa Chór Akademicki Collegium Cantorum, natomiast od 1974 Akademicki Związek Sportowy. Studenci mogą rozwijać swoje zainteresowania pozanaukowe w działających tu 14 sekcjach sportowych.
Historia.
Powstała w 1949 jako Szkoła Inżynierska, a na jej siedzibę przeznaczono budynki mieszczące się obecnie przy ul. Dąbrowskiego, w których funkcjonowały wcześniej koszary 27 Pułku Piechoty. 
Lata 1950–1955 to pierwszy okres budowy obiektów uczelni. W tym czasie powstały pomieszczenia Wydziału Budowy Maszyn, kotłownia i cztery akademiki. Przeprowadzono również generalny remont części budynku głównego Szkoły przy ul. Dąbrowskiego.
W 1955 przekształcona została w Politechnikę Częstochowską.
Od początku lat 60. uczelnia jest szkołą wyższą o zasięgu ogólnokrajowym, posiadającą prawo do nadawania tytułu magistra inżyniera na trzech istniejących wydziałach, kilku kierunkach i w kilkunastu specjalnościach. 
Lata 70. oraz 80. są latami dalszej rozbudowy uczelni. Powstają nowe pawilony Wydziału Elektrycznego, dwa duże i nowoczesne akademiki ze stołówką, rozbudowuje się Wydział Metalurgiczny. Powstaje również kompleks budynków Klubu "Politechnik" wraz z dużą salą widowiskowo-kinową, z pełnowymiarową salą sportową oraz otwartymi kortami tenisowymi.
W 2005 powstało Centrum Współpracy Międzynarodowej, w ramach którego działa Ośrodek Kształcenia Międzynarodowego (European Faculty of Engineering). EFE jest jednostką umożliwiającą kształcenie studentów w języku angielskim na kierunkach studiów prowadzonych przez Wydział Inżynierii i Ochrony Środowiska, Wydział Inżynierii Mechanicznej i Informatyki oraz Wydział Zarządzania.
W 2008 oddano do użytku całkowicie zmodernizowaną Bibliotekę Główną z 54 stanowiskami multimedialnymi.
W 2018 roku łazik marsjański Modernity II stworzony przez koło studentów PCz Rover, zajął pierwsze miejsce spośród 35 drużyn w międzynarodowych zawodach łazików URC 2018 (University Rover Challenge) odbywających się w Stanach Zjednoczonych. Politechnika Częstochowska została także uhonorowana przez Regionalną Izbę Gospodarczą w Katowicach tytułem „Scentia est developing”.
W 2019 uczelnia obchodziła jubileusz 70-lecia. W tym samym roku Regionalna Izba Gospodarcza w Katowicach przyznała Politechnice Częstochowskiej Laur Umiejętności i Kompetencji w kategorii "Nauka i innowacyjność".
W 2021 Politechnika Częstochowska zmieniła identyfikację wizualną uczelni oraz sformułowała dewizę instytucji: „kierunek na przyszłość”.
W 2022 odbyła się uroczystość nadania tytułu Doktora Honoris Causa profesorom Januszowi Kacprzykowi i Jackowi Maciejowi Żuradzie.
Wydziały Politechniki.
Obecnie w skład uczelni wchodzi sześć wydziałów:
CzestMAN.
W 1994 na mocy porozumienia rektorów czterech uczelni w Częstochowie, w tym Politechniki Częstochowskiej, utworzona została miejska sieć komputerowa CzestMAN. Głównym celem działalności MSK CzestMAN jest zaspokajanie potrzeb środowiska naukowo-edukacyjnego Częstochowy w zakresie dostępu do nowoczesnych usług informacyjnych, obliczeniowych, Internetu oraz uczestnictwa w pracach naukowych i badawczych wykonywanych wspólnie z ośrodkami krajowymi i zagranicznymi. Użytkownikami MSK CzestMAN są także instytucje spoza sfery nauki i edukacji.
Politechnika uczestniczy w budowie ogólnopolskiej światłowodowej sieci szkieletowej PIONIER, a także w bezpośrednio powiązanych z nią projektach budowy Krajowego Klastra Linuksowego oraz Platformy Obsługi Nauki PLATON.

</doc>
<doc id="94690" url="https://pl.wikipedia.org/wiki?curid=94690" title="Tag (rzeka)">
Tag (rzeka)

Tag (, , wym. ; , wym. ) – rzeka w Hiszpanii i Portugalii, najdłuższa na Półwyspie Iberyjskim.
Źródła na wysokości 1593 m n.p.m. w Górach Iberyjskich na stokach Sierra de Albarracin w pasmie Montes Universales w Hiszpanii. Płynie w kierunku południowo-zachodnim przez Nową Kastylię, a następnie przez Estremadurę. Pod miastem Alcántara dociera do granicy z Portugalią, gdzie na odcinku kilkudziesięciu kilometrów stanowi granicę państwową. Koło miasta Abrantes skręca na południowy zachód i uchodzi do Atlantyku w formie estuarium w okolicach Lizbony. Na terenie Hiszpanii dorzecze Tagu otaczają od wschodu obficie zraszane, dosyć wysokie góry: Kastylijskie i Iberyjskie, a od południa Toledańskie.
Długość: 1007 km (145 km w Portugalii, 47 km jako rzeka graniczna)
Powierzchnia dorzecza: km² ( km² w Portugalii)
Średni przepływ roczny przy ujściu: 444 m3/s. Żeglowność na odcinku ok. 180 km.
Nad Tagiem leżą następujące miasta:
Ważniejsze dopływy:

</doc>
<doc id="94692" url="https://pl.wikipedia.org/wiki?curid=94692" title="Transparency International">
Transparency International

Transparency International, TI (z „przejrzystość”) – międzynarodowa, niezależna i pozarządowa organizacja badająca, ujawniająca i zwalczająca praktyki korupcyjne, przede wszystkim w życiu publicznym. Została założona w 1993 przez Petera Eigena. Ma oddziały w 90 krajach. Międzynarodowy Sekretariat TI mieści się w Berlinie. 
W 1998 powstało stowarzyszenie Transparency International Polska, akredytowane i działające jako oddział TI. W listopadzie 2011 oddział polski zlikwidowano.
Organizacja co roku publikuje wskaźnik percepcji korupcji (ang. "Corruption Perceptions Index"). Pokazuje on percepcję korupcji w danym kraju przez ludzi biznesu i analityków z całego świata, w tym ekspertów zamieszkałych w ocenianym kraju. Każdy kraj oceniany jest w skali od 100 (największa przejrzystość) do 0 (największa korupcja). Ranking układany jest według liczby uzyskanych punktów, od największej do najmniejszej. Najwyższa lokata w rankingu oznacza najmniejszą korupcję.
Wskaźnikiem percepcji korupcji w 2016 objęto 176 państw, wśród nich Polskę (29 miejsce, "ex aequo" z Portugalią). Polska, ze wskaźnikiem równym 62 punkty, zajęła w rankingu lepsze miejsce niż większość nowych oraz trzy stare kraje członkowskie Unii Europejskiej (Hiszpania, Włochy i Grecja, odpowiednio 41, 60 i 69 miejsce). Wszystkie państwa graniczące z Polską z wyjątkiem Niemiec zajęły gorsze miejsca niż Polska: Niemcy 10, Czechy 47, Słowacja 54, Ukraina ("ex aequo" z Rosją) 131, Białoruś 79, Litwa 38. Spośród państw postsocjalistycznych jedynie Estonia (22 miejsce) była na wyższej pozycji. 
W 2015 rosyjska filia organizacji została wpisana przez lokalne ministerstwo sprawiedliwości na listę agentów zagranicznych. 

</doc>
<doc id="94694" url="https://pl.wikipedia.org/wiki?curid=94694" title="Stanisław Hozjusz">
Stanisław Hozjusz

Stanisław Hozjusz herbu Hozyusz, (ur. 5 maja 1504 w Krakowie, zm. 5 sierpnia 1579 w Capranice) – polski humanista, poeta, sekretarz królewski Zygmunta I Starego od 1538 roku, sekretarz wielki koronny od 1543 roku, dyplomata, biskup chełmiński i warmiński, kardynał, teolog-polemista, jeden z czołowych przywódców polskiej i europejskiej kontrreformacji, przedstawiciel dyplomatyczny Rzeczypospolitej w Państwie Kościelnym w 1569 roku oraz Sługa Boży Kościoła katolickiego.
Życiorys.
Młodość i edukacja.
Urodził się w Krakowie w rodzinie mieszczańskiej, która przybyła do Polski z Pforzheim w Badenii. Jego ojciec Ulryk Hose był zarządcą mennicy w Wilnie, później zaś został także horodniczym i wojskim wileńskim. Matka Anna z domu Schlacke była wcześniej wdową po krakowskim kupcu Erhardzie Slakerze.
Początkowo pobierał nauki u prywatnych nauczycieli w Wilnie, gdzie spędził dzieciństwo. W 1519 chciał wstąpić do zakonu dominikanów, ale kategoryczny sprzeciw ojca pokrzyżował te plany. W lipcu 1519 zapisał się na wydział sztuk wyzwolonych Akademii Krakowskiej. Studiował tam półtora roku, gdyż już w grudniu 1520 zdobył bakalaureat sztuk. Przez kilka lat nauczał dzieci magnackie i szlacheckie na dworze biskupów krakowskich Jana Konarskiego i Piotra Tomickiego oraz wydawał własne drobne wiersze. Pisał głównie elegie i epigramy, w których sławił czołowe osobistości Rzeczypospolitej. Jego poezję cechuje żarliwość religijna. Należał wówczas do wielbicieli Erazma z Rotterdamu, lecz wkrótce erazmianizm w wydaniu hozjańskim nabrał wydźwięku antyluterańskiego.
W latach 1530–1534 dzięki wsparciu biskupa Tomickiego studiował teologię i prawo na uniwersytetach w Bolonii i Padwie zdobywając doktorat obojga praw. Jednym z jego nauczycieli prawa był Hugo Buoncompagni, późniejszy papież Grzegorz XIII. Po powrocie do kraju pracował w kancelariach biskupów krakowskich, a od 1538 jako sekretarz w kancelarii królewskiej, gdzie związał się z kanclerzem Samuelem Maciejowskim. Od 1543 jako sekretarz wielki prowadził sprawy związane z Prusami, wzmacniając tendencje unifikacyjne wobec Prus Królewskich.
Duchowny.
Mimo perspektyw kariery na drodze urzędniczo-politycznej obrał drogę kariery ściśle duchownej. Był posiadaczem wielu intratnych beneficjów kościelnych, takich jak kanonia krakowska 1540, warmińska 1538 czy sandomierska 1542, probostwa w Gołębiu i Radłowie oraz pomniejszych beneficjów w Wilnie, Wiślicy, Wieluniu, Trokach. W 1543 przyjął święcenia kapłańskie, mając już 39 lat. W 1549 dzięki zasługom w kancelarii królewskiej został 3 lutego nominowany przez Zygmunta Augusta biskupem chełmińskim, prowizję papieską otrzymał 12 lipca 1549. Zygmunt August chciał nominować Hozjusza od razu biskupem na Warmię, ale ponieważ Hozjusz nie posiadał indygenatu pruskiego, na skutek ostrego sprzeciwu stanów pruskich monarcha musiał ustąpić. W 1550 Hozjusz został także inkwizytorem dla diecezji pomezańskiej. Sakrę biskupią przyjął 16 marca 1550 w Krakowie. Na stolicy biskupiej chełmińskiej zasiadał bardzo krótko, gdyż w 1550 był posłem królewskim do cesarza Karola V i króla Czech Ferdynanda I, a już w 1551 został awansowany na biskupstwo warmińskie.
Szybko zyskał sławę jako katolicki teolog-polemista. Jego pisma będące owocem polemik z polskimi i niemieckimi ewangelikami odznaczały się erudycją, ciętością języka oraz kunsztowną łaciną. Hozjusz stał na gruncie ortodoksji katolickiej i bronił papiestwa. Dlatego też był przeciwnikiem liturgii w językach narodowych, posuwając się do zachwalania ignorancji ludu jako rzeczy pożytecznej, sprzyjającej pobożności ("Godzi się li laikom…"). Historycy Kościoła i teologowie zachodni oceniają, że Hozjusz nie był wybitnym teologiem, za to był zdolnym i pracowitym organizatorem. Wszystkie swoje działania w Polsce kierował przede wszystkim przeciwko reformacji, którą uważał za wielkie zło. O swoich oponentach nie potrafił myśleć dobrze – uważał, że protestanci są inspirowani przez diabła. Sprawców napaści na kościół ewangelicki w Krakowie (Tumult krakowski) pochwalił słowami: "Czego nie śmiał ani król, ani biskupi to zrobić się ośmielili studenci akademii krakowskiej, godni wiekuistej pamięci, których chwałę cały Kościół sławić będzie".
Na synodzie piotrkowskim w 1551 nakłonił biskupów polskich do zaprzysiężenia ułożonego przez siebie "Confessio fide catholicae Christiana" (Wyznanie wiary katolickiej), które ukazało się drukiem po raz pierwszy w 1553 i jeszcze za życia autora doczekało się 30 wydań i wielu tłumaczeń. "Confessio" posiadało ważne znaczenie doktrynalne, gdyż sformułowało program odnowy w Kościele katolickim. Najważniejsze jego dzieła, takie jak "Dialogus de eo num calicem laicis, uxores sacerdotibus permitti, ac divina officia vulgari lingua peragi fas sit" (Dilinga 1558), "De expresso Dei verbo…" (Dilinga 1558), "Confutatio "Prolegomenon" Brentii" (Kolonia 1660) cieszyły się wielką poczytnością w całej Europie i osiągały znaczne ilości wydań w zwłaszcza w Niemczech i Francji. Dzieła te zostały przetłumaczone na język polski i wydane staraniem wydawnictwa Hosianum (Olsztyn, 2000). Prowadził polemiki z protestantami, zwłaszcza w Prusach (Toruń, Elbląg, Braniewo, Gdańsk). Uparcie zwalczał poglądy Andrzeja Frycza Modrzewskiego i przez interwencję Hozjusza pierwsze wydanie dzieła "De Republica emendanda" ukazało się bez dwóch najcenniejszych ksiąg. Hozjusz posunął się nawet do tego, że zorganizował nieudany zamach na Frycza (Frycz uskarża się na to w swym dziele "O Kościele księga druga").
W 1558 wyjechał do Rzymu, gdzie w kurii papieskiej, a następnie jako nuncjusz w Wiedniu (1560–1561) zabiegał o wznowienie soboru powszechnego. Był jednym z pięciu legatów papieskich na ostatnią sesję soboru trydenckiego i przewodniczył obradom soborowym. Na soborze był zdecydowanym przeciwnikiem ustępstw na rzecz protestantów i bronił pozycji Stolicy Apostolskiej.
Kardynał.
W 1561 kreowany przez Piusa IV kardynałem, a w 1565 był nawet na konklawe jednym z liczących się kandydatów do tiary papieskiej. W kraju bezgraniczne oddanie papiestwu naraziło go na silną krytykę szlachty i niechęć króla. Nobilitację uzyskał dopiero w 1562. Wraz z nuncjuszem Giovannim Francesco Commendonim dążył do zreformowania w duchu uchwał trydenckich kościoła w Polsce. W 1564 na sejmie w Parczewie przyczynił się do przyjęcia uchwał trydenckich przez króla i senat. Przeciwstawiał się planom prymasa Jakuba Uchańskiego myślącego o utworzeniu kościoła narodowego.
W diecezji warmińskiej odbył w 1565 synod diecezjalny w Lidzbarku, zrewidował statuty kapituły, a w latach 1565–1572 przeprowadził wizytację generalną diecezji – pierwszą wizytację potrydencką na ziemiach polskich. W 1565 sprowadził do Braniewa jezuitów, którzy przejęli pofranciszkańskie obiekty i zorganizowali kolegium, a następnie seminarium duchowne. W 1566 po sekularyzacji metropolii ryskiej wystarał się dla diecezji warmińskiej o przywilej egzempcji. Jako prezes stanów pruskich odgrywał znaczącą rolę polityczną. Był zwolennikiem centralistycznej polityki Zygmunta Augusta, choć zraził do siebie miasta i część szlachty pruskiej. W 1566 stał na czele pierwszej komisji mającej opracować kodyfikację prawa chełmińskiego.
W latach 1569–1579 przebywał w Rzymie. Prowadził starania o spadek po królowej Bonie. Był członkiem kilku dykasterii rzymskich (Kongregacji dla Spraw Niemieckich, Kongregacji Soboru), a w 1574 został penitencjariuszem większym. Uzyskał w Rzymie kościół, który pod wezwaniem św. Stanisława służy jako świątynia polska w Rzymie oraz ufundował przy nim hospicjum przyjmujące pielgrzymów z Rzeczypospolitej. Zmarł 5 sierpnia 1579 w Capranice pod Rzymem; pochowany w bazylice Najświętszej Maryi Panny na Zatybrzu w Rzymie.
Beatyfikacja.
Niedługo po śmierci rozpoczęto starania o jego beatyfikację. Formalny proces został wszczęty w 1923 przez diecezję chełmińską, a następnie w 1975 przejęty przez diecezję warmińską. Rewizja teologiczna pism Hozjusza trwa od 1978, a w 2006 w Olsztynie wznowiono jego proces beatyfikacyjny i ustanowiono trybunał na szczeblu diecezjalnym.
Upamiętnienie.
Kardynał Stanisław Hozjusz jest patronem ulic w Warszawie, Olsztynie i Braniewie. Jego nazwisko nosi też Wyższe Seminarium Duchowne Metropolii Warmińskiej Hosianum.

</doc>
<doc id="94695" url="https://pl.wikipedia.org/wiki?curid=94695" title="Rzetelność">
Rzetelność



</doc>
<doc id="94704" url="https://pl.wikipedia.org/wiki?curid=94704" title="Monarchia absolutna">
Monarchia absolutna

Monarchia absolutna, absolutyzm – forma rządów typowa przede wszystkim dla wczesnonowożytnej Europy oraz mające ją uzasadnić doktryny polityczne. Współcześnie absolutyzm występuje w następujących państwach: Brunei, Katar, Oman, Arabia Saudyjska, Eswatini, poszczególnych emiratach tworzących ZEA oraz w Watykanie.
Wiele absolutystycznych monarchii europejskich legitymowało swe panowanie boskim prawem królów na gruncie teologicznym. Przedstawicielem tej koncepcji w Anglii był Robert Filmer, autor traktatu "Patriarcha" (1680). Jego argumentacja odnosi się do historii biblijnej postrzeganej tu jako uniwersalna prahistoria ludzkości. Koncepcja ta była szczególnie popularna w Anglii i Szkocji w okresie rządów Stuartów. Teologiczne podstawy świeckich rządów miały legitymować także cesarza rzymskiego, cesarza Chin, cesarza Japonii i króla Tajlandii. Podobna doktryna występowała w Cesarstwie Bizantyńskim i od XV wieku również w Carstwie Rosyjskim.
Opis monarchii absolutnej.
W systemie absolutystycznym monarcha skupia w swojej ręce władzę sądowniczą, ustawodawczą i wykonawczą (z oczywistych względów król wyznaczał swoich przedstawicieli do poszczególnych ośrodków władzy, osobiście zajmując się tylko sprawami najwyższej wagi oraz utrzymaniem stanu, w którym nie dochodzi do konfliktu interesów żadnych z podległych mu ośrodków władzy). Kształtowanie się nowożytnego absolutyzmu związane jest z końcem feudalizmu i pojawieniem się silnych, scentralizowanych państw narodowych, co doprowadziło do ograniczenia feudalnych przywilejów stanowych. Proces ten rozpoczął się w XIV w. wraz z upadkiem autorytetu papieża i cesarza, a nasilił w wieku XVI (zob. Machiavelli). W wieku XVII doprowadził do powstania klasycznej formy absolutyzmu we Francji, szczególnie za panowania Ludwika XIV, któremu przypisuje się słowa „państwo to ja”. W XVIII w. absolutyzm zyskał własną ideologię, gdzie władca miał być pierwszym urzędnikiem nowoczesnego, scentralizowanego państwa – taką postać absolutyzmu nazywamy absolutyzmem oświeconym. Absolutyzm oświecony najbardziej wyraźne formy przybrał w Królestwie Prus za panowania Fryderyka Wielkiego i w Austrii pod rządami Józefa II. W absolutyzmie oświeconym panowały, zgodne z ideologią Oświecenia, tendencje do reformy całokształtu życia społecznego i gospodarczego, realizowanego przez rozbudowany aparat biurokratyczny. W niektórych państwach (Polska) absolutystyczny system rządów nigdy się nie ukształtował, a co więcej, budził stałe, poważne obawy społeczeństwa (zob. absolutum dominium, Magna Charta, neminem captivabimus). W innych (Szwecja, Niderlandy, także Anglia Stuartów) da się zauważyć starą walkę między zwolennikami władzy absolutnej a zwolennikami decentralizacji. W Imperium Osmańskim i Rosji (samodzierżawie) monarchia absolutna przetrwała do początku XX wieku.
Różnica między monarchią absolutną a despotyczną polega według Monteskiusza na tym, że w monarchii absolutnej istnieje skodyfikowane prawo, podczas gdy władza monarchy despotycznego nie jest niczym ograniczona.
Współczesne monarchie absolutne.
Współcześnie monarchia absolutna istnieje w następujących państwach:
W niektórych krajach władzę absolutną nadaje władcy konstytucja. Taki ustrój posiadają:
Arabia Saudyjska.
W Arabii Saudyjskiej nie ma konstytucji pisanej, ustrój państwa opiera się na szariacie i kilku aktach prawnych – m.in. "Dekrecie o utworzeniu królestwa Arabii Saudyjskiej" z 1932 roku. Król powołuje rząd, na czele którego stoi. Jest dowódcą sił zbrojnych. Rząd przygotowuje projekty ustaw i na bieżąco administruje państwem. Przy królu funkcjonuje rada konsultacyjna – organ doradczy, który składa się głównie z męskich członków rodu królewskiego.
Watykan.
Watykan jest monarchią teokratyczną, absolutystyczną o charakterze patrymonialnym. Wybory (elekcja) władcy odbywają się w ramach konklawe ( – pod kluczem). Elektorami papieskimi są kardynałowie, ci którzy nie ukończyli w dniu wakansu papieskiego 80. roku życia. Jest ich ok. 120 (w ostatnim konklawe wzięło udział 117).
W 1996 roku Jan Paweł II zniósł procedurę wyboru papieża przez aklamację lub kompromis (przez wykrzyczenie nazwiska kandydata lub wybór wąskiego grona wybierającego). Wprowadził także tzw. „świętą większość”, czyli 2/3 głosów, obowiązującą przez ok. 30 głosowań. Potem możliwa większość bezwzględna (Benedykt XVI w 2007 przywrócił poprzedni stan). W ciągu dnia w czasie trwania konklawe możliwe są 4 głosowania.
Papież jest:

</doc>
<doc id="94705" url="https://pl.wikipedia.org/wiki?curid=94705" title="Katastrofa promu Jan Heweliusz">
Katastrofa promu Jan Heweliusz

Katastrofa promu Jan Heweliusz – zatonięcie polskiego promu MF Jan Heweliusz, które miało miejsce 14 stycznia 1993 w godzinach wczesnorannych na Morzu Bałtyckim u wybrzeży niemieckiej wyspy Rugia.
Prom MF Jan Heweliusz zatonął w czasie rejsu ze Świnoujścia do Ystad podczas bardzo silnego sztormu o sile 12 stopni w skali Beauforta. Przechył statku rozpoczął się ok. godz. 4:10. O godzinie 4:36 wzrósł on do 35° oraz doszło do odpadania ładunków od pokładów; ostatecznie prom obrócił się do góry dnem o godz. 5:12.
Przed katastrofą.
10 stycznia 1993 roku, podczas cumowania w Ystad, „Jan Heweliusz” uszkodził furtę rufową. Awaria nie została zgłoszona organom administracji morskiej i armator promu – Euroafrica – zdecydował, że naprawa będzie odbywała się na raty podczas postojów w Świnoujściu, bez remontu stoczniowego. Naprawy furty nie ukończono przed wyjściem w ostatni rejs, przez co nie spełniała ona wymogów strugoszczelności.
Przebieg katastrofy.
13 stycznia 1993 roku „Jan Heweliusz” wypłynął ze Świnoujścia w kolejny rejs o godz. 23:35. Statek wyszedł w morze z 2-godzinnym opóźnieniem ze względu na remont furty rufowej. Pięć minut wcześniej port opuszczał prom MF Silesia Polskiej Żeglugi Bałtyckiej; zaraz po minięciu pław na torze wodnym na podejściu do Świnoujścia został on wyprzedzony przez MF „Jan Heweliusz”, który z pełną prędkością kierował się do Ystad, aby nadrobić opóźnienie.
W noc katastrofy na morzu panował bardzo silny sztorm. Na bliźniaczym promie "Heweliusza" – "Koperniku" – na przyrządzie do pomiaru siły wiatru skończyła się skala. Mimo to wszystkie promy wyszły tej nocy w morze z uwagi na bardzo duży ruch – następne ciężarówki już czekały na nabrzeżu na przeprawę do Szwecji. Wbrew zaleceniom, mimo silnego wiatru bocznego, załoga uruchomiła system kompensacji przechyłu przeznaczony do wyrównania obciążenia ładunkiem; przed wyjściem w morze powinien był zostać dezaktywowany, gdyż nie jest w stanie z wyprzedzeniem reagować na nagłe zmiany przechyłu statku. W wyniku chwilowego zmniejszenia naporu wiatru statek zmienił kurs, przez co wiatr – zamiast działać na zabalastowaną burtę – działał na przeciwległą i dwie dotychczas równoważące się siły zostały zsumowane. Około godziny 4 silny huragan uderzył w burtę statku i prom zaczął się przechylać. Po tym jak mocowania się pozrywały i ciężarówki zaczęły się przemieszczać po pokładach i rozsypywać ładunki, jednostka nie była już w stanie dłużej utrzymać się na powierzchni. O godzinie 5:12 prom przewrócił się. Przy wzywaniu pomocy załoga nie znała pozycji statku, co spowodowało opóźnienie w akcji ratowniczej. Po przewróceniu się kadłub statku w pozycji do góry dnem dryfował przez kilka dni po Bałtyku (w kadłubie było powietrze utrzymujące go na powierzchni); niestety służbom ratunkowym nie udało się dostać do środka promu.
Główną przyczyną katastrofy była decyzja o zmniejszeniu prędkości statku w warunkach dużego zafalowania oraz silnego wiatru, co spowodowało utratę sterowności. Słabą sterowność próbowano poprawić działaniem dziobowego steru strumieniowego, który napędzany silnikiem elektrycznym wyłączał się co chwilę na skutek przegrzania. Do niekontrolowanego zwrotu „na wiatr” (jak jest to określane w nomenklaturze żeglarskiej) doszło w momencie chwilowego zmniejszenia siły wiatru, co zbiegło się w czasie z wyłączeniem dziobowego steru strumieniowego. Przyczyną braku sterowności statku była jego niska prędkość, niepozwalająca na prawidłowe działanie głównego steru rufowego. Kapitanowie przepływających w pobliżu statków bezskutecznie nawoływali „Heweliusza” wskazując na konieczność zwiększenia prędkości w tych warunkach.
Do katastrofy w pewnym stopniu przyczynił się wcześniejszy remont górnego pokładu (podniesienie środka ciężkości statku) oraz awaria furty rufowej, przez którą do statku dostawała się woda. Przy tak wysokich burtach promu, w warunkach sztormowego wiatru, statek zachował się jak żaglowiec po niekontrolowanym zwrocie, a zalany – niewłaściwy w tym momencie – zbiornik balastowy przypieczętował wcześniejsze błędy.
W katastrofie zginęło 55 osób – 20 marynarzy i 35 pasażerów; uratowano 9 marynarzy. Liczba nieodnalezionych ciał według różnych źródeł waha się od 6 do 10. Według najszerszej listy pośród załogi na liście zaginionych figuruje stewardesa Teresa Sienkiewicz oraz IV mechanik Paweł Sobociński, zaś pośród kierowców ciężarówek obywatele Polski (Władysław Półtorak, Małgorzata Gajowska), Szwecji (Conny Irskog, Bo Karlsson, Lars Borje Lenartsson) oraz Węgier (Lajos Balzas, Istvan Small, Michaly Warga). Większość spośród 35 pasażerów na pokładzie stanowili kierowcy ciężarówek z Polski, Szwecji, Węgier, Jugosławii, Austrii, Czech i Norwegii. Oprócz nich na pokładzie znajdowały się dwie pracownice Euroafriki, armatora promu, Agnieszka Goldman i Barbara Zaborska, które płynęły do Szwecji na służbowe rozmowy (Heweliusz należał do PLO, a eksploatowany był przez jej spółkę-córkę – Euroafrica). Prom przewoził 28 ciężarówek załadowanych m.in. papierem, meblami, magazynami pornograficznymi, krzewami, plazmą krwi, cebulą, pustymi butelkami szklanymi, naczyniami, stalą, aluminium, szkłem, paletami, konserwami, odzieżą i ziarnem słonecznikowym. Pojazdy należały między innymi do firm Pekaes Warszawa, Scanspol (Polska), Scansped (Szwecja), Danzas (Austria), Schenker (Austria), ASG Logistic (Norwegia), Marfina Transit AB (Szwecja), Combitrans (Polska) oraz węgierskiej firmy Hungarocamion z Budapesztu, która utraciła na promie 4 samochody ciężarowe – MAN 25.372 z ładunkiem 41 ton ziarna słonecznikowego, Mercedes załadowany 23 tonami żarówek oraz 2 Renault Magnum, które jechały z pustymi naczepami po ładunek do Szwecji. Dwa pojazdy Volvo firmy Scanspol wiozły butelki szklane, zaś 3 ciężarówki Pekaesu załadowane były krzewami, cebulą i plazmą krwi. Na promie znajdowało się też 10 wagonów kolejowych (3 z Rumunii, 2 z Węgier, 2 z dawnej Czechosłowacji (kilkanaście dni wcześniej nastąpił rozpad na Czechy i Słowację), 2 z Austrii i jeden ze Szwecji). Wiozły one meble, sprzęt kempingowy oraz blachę stalową w kręgach.
Ostatnim kapitanem statku był Andrzej Ułasiewicz, który zginął w czasie katastrofy.
Prom „Jan Heweliusz” jest pierwszym polskim promem pełnomorskim utraconym w katastrofie oraz jedyną w całej historii PMH utraconą jednostką morską, na której zginęli wszyscy pasażerowie.
Akcja ewakuacyjna.
Mimo, że większość osób znajdujących się na pokładzie przeżyła katastrofę, część z nich zginęła z zimna potęgowanego przez silny wiatr i wysokie fale zalewające wnętrza tratw (woda miała temperaturę 2 stopni Celsjusza); do tego większość pasażerów była tylko w piżamach. Członkowie załogi posiadali specjalne ocieplane skafandry ratunkowe, ale nie wszyscy zdołali je zabrać z kajut. 
Dodatkowe ofiary zostały spowodowane przez błędy służb ratowniczych. Ratownicy z niemieckiego statku "Arcona" nie schodzili do rozbitków, ale jedynie spuścili im siatkę, po której mieli się wspiąć na pokład. Elektryk Andrzej Korzeniowski nie utrzymał się na zgrabiałych dłoniach, wpadł do wody i utonął. Z kolei spuszczona ze śmigłowca lina z pasem zaczepiła o jedną z tratw i wywróciła ją do góry dnem; w ostatniej chwili zdążyli wyskoczyć z niej drugi oficer Mariusz Schwebs i kucharz Bogdan Zakrzewski. Steward Janusz Szydłowski, stewardesa Teresa Sienkiewicz i oficer pożarowy Janusz Subicki, ubrani w kombinezony uniemożliwiające zanurzenie się, nie zdołali wypłynąć spod tratwy i zginęli. Innym błędem było niewłaściwe obchodzenie się z pneumatycznymi tratwami ratunkowymi – otwierano je na pokładzie, zamiast spuścić na wodę i dopiero tam napełniać powietrzem. 
29 stycznia 1993 morze wyrzuciło na plażę w pobliżu Ustki promową szalupę ratunkową nr 1. Wrak jednostki osiadł na głębokości 27 m, 10 m poniżej minimalnego poziomu lustra wody. Jest często odwiedzany przez nurków. Pod wpływem ciężaru pojazdów urwała się nadbudówka.
Wcześniejsze wypadki na promie.
Przed zatonięciem prom miał 28 wypadków – przechylał się na pełnym morzu, dwukrotnie przewracał się w porcie, zderzał z kutrami rybackimi oraz miał awarię silnika. We wrześniu 1986 roku wybuchł na nim również pożar. Prom płynął wówczas ze Świnoujścia do Ystad z 33 marynarzami, 6 pasażerami, 26 wagonami kolejowymi i 6 tirami. W czasie rejsu w agregacie naczepy-chłodni ciężarówki zaparkowanej na wyższym pokładzie samochodowym (prom miał dwa pokłady – wyższy samochodowy i niższy kolejowy) doszło do zwarcia i wybuchł pożar. Ciężarówka spłonęła, a ogień przeniósł się do nadbudówki. Armator Polskie Linie Oceaniczne wykonał remont w stoczni w Hamburgu i zalał spalony pokład 60 tonami betonu. Stwierdzono potem, że nielegalna wylewka przeciążyła statek i powiększyła jego problemy ze statecznością, które miał już od pierwszego rejsu ze względu na wadliwie zbudowaną nadbudówkę oraz wadliwy system balastowy).
Ocaleni.
Edmund Brzeziński (motorzysta), Leszek Kochanowski (starszy marynarz), Edward Kurpiel (ochmistrz), Janusz Lamek (III mechanik), Janusz Lewandowski (III oficer), Jerzy Petruk (motorzysta), Mariusz Schwebs (II oficer), Grzegorz Sudwoj (II elektryk), Bogdan Zakrzewski (kucharz).
Szwedzki kierowca Rolf Gorgs, który według niektórych relacji także ocalał, prawdopodobnie nie znajdował się w ogóle na pokładzie, a informacje o nim były kaczką dziennikarską. Nieznane są losy piątki studentów Uniwersytetu Warszawskiego, którzy mieli wykupiony bilet grupowy na nazwisko Wojciecha Makucha.
Po katastrofie.
Za udział w akcji ratowniczej promu prezydent Lech Wałęsa odznaczył grupę obywateli Niemiec Medalami za Ofiarność i Odwagę. Trzy lata później, z tego samego powodu, prezydent Aleksander Kwaśniewski odznaczył jeszcze dwóch obywateli duńskich.
W styczniu 1994 roku w sprawie katastrofy po raz pierwszy orzekała Izba Morska w Szczecinie, jednakże orzeczenie to zostało uchylone przez izbę odwoławczą. Sprawa była ponownie rozpatrywana 12 lutego 1996 przez Izbę Morską w Gdyni, która uznała, że prom wyszedł ze Świnoujścia w stanie niezdatnym do żeglugi, albowiem nie spełniał wymogów bezpieczeństwa dotyczących strugoszczelności furty rufowej, do czego przyczynił się armator – Euroafrica.
Jako przyczynę wypadku Odwoławcza Izba Morska uznała zły stan techniczny statku i błędy kapitana. Sprawa została skierowana do Europejskiego Trybunału Praw Człowieka w Strasburgu, który w marcu 2005 roku przyznał odszkodowania 4,6 tys. euro za straty moralne każdemu z jedenaściorga krewnych i członków rodzin ofiar katastrofy promu. Według Trybunału, Izby Morskie w Szczecinie i Gdyni nie rozpatrzyły sprawy zatonięcia promu w sposób bezstronny, m.in. pomijając materiał dowodowy oraz nie przesłuchując istotnych świadków, zaś ten sam sędzia prowadził postępowanie śledcze, a następnie orzekał jako przewodniczący składu. Zdaniem Trybunału pogwałcona została jedna z zasad Europejskiej Konwencji Praw Człowieka.
Sprawę badał dziennikarz Marek Błuś z Gdańska (kapitan ż.w., wykładowca Akademii Morskiej w Gdyni), ale jego publikacje opisujące nadużycia ze strony armatora spowodowały, że firma zaczęła wysuwać oskarżenia przeciwko niemu. Dziennikarz w 2000 roku musiał zaprzestać swoich kontrowersyjnych publikacji. Według Błusia wiele wskazuje na to, że prom był wykorzystywany do przemytu broni z Rumunii i zaangażowanie funkcjonariuszy WSI w śledztwo w sprawie Heweliusza miało ten fakt ukryć. Podobną tezę Marek Błuś postawił w przypadku katastrofy promu Estonia w 1994. Zarówno w przypadku Heweliusza jak i Estonii sądy ostatecznie uchyliły dotychczasowe wyroki sądów polskiego i estońskiego i nakazały powtórne przeprowadzenie postępowania.

</doc>
<doc id="94707" url="https://pl.wikipedia.org/wiki?curid=94707" title="Uroczystość Wszystkich Świętych">
Uroczystość Wszystkich Świętych

Uroczystość Wszystkich Świętych () – w Kościele katolickim uroczystość ku czci wszystkich chrześcijan, którzy osiągnęli stan zbawienia i przebywają w niebie, obchodzona corocznie w dniu 1 listopada, treściowo połączona z następującym po niej obchodem liturgicznym Dnia Zadusznego. W doktrynie Kościoła katolickiego jest wyrazem wiary w obcowanie świętych i powszechne powołanie do świętości.
Kościół katolicki.
Historia.
Starożytność.
Uważa się, że uroczystość Wszystkich Świętych wywodzi się ze wspominania w jednym, wybranym dniu, wszystkich męczenników chrześcijańskich. Obchody takie, w różnych Kościołach wschodnich prowincji Cesarstwa Rzymskiego, wprowadzano w IV wieku. Ich daty były zróżnicowane lokalnie, ale najczęściej przypadały w okresie Wielkanocy. Efrem Syryjczyk zanotował, że w połowie IV wieku, w Edessie obchodzono wspomnienie wszystkich męczenników 13 maja. Według kalendarza z Nikomedii z IV wieku, przypadało ono na pierwszy piątek po Wielkanocy. Ten termin przyjął w V wieku Kościół perski, zachował się on współcześnie w kalendarzu Kościoła chaldejskiego.
Jan Chryzostom wspomniał na początku V wieku, że w Konstantynopolu obchodzono laudację wszystkich męczenników chrześcijańskich, z całego świata, w pierwszą niedzielę po Zesłaniu Ducha Świętego. Termin ten potwierdzają bizantyjskie kalendarze liturgiczne.
Średniowiecze.
Najstarsze świadectwa przeniesienia do Rzymu bizantyjskiego zwyczaju wspominania wszystkich męczenników w pierwszą niedzielę po Zesłaniu Ducha Świętego pochodzą z końca V wieku. W VI wieku obchody te rozszerzono w Rzymie na wszystkich zmarłych, którzy osiągnęli stan zbawienia. Jednak pod koniec VI wieku papież Grzegorz Wielki wykreślił to wspomnienie z rzymskiego kalendarza liturgicznego.
Według części świadectw z VII wieku, obchody ku czci wszystkich świętych przeniesiono na święto ku czci apostołów Piotra i Pawła, 28 czerwca, lub dzień następny po tym święcie. Inne świadectwa informują, że w VII wieku obchodzono wspomnienie wszystkich męczenników 13 maja, a dało temu terminowi początek przeniesienie przez papieża Bonifacego IV relikwii najbardziej czczonych męczenników do panteonu.
Świętowanie 1 listopada w Rzymie rozpoczęto najprawdopodobniej w roku 741. Papież Grzegorz III ufundował wówczas oratorium w bazylice św. Piotra na Watykanie "in honorem Salvatoris, sanctae Dei genitricis semperque virginis Mariae dominae nostrae, sanctorumque apostolorum, martyrum quoque et confessorum Christi, perfectorum iustorum", czyli ku czci Zbawiciela, Maryi, apostołów, męczenników i wyznawców. W dokumencie fundacyjnym papież polecił odprawiać w tym oratorium modlitwy do Wszystkich Świętych w dniu 1 listopada.
1 listopada wprowadzono w Rzymie najprawdopodobniej pod wpływem dawnego zwyczaju, występującego u Anglosasów i Franków. Liczne bowiem świadectwa z IX wieku przekazują, że w Anglii i państwie Franków obchodzono 1 listopada uroczystość zwaną "sollemnitas sanctissima". W związku z tym uważa się, że Wszystkich Świętych ma genezę przedchrześcijańską. Germanie oraz Celtowie organizowali jesienią uroczystości ku czci zmarłych zwane Samhain. Niektórzy uczeni wiążą Wszystkich Świętych z obrzędowością celtycką, ponieważ rok kalendarzowy i obrzędowy Celtów rozpoczynał się w listopadzie W roku 835 papież Grzegorz IV zwrócił się do cesarza Ludwika Pobożnego, aby ten wprowadził obowiązkowe obchody uroczystości "sollemnitas sanctissima" 1 listopada w całym cesarstwie.
W roku 935 papież Jan XI wyznaczył na 1 listopada osobną uroczystość Wszystkich Świętych, które miało obowiązywać w całym Kościele. Wprowadził też wigilię tego święta. W roku 1475 papież Sykstus IV ustanowił w dniu 1 listopada obowiązkową dla wszystkich wiernych uroczystość i dołączył do niej oktawę obchodów. Wigilia i oktawa zostały zniesione w roku 1955 przez papieża Piusa XII.
Obchody liturgiczne.
Obchody liturgiczne Wszystkich Świętych obejmują oficjum oraz uroczystą mszę. Sposoby odmawiania oficjum i odprawiania mszy, były w średniowieczu zróżnicowane lokalnie, bowiem Stolica Apostolska nie wprowadziła jednolitego formularza dla uroczystości 1 listopada. Wszystkie ryty opierały teksty liturgiczne na rozdziale siódmym Apokalipsy św. Jana: "Potem ujrzałem: a oto wielki tłum, którego nie mógł nikt policzyć, z każdego narodu i wszystkich pokoleń, ludów i języków, stojący przed tronem i przed Barankiem. Odziani są w białe szaty, a w ręku ich palmy. I głosem donośnym tak wołają: «Zbawienie u Boga naszego, Zasiadającego na tronie i u Baranka». A wszyscy aniołowie stanęli wokół tronu i Starców, i czworga Zwierząt, i na oblicza swe padli przed tronem, i pokłon oddali Bogu, mówiąc: «Amen. Błogosławieństwo i chwała, i mądrość, i dziękczynienie, i cześć, i moc, i potęga Bogu naszemu na wieki wieków! Amen»".
Dopiero w XVI wieku jednolity, obowiązujący w Kościele formularz zatwierdził i polecił stosować na całym świecie sobór trydencki. Formularz ten został stopniowo upowszechniony w całym Kościele katolickim.
Wszystkie średniowieczne warianty oficjum zawierały psalmy wskazujące na powszechne powołanie ludzi do świętości. Współcześnie zachowano trzy najbardziej znane średniowieczne hymny – "Christe caelorum habitater alme" w godzinie czytań, "Iesu, salvator saeculi" w jutrzni oraz "Christe, redemtor omnium, conserva" w nieszporach.
Formularz trydencki zachował, z różnych średniowiecznych rytów, introit "Gaudeámus", kolektę "Omnípotens sempitérne Deus", czytanie siódmego rozdziału Apokalipsy, graduał "Timéte Dóminum", offertorium "Iustórum ánimæ", modlitwę nad darami "Múnera tibi", antyfonę na komunię "Beáti mundo corde" oraz modlitwę po komunii "Da, quǽsumus, Dómine". Po soborze watykańskim II zmieniono tekst czytania, modlitw nad darami i po komunii, a także wprowadzono specjalną prefację oraz uroczystą formułę błogosławieństwa.
Zwyczaje w Polsce.
W dniu Uroczystości Wszystkich Świętych, a także następnego dnia (Dzień Zaduszny, 2 listopada) Polacy odwiedzają cmentarze, aby ozdobić groby swoich bliskich kwiatami i zapalić znicze. (Dzień Zaduszny, zwany też Zaduszkami, dla katolików łacińskich i wielu innych chrześcijan, to dzień modlitw za wszystkich wiernych zmarłych.)
Dzień ten był dniem wolnym od pracy, również w czasach PRL-u, ale kładziono nacisk na świecki charakter i nazywano je "Świętem Zmarłych", "Dniem Zmarłych" lub "Dniem Zmarłych i Poległych".
Święta prawosławne.
W Kościele prawosławnym nie ma tradycji modlitwy za zmarłych w dniu 1 listopada, ale ze względu na wiernych (szczególnie mieszane rodziny), którzy np. w Polsce w tym dniu idą również odwiedzić groby swoich bliskich, gdzieniegdzie na cmentarzach wznoszone są modlitwy w intencji zmarłych.
Modlitwy za zmarłych odbywają się w 3, 9 i 40 dniu po pochówku oraz pierwszą rocznicę od pochówka.
Okresem szczególnych modlitw za zmarłych jest czas od Zmartwychwstania do Pięćdziesiątnicy.
Występują dwie soboty szczególnych modlitw za zmarłych nazywane Powszechnymi Sobotami Dusz („Sobotami Rodzicielskimi”). Pierwsza to tzw. sobota mięsopustna przypadająca przed Wielkim Postem, druga to sobota przed świętem Pięćdziesiątnicy.
Szczególne dni, gdy wierni odwiedzają groby zmarłych to: sobota poprzedzająca dzień św. Dymitra z Tesaloniki (Dymitriewskaja Roditielskaja Subbota), Niedziela Przewodnia oraz święto Radonicy wypadające w dziesiąty dzień po Passze.
Druga, trzecia i czwarta sobota Wielkiego Postu uznawane są jako dni modlitwy za zmarłych, ale nie są równoznaczne powszechnym sobotom wspominania zmarłych.
Inne wyznania.
Niektóre wyznania chrześcijańskie nie obchodzą uroczystości Wszystkich Świętych (m.in. Świadkowie Jehowy, Kościół Adwentystów Dnia Siódmego). Świadkowie Jehowy nie wierzą w nieśmiertelność duszy, dlatego też odrzucają wszelkie praktyki i zwyczaje wynikające z tego poglądu, wskazując na pogańskie pochodzenie tej uroczystości.

</doc>
<doc id="94708" url="https://pl.wikipedia.org/wiki?curid=94708" title="Dzień Wszystkich Świętych">
Dzień Wszystkich Świętych



</doc>
<doc id="94709" url="https://pl.wikipedia.org/wiki?curid=94709" title="Feniks (1627)">
Feniks (1627)

"Feniks" - polski okręt - fluita z okresu XVII wieku. 
Był to początkowo holenderski statek handlowy typu fluita. Podczas wojny polsko-szwedzkiej, został w grudniu 1627 zdobyty na Bałtyku przez patrolujący polski okręt "Żółty Lew" i 13 grudnia przyprowadzony do Wisłoujścia. Został następnie zarekwirowany przez władze polskie i wyposażony jako okręt, pod nazwą "Feniks". 
15 kwietnia 1628 "Feniks" wyruszył w swój pierwszy rejs rozpoznawczy w składzie eskadry czterech okrętów (wraz z "Panną Wodną", "Żółtym Lwem" i "Czarnym Krukiem"). 19 kwietnia razem z "Czarnym Krukiem" przyprowadził do Wisłoujścia angielski statek podejrzany o przewóz kontrabandy dla Szwedów. Na dzień 2 maja 1628 kapitanem okrętu był Hans Meylckens.
Podczas ataku szwedzkich wojsk wspieranych artylerią na polskie okręty stojące u ujścia Wisły koło Twierdzy Wisłoujście po północy 6 lipca 1628, "Feniks" utknął na mieliźnie próbując wycofać się w górę rzeki i został uszkodzony ogniem artylerii. Zdołano jednak pod osłoną ognia okrętów "Wodnik" i "Tygrys" ściągnąć okręt z mielizny i doprowadzić do drugiej grupy okrętów polskich w rejonie Polskiego Haku.
W styczniu 1629 roku "Feniks" wraz z innymi polskimi okrętami został oddany przez króla Zygmunta III Wazę na służbę habsburskiej Ligi Katolickiej toczącej wojnę trzydziestoletnią i wysłany do Wismaru. Na skutek burzy po drodze, przybył tam później od innych polskich okrętów - 14 lutego. Polskie okręty, stacjonując w Wismarze walczyły z flotą duńską, następnie szwedzką w sporadycznych mniejszych potyczkach. 22 stycznia 1632 po kapitulacji Wismaru, polskie okręty zostały zdobyte przez Szwedów i wcielone do ich floty. Dalszy los okrętu nie jest znany.

</doc>
<doc id="94710" url="https://pl.wikipedia.org/wiki?curid=94710" title="Helena znojemska">
Helena znojemska

Helena znojemska (ur. w latach 40. XII w., zm. 2 kwietnia lub 19 czerwca między 1202 a 1206) – księżniczka morawska, księżna krakowska i sandomierska od około 1165 do 1194 oraz mazowiecka w latach 1186–1194, regentka w księstwach krakowskim, sandomierskim i mazowieckim w imieniu małoletnich synów Leszka Białego i Konrada mazowieckiego w latach 1194–1199/1200, córka Konrada II z dynastii Przemyślidów.
Życiorys.
Helena była córką Konrada II, czeskiego księcia dzielnicowego, panującego w morawskim Znojmie i Marii serbskiej, córki wielkiego żupana serbskiego Urosza I. Imię odziedziczyła zapewne po siostrze matki, żonie władcy węgierskiego Beli II Ślepego. Z kroniki Wincentego Kadłubka jednoznacznie jednak wynika, że bratem księżniczki był Konrad III Otto, od którego była młodsza.
W bliżej nieznanym roku, najprawdopodobniej między 1160 a 1165 poślubiła najmłodszego syna Bolesława III Krzywoustego, Kazimierza II Sprawiedliwego (stało się to prawdopodobnie już tuż po powrocie Kazimierza z niewoli Fryderyka Barbarossy). Z małżeństwa tego doczekała się sześciorga dzieci: nieznanej z imienia córki, późniejszej małżonki księcia czernihowskiego i kijowskiego, Wsiewołoda Czermnego, zmarłych w młodym wieku synów: Kazimierza, Bolesława i Odona, Adelajdy oraz późniejszych panujących książąt Leszka Białego i Konrada mazowieckiego.
5 maja 1194, być może w wyniku zawału serca, zmarł mąż Heleny, Kazimierz Sprawiedliwy, pozostawiając dwóch nieletnich synów. Rządy regencyjne w Małopolsce i na Mazowszu objęła Helena razem z biskupem krakowskim Pełką i wojewodą krakowskim Mikołajem.
Rządy Heleny nie należały do spokojnych, gdyż władzy małoletnich książąt zagrażał pozbawiony tronu krakowskiego przez Kazimierza jego starszy brat, Mieszko III Stary. Krwawe zapasy, których kulminacyjnym momentem była bitwa nad Mozgawą pomiędzy stronnictwem Kazimierzowiców i Mieszka trwały do 1198, kiedy to regentka wypracowała porozumienie z księciem wielkopolskim, na mocy którego Mieszko miał odzyskać Kraków, w zamian za co oddawał synom Kazimierza zagarnięte wcześniej Kujawy. Samodzielną władzę nad ojcowizną Leszek Biały objął prawdopodobnie w 1199 lub 1200. O wielkim zmyśle politycznym i inteligencji Heleny świadczą słowa zapisane w kronice Wincentego Kadłubka, który na pewno znał księżną osobiście. Według kronikarza Helena była "kobietą mądrą ponad mądrość kobiecą". Księżna biła własne monety z legendą ALENA DVCTRIX.
Helena znojemska zmarła pomiędzy 1202 a 1206, najprawdopodobniej 2 kwietnia lub 19 czerwca, doczekawszy się najprawdopodobniej powtórnego objęcia tronu krakowskiego przez syna po śmierci Mieszka III Starego i krótkim epizodzie panowania jego potomka Władysława III Laskonogiego.

</doc>
<doc id="94712" url="https://pl.wikipedia.org/wiki?curid=94712" title="Ciborowce">
Ciborowce

Ciborowce, turzycowce ("Cyperales") – rząd roślin wyróżniany w niektórych systemach klasyfikacyjnych w obrębie jednoliściennych. 
Systematyka.
W systemie Cronquista (1981) do rzędu tego należały rodziny ciborowatych ("Cyperaceae") i wiechlinowatych ("Poaceae").
W ujęciu systemu Reveala (1993–1999) ciborowce to takson monotypowy zawierający jedną rodzinę ciborowatych ("Cyperaceae"). 
W systemie APG III (2009) ciborowce nie są wyróżniane, a rodzina ciborowatych jest klasyfikowana do wiechlinowców ("Poales").

</doc>
<doc id="94713" url="https://pl.wikipedia.org/wiki?curid=94713" title="Trzewia">
Trzewia

Trzewia, trzewa, potocznie wnętrzności (, gr. "splanchnon") – narządy wewnętrzne zwierząt (w tym i człowieka), znajdujące się w jamach ciała. Należą do tej grupy narządy klatki piersiowej i jamy brzusznej.
Trzewia występuje także u mięczaków jako narządy wewnętrzne, znajdujące się w worku trzewiowym.

</doc>
<doc id="94714" url="https://pl.wikipedia.org/wiki?curid=94714" title="Komelinowce">
Komelinowce

Komelinowce, trzykrotkowce ("Commelinales" Dumort.) – rząd roślin zielnych należący do jednoliściennych. Wyróżnia się w jego obrębie 5 rodzin, 68 rodzajów i 812 gatunków. Występują głównie w międzyzwrotnikowej. Zaliczane tu rośliny wyodrębniły się ok. 110 milionów lat temu. Rośliny tu zaliczane mają kwiaty zebrane w kwiatostan typu wiecha lub wierzchotka. Kwiaty są zwykle grzbieciste, o jednej lub kilku osiach symetrii. Część pręcików wykształcona jako płonne prątniczki. Nie tworzą mykoryzy.
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Commelinanae" Takht., rząd komelinowce ("Commelinales" Dumort.). Rząd jest taksonem monotypowym – w podrzędzie "Commelinaceae" R. Br. wyróżniona została tylko jedna rodzina – komelinowate "Commelinaceae" R. Br.
W nowszej wersji systemu Reveal wyróżnił w rzędzie komelinowców takie same rodziny jak APW. Poza tym zmienił w nowym systemie klasyfikację wyższych jednostek systematycznych. Rząd znalazł się w nadrzędzie "Commelinanae" Takht., podklasie "Commelinidae" Takht. i klasie okrytonasiennych ("Magnoliopsida" Brongn.).

</doc>
<doc id="94715" url="https://pl.wikipedia.org/wiki?curid=94715" title="Bolesław Zapomniany">
Bolesław Zapomniany

Bolesław Zapomniany, Bolesław Mieszkowic – rzekomy syn Mieszka II i król Polski mający panować w latach 1034–1038, o którym wzmiankę przynosi pochodząca z drugiej połowy XIII w. kronika wielkopolska. W XIX i XX w. istnienie tej postaci było obiektem sporu naukowego w polskiej mediewistyce, obecnie jednak uznaje się, że wzmianka o Bolesławie była najprawdopodobniej wynikiem wymysłu lub błędu kronikarza.
Historia badań i źródła.
Podstawowe źródła.
Kronika Galla Anonima, podstawowe źródło do historii Polski w XI w., nie wspomina o postaci Bolesława Zapomnianego – wedle niej następcą Mieszka II na polskim tronie książęcym był jedyny jego syn Kazimierz, sprawujący rządy początkowo pod opieką matki Rychezy, która została wygnana przez możnych. Po objęciu samodzielnych rządów został zmuszony przez możnych do ucieczki na Węgry:
Podobnie żadnych wzmianek na temat domniemanego innego następcy Mieszka nie ma w innych podstawowych źródłach polskich ani niemieckich. Jednak lakoniczność informacji na temat pierwszych lat po śmierci Mieszka II w źródłach pozostawiła duże pole do spekulacji na temat rozgrywających się wówczas wydarzeń.
W pochodzącej z drugiej połowy XIII w. kronice wielkopolskiej znajduje się zapis, jakoby po śmierci Mieszka II na tron wstąpił jego najstarszy syn o imieniu Bolesław, koronowany na króla, podczas gdy jego młodszy brat Kazimierz został wywieziony z Polski przez matkę, uchodzącą z kraju wskutek niegodziwości Bolesława. Bolesław miał być królem okrutnym i z tego powodu „źle zakończył życie” oraz został wymazany z listy władców Polski:
Zapis ten posłużył jako źródło informacji o Bolesławie Zapomnianym autorom późniejszych roczników: rocznika mazowieckiego, a także niektórych kodeksów późniejszego rocznika świętokrzyskiego, w którym użyto jednak imienia Władysław.
Pierwsi historycy.
Jan Długosz, który niewątpliwie znał kronikę wielkopolską, w swych Rocznikach nie wprowadził Bolesława pomiędzy władców Polski. Wspomniał natomiast o synu Mieszka II o tym imieniu, zmarłym w dzieciństwie, jeszcze za życia ojca. Także pierwsi badacze historii polskiej nie przyjmowali przekazu kroniki wielkopolskiej. Np. Adam Tadeusz Naruszewicz wskazywał, że jest ona jako źródło znacznie mniej wiarygodna niż bliższa wydarzeniom kronika Galla Anonima. Przypuszczał przy tym, że jej autor pomylił tu kilka faktów z życia Bolesława Chrobrego, który także wygnał swoją macochę.
Spór o istnienie Bolesława w XIX w..
Około połowy XIX w. pojawili się jednak badacze, którzy uznali zapis kroniki wielkopolskiej za wiarygodny i założyli istnienie Bolesława. August Bielowski pisał, że mógł on być synem Bolesława Chrobrego, który wstąpił do klasztoru, ale opuścił go po śmierci Mieszka II i objął tron polski. Z kolei za starszego syna Mieszka II uznali go Karol Szajnocha, Anatol Lewicki i Stanisław Smolka. Przypuszczali oni, że matką Bolesława była nałożnica Mieszka, która zgodnie ze wzmianką w kronice klasztoru w Brauweiler miała podjudzać Mieszka II przeciwko Rychezie i doprowadzić do rozwodu pary królewskiej (z tej samej kroniki wnioskowali, że Kazimierz był jedynym synem Rychezy). Szajnocha dodatkowo na podstawie kroniki polsko-węgierskiej uznał, że nałożnica ta nosiła imię Dobrówka. Badacze przywoływali też przekaz Wincentego Kadłubka, zgodnie z którym wedle pewnej „tradycji” Kazimierz Odnowiciel miał być synem nałożnicy, a nie Rychezy, wskazując, że zapewne doszło tutaj do pomyłki i chodziło o Bolesława.
W latach 80. XIX w. szerszy wywód za istnieniem Bolesława Zapomnianego przedstawił Tadeusz Wojciechowski, który oprócz kroniki wielkopolskiej oparł się także na wzmiance z XIII-wiecznego żywota św. Stanisława o oddaniu Kazimierza w młodości do opactwa w Cluny i jego powrocie do Polski w celu objęciu tronu po siedmiu latach spędzonych „w habicie”. Uznał, że gdyby Kazimierz miał być jedynym synem Mieszka, nie oddano by go do klasztoru, gdyż utracono by w ten sposób następcę tronu – jeśli zatem Kazimierz znalazł się w klasztorze, Mieszko musiał mieć innego syna, który objąłby po nim tron. Brak wzmianek o mnichowstwie Kazimierza w jakichkolwiek innych źródłach, bliższych czasowo wydarzeniom (w tym kluniackich) oraz wyraźną sprzeczność z relacją Galla Anonima wyjaśniał za pomocą teorii, jakoby Wincenty z Kielczy pisząc żywot św. Stanisława opierał się na jakiejś zaginionej starszej opowieści (poemacie) o Kazimierzu, a sam Kazimierz nie był w Cluny, a którymś z polskich klasztorów, w którym obowiązywały reguły kluniackie.
Kolejnym badaczem, który uznał Bolesława za postać faktycznie istniejącą był genealog Oswald Balzer, który ujął go w swym wydawnictwie "Genealogia Piastów". Do argumentów Wojciechowskiego dodał kolejny: skoro autor kroniki wielkopolskiej napisał, że Bolesława skazano na zapomnienie, musiał działać z rozmysłem w celu przywrócenia pamięci o nim, a zatem musiał mieć niepodważalne źródło o jego istnieniu. Jednocześnie Balzer badając genealogię domniemanego Bolesława przeprowadził krytykę pojawiających się wcześniej ustaleń co do życiorysu Bolesława:
Balzer jednocześnie kreślił dokładne daty życia Bolesława. Jego zdaniem Bolesław miał być starszym synem Mieszka i Rychezy i urodzić się w 1014 lub 1015 (skoro małżeństwo Mieszka II i Rychezy miało miejsce w 1013, a narodziny Kazimierza Odnowiciela w 1016). Z kolei jego śmierć mogła dać okazję księciu czeskiemu Brzetysławowi I do najazdu na Polskę, który nastąpił w 1038 (zakończył się w sierpniu tegoż roku). Ponadto w tym samym roku umarł także król węgierski Stefan I, który miał internować Kazimierza z racji przyjaznych stosunków z Czechami – to miałoby sens wyłącznie, gdyby Bolesław już nie żył. Ten ostatni zatem miał umrzeć według Balzera w 1037 lub na początku 1038.
Ustaleniom Wojciechowskiego i Balzera sprzeciwił się Stanisław Kętrzyński. Wskazał on, że kronika wielkopolska jest źródłem wielce niepewnym i w wielu miejscach podaje informacje nonsensowne i niemożliwe. I choć Wojciechowski powoływał się na więcej źródeł w celu potwierdzenia istnienia domniemanej opowieści o mnichostwie Kazimierza, to spośród nich tylko kronika wielkopolska zawiera wzmiankę o Bolesławie. Kętrzyński podkreślił przy tym milczenie licznych źródeł niemieckich, które podawały przecież liczne informacje o walkach między Mieszkiem II a Bezprymem i nie miały powodów do przemilczenia podobnych zdarzeń związanych z domniemanym Bolesławem mających mieć miejsce kilka lat później. Tym bardziej do nich nie mogło odnosić się domniemane skazanie na zapomnienie Bolesława, skoro nie pochodziły z terenu Polski. Zakwestionował też hipotezę o oddaniu Kazimierza do klasztoru, dowodząc, iż źródła wskazują (zarówno Gall Anonim, jak i jeszcze wyraźniej rocznik kapitulny krakowski), że Kazimierz w klasztorze tylko pobierał nauki. Jednocześnie dokonał pozytywnej interpretacji zapisu kroniki wielkopolskiej wskazując, że najprawdopodobniej jej autor starał się wypełnić lukę wynikającą ze skromnych informacji o losach Polski po śmierci Mieszka w źródłach polskich. Wskazał bardzo duże podobieństwo pomiędzy zapisem kroniki wielkopolskiej o Bolesławie i zapisem roczników hildesheimskich o Bezprymie (gdzie pod datą 1032 zapisano, że został zabity z powodu srogich i tyrańskich rządów), co pozwoliło stwierdzić, że najprawdopodobniej doszło tu do przeniesienia informacji.
Echa sporu w XX w..
Po wystąpieniu Kętrzyńskiego spór o istnienie Bolesława z czasem wygasł na długie lata. Hipoteza o jego istnieniu pojawiła się jeszcze w dwóch przedwojennych syntezach dziejów Polski (Stanisława Zakrzewskiego i Romana Grodeckiego), a ostatnim echem tej dyskusji był biogram domniemanego Bolesława w Polskim Słowniku Biograficznym (w tomie wydanym w 1936), autorstwa ucznia Balzera, Zygmunta Wojciechowskiego, który jednak nie przedstawił żadnych nowych argumentów. Wyjaśnienie Kętrzyńskiego (także w wydanej w 1961 pośmiertnie pracy „Polska X – XI wieku”) przyjęła zdecydowana większość ówczesnych polskich mediewistów, m.in. Kazimierz Tymieniecki, Pierre David, Kazimierz Jasiński, Tadeusz Grudziński (który szczegółowo wyjaśnił kwestię legendy o mnichostwie Kazimierza), Henryk Łowmiański.
Postać Bolesława ponownie została przywołana na karty rozważań historycznych w drugiej połowie XX w. za sprawą dwojga naukowców, którzy jednak odrzucli przekaz kroniki wielkopolskiej, uznany przez nich za niewiarygodny. Jako pierwsza, w 1964 wróciła do koncepcji istnienia Bolesława Danuta Borawska – stwierdziła, że w ustroju feudalnym książę był nieodzownym elementem aparatu państwowego, a zatem objęcie tronu książęcego w okresie między wygnaniem a powrotem Kazimierza Odnowiciela przez jakąś nieobecną u Galla Anonima postać stanowi „postulat sytuacji historycznej”. Tą postacią mógł być Bolesław Zapomniany, na co wskazuje notatka z klasztoru Brauweiler o rozwodzie Mieszka z Rychezą i małżeństwie ze Słowianką oraz informacja Kadłubka o tym, że Rycheza chciała pozbyć się pasierba, aby zapewnić tron swemu synowi. Także oddanie Kazimierza na naukę do klasztoru uznała za przeznaczenie do stanu duchownego, a numerację Bolesława Śmiałego u Galla Anonima jako drugiego tego imienia uznała za celową zmianę.
Kilkadziesiąt lat później (w 1989) za Borawską poszedł Tadeusz Wasilewski. Uznał on, że przekaz kroniki z Brauweiler jest sprzeczny z kroniką Galla Anonima, a w tej sytuacji na wiarę zasługuje raczej ten pierwszy. Z tego powodu w ślad za jedną z wersji „tradycji” przekazanej przez Kadłubka przyjął on istnienie jakiejś macochy Kazimierza Odnowiciela, negując jednocześnie przekaz Galla o kastracji Mieszka II. Zwrócił uwagę, że w modlitwie przypisywanej siostrze Kazimierza Odnowiciela, Gertrudzie znajduje się wzmianka o „braciach i siostrach”, a liczba mnoga wskazuje na więcej niż jednego brata. Przekazy późniejszych roczników uwiarygodnił za pomocą koncepcji rocznika tyniecko-krakowskiego, który miałby pochodzić z początku XII w. Z tego rocznika miał jego zdaniem korzystać czeski kronikarz Kosmas, który w swym dziele pisał, że motywem decyzji Brzetysława o najeździe na Polskę miał być fakt, że władzę sprawują „dzieci przy piersi” (a zatem zdaniem Wasilewskiego właśnie Bolesław, który miał mieć wtedy 6 lat), z tego rocznika miała też pochodzić pojawiająca się później informacja o urodzinach w 1033 Bolesława Szczodrego, w której zdaniem Wasilewskiego kronikarz popełnił błąd (jego zdaniem chodzi o Bolesława Zapomnianego). Bolesław miał być jego zdaniem władcą Polski, jednak jako małe dziecko, a czynną rolę polityczną odgrywała jedynie Rycheza (tu określona przezeń jako jego matka, wbrew wcześniejszym twierdzeniom). Oddanie Kazimierza na naukę do klasztoru (choć nie automatycznie na mnicha) miało też zdaniem Wasilewskiego wskazywać na to, że Mieszko II spodziewał się drugiego syna.
Aktualny stan badań.
Argumenty Borawskiej i Wojciechowskiego zostały odrzucone przez innych mediewistów. Istnieniu Bolesława zaprzeczali Benedykt Zientara i Jacek Hertel. Gerard Labuda podsumował krytykę ustaleń Borawskiej – podkreślając, że kronika z Brauweiler nie zna innej żony Mieszka niż Rycheza ani innego syna niż Kazimierz, a o konsekwentnej numeracji Bolesławów pomijającej domniemanego Zapomnianego świadczą bardzo liczne źródła (nie tylko Gall Anonim, ale także m.in. Rocznik krakowski dawny, jak i dokument Bolesława Kędzierzawego). Wykazał też, że z faktu oddania na naukę do klasztoru nie można automatycznie wywodzić przeznaczenia do zakonu. Odniósł się też szczegółowo do argumentów Wojciechowskiego i wykazał, że kronika z Brauweiler nie jest sprzeczna z Gallem Anonimem, bo informacja o nałożnicy Mieszka nie przeczy przekazowi Galla. Autorzy tej kroniki także w żaden sposób nie wskazują, aby nałożnica ta miała zostać żoną Mieszka czy matką jego syna. Modlitwę Gertrudy już Henryk Łowmiański uznał za sporządzoną według popularnego formularza, a znaczenie „braci i sióstr” wykracza poza najbliższych krewnych. Tezę o opisie zdarzeń z lat 30. XI w. zaczerpniętych z rocznika tyniecko-krakowskiego Labuda zweryfikował negatywnie wskazując niekonsekwencje Wasilewskiego w podejściu do źródeł, a także dowolność ich autorów w przypisywaniu dat wydarzeniom, na co istnieją liczne dowody. W innej swej pracy Labuda przeanalizował też legendę o mnichostwie Kazimierza i wskazał najbardziej prawdopodobne jej źródło – jej autor, Wincenty z Kielczy, miał połączyć opowieść o mnichostwie wnuka Kazimierza Odnowiciela Zbigniewa ze wzmiankami źródeł o oddaniu Kazimierza na naukę do klasztoru.
Wyjaśnienie źródła wzmianki o Bolesławie w kronice wielkopolskiej zaproponowane przez Kętrzyńskiego (wypełnienie luki w przekazie Galla przeniesionym z roczników hildesheimskich opisem Bezpryma) jest wciąż najbardziej prawdopodobnym rozwiązaniem problemu rzekomego Bolesława Zapomnianego, a jego argumentację przyjęła zdecydowana większość polskich mediewistów. Badacz genealogii pierwszych Piastów Kazimierz Jasiński podsumował sprawę Bolesława stwierdzając, że należy go skreślić z listy Piastów i jedynie nowe źródła mogłyby zmienić ustalenia nauki w tym zakresie. Biografka Kazimierza Odnowiciela, Klaudia Dróżdż, wskazała, że Kazimierz był jedynym synem Mieszka II.
Także w aktualnych syntezach historii Polski w średniowieczu autorstwa polskich mediewistów istnienie Bolesława Zapomnianego jest negowane (tak Jerzy Wyrozumski i Tomasz Jurek) lub wręcz cały spór jest już pomijany milczeniem (tak Stanisław Szczur). Pojawiają się jednak prace, w których Bolesław Zapomniany jest uznawany za postać faktycznie istniejącą, pochodzą jednak spoza kręgu mediewistów i – jak wskazał Gerard Labuda – charakteryzują się „błędnymi interpretacjami filologicznymi oraz rażącą nieznajomością podstawy źródłowej”.
Bolesław Zapomniany w kulturze.
Postać Bolesława Zapomnianego w literaturze polskiej pojawia się w licznych powieściach: m.in. Anny Grudzińskiej "Mnich", Bogusława Sujkowskiego "Bolko Zapomniany", Jadwigi Żylińskiej "Odzyskana korona", Karola Bunscha "Bracia" i "Bezkrólewie", Rafała Dębskiego "Kiedy Bóg zasypia", Zbigniewa Wojtysia "Pierścień Bolesława", Witolda Jabłońskiego "Słowo i miecz".

</doc>
<doc id="94716" url="https://pl.wikipedia.org/wiki?curid=94716" title="Płomień (1626)">
Płomień (1626)

Płomień - polski okręt wojenny - fluita. W źródłach okręt ten występuje pod niemiecką nazwą "Feuerblas"', brzmienie polskiej nazwy jest domniemane.
Był to początkowo holenderski statek handlowy typu fluita. Podczas wojny polsko-szwedzkiej, został w 1626 lub 1627 zarekwirowany przez władze polskie z powodu przewozu kontrabandy dla Szwedów, a następnie został wyposażony i uzbrojony jako okręt wojenny. 
"Płomień" wchodził w skład drugiej eskadry okrętów polskich, która wzięła udział w zwycięskiej bitwie z eskadrą szwedzką pod Oliwą 28 listopada 1627. Okręt nie odegrał w bitwie większej roli.
Przed 2 maja 1628, kiedy nastąpiło ustalenie nowego składu polskiej floty, "Płomień" został wycofany ze służby, rozbrojony i przekształcony ponownie w statek handlowy. Dalszy los statku nie jest znany.

</doc>
<doc id="94717" url="https://pl.wikipedia.org/wiki?curid=94717" title="Kosaćcowce">
Kosaćcowce

Kosaćcowce (Iridales Raf.) – rząd roślin należący do podklasy liliowych. Rząd ten był wyróżniany m.in. w systemie Takhtajana i w systemie Reveala. W wyniku udziału Reveala w pracach nad systemem APG, autor dokonał w roku 2010 modyfikacji swojego systemu, rezygnując z wyróżnienia tego rzędu i odnosząc go do rodziny kosaćcowatych ("Iridaceae"). W systemie APG III rząd kosaćcowców jest uznany za synonim rzędu szparagowców.
Pozycja rzędu w systemie Takhtajana.
Rząd kosaćcowców został wyróżniony w systemie Takhtajana z lat 50. XX wieku w nadrzędzie "Lilianae" Takht., w podklasie liliowych ("Liliidae" J. H. Schaffn.), w klasie jednoliściennych ("Liliopsida" Brongn.), w gromadzie roślin okrytonasiennych ("Magnoliophyta" Cronquist, Takht. &amp; Zimmerm.).
Pozycja rzędu w systemie Reveala.
Rząd kosaćcowców został wyróżniony w systemie Reveala z lat 1994-1999 w nadrzędzie "Lilianae" Takht., w podklasie liliowych ("Liliidae" J. H. Schaffn.), w klasie jednoliściennych ("Liliopsida" Brongn.), w podgromadzie "Magnoliophytina" Frohne &amp; U. Jensen, w gromadzie roślin okrytonasiennych ("Magnoliophyta" Cronquist, Takht. &amp; Zimmerm.). W aktualizowanej wersji systemu z roku 2008 Reveal uznał liliowe za podklasę klasy "Magnoliopsida" Brongn.
Podział rzędu według systemu Takhtajana.
Takhtajan zaliczył do kosaćcowców 3 rodziny:
Podział rzędu według systemu Reveala (1994-1999).
W pierwotnej wersji systemu Reveal wyróżnił w rzędzie kosaćcowców jedynie podrząd "Iridineae" Engl. z jedną rodziną kosaćcowate ("Iridaceae" Juss.).
Podział rzędu według systemu Reveala (2008).
W roku 2008 Reveal zaliczył do rzędu kosaćcowców 30 rodzin:

</doc>
<doc id="94718" url="https://pl.wikipedia.org/wiki?curid=94718" title="Pałkowce">
Pałkowce

Pałkowce ("Typhales" Dumort.) – rząd roślin wodnych lub błotnych wyróżniany w niektórych systemach klasyfikacyjnych roślin okrytonasiennych. 
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Typhanae" Thorne ex Reveal, rząd pałkowce ("Typhales" Dumort.).
Do rzędu zaliczane w tym ujęciu były dwie rodziny:
Jeden z rzędów w obrębie podklasy komelinowych "Commelinidae" w klasie jednoliściennych ("Liliopsida"). Dzielił się podobnie jak u Reveala na dwie rodziny: jeżogłówkowatych i pałkowatych.
Takson nie wyróżniany. Zaliczane do niego w innych systemach rośliny łączone są w jedną rodzinę pałkowatych (obejmującą także rodzaj jeżogłówka "Sparganium"). Rodzina ta wraz z siostrzaną rodziną bromeliowatych "Bromeliaceae" stanowi klad bazalny w obrębie rzędu żabieńcowców ("Alismatales").

</doc>
<doc id="94725" url="https://pl.wikipedia.org/wiki?curid=94725" title="Mord pod Borowem">
Mord pod Borowem

Mord pod Borowem – zbrodnia dokonana 9 sierpnia 1943 przez oddział Narodowych Sił Zbrojnych, w okolicy wsi Borów, gdzie miało miejsce rozstrzelanie partyzantów oddziału Gwardii Ludowej. Ze strony władz Polskiego Państwa Podziemnego spotkał się ze stanowczym potępieniem.
Zbrodnia.
Oddział NSZ z Borowa w 1943 roku liczył 20 członków. Oddział GL im. Jana Kilińskiego, rozbity pod Borowem, utworzony został 14 lipca 1943 przez scalenie kilku mniejszych oddziałów GL oraz niewielkich tzw. „dzikich” oddziałów, uznawanych przez Narodowe Siły Zbrojne i Armię Krajową za wrogów niepodległego państwa polskiego.
NSZ uznawały Gwardię Ludową za agenturę sowiecką i dlatego ją zwalczały. GL z kolei uznawała NSZ za faszystów. Do zaognienia konfliktu doprowadził mord dokonany w połowie czerwca 1943 w Rzeczycy Księżej przez radziecki oddział partyzancki na siedmiu członkach NSZ. Sam oddział NSZ, który dopuścił się zbrodni, jak stwierdził później jego dowódca, składał się często z przypadkowych ochotników, w tym z pospolitych „bandziorów”.
6 sierpnia 1943 liczący 30 żołnierzy oddział GL im. Kilińskiego dotarł w okolice wsi Borów. Początkowo dowódcy oddziałów próbowali nawiązać ze sobą kontakt organizując spotkania między dowództwem, 8 sierpnia żołnierze NSZ na takim spotkaniu pojmali dowództwo oddziału im. Kilińskiego, a następnie, 9 sierpnia pod wsią Borów oddział NSZ pod dowództwem rtm. Leonarda Zub-Zdanowicza ps. „Ząb”, cichociemnego i dezertera z szeregów AK, i Adama Godfingera (Henryka Figuro-Podhorskiego) ps. „Step” rozbroił i wziął do niewoli członków oddziału GL im. Jana Kilińskiego. Następnie NSZ-owcy wyprowadzali dwójkami rozbrojonych partyzantów GL i rozstrzeliwali ich w lesie. Ostatecznie zostało rozstrzelanych ok. 26–28 partyzantów Gwardii Ludowej. Uratowali się jedynie Adam Skóra ps. „Adaś”, Stanisław Pawłowski ps. „Kuropatwa”, Rosjanin Nikołaj Leszczenko ps. „Kola” i Stanisław Babieradzki ps. „Pokrzywa”.
Według raportu Armii Krajowej przygotowanego przez gen. Tadeusza „Bora” Komorowskiego „zostało ustalone, że wymordowania 26 ludzi oddziału partyzanckiego Armii Ludowej dokonali dowódcy z oddziałów NSZ, „wybijając upojonych alkoholem na przyjęciu”. Jednocześnie „Bór” podkreślił, że Armia Krajowa nie ma nic wspólnego ze zbrodnią.
W okresie Polskiej Rzeczypospolitej Ludowej władze przedstawiały kilka wersji tych wydarzeń. W książce Tadeusza Szymańskiego pt. "Z pól bitewnych Lubelszczyzny", można przeczytać, cyt. „dla zatuszowania zbrodni rozstrzelano także 4 chłopców ze wsi Borów, którzy wcześniej przyszli w odwiedziny do gwardzistów”.
Rotmistrz Leonard Zub-Zdanowicz ps. „Ząb” w książce wydanej w Londynie w 1980 r. (Lesław Jurewicz, "Zbrodnia, czy początek wojny domowej?") uznał, że jego rozkaz wymordowania 26 osobowego oddziału GL (i 4 chłopów) pod Borowem 9 sierpnia 1943 r. został wydany za „przejście na stronę nieprzyjaciela” i za to, że GL opowiadała się za linią Curzona, a więc „dążyła do oderwania terytorium państwa polskiego”. Tę samą motywację powtórzył w maju 1993 w tygodniku katolickim „Ład” Marek Chodakiewicz w artykule pod znamiennym tytułem "Wypadek borowski": „Obowiązujące wówczas prawa Rzeczypospolitej Polskiej jednoznacznie usprawiedliwiają surowość wykazaną przez majora Leonard Zub-Zdanowicza pod Borowem, jak również wszystkie inne wypadki rozbicia oddziałów komunistycznych przez AK lub NSZ”.
Według Ewy Dąbrowskiej, już od lipca 1943 r. datują się kontakty między Zub-Zdanowiczem a sierżantem Zygmuntem Dybowskim - komendantem posterunku policji granatowej w Gościeradowie. Mieli oni odbywać spotkania i wymieniać się informacjami na temat lewicowego ruchu oporu. Gestapo z Kraśnika miało w pierwszych dniach sierpnia 1943 r. przekazać Zub-Zdanowiczowi za pośrednictwem Dybowskiego broń maszynową, amunicję i granaty do likwidacji oddziału GL, a później wizytować miejsce mordu, sprawdzając prawdziwość meldunku "Zęba" o likwidacji GL.
Istnieje teoria, zgodnie z którą Stefan Skrzypek ps. „Słowik” wiedział, że udaje się na spotkanie nie z oddziałem AK, tylko z oddziałem NSZ bagatelizując niebezpieczeństwo. Możliwe też, że przed przejściem do GL (wstąpił w kwietniu 1943 wraz z kuzynem Władysławem Skrzypkiem, byłym członkiem AK) „Słowik” należał nie do AK, tylko NSZ i został umieszczony w GL jako szpieg.
W niecały rok po zdarzeniu i po przekształceniu Gwardii Ludowej w Armię Ludową, 15 lipca 1944 r. doszło do podpisania umowy o współpracy bojowej pomiędzy komendą AK powiatu kraśnickiego a przedstawicielami dowództwa okręgowego AL.
Po wojnie w miejscu zdarzenia został ustanowiony pomnik upamiętniający 28 ofiar, w tym dowódcę oddziału GL, ppor. Stefana Skrzypka.
W 60 rocznicę mordu pod Borowem senator SLD Ryszard Jarzembowski w specjalnym oświadczeniu zaapelował do ówczesnego Prezesa Instytutu Pamięci Narodowej „o wyświetlenie całej prawdy o tym wydarzeniu”. W odpowiedzi ówczesny prezes IPN Leon Kieres potępiając ten czyn przytoczył jednocześnie całą argumentacje jaką posługiwały się NSZ dla usprawiedliwienia mordu oraz zapewnił, że mord pod Borowem pozostaje w kwestii zainteresowania historyków IPN, a także obiecał – po zbadaniu sprawy – wszczęcie śledztwa w Oddziałowej Komisji Instytutu Pamięci Narodowej w Lublinie.
Ofiary i ocaleni z pogromu.
Nazwisk i pseudonimów pozostałych nie udało się ustalić.

</doc>
<doc id="94726" url="https://pl.wikipedia.org/wiki?curid=94726" title="Fluita">
Fluita

Fluita (fleuta) - to typ handlowego statku żaglowego, zbudowany przez budowniczych z Hoorn i rozwijany w Holandii od lat 90. XVI wieku, następnie używany także w innych krajach. 
Fluita miała zaokrągloną rufę; nadbudówki (kasztele) były niższe, niż na galeonach. Burty fluity zwężały się w przekroju poprzecznym ku górze, co dawało gruszkowaty kształt przekroju kadłuba. Kadłub był przy tym dość smukły.
Ożaglowanie było podobne do galeonów, lecz maszty były zwykle wyższe oraz nieco inaczej rozmieszczone i nachylone, co ułatwiało manewrowanie żaglami, pozwalając ograniczyć liczebność załogi, także dzięki szerszemu użyciu bloków i talii. Na maszcie pierwszym i drugim (fokmaszcie i grotmaszcie) fluity nosiły ożaglowanie rejowe (zwykle z dwoma piętrami rej), a na ostatnim bezanmaszcie - ożaglowanie łacińskie. Na dziobie umieszczony był bukszpryt. 
Fluity uznawane były za najbardziej ekonomiczne statki handlowe swojej epoki, zwłaszcza biorąc pod uwagę rozmiar ładunku i niewielką liczebność załogi. Pozwoliły zwiększyć pojemność statku z ok. 80 łasztów do ok. 140 łasztów i tym samym miały znaczący wpływ na rozwój handlu morskiego w rejonie Morza Bałtyckiego.
Fluity były czasami uzbrajane i używane jako okręty wojenne, choć nie nadawały się najlepiej do tej roli (przykładem są polskie fluity wojenne: "Czarny Kruk", "Feniks", "Płomień", "Biały Lew" z okresu wojny ze Szwecją).
Przypominający gruszkę przekrój poprzeczny kadłuba fluity zawdzięczał swój kształt Duńczykom, a konkretnie stosowanemu przez nich systemowi naliczania cła w Sundzie - jego wysokość silnie zależała od powierzchni pokładu, stąd szkutnicy dążyli, by była ona jak najmniejsza.

</doc>
<doc id="94728" url="https://pl.wikipedia.org/wiki?curid=94728" title="Helena (Montana)">
Helena (Montana)

Helena – miasto na północy Stanów Zjednoczonych, stolica stanu Montana i siedziba hrabstwa Lewis and Clark. W 2010 roku miasto zamieszkiwało 28 190 osób. Helena jest głównym miastem Obszaru Mikropolitalnego Helena obejmującego hrabstwa Lewis and Clark i Jefferson.
Historia.
Miasto zostało założone 30 października 1864 i początkowo nazywało się „Crabtown”, na pamiątkę jednego z założycieli – poszukiwacza złota Johna Craba. Wraz z rozwojem miasta pojawiła się potrzeba zmiany nazwy. Przyjęty został projekt Johna Sommerville'a, który zaproponował jako nową nazwę Crabtown nazwę swego rodzinnego miasta – Świętej Heleny w stanie Minnesota. Wyraz „Święta” został usunięty z nazwy.
Ludność.
Podział etniczny mieszkańców Heleny:

</doc>
<doc id="94730" url="https://pl.wikipedia.org/wiki?curid=94730" title="Helena (imię)">
Helena (imię)

Helena – imię żeńskie pochodzenia greckiego. Wywodzi się od słowa Ἑλένηăņ oznaczającego „blask Księżyca”. W Polsce po raz pierwszy imię to odnotowano w 1272.
Helena imieniny obchodzi: 2 marca, 11 kwietnia, 23 kwietnia, 22 maja, 31 lipca, 13 sierpnia, 18 sierpnia i 4 listopada.
Na liście najpopularniejszych polskich imion Helena zajmuje 22. miejsce.
Zdrobnienia: Helenka, Helcia, Helusia, Hela, Lena.

</doc>
<doc id="94731" url="https://pl.wikipedia.org/wiki?curid=94731" title="Egocentryk">
Egocentryk



</doc>
<doc id="94732" url="https://pl.wikipedia.org/wiki?curid=94732" title="Władysław Fiszdon">
Władysław Fiszdon

Władysław Fiszdon (ur. 12 czerwca 1912, Kozin na Wołyniu, zm. 25 października 2004 w Warszawie) – polski matematyk, członek rzeczywisty Polskiej Akademii Nauk, profesor doktor inżynier.
Życiorys.
Absolwent Faculté des Sciences Uniwersytetu Paryskiego na Sorbonie i École Nationale Supérieure d’Aéronautique w Paryżu, gdzie w 1935 roku uzyskał dyplom inżyniera lotnictwa. W Polsce w latach 1936–1939 pracował w Lubelskiej Wytwórni Samolotów, brał udział w pracach przy konstruowaniu samolotów LWS-6 Żubr i LWS-3 Mewa.
W czasie wojny przebywał we Francji, gdzie pracował przy obliczeniach flatteru myśliwca Dewoitine D.520. Od 1940 r. pracował w Wielkiej Brytanii w Royal Aircraft Establishment w Farnborough. Otrzymał numer rejestracyjny RAF 784383 i polski P-1860. Rozwiązał problem drgań i wytrzymałości konstrukcji samolotów Hurricane, na których zamontowano po dwa działka 40 mm do zwalczania niemieckich czołgów w Afryce. Hurricany zniszczyły wiele czołgów, co miało ogromny wpływ na sukcesy aliantów w walce z niemieckimi wojskami gen. Rommla. Udoskonalił też konstrukcję samolotów Mosquito. W czasie wojny uzyskał licencję pilota wojskowego i stopień majora RAF.
Po powrocie do kraju zorganizował Instytut Lotnictwa w 1946 r. i został jego pierwszym dyrektorem. W 1948 roku brał udział w opracowaniu projektu samolotu myśliwskiego ITL M.48, aerofotogrametrycznego ITL Aerofoto 48, bezzałogowego samolotu rozpoznawczego SWS Upiór oraz kierowanej bomby ślizgowej BSS (BSK). W 1951 r. uzyskał tytuł doktora na Politechnice Warszawskiej, na której wykładał w latach 1947–1969. Był członkiem Polskiej Akademii Nauk (1960 członek korespondent, 1969 członek rzeczywisty) oraz pierwszym dziekanem nowo utworzonego Wydziału Mechanicznego Energetyki i Lotnictwa Politechniki Warszawskiej. Od 1955 r. pracował również w Instytucie Podstawowych Problemów Techniki PAN, gdzie w latach 1961–1980 pełnił funkcję kierownika Zakładu Mechaniki Cieczy i Gazów. W 1970 r. został profesorem zwyczajnym Uniwersytetu Warszawskiego, a w latach 1980–1981 był prorektorem UW. Jako emerytowany profesor spędził kilka lat w Max-Planck Institut für Strömungsforschung w Getyndze, gdzie zajmował się problemami nadciekłości i kwantową turbulencją.
Według zasobów archiwalnych był zarejestrowany jako Kontakt Operacyjny Służby Bezpieczeństwa PRL.
Pochowany na cmentarzu Powązkowskim w Warszawie (kwatera 101-6-23).

</doc>
<doc id="94734" url="https://pl.wikipedia.org/wiki?curid=94734" title="Lend Lease Act">
Lend Lease Act



</doc>
<doc id="94736" url="https://pl.wikipedia.org/wiki?curid=94736" title="Eurybia">
Eurybia

Eurybia (gr. Eurybía, Eurybíē, łac. Eurybia) – w mitologii greckiej bogini morskiej siły, wpływającej m.in. na sezonową pogodę.
Uchodziła za córkę Pontosa i Gai. Jej mężem był tytan Krios, z którym zrodziła Astrajosa, Persesa i Pallasa.

</doc>
<doc id="94737" url="https://pl.wikipedia.org/wiki?curid=94737" title="Euzebiusz (papież)">
Euzebiusz (papież)

Euzebiusz (ur. w Grecji, zm. 21 października 310 na Sycylii) – święty Kościoła katolickiego, 31. papież w okresie od 18 kwietnia 309 do 17 sierpnia 310.
Życiorys.
Prawdopodobnie był Grekiem, synem lekarza. Na Stolicy Piotrowej zasiadał rok i 4 miesiące. W czasie jego pontyfikatu nasilił się znowu spór dotyczący apostatów. Zgodnie z postępowaniem swych poprzedników Euzebiusz przyjmował ich po wypełnieniu stosownej pokuty. Przeciwnikiem takiego postępowania był Herakliusz. Spór zakończył się zesłaniem obu na Sycylię przez cesarza Maksencjusza.
Zmarł na wygnaniu na Sycylii, a pogrzebany został na cmentarzu św. Kaliksta. Papież Damazy I umieścił epitafium na jego grobie, zawarty tam epitet „męczennik” nie powinien być brany dosłownie pod uwagę.
Według "Martyrologium Romanum" wspomnienie wypada 26 września, po 1922 roku przesunięte na 17 sierpnia.

</doc>
<doc id="94738" url="https://pl.wikipedia.org/wiki?curid=94738" title="Milcjades">
Milcjades

Milcjades (także "Melchiades"; ur. w Rzymie, 10 stycznia 314 tamże) – święty Kościoła katolickiego, 32. papież w okresie od 2 lipca 311 do 10 stycznia 314.
Życiorys.
Został wybrany po około rocznym okresie sediswakancji po Euzebiuszu. "Liber Pontificalis" podaje, że papież pochodził z Afryki, lecz najprawdopodobniej był Rzymianinem; o jego wcześniejszym życiu niewiele jest wiadomo. Po zwycięstwie cesarza Konstantyna Wielkiego w 312, wszedł w życie edykt mediolański, który pozwolił chrześcijanom wyznawać swoją religię i obchodzić święta.
W Afryce zapanował rozłam, biskup Kartaginy Cecylian zwalczał błędy doktrynalne biskupów afrykańskich, na których czele stanął Donat, który uzależniał ważność udzielanych sakramentów od moralności ich szafarza. Prawie wszystkie kościoły w Afryce się podzieliły i każda frakcja wybrała swego biskupa. Donatyści dążyli do obalenia Cecyliana, orzekli, iż jeden z wyświęcających go biskupów winien był wydania ksiąg świętych lub naczyń liturgicznych w czasie prześladowań, a w związku z tym święcenia Cecyliana są nieważne. Wybrali na biskupa Majoryna, którego wkrótce zastąpił Donat. Poprosił on o arbitraż cesarza Konstantyna I Wielkiego ten zaś wyznaczył Milcjadesa, Maternusa z Kolonii, Retycjusza z Autun i Mariana z Arelate, by zbadali sprawę. Papież zwołał synod 2 października 313 w pałacu na Lateranie. Zebrani biskupi orzekli, że Cecylian jest prawowitym biskupem Kartaginy, potępiono i ekskomunikowano Donata. Nie badano sprawy, czy biskup wyświęcający Cecyliana dopuścił się zdrady, gdyż tak czy inaczej święcenia były ważne.
Milcjades zmarł w Rzymie, pochowany został na cmentarzu św. Kaliksta.
Wspomnienie liturgiczne obchodzone jest w Kościele katolickim 10 grudnia, jak i 11 stycznia.

</doc>
<doc id="94739" url="https://pl.wikipedia.org/wiki?curid=94739" title="Centurion (Rzym)">
Centurion (Rzym)

Centurion (łac. "centurio", gr. "εκατονταρχος") w antycznym Rzymie miał dwa znaczenia:

</doc>
<doc id="94740" url="https://pl.wikipedia.org/wiki?curid=94740" title="Zamojszczyzna">
Zamojszczyzna

Zamojszczyzna – region geograficzny w południowo-wschodniej Polsce, w południowej części województwa lubelskiego, w okolicach Zamościa. 
Nie jest to region w pełni jednolity pod względem etnicznym, historycznym czy fizjograficznym, ale odnoszący się do okolic Zamościa. Według regionalizacji historycznej Polski Normana Daviesa zajmuje tereny na pograniczu dwóch krain historycznych: większość w obrębie Rusi Czerwonej od wschodu i mniejsza część od zachodu na terenie Małopolski (a ściślej Lubelszczyzny).
Po I rozbiorze Polski obszar ten znalazł się w granicach Monarchii Habsburgów a Zamość uznany został za jedno z najbardziej imponujących miast nowej prowincji i stał się siedzibą władz cyrkułu bełskiego, okręgu (dystryktu) a następnie cyrkułu zamojskiego, odstąpionego przez Austrię Księstwu Warszawskiemu w 1809.
Nazwa tego regionu nabrała znaczenia i utrwalenia w związku z wydarzeniami, jakie miały miejsce podczas II wojny światowej, a konkretnie z niemieckimi akcjami wysiedleńczymi miejscowej ludności (Aktion Zamość), szczególnie z terenów dzisiejszych powiatów tomaszowskiego oraz zamojskiego (również biłgorajskiego i hrubieszowskiego), co wskazuje na jego historyczne korzenie z tego okresu. Tereny te nie odpowiadają w pełni zasięgowi dawnej, utworzonej pod koniec XVI w. Ordynacji Zamojskiej z głównym ośrodkiem (siedzibą) w nowo powstałym wówczas mieście Zamość, zajmującej obszary oddalone bardziej na południe (po Tomaszów Lub.) oraz na zachód (po Kraśnik i rzekę San), ale poza Biłgorajem i ziemiami na północ od tego miasta (w granicach Ordynacji nie znajdował się także Hrubieszów).
Po wydarzeniach wojennych na umocnienie tego pojęcia wpłynęło istnienie w latach 1975–98 województwa zamojskiego.
Współcześnie, według niektórych definicji, Zamojszczyzna obejmuje dawne powiaty (sprzed 1975 r.): biłgorajski, hrubieszowski, tomaszowski i zamojski, jakie znalazły się w granicach tego właśnie województwa, bądź też dodatkowo dawny krasnostawski i wschodni fragment dawnego janowskiego. Nie ma zatem ściśle określonego zasięgu Zamojszczyzny, zajmującej w przybliżeniu obszar dawnego województwa zamojskiego. 
Większe ośrodki miejskie Zamojszczyzny to miasta powiatowe (uszeregowane według liczby mieszkańców – liczba ludności i powierzchnia według danych z BDL GUS z 31.12.2011 r.):

</doc>
<doc id="94741" url="https://pl.wikipedia.org/wiki?curid=94741" title="Odwrotka (konwencja brydżowa)">
Odwrotka (konwencja brydżowa)

Odwrotka – konwencja brydżowa, integralna część systemu licytacyjnego Wspólny Język.
Po otwarciu 1♣ i odpowiedzi 1♥ lub 1♠, rebid 2♦ otwierającego jest "odwrotką" i pokazuje 18+PC oraz przynajmniej trzykartowy fit w kolorze partnera forsując do końcówki, pytając równocześnie odpowiadającego o więcej informacji na temat jego ręki. "Odwrotka" jest rodzajem relaya.
Znaczenia odpowiedzi po "odwrotce" w różnych odmianach "Wspólnego Języka":

</doc>
<doc id="94743" url="https://pl.wikipedia.org/wiki?curid=94743" title="Aelia Flacilla">
Aelia Flacilla



</doc>
<doc id="94744" url="https://pl.wikipedia.org/wiki?curid=94744" title="Arcadius">
Arcadius



</doc>
<doc id="94749" url="https://pl.wikipedia.org/wiki?curid=94749" title="Tomasz Bagiński">
Tomasz Bagiński

Tomasz Bagiński (ur. 10 stycznia 1976 w Białymstoku) – polski rysownik, animator, reżyser. Jest artystą samoukiem. Na Politechnice w Warszawie studiował architekturę, którą porzucił po trzech latach dla robienia filmów. Jego film "Katedra" w 2002 roku nominowano do Oscara za najlepszy krótkometrażowy film animowany.
Twórczość.
Dzięki swojemu pierwszemu studenckiemu filmowi "Rain" wygrał konkurs grafiki trójwymiarowej „YoungElectronicsArts” i stał się dla autora przepustką do firmy Platige Image, gdzie zajmuje on stanowisko dyrektora kreatywnego. W latach 1999–2002 pracował nad swoim debiutem krótkometrażowym "Katedrą "(na podstawie opowiadania Jacka Dukaja), która w 2002 roku zdobyła główną nagrodę na największym festiwalu animacji i efektów specjalnych SIGGRAPH, a rok później nominację do Oscara za najlepszy krótkometrażowy film animowany.
W 2004 roku zrealizował swój drugi film krótkometrażowy "Sztuka spadania". W 2005 roku zdobył kolejną nagrodę na festiwalu SIGGRAPH, tym samym stając się jedynym w historii festiwalu twórcą, który otrzymał dwie główne nagrody.
Jest autorem okładek do większości książek Jacka Dukaja.
W 2009 wyreżyserował kolejną krótkometrażową animację – "Kinematograf", na podstawie komiksu Mateusza Skutnika z albumu "Rewolucje: Monochrom". Poza realizacją swoich autorskich projektów pracuje nad efektami specjalnymi i animacją na potrzeby produkcji reklamowych i kinowych. Ma także na swoim koncie wiele publikacji w gazetach branżowych na całym świecie, od Stanów Zjednoczonych po Chiny i Japonię.
Jest twórcą krótkometrażowej animacji "Made in China". Została ona przygotowana na zlecenie Reporterów bez Granic i miała zostać upubliczniona w kwietniu 2008, jednak Reporterzy wciąż ją odwlekają.
Postanowieniem z 24 kwietnia 2012 r. „za wybitne zasługi dla polskiej i światowej kultury, za osiągnięcia w pracy twórczej i artystycznej” został przez prezydenta Bronisława Komorowskiego odznaczony Krzyżem Kawalerskim Orderu Odrodzenia Polski. Uroczystość uhonorowania odbyła się 3 maja 2012.
W styczniu 2014 roku na zlecenie BBC został opublikowany spot promujący Zimowe Igrzyska Olimpijskie w Soczi wyreżyserowany przez Bagińskiego. W październiku tego samego roku Bagiński i jego studio otrzymali od Polskiego Instytutu Sztuki Filmowej dofinansowanie w wysokości 150 tysięcy złotych na realizację fabularnego filmu "Wiedźmin" opartego na podstawie prozy Andrzeja Sapkowskiego, który to projekt po ewaluacji PISF ocenił jako „bardzo dobry”.
Jest producentem wykonawczym serialu Netfliksa "Wiedźmin".

</doc>
<doc id="94750" url="https://pl.wikipedia.org/wiki?curid=94750" title="Bitwa pod Głogowem">
Bitwa pod Głogowem



</doc>
<doc id="94753" url="https://pl.wikipedia.org/wiki?curid=94753" title="Biały Lew">
Biały Lew

Biały Lew – polski XVII-wieczny okręt wojenny, uzbrojona fluita.
Był to początkowo mały holenderski statek handlowy typu fluita. Podczas wojny polsko-szwedzkiej, został w 1626 lub 1627 zarekwirowany przez władze polskie z powodu przewozu kontrabandy dla Szwedów, a następnie został wyposażony i uzbrojony jako okręt wojenny. W źródłach okręt ten występuje pod niemiecką nazwą; jej polskie brzmienie jest rekonstrukcją.
„Biały Lew” wchodził w skład drugiej eskadry okrętów polskich, która wzięła udział w zwycięskiej bitwie z eskadrą szwedzką pod Oliwą 28 listopada 1627. Jego kapitanem był Piotr Böse. Okręt nie odegrał w bitwie większej roli; podjął nieudany pościg za wycofującymi się okrętami szwedzkimi.
Przed 2 maja 1628, kiedy nastąpiło ustalenie nowego składu polskiej floty, „Biały Lew” został wycofany ze służby, rozbrojony i przekształcony ponownie w statek handlowy. Dalszy los statku nie jest ustalony.

</doc>
<doc id="94757" url="https://pl.wikipedia.org/wiki?curid=94757" title="MS Busko Zdrój">
MS Busko Zdrój

MS Busko Zdrój – polski statek handlowy, drobnicowiec zbudowany w 1970 r., piąty z serii 12 drobnicowców projektu B-452 wykonanych dla Polskich Linii Oceanicznych przez rumuńską stocznię Santierul Naval w Turnu Severin (w latach 1967–1971). Statkom tym nadano nazwy polskich uzdrowisk.
Katastrofa statku „Busko Zdrój” miała miejsce na Morzu Północnym (współrzędne geograficzne: ), 8 lutego 1985 r. W czasie silnego sztormu nastąpiło przesunięcie wadliwie umocowanego ładunku, statek stracił stateczność, przewrócił się i błyskawicznie zatonął. W lodowatej wodzie, oczekując na pomoc, zginęło 24 członków załogi. Zdołano uratować jedynie radiooficera – Ryszarda Ziemnickiego. 
Pomnik upamiętniający katastrofę MS Busko Zdrój, oraz groby członków załogi, znajdują się na Cmentarzu Komunalnym w Gdyni Witominie.
Dwa lata wcześniej, 20 stycznia 1983 na Morzu Śródziemnym zatonął "MS Kudowa Zdrój"; zginęło 20, uratowano 8 osób.
Drobnicowce projektu B-452.
Zbudowano następujące statki z tej serii (chronologicznie zgodnie z datami zwodowania, a nie przejęcia przez armatora — np. „Kudowa Zdrój” była ostatnim statkiem odebranym przez PLO, ponieważ po zwodowaniu doszło do opóźnień w wyposażaniu statku):
Odznaczenia.
Na skutek zabiegów niektórych członków rodzin ofiar, 8 lutego 2008 Prezydent RP Lech Kaczyński odznaczył pośmiertnie kapitana „Buska Zdroju” Krzyżem Kawalerskim Orderu Odrodzenia Polski, a wszystkich członków załogi, jak również ocalałego radiooficera Ryszarda Ziemnickiego, Złotymi Krzyżami Zasługi. Decyzja ta spotkała się z krytyką w prasie fachowej, zwracającą uwagę na brak podstaw do nadawania odznaczeń za sam udział w katastrofie, wbrew przepisom ustanawiającym odznaczenia i samej treści postanowienia o nadaniu odznaczeń ("za zasługi dla rozwoju gospodarki morskiej").

</doc>
<doc id="94758" url="https://pl.wikipedia.org/wiki?curid=94758" title="Czarny Kruk">
Czarny Kruk

Czarny Kruk - polski XVII-wieczny okręt wojenny, uzbrojona fluita. 
Był to początkowo niewielki holenderski statek handlowy typu fluita. Podczas wojny polsko-szwedzkiej, został w 1626 lub 1627 zarekwirowany przez władze polskie z powodu przewozu kontrabandy dla Szwedów, a następnie został wyposażony i uzbrojony jako okręt wojenny (w źródłach okręt ten występuje pod niemiecką nazwą: "Schwarzer Rabe"; jej polskie brzmienie jest rekonstrukcją).
"Czarny Kruk" wchodził w skład pierwszej eskadry okrętów polskich, która wzięła udział w zwycięskiej bitwie z eskadrą szwedzką pod Oliwą 28 listopada 1627. Jego kapitanem był Aleksander Blayr. Okręt nie odegrał w bitwie większej roli; podjął nieudany pościg za wycofującymi się okrętami szwedzkimi, który kontynuował najdalej z polskich okrętów.
Po bitwie, komisarze królewscy zarządzili zdjęcie z fluit połowy dział i wszystkich żołnierzy piechoty morskiej. 22 grudnia na pokładzie "Czarnego Kruka" odbyło się pierwsze z przesłuchań uczestników bitwy przez komisarzy królewskich.
15 kwietnia 1628 "Czarny Kruk" został wysłany w rejs rozpoznawczy w składzie eskadry czterech okrętów (ponadto "Panna Wodna", "Żółty Lew" i "Feniks"). 19 kwietnia razem z "Feniksem" przyprowadził do Wisłoujścia angielski statek podejrzany o przewóz kontrabandy dla Szwedów. 
Przed 2 maja 1628, kiedy nastąpiło ustalenie nowego składu polskiej floty, "Czarny Kruk" został wycofany ze służby, rozbrojony i przekształcony ponownie w statek handlowy. Dalszy los statku nie jest ustalony.

</doc>
<doc id="94765" url="https://pl.wikipedia.org/wiki?curid=94765" title="Egotyzm">
Egotyzm

Egotyzm ( – ja) – pęd do utrzymywania i rozwijania korzystnej opinii o własnej osobie. Zazwyczaj towarzyszy mu wyolbrzymiona pozytywna opinia o swoich cechach osobistych i własnej ważności. Zazwyczaj zawiera intelektualne, fizyczne, społeczne i inne typy przeszacowania. Często występuje wraz z egomanią.
Egotysta ma obezwładniające poczucie centralności własnego 'Ja' i swoich przymiotów. Egotyzm oznacza umieszczanie siebie w centrum własnego świata, bez baczenia na innych - nawet osoby kochane lub uważane za bliskie - chyba że na warunkach ustalonych przez egotystę.
Charakterystyka.
Egotyzm jest blisko powiązany z „kochaniem samego siebie” bądź narcyzmem. Przez egotyzm można wyobrazić sobie rodzaj narcyzmu społecznościowego.
Egotyści mają silną tendencję do mówienia o sobie w auto-promujący sposób, często wykazując się arogancją bądź chełpliwością, którym towarzyszy niezwykłe poczucie własnej ważności i wartości.
Ich niezdolność do uznawania osiągnięć innych czyni ich głęboko auto-promocyjnymi; natomiast wrażliwość na krytykę może wywoływać u egotysty narcystyczny gniew z powodu tendencji do odbierania jej jako ataku, zniewagi bądź poniżenia.
Koncept egotyzmu opisuje osobę, która dąży do uzyskiwania od innych wartości takich jak uczucia, pochwały lub wyrazy uznania w ilości znacząco większej, niż sama udziela innym. W związkach partnerskich egotysta wprowadzać może podwójne standardy: egotysta czuje się wtedy uprawniony do zachowań, które u drugiej osoby postrzega jako niedopuszczalne. Egotyzm może być realizowany poprzez wykorzystywanie sympatii, miłości, irracjonalności lub ignorancji innych, a także poprzez uciekanie się do przymusu siłowego lub psychicznego oraz oszustwa.
Egotyzm różni się zarówno od altruizmu – czyli działania celem dawania innym większej ilości wartości, niż otrzymywane – oraz od egoizmu – czyli pogoni za własną korzyścią. Różne formy "egoizmu empirycznego" mogą pokrywać się z egotyzmem, ale nie wymagają obecności nadmiernego poczucia własnej wartości.
Rozwój.
W obszarze rozwojowym wyodrębnić można dwie trajektorie egotyzmu: osobową oraz kulturową.
W odniesieniu do osoby następuje przejście od egocentryzmu do społeczności w trakcie procesu dojrzewania. Dla dziecka normalnym jest posiadanie rozbujanego – niemal majestatycznego – poczucia egotyzmu. Przeszacowywanie własnego ego regularnie przejawia się w dziecięcych formach miłości – w dużej części dlatego, że dziecko jest dla siebie wszystkim - jest wszechpotężne wg posiadanej przez nie wiedzy.
Optymalny rozwój pozwala na stopniową rekoncyliację z bardziej realistyczną wizją swojego własnego miejsca w świecie – wypompowanie balonu egotyzmu. Nieprawidłowy rozwój ego może później prowadzić do egotyzmu defensywnego, służącego kompensacji kruchego poczucia własnej wartości. Robin Skynner uważał, że prawidłowy proces dorastania prowadzi do sytuacji w której „własne "ego nadal istnieje, ale zajmuje właściwe, ograniczone miejsce pomiędzy ego wszystkich innych osób"”. Osoba dorosła, u której prawidłowy proces rozwoju ego został zaburzony, przejawiać może zachowania charakterystyczne dla niedojrzałego do funkcji społecznych egotystycznego Strasznego Dziecka, które w bliskich związkach międzyludzkich mogą być silnie destruktywne.
Obok pozytywnej trajektorii zanikającego egotyzmu osobistego zaobserwować można również inny łuk rozwojowy w obszarze kulturowym, łączący się z tym co jest coraz częściej nazywane infantylizmem (post)modernistycznego społeczeństwa. W dziewiętnastym wieku egotyzm był wciąż szeroko uznawany za tradycyjną przywarę, dla Nataniela Hawthorne egotyzm był rodzajem chorej auto-kontemplacji – romantyzm nadał bieg wyrównawczemu prądowi, co Richard Eldridge opisał jako rodzaj „"kulturowego egotyzmu, umieszczającego osobistą wyobraźnię na miejscu zanikającej tradycji społecznej"”. Romantyczna idea samo-tworzącego się indywidualizmu – auto-autoryzującego się artystycznego egotyzmu – nabrało szerszego wymiaru społecznego w kolejnym wieku. Postawę tą atakowano za regresywną naturę jej wycofania się w egotystyczną wzniosłość; lecz w końcu XX wieku egotyzm został naturalizowany dalece szerzej przez pokolenie Ja w to, co nazywamy kulturą narcyzmu.
W XXI wieku egotyzm romantyczny postrzegany jest jako pożywka dla techno-kapitalizmu na dwa komplementarne sposoby. Z jednej strony – poprzez skupionych na sobie konsumentów, skupia się na ich „tożsamości”, którą tworzą sobie za pomocą marki. Z drugiej strony – przez równie egotystyczne głosy „autentycznego” protestu, podczas "walki przeciwko maszynie" tylko po to, by wyprodukować nowe formy dóbr konsumenckich, służących dalszej konsumpcji.
Miłość i seks.
Związek pomiędzy miłością i egotyzmem pozostaje nierozstrzygnięty. Samuel Schmalhausen uważał, że w pewnych przypadkach miłość może zmienić egotystę, dając mu nowe poczucie pokory w stosunku do innych.
Jednocześnie oczywistym jest, że egotyzm może objawiać się również na sposób seksualny, i w rzeczy samej cała seksualność jednostki może służyć do zaspokajania egotystycznych potrzeb.
Etymologia.
Termin egotyzm pochodzi od łacińskiego i greckiego "ego", oznaczającego „siebie” lub „ja”, oraz "-izm", używanego do oznaczania systemu wierzeń. Jako taki termin egotyzm jest etymologicznie blisko powiązany z filozoficznym egoizmem.

</doc>
<doc id="94766" url="https://pl.wikipedia.org/wiki?curid=94766" title="Burgos">
Burgos

Burgos – miasto w północnej Hiszpanii, położone na skraju Mesety Iberyjskiej nad rzeką Arlanzón, w regionie Kastylia i León, ośrodek administracyjny prowincji Burgos. Z liczbą 178 966 mieszkańców jest 37. miastem Hiszpanii i drugim (po Valladolid) miastem regionu Kastylia i León pod względem ludności.
Dawna stolica państwa, znana z katedry i łuku triumfalnego.
Burgos jest ośrodkiem przemysłowym oraz turystycznym, na którego rozwój wpłynęła biegnąca przez miasto Droga św. Jakuba, a także niewielkim, lecz rozwijającym się ośrodkiem uniwersyteckim. Na terenie miasta znajduje się również węzeł kolejowy (Burgos usytuowane jest na trasie łączącej Francję z Hiszpanią i Portugalią) i drogowy.
Historia.
Przodkowie współczesnych ludzi żyli na terenie dzisiejszego Burgos prawdopodobnie już 780 000 do 1 miliona lat temu, czego dowodzi znalezisko w Atapuerca. Rzymianie przejęli osadę od zamieszkałych tu Celtyberów. W czasach Cesarstwa Rzymskiego miasto należało najpierw do prowincji Hispania Citerior, a później do Hispanii Tarraconensis. Po Rzymianach miejscowość przejęli Swebowie, którzy zostali wypędzeni przez Wizygotów. W VIII wieku Arabowie opanowali prawie całą Kastylię, jednak nie pozostali tu wystarczająco długo, by zostawić po sobie wiele śladów. Z ich rąk miejscowość odbił Alfons III Wielki, król Asturii, oficjalnie zakładając miasto w roku 884.
Królestwa.
Królestwo Kastylii w roku 1035 odłączyło się od Królestwa Leónu, którego było hrabstwem. Królem został Ferdynand I Wielki, wcześniej hrabia Kastylii. W latach 1035-1087 Burgos było stolicą Królestwa Kastylii, po tym okresie stolicę przeniesiono do Toledo. W XI wieku miasto stało się również siedzibą katolickiego biskupstwa. Burgos było wtedy jednym z głównych przystanków ruchu pielgrzymkowego na Drodze św. Jakuba do Santiago de Compostela. Znajdowało się również na szlaku łączącym Zatokę Biskajską z południem kraju. Przyczyniło się to do rozwoju miasta i napływu zagranicznej ludności kupieckiej. W tym okresie rozpoczęto budowę katedry i klasztoru Las Huelgas.
W roku 1230 dwa sąsiadujące królestwa połączyły się w Królestwo Kastylii i Leónu, którego władcy w XIII-XIV wieku najczęściej wybierali Burgos jako swoją siedzibę. Tutaj też zazwyczaj byli grzebani po śmierci.
27 grudnia 1512 ogłoszono Prawa z Burgos (hiszp. "Leyes de Burgos"), pierwszy skodyfikowany zbiór praw regulujący postępowanie Hiszpanów w Ameryce. Szczególny nacisk położono na zachowanie wobec rdzennych mieszkańców kolonizowanego kontynentu.
Złoty wiek i recesja.
XV-XVI wiek zostały określone jako "złoty wiek handlu" w Burgos. Rozwinęło się wtedy rolnictwo, rozbudowano szlaki komunikacyjne, a napływ pieniądza wspierał rozwój kultury i sztuki. W tym okresie w katedrze dobudowano Kaplicę Konstabli (hiszp.: "Capilla del Condestable"), rozwijały się także klasztory. Architektura religijna prowadziła swoisty pojedynek z architekturą świecką – wzbogacona szlachta budowała przy ulicach miasta zdobne pałace. Pod koniec XVI wieku nastąpił okres recesji, głównie w wyniku kryzysu handlu wełną sprowadzaną wcześniej z Hiszpanii głównie do Flandrii. Populacja miasta spadła o połowę, a recesja trwała praktycznie do końca XVIII wieku. W XIX wieku miasto pozostawało zaledwie lokalnym centrum handlu rolniczego. Zastój gospodarczy potwierdza bardzo mały przyrost naturalny – populacja z poziomu 24 327 w roku 1827 wzrosła tylko do 30 167 w 1900.
Dwudziesty wiek.
Burgos zostało ominięte przez zniszczenia hiszpańskiej wojny domowej, jednak populacja została przetrzebiona przez pobór wojskowy. W latach 1936–1939 znajdowała się tu kwatera główna wojsk frankistowskich. Miasto odrodziło się po tych wydarzeniach dopiero w latach '50 XX wieku. Nie bez znaczenia tu był znaczny napływ ludności ze wsi, która szukała zatrudnienia w przemyśle w dobie jego rozwoju.
Gospodarka.
W mieście rozwinął się przemysł spożywczy, metalowy, chemiczny oraz papierniczy. Centrum handlu wełną.
Transport.
Na terenie Burgos kursuje 31 linii autobusowych, z których korzysta rocznie prawie 14 milionów pasażerów (stan na rok 2007).
Miasto uważane jest za istotny węzeł kolejowy z bezpośrednimi połączeniami do Madrytu i Irun w Kraju Basków, obsługiwanymi przez RENFE. Od grudnia 2007 Burgos znajduje się na mapie szybkich połączeń promowanych przez RENFE pod marką Alvia. W roku 2013 ma zacząć dojeżdżać do Burgos również superszybka kolej AVE, której pociągi mają zatrzymywać się na otwartej 12 grudnia 2008 roku stacji Rosa de Lima w dzielnicy Villímar na północnym wschodzie miasta. Jest to kluczowa linia w rozwoju transportu kolejowego w Hiszpanii, gdyż znajduje się na trasie łączącej Francję z Hiszpanią i Portugalią.
W odległości około 4 km na zachód od centrum w dzielnicy Villafría znajduje się port lotniczy Burgos, który 10 lipca 2008 otwarł swe wrota dla lotów komercyjnych. Nastąpiło to po generalnym remoncie, których pochłonął 45 mln euro. Lotnisko posiada stałe połączenia lotnicze z Barceloną i Paryżem, a także sezonowe połączenie z Palma de Mallorca. Pomimo niedawnego otwarcia i rozpoczęcia działalności w okresie kryzysu finansowego, portu lotniczy pokonał podobne lokalne lotniska regionu takie jak Vitoria, Logroño i León, odprawiając więcej pasażerów w roku 2009.
Edukacja.
Burgos nie jest uważane za ważny ośrodek edukacyjny, ale podejmowane są działania, by zmienić ten stan rzeczy. Pierwszym krokiem w tym kierunku było przemianowanie w 1994 roku tutejszego wydziału Uniwersytetu w Valladolid na Uniwersytet w Burgos. Druga wyższa uczelnia obecna w mieście to prywatny Międzynarodowy Uniwersytet Kastylii i Leónu (hiszp. "Universidad Internacional de Castilla y León").
Uniwersytet w Burgos.
Uniwersytet w Burgos (hiszp. "Universidad de Burgos") w latach 1974-1994 był zamiejscowym wydziałem Uniwersytetu w Valladolid. Obecnie jest niezależną uczelnią posiadającą 5 wydziałów:
Na 30 kierunkach licencjackich i 20 kierunkach doktoranckich kształci się tu około 10 000 studentów. Według rankingów prowadzonych przez hiszpańską organizację Webometrics, Uniwersytet w Burgos plasuje się na 52 miejscu wśród hiszpańskich uczelni wyższych i na 1729 miejscu na świecie.

</doc>
<doc id="94801" url="https://pl.wikipedia.org/wiki?curid=94801" title="Makiawelizm">
Makiawelizm



</doc>
<doc id="94809" url="https://pl.wikipedia.org/wiki?curid=94809" title="Osobowość dyssocjalna">
Osobowość dyssocjalna

Osobowość dyssocjalna, antyspołeczne zaburzenie osobowości (, ASPD) – zaburzenie osobowości dotykające 2–3% każdego społeczeństwa, występujące częściej wśród mężczyzn niż kobiet (3:1).
Charakteryzuje się trwałym wzorcem lekceważenia i łamania norm społecznych oraz praw innych ludzi. Patologiczne zachowanie przejawia się także często w impulsywności, braku odpowiedzialności, niskiej empatii, skłonności do kłamstwa i nietrwałymi relacjami. Cechy te sprawiają, że osoby z osobowością dyssocjalną, częściej niż ogół społeczeństwa, wchodzą w konflikty z prawem (nawet 47% mężczyzn i 21% kobiet osadzonych w więzieniach spełnia kryteria diagnostyczne). Nie oznacza to, że wszyscy z zaburzeniem wchodzą w zatarg z prawem. W literaturze wyróżnia się kategorię tzw. „psychopatów odnoszących sukcesy” (), którzy pomimo bezwzględności w działaniu, potrafią powstrzymywać patologiczne zachowanie, tak aby uchronić się przed grożącymi konsekwencjami prawnymi. Osoby te mogą osiągać wielkie sukcesy w biznesie, nauce czy medycynie. 
Wbrew mitom panującym w popkulturze, ASPD i psychopatia nie są dodatnio skorelowane z inteligencją (w rzeczywistości może występować nieduża, ujemna korelacja). 
Definicje podane w ICD-10 (osobowość dyssocjalna) i w DSM (antyspołeczne zaburzenie osobowości) traktowane są jak opisujące tożsame zaburzenie (w tym także psychopatię i socjopatię). Część badaczy i klinicystów uważa kategorię za zbyt heterogeniczną i postuluje o wyodrębnienie podtypów (przynajmniej dla psychopatii). Psychopatów, którzy mogą posiadać wiele cech antyspołecznego zaburzenia osobowości (np. impulsywność, brak poczucia odpowiedzialności, skłonność do łamania norm) ma wyróżniać specyficzny styl funkcjonowania interpersonalnego i emocjonalnego: powierzchowność w bliskich relacjach, chłód emocjonalny, brak wstydu i lęku, egocentryzm.
Podobnego rozróżnienia dokonuje Kazimierz Pospiszyl, dzieląc zaburzenie na typ impulsywny i kalkulatywny. Zaburzenie osobowości wiąże się z obecnością trzech deficytów psychicznych (emocji, uczenia się i relacji interpersonalnych):
Kryteria diagnostyczne.
Kryteria diagnostyczne ICD-10.
Osobowość dyssocjalna (amoralna, antysocjalna, asocjalna, psychopatyczna, socjopatyczna) – zaburzenie, które zwraca uwagę dużą niewspółmiernością między zachowaniem a obowiązującymi normami społecznymi, charakteryzuje się (muszą być spełnione przynajmniej trzy kryteria):
Cechą towarzyszącą może być także nadmierna drażliwość. Zaburzenia zachowania w dzieciństwie i w wieku młodzieńczym, chociaż nie zawsze występują, mogą ułatwiać rozpoznanie.
Kryteria diagnostyczne DSM-IV.
W modelu DSM-IV ten typ zaburzeń osobowości nosi nazwę antyspołeczne zaburzenie osobowości.
Zaburzenie osobowości typu B (zaburzenia dramatyczno-niekonsekwentne), charakteryzujące się lekceważeniem norm współżycia społecznego, agresywnością i impulsywnością, beztroskim stwarzaniem zagrożenia dla siebie i innych, obrażaniem, krzywdzeniem, okradaniem, okłamywaniem innych ludzi, brakiem odpowiedzialności i zdolności do oceny skutków swoich czynów, ubóstwem emocjonalnym, niskim poziomem empatii i poczucia winy po wyrządzeniu komuś krzywdy oraz innymi zachowaniami antyspołecznymi.
Kryteria:
Kryteria diagnostyczne DSM-5 (alternatywny model zaburzeń osobowości).
Kryteria diagnostyczne DSM-5 dla antyspołecznego zaburzenia osobowości są takie same jak w DSM-IV-TR. Wielu badaczy zgłaszało zastrzeżenia do przyjętego modelu, z powodu zbytniej koncentracji na obserwowalnych zachowaniach, zamiast na opisie zaburzonej osobowości. W związku z tym, w DSM-5 zaproponowano alternatywny model zaburzeń osobowości. W wypadku zaburzenia antyspołecznego, wskazuje się na istotne cechy osobowości, jak: egocentryzm, niska empatia, podstępność czy nieumiejętność tworzenia bliskich więzi z innymi. Tak sformułowany model antyspołecznego zaburzenia osobowości uwzględnia konstrukt psychopatii.
Proponowane (alternatywne) kryteria diagnostyczne.
Typowymi cechami antyspołecznego zaburzenia osobowości są: brak dostosowania się do prawa i norm etycznych oraz egocentryczny, bezduszny brak troski o innych, któremu towarzyszy podstępność, nieodpowiedzialność, manipulowanie i / lub podejmowanie ryzyka. Charakterystyczne trudności widoczne są w obszarach "tożsamości", "samosterowalności", "empatii" i / lub "intymności", wraz ze specyficznymi, nieprzystosowawczymi cechami w domenach "antagonizmu" i "rozhamowania":
Uwagi:
Etiologia.
Jak w wypadku większości zaburzeń psychicznych, uznaje się, że przyczyny leżą zarówno w czynnikach genetycznych, jak i środowiskowych. Badania nad bliźniętami pozwoliły ocenić, że odziedziczalność osobowości antyspołecznej wynosi 40–50%. Zakłada się, że jeszcze większy udział genów, występuje w przypadku osób, które wykazują dodatkowo silne cechy psychopatyczne (np. płytki afekt, brak empatii). Między czynnikami genetycznymi a środowiskowymi zachodzi interakcja: razem zwiększają ryzyko wystąpienia zaburzenia ponad to, gdyby jedynie zsumować ich wpływ.
Wśród czynników środowiskowych najczęściej wymienia się:
Dzieci i młodzież, u których występują zaburzenia zachowania, mogą prowokować negatywne reakcje opiekunów, co zwiększa ryzyko rozwoju zaburzenia.
W literaturze nie ma jednak konsensusu, które z negatywnych czynników występujących w dzieciństwie mogą rzeczywiście zwiększać ryzyko wystąpienia zaburzenia u dorosłych.
Leczenie.
Osoby z antyspołecznym zaburzeniem osobowości rzadko podejmują leczenie z własnej woli; zmuszeni przez sąd lub rodzinę niechętnie podejmują współpracę z prowadzącymi psychoterapię. Zawiązanie przymierza terapeutycznego i utrzymanie motywacji do leczenia utrudniają powszechnie występujące u pacjentów: niewrażliwość emocjonalna, podstępność, słaba kontrola emocji i zachowania czy impulsywność. Problemem są również potencjalnie szkodliwe emocje i nastawienie, które pacjenci wzbudzają u terapeutów jak: nienawiść, obrzydzenie, strach, brak wiary w powodzenie terapii – ale też: fascynacja pacjentem lub iluzoryczna wiara w postęp leczenia.
Ocena efektywności terapii jest utrudniona, ze względu na małą ilość badań, cechujących się wysoką jakością metodologiczną. Problemem stwarzają także różne sposoby operacjonalizacji zaburzenia (np. psychopatia vs antyspołeczne zaburzenie osobowości). Fiasko związane ze stosowaniem tradycyjnych podejść psychoterapeutycznych, skłaniało klinicystów do przekonania, że osobowość dyssocjalna jest jednym z najtrudniejszych (jeśli nie najtrudniejszym) z zaburzeń osobowości do leczenia. Pojawiły się badania, sugerujące, że wśród przestępców o mocnych cechach psychopatycznych (nastawienie wielkościowe, płytki afekt, brak empatii) zwiększa się recydywa po przebytej terapii. Jednak dodatkowe badania podłużne podważają podejrzenia o jatrogennym wpływie terapii.
W kilkunastu ostatnich latach, pogląd o braku możliwości zastosowania skutecznej interwencji zaczyna ulegać zmianie. Tworzone są lepiej dopasowane i bardziej pragmatycznie nastawione programy terapeutyczne. Odchodzi się od prób leczenia osobowości i skupia się na redukcji symptomów (zachowań antyspołecznych, nieprzystosowawczych wierzeń lub zniekształceń poznawczych, czasem problemów interpersonalnych). Programy oparte są często na pracy w grupach i zawierają techniki używane w terapii poznawczo-behawioralnej (ang. , CBT). Interwencje mają się także skupiać na współwystępujących problemach (np. uzależnienia, zaburzenia lękowe i nastroju), a także na czynnikach środowiskowych, które mogą przeszkadzać. Istotna przy tym jest również odpowiednia ocena i zarządzanie ryzykiem, które mogą stwarzać pacjenci.
Ewaluacja efektywności nowszych programów, skierowanych na redukcję symptomów antyspołecznego zaburzenia osobowości i/lub ograniczenie recydywy, daje mieszane wyniki. Zauważa się, że wysokie natężenie cech psychopatycznych prawdopodobnie zmniejsza szanse na skuteczność interwencji. Pacjenci z umiarkowanym nasileniem cech psychopatycznych, zmotywowani do zmiany, którzy reagują w sposób normalny na negatywne konsekwencje swoich czynów oraz potrafiący odczuwać ból emocjonalny w związku z nimi, dają największą nadzieję na poprawę. Wyzwanie stanowi jednak ocena szczerości w zachowaniu pacjenta. W wypadku pacjentów stwarzających największe ryzyko popełnienia przestępstwa, działania powinny być skierowane na czynniki bezpośrednio związane z przemocą i przestępczością, zamiast na zmianie charakteru czy temperamentu.
Wybrane podejścia terapeutyczne.
Terapia poznawczo-behawioralna.
Brakuje badań nad efektywnością terapii poznawczo-behawioralnej, które odznaczałyby się wysoką jakością metodologiczną. Rzadko badana jest możliwość leczenia zaburzenia osobowości bezpośrednio – badacze skupiają się raczej na zaburzeniach współwystępujących (np. uzależnieniach) i w wypadku tych ostatnich, wykazuje się skuteczność CBT. Istnieją tylko pojedyncze badania dotyczące zachowań związanych z zaburzeniem osobowości. Przykładowo, w jednym z badań wykazano potencjalny wpływ CBT na obniżenie agresji psychicznej i polepszenie funkcjonowania społecznego, choć wyniki nie były istotne statystycznie.
Techniki wywodzące się z CBT są jednak najczęściej rekomendowane i używane w programach dedykowanych zaburzonym z osobowością dyssocjalną. Mowa m.in. tu o programach:
Programy grupowe z CBT są rekomendowane jako najefektywniejsze w obniżaniu ryzyka ponownego popełnienia przestępstwa, wśród skazanych dorosłych i młodzieży (choć nie jest jasna kwestia młodych dorosłych poniżej 20 roku życia).
Psychoterapia psychodynamiczna.
Nie ma dowodów na to, by tradycyjnie prowadzona psychoterapia psychodynamiczna (w tym modalności psychoanalityczne, wspierające i ekspresywne) była pomocna w wypadku pacjentów z antyspołecznym zaburzeniem osobowości. Nie ma znaczenia czy psychoterapia jest prowadzona indywidualnie czy grupowo. Psychoterapeuci pracujący ze skazanymi postulują, by rezygnować ze stosowania technik wolnych skojarzeń i ciszy podczas terapii, co ma ułatwić budowanie przymierza terapeutycznego. Zalecane jest skupienie się na afekcie i interpretacjach „tu i teraz”, zamiast na analizie nieświadomych konfliktów, fantazji i przeniesienia. Przydatne mają być techniki mentalizacji, które poddanego terapii uczą łączyć stan umysłu z zachowaniem.
Nowe podejścia integracyjne.
Coraz większym zainteresowaniem badaczy i praktyków cieszą się nowe podejścia integrujące wiele modalności psychoterapeutycznych, które tworzone są z myślą o leczeniu opornych zaburzeń depresyjnych i lękowych oraz zaburzeń osobowości. Wśród nowych podejść najczęściej wymienia się: terapię dialektyczno-behawioralną (ang. ), terapię schematów (ang. "schema-focused therapy"), terapię poznawczo-analityczną (ang. ) i terapię opartą na mentalizacji (ang. ).
Społeczności terapeutyczne.
Brakuje badań skupiających się na osobach z zaburzeniem dyssocjalnym. Najczęściej spotykane są badania nad efektywnością społeczności terapeutycznej u więźniów nadużywających narkotyki (gdzie szacuje się, że 39–51% spełnia kryteria zaburzenia, a większość wykazuje symptomy). W wypadku tej grupy, odnotowuje się relatywnie dużą redukcję ryzyka ponownego złamania prawa. W wypadku innych przestępców (bądź pacjentów) nie odnotowuje się jakiegokolwiek wpływu. Jedno badanie wykorzystujące podejście IDDT () w społeczności terapeutycznej, wskazało na możliwość obniżenia ryzyka ponownego nadużywania alkoholu lub trafienia do więzienia wśród osób z ASPD.
Terapia rodzin.
Terapie rodzinne nie są kierowane do dorosłych z antyspołecznym zaburzeniem osobowości. Dorośli mogą jednak wziąć udział w terapii swoich dzieci, jeśli znajdują się one w grupie ryzyka rozwinięcia zaburzenia (np. stwierdzono u nich zaburzenia zachowania). Odradza się jednak udział rodziców mocno psychopatycznych, gdyż mogą wykorzystywać wiedzę zdobytą podczas terapii przeciwko swoim dzieciom. Więcej na temat prewencji u dzieci w rozdziale: Zapobieganie.
Farmakoterapia.
Brak jest wystarczających dowodów na skuteczność farmakoterapii w redukcji symptomów osobowości antyspołecznej lub współwystępujących patologicznych zachowań (np. agresja, impulsywność, złość). Najczęściej można spotkać się z (nielicznymi) badaniami nad leczeniem zaburzeń współwystępujących (uzależnienia, zaburzenia lękowe, depresja), choć i te są słabej jakości metodologicznej. Istnieją pewne dowody, że nortryptylina może być przydatna przy terapii uzależnionych od alkoholu. Dodatkowo, nortryptylina i bromokryptyna mogą pomagać w redukcji objawów lękowych u uzależnionych. Możliwe, że fenytoina redukuje częstotliwość i intensywność aktów agresji w tej grupie pacjentów. Badane są też inne leki przeciwdrgawkowe. W jednym badaniu, w grupie agresywnych osób z różnymi zaburzeniami osobowości (w tym z antyspołecznym) wykazano, że fluoksetyna zmniejsza poziom agresji. W kontekście problemu agresji, badano również lit i choć uzyskano różnice między grupami, to nie były one istotne statystycznie.
Podsumowując, w wypadku antyspołecznego zaburzenia osobowości oraz powiązanych, patologicznych zachowań (agresja, impulsywność, złość), nie ma uzasadnienia dla rutynowego stosowania farmakoterapii. Zaleca się, by w wypadku zaburzeń współtowarzyszących (zwłaszcza zaburzeń lękowych i depresji) leczenie prowadzone było w typowy dla nich sposób. Należy jednak zwracać szczególną uwagę na problem nieprzestrzegania zaleceń lekarskich oraz ryzyko nadużywania lub przedawkowania leków.
Zapobieganie.
W grupie ryzyka znajdują się dzieci i młodzież u których stwierdzono zaburzenia zachowania.
Większe ryzyko wystąpienia zaburzenia zachowania u dziecka stwierdza się w rodzinach, gdzie:
W wypadku stwierdzenia zaburzenia zachowania (lub dużego ryzyka jego powstania) brytyjski "National Institute for Health and Care Excellence" (pozarządowy organ związany z ministerstwem zdrowia Wielkiej Brytanii) rekomenduje zastosowanie następujących programów interwencyjnych:
W razie potrzeby, programy mogą być przeprowadzane indywidualnie. Należy również odpowiednio zaadresować często współwystępujące problemy u dzieci (np. ADHD, depresja, trudności w uczeniu się, spożywanie alkoholu lub narkotyków).
Choroba czy przestępstwo?
Osoby dotknięte antyspołecznym zaburzeniem osobowości mogą notorycznie popełniać przestępstwa, dlatego wielu psychologów zadaje sobie pytanie, czy powinny one odpowiadać za swoje czyny jak zwykli kryminaliści, czy należy zastosować dla nich „taryfę ulgową” z racji ich psychopatii.
Wielu prawników, broniąc swoich klientów w sądzie, stosuje linię obrony wykazującą, że przestępstwo nie zostało wykonane w pełni świadomie i wynika jedynie z zaburzenia psychicznego. Taki sposób rozumienia antyspołecznego zaburzenia osobowości może prowadzić do poważnych nadużyć: uniknięcia odpowiedzialności przestępców za swoje czyny, co dodatkowo może wzmocnić ich zachowania antyspołeczne.
Jednocześnie należy dodać, że osoby dotknięte tym problemem zdrowotnym nie są niepoczytalne: są w stanie ocenić dany czyn jako dobry lub zły, są też w stanie poznać normy społeczne i prawne, a kłopot sprawia im ich przestrzeganie. Mają także możliwość panowania nad swoimi emocjami i powstrzymywania się od agresywnych reakcji.

</doc>
<doc id="94812" url="https://pl.wikipedia.org/wiki?curid=94812" title="Emocje">
Emocje



</doc>
<doc id="94831" url="https://pl.wikipedia.org/wiki?curid=94831" title="Modelowanie">
Modelowanie



</doc>
<doc id="94839" url="https://pl.wikipedia.org/wiki?curid=94839" title="Zachowania seksualne">
Zachowania seksualne



</doc>
<doc id="94872" url="https://pl.wikipedia.org/wiki?curid=94872" title="Saint Louis, Missouri">
Saint Louis, Missouri



</doc>
<doc id="94873" url="https://pl.wikipedia.org/wiki?curid=94873" title="SEF">
SEF

SEF akronim "systeme d'enchere française" brydżowy system licytacyjny opracowany i popularny we Francji, francuski odpowiednik systemu SAYC.
Otwarcia w kolory młodsze to "lepszy młodszy", w kolory starsze z piątek, silne 1BA, 2♣ to ręka zrównoważona w sile 22-23 PC lub silne dwa na dowolnym kolorze, a 2♦ to sztuczny forsing do końcówki. 2 w kolor starszy to klasyczne słabe dwa, a 2BA to 20-21 PC.
Większość sekwencji jest naturalna, jedną z nielicznych sztuczności jest zastosowanie konwencji lebensohl po rewersie otwierającego na poziomie dwóch (na przykład 1♣ – 1♠ – 2♦ – 2BA!).

</doc>
<doc id="94874" url="https://pl.wikipedia.org/wiki?curid=94874" title="Lebensohl">
Lebensohl

Lebensohl – brydżowa konwencja licytacyjna, która nie została wymyślona przez Kena Lebensolda. Nazwy większości konwencji brydżowych pochodzą od nazwiska osoby, która daną konwencję opracowała, w przypadku "lebensohla" jest inaczej. Konwencja ta została opisana przez amerykańskiego gracza i dziennikarza brydżowego George'a Boehma na podstawie innej konwencji, rzekomo wymyślonej przez Kena Lebensolda, który jednak wyparł się jej autorstwa, nie chcąc z nią mieć nic wspólnego. Boehm "ochrzcził" nowo powstałą konwencję "lebensohl" i aby upamiętnić fakt, że jej nazwa nie pochodzi od nazwiska twórcy, powinno się ją zawsze pisać małą literą.
Głównym założeniem "lebensohla" jest sztuczna odzywka 2BA po kontrze wywoławczej partnera na słabe dwa, lub po interwencji przeciwnika kolorem po 1BA (można ją też używać w innych sekwencjach SEF używa jej po rewersie otwierającego na wysokości dwóch). W standardowej wersji 2BA pokazuje jednokolorową rękę, za słabą na wejście na poziomie trzech, istnieje jednak wiele odmian i modyfikacji tej konwencji.
Większość nowoczesnych systemów licytacyjnych używa tej konwencji w wielu sekwencjach.

</doc>
<doc id="94876" url="https://pl.wikipedia.org/wiki?curid=94876" title="Abolicjonista">
Abolicjonista



</doc>
<doc id="94878" url="https://pl.wikipedia.org/wiki?curid=94878" title="Jeżogłówkowate">
Jeżogłówkowate

Jeżogłówkowate ("Sparganiaceae" F. Rudolphi) – rodzina roślin jednoliściennych wyróżniana w niektórych systemach klasyfikacyjnych (m.in. system Cronquista z 1981, system Reveala z lat 1994-1999 i 2007). W każdym wypadku takson miał charakter monotypowy – zawierał jeden rodzaj – jeżogłówka ("Sparganium" L.). W ujęciu Angiosperm Phylogeny Website oraz systemów publikowanych przez Angiosperm Phylogeny Group należące tu rośliny włączane są do rodziny pałkowate "Typhaceae". 
Systematyka.
Takson nie wyróżniany w randze rodziny od system APG III z 2009 (wcześniej, w systemach APG I i APG II, takson miał rangę rodziny). Rodzaj jeżogłówka włączany jest do rodziny pałkowatych ("Typhaceae"). Rodzina ta stanowi grupę siostrzaną dla rodziny bromeliowatych "Bromeliaceae", wraz z którymi tworzy klad bazalny rzędu wiechlinowców ("Poales").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Typhanae" Thorne ex Reveal, rząd pałkowce ("Typhales" Dumort.), rodzina jeżogłówkowate ("Sparganiaceae" F. Rudolphi.

</doc>
<doc id="94879" url="https://pl.wikipedia.org/wiki?curid=94879" title="Pałkowate">
Pałkowate

Pałkowate ("Typhaceae" Juss.) – rodzina roślin jednoliściennych. Należą tu helo- i hydrofity prawie wszystkich stref klimatycznych, przy czym w zależności od ujęcia systematycznego takson ten obejmuje dwa rodzaje (pałka "Typha" i jeżogłówka "Sparganium") lub jeden (jeżogłówka wyłączana jest jako osobna rodzina jeżogłowkowatych "Sparganiaceae"). Niezależnie od ujęcia zaliczane tu rośliny mają kłącza, z których wyrastają wzniesione lub unoszące się w wodzie łodygi. Liście są równowąskie, z nerwacją równoległą. Kwiaty drobne, wiatropylne, zebrane w gęste kwiatostany. Oba zaliczane tu rodzaje spotykane są na całym świecie, głównie na półkuli północnej i nie mają istotnego znaczenia ekonomicznego. Tylko lokalnie rośliny z rodzaju pałka wykorzystuje się jako jadalne, liście używane są do wyrobu mat i plecionek, niektóre kultywary są uprawiane.
Systematyka.
Klad okrytonasienne, klad jednoliścienne ("monocots"), rząd wiechlinowce ("Poales"), rodzina pałkowate ("Typhaceae"). Rodzina stanowi grupę siostrzaną dla rodziny bromeliowatych "Bromeliaceae", wraz z którymi tworzy klad bazalny rzędu wiechlinowców.
Pozycja rodziny w kladogramie przedstawiającym powiązania filogenetyczne w obrębie rzędu wiechlinowców:
Do rodziny zaliczane są dwa rodzaje:
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Typhanae" Thorne ex Reveal, rząd pałkowce ("Typhales" Dumort.), rodzina pałkowate ("Typhaceae" Juss.), podrodzina "Typhoideae" Link, plemię "Typheae" Dumort., rodzaj pałka ("Typha" L.).
Do rodziny należy tylko jeden rodzaj (taksonem obejmującym zarówno rodzaj pałka, jak i jeżogłówka jest w systemie Reveala rząd pałkowców "Typhales"):

</doc>
<doc id="94880" url="https://pl.wikipedia.org/wiki?curid=94880" title="Pałka wąskolistna">
Pałka wąskolistna

Pałka wąskolistna ("Typha angustifolia", L.) – gatunek roślin należący do rodziny pałkowatych ("Typhaceae"). Gatunek szeroko rozprzestrzeniony. Rośnie dziko w Europie, Azji, Ameryce Północnej i niektórych krajach Afryki Północnej W Polsce roślina na niżu jest dość pospolita, rzadko natomiast występuje w wyższych położeniach górskich.
Nazewnictwo.
W polskim nazewnictwie ludowym i tradycyjnym funkcjonowały następujące nazwy: kijki, pałka mała, pałka mniejsza, pałka wodna, rogoża wąskolistna, rogóżka. Część z nich dotyczy też innych przedstawicieli rodzaju. Nazwy "typhe" używał Teofrast. Nawiązuje ona do oparów ("typhos" – 'dym, mgła, opary'). Naukowa nazwa gatunkowa to zestawienie łacińskich słów "angustus" – 'wąski' i "folium" – 'liść'.
Zastosowanie.
Pałka wąskolistna jest uprawiana jako roślina ozdobna w oczkach wodnych i stawach. Jest całkowicie mrozoodporna. Rozmnaża się z nasion lub przez podział na wiosnę. Ponieważ rozrasta się intensywnie, można ją sadzić w miejscach, w których da się kontrolować jej rozrastanie się

</doc>
<doc id="94881" url="https://pl.wikipedia.org/wiki?curid=94881" title="Pałka szerokolistna">
Pałka szerokolistna

Pałka szerokolistna, rogoża ("Typha latifolia" L.) – gatunek rośliny należący do rodziny pałkowatych ("Typhaceae"). Szeroko rozprzestrzeniony na świecie, w Polsce pospolity. Rośnie na brzegach wód stojących i wolno płynących. Tworzy często rozległe, zwykle niemal jednogatunkowe szuwary. Jest jedną z ważniejszych roślin jadalnych rosnących w dzikiej przyrodzie. Rośliny tego gatunku dostarczają surowca plecionkarskiego, wykorzystywane są w bukieciarstwie i do fitoremediacji, a także uprawiane są jako ozdobne.
Zasięg występowania.
Gatunek jest bardzo szeroko rozprzestrzeniony na kuli ziemskiej. Występuje na wszystkich kontynentach, z wyjątkiem Antarktydy. W Europie zwarty zasięg obejmuje niemal cały kontynent. Rzadziej rośnie w południowej części Półwyspu Iberyjskiego i Bałkańskiego, brak go na Islandii, w północnej części Półwyspu Skandynawskiego i w północnej Rosji. W Afryce występuje lokalnie na północnych krańcach kontynentu, poza tym w części środkowej kontynentu, w Nigerii, oraz na wschodzie – w Etiopii, Kenii, Tanzanii i Ugandzie. W Azji zasięg obejmuje południową Syberię i Azję Środkową, na południu sięgając po północny Pakistan. Gatunek rośnie w rejonie Kaukazu, w Azji Mniejszej i wzdłuż wschodnich wybrzeży Morza Śródziemnego. Na Dalekim Wschodzie zasięg obejmuje basen Morza Japońskiego, Sachalin i Wyspy Japońskie. W Ameryce Północnej gatunek jest pospolity we wschodniej i środkowej części, poza tym spotykany jest na rozproszonych stanowiskach w zachodniej części kontynentu. Rośnie w basenie Zatoki Meksykańskiej i jako zawleczony w rejonie Morza Karaibskiego. W Ameryce Południowej występuje w Argentynie, Paragwaju i południowej Brazylii.
Pałka szerokolistna uprawiana jest w wielu krajach świata. Jako gatunek introdukowany rozprzestrzenia się w Australii, Nowej Zelandii, na Hawajach i w południowo-wschodniej Azji. Ze względu na wypieranie gatunków rodzimych, szybkie rozrastanie się, tworzenie gęstych, jednogatunkowych i trwałych zbiorowisk, gatunek zaliczony został do najbardziej uciążliwych roślin inwazyjnych na świecie. Potencjalnie jeszcze większą inwazyjnością cechuje się mieszaniec pałki szerokolistnej i wąskolistnej – "T. ×glauca".
W Polsce pałka szerokolistna jest szeroko rozprzestrzeniona na całym niżu i w niższych położeniach górskich. Szczególnie pospolicie rośnie w południowej i zachodniej części kraju.
Biologia.
Rozwój.
Hydrofit, helofit. Po okresie spoczynku zimowego rośliny rozpoczynają wzrost w marcu. Pędy najsilniej rozrastają się w maju i czerwcu. Jednak nowe pędy nadziemne wyrastają z kłączy sukcesywnie przez cały sezon wegetacyjny. Najsilniejszy przyrost masy kłączy następuje od końca lipca do połowy sierpnia oraz na przełomie września i października. Jesienią masa kłączy jest dwukrotnie większa od masy pędów nadziemnych. Także zawartość węglowodanów w kłączach rośnie jesienią i osiąga wielkość 2–3-krotnie większą niż latem. Na produktywność i wzrost pałki ogromny wpływ mają warunki wodne i rośliny towarzyszące. Najstarsze fragmenty kłącza, osiągające ponad dwa lata – sukcesywnie obumierają. Poszczególne ramety nie żyją dłużej niż trzy lata.
W skupieniach roślin dominują pędy wegetatywne. Pędy kwitnące rozwijają się często bardzo nielicznie (np. na jednym z badanych stanowisk trzy pędy kwitnące przypadały na ogólną ich liczbę 1779), na co wpływ może mieć silne wzajemne zacienianie się pędów. Nie kwitną też rośliny całkowicie wynurzone, a słabiej kwitną rośliny rosnące w głębszej wodzie. Kwitnienie w warunkach środkowoeuropejskich trwa od czerwca do sierpnia, w cieplejszym klimacie zaczyna się i kończy wcześniej, w chłodniejszym – później. Kwiaty zapylane są za pomocą wiatru (anemogamia). Kwiaty żeńskie zakwitają na pędzie wcześniej niż męskie, co zwykle pozwala uniknąć samozapylenia. Pyłek może być przeniesiony tylko przy silnych wiatrach, a ponieważ długo zachowuje żywotność (przy sprzyjających warunkach przez około 4 tygodni), nierzadko dochodzi do samozapylenia. Po przekwitnieniu kwiaty męskie szybko opadają odsłaniając nagą oś kwiatostanu, podczas gdy suche kwiaty żeńskie utrzymują się do zimy i wówczas odpadają w wielkich ilościach. Nasiona powstają w ponad połowie zapylonych kwiatów. Kwitnienie skutkuje zwykle obumarciem całej ramety, co powoduje, że szuwar pałkowy rozprzestrzenia się wegetatywnie na zewnątrz, podczas gdy starsze okazy w środku płatu sukcesywnie zakwitają i zamierają. Nasiona opatrzone aparatem lotnym przenoszone są przez wiatr, czasami również przez wodę. Aparat włoskowy znacznie zmniejsza tempo spadania owocu, wynoszące w efekcie 0,13 m/s. Przy wietrze wiejącym z prędkością 10 km/h i masie owocu wynoszącej 0,05 mg wyliczono dystans transportu diaspory na 46,9 m. Zwykle ok. 95% wytwarzanych nasion posiada zdolność do kiełkowania. Owoce mokre z reguły opadają i pokrywają glebę w zwartych skupieniach. Nasiona przerywają spoczynek i kiełkują na podłożu mokrym lub wilgotnym, przy niskiej koncentracji tlenu, w cieple oraz przy długim dniu i krótkiej nocy. Najlepsze warunki do kiełkowania występują na miejscach pozbawionych okrywy roślinnej, w płytkiej wodzie, która łatwo się nagrzewa i jest dobrze naświetlona. W zwartych szuwarach pałkowych siewki tego gatunku praktycznie nie występują. Nasiona tworzą trwały glebowy bank nasion – potwierdzono niewielką żywotność nasion 5-letnich.
Gatunek rozprzestrzenia się na większe odległości głównie przez nasiona, podczas gdy rozmnażanie wegetatywne odgrywa główną rolę dla rozszerzania i utrzymywania się lokalnych stanowisk. Siewki pałki szerokolistnej są drobne, nie występuje hipokotyl ani epikotyl. Pojedynczy liścień jest silnie wygięty i ma ok. 1 cm długości. Pierwsze 2–4 listki są nitkowate i osiągają do 1,5 cm długości (mają jedną, centralną żyłkę przewodzącą i wyraźne żyłki boczne), następnie rozwijają się 2–6 liści pływających, po czym dopiero zaczyna wzrastać pęd. Gdy osiągnie co najmniej 35 cm wysokości – zaczyna rozrastać się kłącze. W pierwszym roku wzrostu polikormon pałki szerokolistnej może rozrosnąć się na powierzchni o średnicy 3 m. Jednoroczna roślina może mieć ponad sto pąków wierzchołkowych, 35 pędów nadziemnych o wysokości do 10 cm, 29 pędów osiągających do 46 cm i 34 pędy osiągające od 46 do 61 cm wysokości. Roślina dwuletnia może porastać ponad 50 m², a jej kłącza osiągają łączną długość 480 m, wydając ponad 1,7 tysiąca pędów nadziemnych, w tym mogą pojawiać się pojedyncze, pierwsze pędy kwitnące.
Anatomia.
Podługowata, często zakrzywiona strefa brzeżna liścia zawiera skupisko włókien oraz pojedynczą wiązkę przewodzącą. W pozostałej części liścia przeplatają się wiązki subepidermalne oraz wiązki w mezofilu asymilacyjnym. Komórki epidermy położone nad każdą wiązką przewodzącą są większe i pokryte grubszą warstwą kutykuli, co na powierzchni liścia powoduje efekt prążkowania lub żebrowania. Ponad 50% objętości liści może stanowić aerenchyma, podczas gdy tkanka asymilacyjna zajmuje 10% ich objętości.
Generatywna część łodygi otoczona jest epidermą oraz cienką hipodermą. Wewnątrz znajduje się kilka pierścieni wiązek przewodzących. Dużym wiązkom przewodzącym towarzyszy zespół włókien biegnący pomiędzy drugim a trzecim pierścieniem. W tej części łodygi nie występuje endoderma. Krótka łodyga wegetatywna zawiera hipodermę, złożoną z 4–5 warstw komórek oraz jednorzędową epidermę. Pojedyncza warstwa komórek epidermy występuje także w kłączach. Pod nią znajduje się warstwa kory oraz walec osiowy. Korę tworzy kilkuwarstwowa hipoderma, aerenchyma oraz rozproszone, drobne wiązki. Do wewnątrz znajduje się pojedyncza warstwa endodermy. Komórki hipodermy mają ściany zdrewniałe i w zależności od położenia zawierają suberynę lub ligninę. Występowanie pasemek Caspary’ego powoduje, że warstwa taka ma charakter egzodermy.
W kłączach pałki szerokolistnej podobnie jak i wąskolistnej, gromadzone są pojedyncze ziarna skrobi o zarysie w przybliżeniu okrągłym lub eliptycznym, o osi od 3 μm do 18 μm, zwykle ok. 11 μm. Rzadko występują ziarna złożone, zbudowane z 2–4 ziaren.
Genetyka.
Liczba chromosomów 2n = 30. W Ameryce Północnej nierzadko tworzy hybrydy z pałką wąskolistną – "Typha" ×"glauca", czego nie obserwowano często w Europie. Nowsze badania wskazują jednak, że hybrydyzacja tych dwóch gatunków w Europie jest również spotykana. Okazy mieszańcowe znajdowane są m.in. w zachodniej Polsce. Lokalnie gatunek krzyżuje się również z pałką południową, tworząc gatunek hybrydowy "Typha" ×"provincialis". Zróżnicowanie genetyczne w obrębie populacji na poszczególnych stanowiskach jest bardzo małe.
Cechy fitochemiczne.
Skład chemiczny tkanek pałki szerokolistnej jest zmienny. Nieco inny skład mają pędy nadziemne i kłącza. Zaobserwowano również różnice między roślinami z odmiennych siedlisk. Zawartość białka wyekstrahowanego (będącego frakcją białka całkowitego) z mączki kłączy pałki szerokolistnej rosnącej w różnych lokalizacjach może różnić się pięciokrotnie. W poniższej tabeli uwzględniono dane z kilku badań dotyczące głównie pędów wynurzonych:
W niektórych starszych źródłach (z początków XX wieku) donoszono o trujących, w pewnych sytuacjach, właściwościach pałki dla ludzi i zwierząt. Informacje te nie znajdują jednak potwierdzenia. Puch ułatwiający rozsiewanie nasion może podrażniać oczy. Pyłek pałki nie powoduje jednak reakcji alergicznych.
Rośliny wytwarzają szereg związków pełniących funkcję allelopatin. Wytwarzane związki należą do steroidów oraz kwasów tłuszczowych i hamują wzrost niektórych mikroglonów oraz sinic.
Fizjologia.
Transport gazów, O2 do korzeni i CO2 z korzeni do pędu odbywa się w wyniku konwekcji. Różnica ciśnień względem otoczenia zmierzona dla roślin tego gatunku wynosiła 350 Pa. Tempo przepływu gazu w kłączach pałki wynosi do 8 cm³ min−1. Opory przepływu w liściach oraz w połączeniach liści z kłączem są większe. Na tempo to znacząco wpływa temperatura otoczenia oraz wilgotność względna, nie obserwowano natomiast by wpływało nań światło.
Nasiona są fotoblastyczne. Oświetlanie oraz niskie stężenie tlenu prowadzą do zwiększonego zatrzymywania wody przez koloidy, co prowadzi do obrzmienia i pęknięcia okrywy nasiennej. Optymalna temperatura kiełkowania wynosi 30 °C w dzień przy zakresie stężeń tlenu 2,3 do 4,3 mg dm−3. Działanie światła czerwonego musi trwać co najmniej 10 godzin przy natężeniu 2,5 × 10 −8 W m−2.
Chociaż pałka szerokolistna należy do roślin o fotosyntezie C3, wykazuje się wyjątkowo wysoką efektywnością asymilacji dwutlenku węgla, a cykl fotooddechowy pomimo wysokiej aktywności oksydazy glikolanowej obejmuje niewielką część asymilowanego CO2.
Obserwowano występowanie pałki na terenach skażonych metalami ciężkimi. Badania laboratoryjne potwierdziły wysoką odporność gatunku na zanieczyszczenia metalami takimi jak Zn, Cu, Cd, Fe, Ni. Metale te mogą być gromadzone w tkankach pałki bez negatywnego wpływu na działanie organizmu. Pałka szerokolistna ma tendencję do akumulowania metali ciężkich w korzeniach. Zawartość w kłączach i pędach asymilacyjnych jest mniejsza, przy czym – z wyjątkiem manganu – w częściach zielonych mniejsza niż w kłączach, co sugeruje, że istnieją mechanizmy fizjologiczne zapobiegające wnikaniu metali ciężkich w głąb tkanek.
Ekologia.
Wymagania siedliskowe i wpływ na siedlisko.
Pałka szerokolistna rośnie w bardzo zróżnicowanych warunkach klimatycznych – w strefie międzyzwrotnikowej i umiarkowanej (na północy sięgając środkowej części Alaski, gdzie temperatury zimowe sięgają –34 °C), w wilgotnym klimacie oceanicznym oraz na obszarach będących pod wpływem klimatu kontynentalnego. W górach spotykana na obszarach położonych nawet na wysokości 2300 m n.p.m. Roślina występuje w wodach stojących oligotroficznych do eutroficznych (płytkie i zatorfione brzegi jezior, starorzecza, rowy melioracyjne, doły potorfowe), na podłożu zwykle mulistym, zasobnym w materię organiczną, przynajmniej w warstwie wierzchniej. W zbiornikach wodnych może rosnąć w strefie litoralu do głębokości 2 m. Znosi dosyć duże wahania poziomu wody, ale jej korzenie i kłącza muszą być stale w podłożu zalanym wodą. Znosi wysychanie w miesiącach letnich, ale nie przeżywa długotrwałej suszy. Wraz ze wzrostem głębokości rośliny rosną w zbiorowisku rzadziej i słabiej kwitną. W takich warunkach biomasa lokowana jest bardziej w liściach niż w organach podziemnych. Gdy teren, na którym rośnie pałka szerokolistna, ulegnie zlądowaceniu, rośliny tego gatunku giną, a ich miejsce zajmują inne rośliny szuwarowe lub mszysto-turzycowe. Podczas gwałtownego przyboru wód czasami całe łany pałki ulegają oderwaniu od podłoża i pływają na wodzie jako tzw. pło. Dzięki dodatniej pływalności kłączy (ze względu na przestwory powietrzne oraz uwięzione w pływającej macie roślin pęcherze gazu, powstające w procesach anaerobowych), skupienia pałki mogą rosnąć bez kontaktu z podłożem, tworząc płat o grubości kilkudziesięciu centymetrów. Splątane kłącza i grube łodygi pałki zatrzymują szczątki organiczne i niesiony przez wodę muł. W rezultacie gatunek ma duży udział w zarastaniu zbiorników wodnych. Produkuje dużą ilość biomasy, która jednak szybko ulega rozkładowi. Ze względu na sprawny system transportu tlenu do korzeni, skutecznie natlenia podłoże, zwykle ubogie w ten pierwiastek, dzięki czemu przyczynia się istotnie do ograniczenia fermentacji metanowej. Pałka ta bywa spotykana na brzegach wód słabo zasolonych, przy czym o ile dorosłe rośliny dość dobrze znoszą zasolenie osiągające ponad 1,1%, o tyle na siedliskach zasolonych nasiona nie kiełkują, a także znacznie ograniczone jest tworzenie pędów kwitnących. Pałka szerokolistna dobrze znosi pożary, regenerując się z kłączy. Wyjątkiem są sytuacje, gdy pożary zbiegają się z osuszeniem siedliska lub po wypaleniu roślin nastąpi podniesienie poziomu wód.
Oddziaływania międzygatunkowe.
Zdominowane przez pałkę szerokolistną fitocenozy występują przeważnie w węższym zakresie niż te, w których jest domieszką, tj. w wodach żyznych o głębokości do 1 m. W sukcesji roślin wodnych zwykle stanowią jednak fazę dość krótkotrwałą. Mogą przekształcać się w pło paprociowe, w którym pałka szerokolistna bywa współdominantem. Szerokie i stosunkowo krótkie liście pozwalają na zasiedlenie przede wszystkim wód płytkich do głębokości 15 cm. Przy większej głębokości przewagę w konkurencji uzyskuje inny gatunek pałki – "Typha angustifolia" (gdy szuwary tych gatunków sąsiadują, szuwar pałki szerokolistnej zwykle tworzy pas bliższy brzegu). Niemniej, w niektórych regionach oba te gatunki, jak również ich krzyżówki, zajmują siedliska o podobnej głębokości (która ponadto potrafi być zmienna sezonowo). Zwarte płaty pałki szerokolistnej znacznie ograniczają możliwości rozwoju innych roślin, stąd często mają charakter jednogatunkowych agregacji. Ze względu na wielkie ilości wytwarzanych diaspor i szybki rozrost wegetatywny – gatunek w krótkim czasie może skolonizować i zdominować zaburzone lub nowo powstałe siedliska.
Pałka szerokolistna jest kluczową rośliną pokarmową dla piżmaka oraz ważną dla nutrii i kaczkowatych z plemienia Anserini. Nasiona bywają spożywane przez cyraneczkę karolińską, biegusa tundrowego, berniklę kanadyjską, śnieżycę dużą i gęś białoczelną. Piżmaki często budują sobie schronienia z materiału pochodzącego z tych roślin. W szuwarach pałkowych chętnie chronią się jelenie. Skupienia pałki stanowią biotop lęgowy wielu kaczkowatych oraz epoletnika krasnoskrzydłego, są wykorzystywane jako miejsce schronienia także przez wiele innych gatunków wodno-błotnych. Puch z owoców pałki jest jednym z budulców gniazda remiza zwyczajnego.
Pałka szerokolistna jest rośliną pokarmową dla larw chrząszczy "Stilbus oblongus" (pleszakowate), na górnej powierzchni liści żerują dorosłe "Donacia cinerea", na korzeniach larwy "Donacia aquatica", "Donacia cinerea" i "Plateumaris sericea" (stonkowate), na łodydze "Tournotaris bimaculatus" (Erirhinidae), a w łodydze "Sphenophorus pertinax" (Dryophthoridae). Na powierzchni liści żerują gąsienice "Arsilonche albovenosa" i "Simyra insularis", a minują je "Bellura obliqua" i "Nonagria oblonga" (sówkowate). W kolbach żyją i żywią się sokami nimfy i dorosłe pluskwiaki "Chilacis typhae" (zwińcowate). W żywych pochwach liściowych rozwijają się larwy muchówki "Phaonia atriceps", a w martwych "Typhamyza bifasciata".
Na pałce występują rozmaite gatunki słodkowodnych ślimaków, uszkodzone i rozkładające się organy tej rośliny stanowić mogą pokarm zatoczka rogowego ("Planorbarius corneus" L.) i przyczepki jeziorowej ("Acroloxus lacustris" L.) – zwłaszcza osobniki tego ostatniego gatunku mogą na liściach i łodydze pałki występować masowo.
Gatunek może tworzyć mikoryzę arbuskularną z grzybami z rodzaju "Glomus". Związek jest prawdopodobnie fakultatywny i zależny od warunków wzrostu roślin. Dodatkowy tlen, który wodne rośliny jednoliścienne uwalniają do podłoża, sprzyja mineralizacji i zwiększa dostępność fosforu. Związek rośliny i grzyba może więc mieć niewielkie znaczenie. Porównując wzrost roślin w obecności grzyba oraz w sterylnym podłożu wykazano, że mikoryza u pałki korzystnie wpływa na wzrost i ilość wytwarzanej biomasy. W warunkach, gdy rośliny są okresowo zalewane, ilość arbuskul oraz strzępek jest pozytywnie skorelowana z długością okresu o niskim poziomie wody.
Na liściach rozwijają się pyknidia "Phyllosticta typhina" ("Botryosphaeriaceae", powoduje rdzawe, podługowate plamy na końcach liści, jaśniejsze w środku) i "Stagonospora typhoidearum" ("Phaeosphaeriaceae"). Gatunek "Colletotrichum typhae" ("Glomerellaceae") powoduje na liściach pomarańczowo-brązowe zmiany, stopniowo ciemniejące, na brzegach zaczerwienione, w środku z czasem jaśniejące. Na martwych pędach pałki zarejestrowano rozwój takich gatunków grzybów jak: "Typhula capitata" i "Psathyrella typhae" (pieczarkowce), "Lindtneria trachyspora" (gołąbkowce), "Septoria menispora" ("Mycosphaerellales"), "Arthrinium sporophleum" ("Apiosporaceae"), "Lachnum controversum" ("Helotiales"), "Epithele typhae" (żagwiowce).
Podwodne części pędów pałki szerokolistnej stanowią istotne podłoże dla epifitycznych glonów. Peryfiton na pędach tej rośliny składać się może ze 150 tysięcy glonów na m−2 i ponad 18 tysięcy mikrofauny na m−2. Do dominantów w zbiorowiskach glonów peryfitonowych na pędach pałki należą: "Fragilaria ulna", "Fragilaria capucina", "Spirogyra" sp., "Oscillatoria" sp. i "Komvophoron crassum".
Systematyka i zmienność.
W pierwszej klasyfikacji systematycznej rodzaju "Typha" z 1889 Moriz Kronfeld umieścił gatunek "T. latifolia" w sekcji "Ebracteolatae" (jednej z dwóch wyodrębnionych w rodzaju) w podsekcji "Schuria" wspólnie z takimi gatunkami jak: "T. shuttleworthii", "T. capensis" i "T. orientalis". Kolejnej rewizji systematycznej rodzaju dokonał S.G. Smith w 1987. Wyróżnił on 6 grup bez rangi systematycznej i "T. latifolia" znalazła się w grupie I wspólnie z "T. shuttleworthii". Analiza chloroplastowego DNA potwierdziła bliskie pokrewieństwo tych gatunków. Tworzą one klad oddzielony jako jeden ze starszych w obrębie rodzaju – zaraz po kladzie bazalnym z wyraźnie odrębną "T. minima".
Udokumentowano liczne ekotypy gatunku, jednak najwyraźniej są one wynikiem specyficznego oddziaływania środowiska, a nie uwarunkowań genetycznych. Ekotypy różnią się w odniesieniu do takich cech jak: długość liści i fenologia ich rozwoju, forma wzrostu klonalnego, termin kwitnienia. Różnią się także reakcjami fizjologicznymi (np. na wzrost stężenia dwutlenku węgla, intensywności oświetlenia). Poza ekotypami różniącymi się preferencjami klimatycznymi lub determinowanymi przez takie czynniki, zarejestrowano adaptacje ze względu na zasolenie i zmienność warunków siedliskowych.
Jako forma "ambigua" bywają klasyfikowane rośliny, u których występuje przerwa między kwiatostanem męskim i żeńskim.
Znane są mieszańce z pałką wąskolistną ("T. ×glauca") i południową ("T. ×provincialis"). Oba mieszańce są sterylne i rozprzestrzeniają się wegetatywnie.
W uprawie stosowany jest kultywar ‘Variegata’ o liściach wąsko, biało obrzeżonych i z wąskim białym paskiem biegnącym wzdłuż środka liścia. Rośliny tej odmiany są mniej ekspansywne w uprawie od formy typowej.
Nazewnictwo.
W polskim nazewnictwie ludowym i tradycyjnym funkcjonowały następujące nazwy: baszka, doktorska baszka wodna, gołka, kołowiej, ożypałka, ożypałka szerokoliściowa, pałka, pałka bagienna, pałka większa, pałka wodna, pałki, rogoża, rogoża kołowiejec, rogoża ożypałka, rogoża pałka wodna, rogoża rogozina, rogoża szerokolistna. Część z nich dotyczy też innych przedstawicieli rodzaju.
Nazwy "typhe" (τύφη) w odniesieniu do pałki używał Teofrast (372–287 p.n.e.). Dioskurydes (40–80 n.e.) używał określenia "typhes" (τυφης). Pochodzenie tych określeń wiąże się ze słowem "typhos" oznaczającym moczary, ewentualnie też opary, dymy, mgły – co wiązane jest z delikatnym wyglądem rozsiewających się owoców. Nazwa ta została zaadaptowana jako rodzajowa przez Karola Linneusza, ale też była stosowana w zlatynizowanej formie przez wcześniejszych botaników. Hieronim Bock i Jacques Daléchamps używali określenia "Typha aquatica", Albrecht von Haller – "Typha clava unica", Andrea Cesalpino – "Typha palustris", Gaspard i Jean Bauhin – "Typha palustris major". Naukowa nazwa gatunkowa to zestawienie łacińskich słów "latus" – ‘szeroki’ i "folium" – ‘liść’.
Zastosowanie.
Wszystkie części pałki szerokolistnej są jadalne, a ze względu na rozpowszechnienie i wielkie zasoby tego gatunku, należy on do najważniejszych roślin pokarmowych możliwych do pozyskania w dzikiej przyrodzie. Ślady obróbki pałki (przy czym zachowane szczątki pałki szerokolistnej i wąskolistnej są zbyt podobne, by je jednoznacznie rozróżniać) sięgają co najmniej 30 000 lat wstecz, do paleolitu, a mąka z jej kłączy porównywana jest do mąki z płaskurki. Na jej popularność wpływ może mieć stosunkowo mała zawartość fitolitów. Kłącza możliwe do spożycia surowe, po wysuszeniu i po gotowaniu. Są najbogatsze w składniki odżywcze od jesieni do wiosny, kiedy zawierają ponad 55% węglowodanów (w tym 30–46% skrobi) oraz 6–8% białka. W celu usunięcia nieprzyjemnego zapachu mułu należy kłącza dokładnie umyć. Ponieważ kłącza zawierają dużo włókien, zaleca się pocięcie ich w cienkie talarki, ewentualnie w przypadku gotowania – można przetrzeć wywar przez sito, zatrzymując włókna. Suszone kłącza można także przetrzeć na mąkę. W sumie z 1 ha pałki pozyskać można 8 ton mąki z kłączy. Obficie produkowany żółty pyłek także może być zbierany i wykorzystywany jako bogata w białko mąka. Może być używany po zmieszaniu z mąką pszenną do wypieku chleba, samodzielnie do zagęszczania zup i potraw. Indianie lepili z pyłku ciastka, a w południowo-wschodniej Azji dodawano go do ciast. Można także zjadać (surowe, po przegotowaniu lub pieczone) młode kolby kwiatów żeńskich. Owoce ze względu na aparat puchowy były przygotowywane do spożycia przez potrząsanie z żarem. Dzięki temu drobne owoce się prażyły, a aparat lotny ulegał spopieleniu. Z owoców lepiono placki, dodawano do wypieków, gotowano na papkę lub w zupie. Miękkie, dolne części liści (pochwy liściowe) mogą być spożywane w sałatkach – młode pędy można spożywać zarówno gotowane, jak i na surowo. Mogą być przyrządzane jak szparagi (wymagają dłuższego gotowania) lub dodawane do różnych potraw. Pędy nadziemne pokrojone na krótkie fragmenty można także marynować. Owoce po otarciu z puchu mogą być spożywane jak „orzeszki”. Ze względu na rozliczne walory konsumpcyjne postulowano hodowlę pałki w celu uzyskania odmian o większej produktywności, pozwalających na szersze wykorzystanie tego gatunku jako rośliny spożywczej.
Młode rośliny nadają się na kiszonkę dla zwierząt, chociaż należy zachować ostrożność przy karmieniu nią koni, których przypadek zatrucia wiązano ze spożyciem pałki szerokolistnej.
Roślina odgrywała istotną rolę jako jadalna i znajdująca wielorakie inne zastosowania dla rdzennej ludności Ameryki Północnej. Stąd w literaturze bywa określana jak „bagienny supermarket” ("supermarket of the swamps"). W przeszłości toczono walki międzyplemienne o kontrolę nad mokradłami porośniętymi szuwarami pałkowymi. Pałka ta była też ważną rośliną pokarmową Kozaków (stąd jedna z angielskich nazw rośliny – "Cossack asparagus"). Jakuci dodawali sproszkowane kłącza do dania zwanego "butagas", w którego skład wchodziły poza tym krwiściąg lekarski, łączeń baldaszkowy i lilia złotogłów. Była także notowana jako roślina jadalna w Chinach od czasów starożytnych – pojawia się w tekstach z epoki Zhou pod nazwą "pu" ().
Pałka szerokolistna wykorzystywana jest do nasadzeń w oczkach wodnych i stawach. Rozmnaża się z nasion lub przez podział na wiosnę. Jest jednak bardzo ekspansywna, najlepiej sadzić ją tam, gdzie można kontrolować jej rozrastanie się. Kwiatostany są wykorzystywane do bukietów oraz dekoracji wnętrz.
W wielu regionach z liści pałki wykonuje się maty, plecionki oraz papier. Indianie wykorzystywali plecionki z włókien pałki i jej liści w różnorodnym zakresie, w tym jako materiał izolacyjny, okrycie głowy, żagle do łodzi, wyplatali z niej kosze. Matę wyplecioną z pałki datowaną na 10 tysięcy lat BP znaleziono w jaskini w południowej części USA. Z włókna liści wykonuje się powrozy, chodniki i worki. Z uschniętych pędów pałki w budownictwie wykonuje się płyty i maty izolacyjne. Owoce wraz z puszystym okwiatem używane są w tapicerstwie do wyściółki mebli, a także do wypełniania poduszek, kołder, materacy i okryć. Jan Krzysztof Kluk w 1811 roku pisał, że "z puchu na kolbach się naydującego, ubodzy ludzie robią sobie pościele i poduszki dosyć dla nich wygodne". W czasie II wojny światowej wykorzystywano owoce z puchem do napełniania kamizelek ratunkowych (zamiast kapoku) i kurtek lotniczych ze względu na doskonałe właściwości izolacyjne i doskonałą pływalność. Z puchatych owoców pałki Indianie wykonywali wyściółkę w mokasynach.
Pałka jest jednym z gatunków znajdujących zastosowanie w oczyszczalniach hydrofitowych, przeznaczonych do oczyszczania ścieków bytowych. Jest gatunkiem szczególnie efektywnym przy oczyszczaniu ścieków zawierających dużo materii organicznej i azotu amonowego. Wykazuje się także zdolnością do pobierania i kumulacji metali ciężkich. Doświadczenia pokazały, że rośliny te są zdolne do pobrania 100% Zn i Cu oraz około 96% Ni z podłoża. W innych badaniach natomiast stwierdzono słabszą w porównaniu z niektórymi innymi hydrofitami zdolność usuwania z wody Mg, Fe, Ni, przeciętną Mn i dużą N, P, S, Ca, K, Na i Cu. W połączeniu z wysoką tolerancją na zanieczyszczenie metalami ciężkimi gatunek może być szeroko wykorzystywany w procesie oczyszczania wód. Dobre efekty uzyskano stosując pałkę szerokolistną w systemie oczyszczania ścieków z garbarni oraz przy usuwaniu z wód fenolu. Roślina jest zdolna do wychwytywania i metabolizowania substancji będącej składnikiem leków – diklofenaku. Leki, pomimo że pojawiają się w ściekach w małych stężeniach, mogą być niebezpieczne dla środowiska ze względu na swoją aktywność biologiczną. Innymi substancjami wychwytywanymi przez pałkę szerokolistną są pestycydy, które pojawiają się w wodach powierzchniowych nawet przy prawidłowej gospodarce rolnej. Rośliny mogą służyć do oczyszczania ścieków z pestycydów, bądź też zapewniać oczyszczanie wód poprzez celowe umieszczenie w rowach melioracyjnych. Na dużą wydajność oczyszczania ścieków przez fitocenozy pałki szerokolistnej ma wpływ działalność mikroorganizmów zasiedlających tworzoną przez nią ryzosferę.
Chwast i zwalczanie.
Rośnie często jako chwast na polach ryżowych. Może powodować straty w plonach ryżu siewnego.
Pałka szerokolistna opisywana jest także jako roślina problematyczna w kontekście utrzymywania urządzeń melioracyjnych – zarasta bowiem rowy i kanały, zmniejszając przepływ wody i zwiększając ich zamulenie. Generuje także problemy w użytkowaniu rybackim i rekreacyjnym zbiorników, ze względu na szybkie zarastanie i zamulanie wszelkich płycizn. Ze względu na silne zwiększanie ewapotranspiracji przyczyniać się może lokalnie do deficytu wody i wysychania niewielkich zbiorników i mokradeł.
W przypadku potrzeby zwalczenia lub ograniczenia udziału pałki szerokolistnej może być ona koszona (najlepiej poniżej poziomu wody), wygniatana, wypalana lub niszczona za pomocą herbicydów. Zaleca się realizowanie takich działań w czasie, gdy roślina ponosi największe koszty rozwoju – gdy kwiatostany są świeżo rozwinięte i jeszcze zielone. Jeśli możliwe jest regulowanie poziomu wody, optymalnie jest przed zwalczaniem odwodnić stanowisko, a po zabiegu spiętrzyć wodę zalewając pozostałości roślin.
Uprawa.
Gatunek bywa uprawiany jako ozdobny ze względu na oryginalne, okazałe kwiatostany. Zaleca się jego sadzenie jednak tylko przy dużych zbiornikach ze względu na szybkie rozrastanie się i duże rozmiary płatów pałki. Ze względu na możliwość przebijania przez ostre końce kłączy folii lub gum używanych do uszczelniania zbiorników – pałka jest zalecana do uprawy tylko w zbiornikach o dnie naturalnym lub zabezpieczonych odpowiednio wytrzymałymi materiałami. Rośliny uprawia się w miejscach nasłonecznionych, w płytkiej wodzie (do 15 lub 30 cm głębokości). Rozmnaża się je przez podział kłączy wiosną lub za pomocą siewek pojawiających się naturalnie. W celu zapobieżenia rozsiewaniu się roślin ścina się pędy nadziemne, przy czym warto czynność tę wykonywać tuż po zimie, a przed rozpadnięciem się owocostanów. W okresie zimowym należy łodygi zachowywać, ponieważ prowadzona jest przez nie wymiana gazowa między organami podziemnymi a atmosferą. Szkody w uprawie powodować mogą mszyce.
Obecność w kulturze.
Pałki (bez rozróżniania gatunków) na kontynentach amerykańskich odgrywały istotną rolę w kulturze Indian. Według świętej księgi Popol Vuh narodu Kicze Stwórca stworzył kobietę z pałki (mężczyznę z koralodrzewa). Pałka pojawia się w różnych indiańskich mitach i legendach. Używana była podczas różnych ceremonii i rytuałów m.in. u Algonkinów, Dakotów i Pueblo. Ci ostatni często sadzili pałki przy swoich osadach. Prawdopodobnie przed upowszechnieniem się upraw kukurydzy pyłek pałki był u Indian Pueblo i Apaczów istotnym źródłem pożywienia i był święcony w różnych ceremoniach, m.in. mających przynieść deszcz i powodzenie. Apacze uważali, że pyłkiem pałki jest rozświetlona na nocnym niebie Droga Mleczna. Nawahowie uważali pałkę za zbyt potężną roślinę, by ją spożywać. Używali pyłku w ceremoniach, a z liści wyplatali naszyjniki i bransolety. Saliszowie składali pałki w grobach zmarłych.
W Europie pałki są częstym symbolem obecnym w heraldyce, symbolizującym pokój i dobrobyt.
Przez niektórych botaników i znawców Biblii pałka szerokolistna i pałka południowa są uważane za rośliny biblijne. Według F. N. Heppera opisane w Księdze Wyjścia (13,18 i 14,21-22) przejście Żydów w czasie ucieczki z Egiptu nie odbyło się przez Morze Czerwone, lecz przez podmokłe szuwary na jego obrzeżach. Powołuje się przy tym na występujące w tych cytatach hebrajskie słowa "jam-sup", które dosłownie znaczą "morze trzcin" lub "morze pałki". Na niektórych obrazach stojący przed Poncjuszem Piłatem Jezus Chrystus w ręce trzyma kwiatostan pałki. Znawcy roślin biblijnych odrzucają taką możliwość. Co prawda pałka szerokolistna rośnie w Jerozolimie, ale sąd nad Jezusem odbyć się miał wiosną (marzec-kwiecień), a kwiatostany pałki rozwijają się w lipcu. 

</doc>
<doc id="94882" url="https://pl.wikipedia.org/wiki?curid=94882" title="Pałka">
Pałka

Pałka ("Typha" L.) – rodzaj roślin ziemno-wodnych należący do rodziny pałkowatych ("Typhaceae"). Obejmuje w zależności od ujęcia systematycznego od 8 do ok. 40 gatunków bylin, spotykanych na całym niemal świecie na brzegach wód. Zastosowanie znajdują jako rośliny jadalne, plecionkarskie (liście), surowiec do produkcji papieru i bywają sadzone jako rośliny ozdobne.
Rozmieszczenie.
Rodzaj rozprzestrzeniony na całym świecie w klimacie umiarkowanym i tropikalnym, przy czym na półkuli południowej występują pojedyncze gatunki. Centrum zróżnicowania jest środkowa część Eurazji. W Ameryce Północnej rosną trzy gatunki. 
W Polsce trzy gatunki są rodzime – pałka wąskolistna ("Typha angustifolia"), pałka szerokolistna ("T. latifolia") oraz pałka Shuttlewortha "T. shuttleworthii". Jako gatunki introdukowane i zdziczałe odnotowane zostały dwa gatunki: pałka drobna ("T. minima") i pałka wysmukła ("T. laxmanii").
Biologia i ekologia.
Przedstawiciele rodzaju należą do szybkich kolonizatorów przekształconych lub świeżo powstałych siedlisk podmokłych. Rosną w różnorodnych siedliskach na brzegach wód stojących lub wolno płynących; na brzegach jezior, stawów i rowów, także mokradeł silnie zanieczyszczonych i powstających na terenach poprzemysłowych. Zasiedlają wody lub znoszą zalewy do wysokości 1,5 m. Siewki w pierwszym roku tworzą liczne klony rozrastając się wegetatywnie za pomocą kłącza. Zakwitają od drugiego roku życia. Diaspory wytwarzane w wielkich ilościach rozsiewane są przez wiatr. Kiełkują na nagiej, podmokłej glebie lub w płytkiej wodzie. Rośliny te tworzą często rozległe i jednogatunkowe zbiorowiska roślinne (agregacje). Niektóre gatunki wytwarzają wielkie ilości biomasy. 
Nazewnictwo.
W polskim nazewnictwie ludowym i tradycyjnym funkcjonowały nazwy pałka wodna i rogoża. Nazwy "typhe" używał Teofrast. Nawiązuje ona do oparów ("typhos" – 'dym, mgła, opary').
Systematyka.
Dane paleontologiczne, serologiczne i uzyskane w wyniku sekwencjonowania i analizy chloroplastowego DNA potwierdzają bliskie pokrewieństwo rodzajów pałka ("Typha") i jeżogłówka ("Sparganium"). Najstarsze znaleziska z przedstawicielami rodzaju udokumentowane zostały w formacji Fort Union z paleocenu. Znaleziska "Sparganium" są nieco starsze. O ile pozycja systematyczna rodzaju jest dobrze zbadana, o tyle relacje systematyczne w obrębie rodzaju pozostają niedostatecznie poznane. Kłopoty sprawia identyfikacja gatunków i ustalenie między nimi relacji filogenetycznych. W szczególności badania taksonomiczne postulowane są nad przedstawicielami rodzaju z Azji wschodniej i Ameryki Południowej.
Rodzaj siostrzany dla jeżogłówki ("Sparganium") w obrębie rodziny pałkowatych ("Typhaceae"), która z kolei wspólnie z bromeliowatymi ("Bromeliaceae") tworzy klad bazalny w obrębie wiechlinowców ("Poales"), jednego z rzędów roślin jednoliściennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Typhanae" Thorne ex Reveal, rząd pałkowce ("Typhales" Dumort.), rodzina pałkowate ("Typhaceae" Juss.), podrodzina "Typhoideae" Link, plemię "Typheae" Dumort., rodzaj pałka ("Typha" L.).
Zastosowanie.
Skrobia z różnych gatunków pałek była pozyskiwana już w paleolicie. Współcześnie kulinarne wykorzystanie pałek ma ograniczone zastosowanie. Spożywano i spożywa się głównie: młode pędy i kłącza, skrobię ze starych kłączy, kolby kwiatów męskich przed kwitnieniem i pyłek. Nasiona zawierają ok. 20% jadalnego oleju, wyróżniającego się wysoką, 70% zawartością kwasu linolenowego. 
Liście pałek wykorzystywane są jako materiał plecionkarski. Wyrabia się z nich kosze, maty, siedziska i oparcia krzeseł, a także ściany i pokrycia dachowe. Puszyste i suche owoce wykorzystywane były jako hubka przy rozniecaniu ognia, a także jako materiał izolacyjny. Wypełniano nim poduszki, materace, zabawki dla dzieci itp. 
Liczne gatunki, także mieszańcowe, pałki wykorzystywane są do konstrukcji makrofitowych oczyszczalni ścieków. Wiele gatunków cechuje się wychwytywaniem wielu zanieczyszczeń. Różne gatunki pałki badane były pod kątem wykorzystania ich jako źródło surowca papierniczego.
Niektóre gatunki uprawiane są jako rośliny ozdobne.

</doc>
<doc id="94885" url="https://pl.wikipedia.org/wiki?curid=94885" title="James Burke">
James Burke

James Burke (ur. 22 grudnia 1936 w Londonderry) – brytyjski historyk nauki, badający relacje pomiędzy odkryciami naukowymi, technicznymi wynalazkami oraz przesłankami społecznymi i ekologicznymi przyczyniającymi się do ich odkrycia. Jego książki, artykuły oraz programy dokumentalne mają charakter powiązanych ze sobą wielu wątków. Historia nauki jest przez niego prezentowana jako splot powiązanych ze sobą wydarzeń prowadzących do kumulacji wiedzy.
W latach 90. był felietonistą w Scientific American (edycja polska: Świat Nauki).

</doc>
<doc id="94886" url="https://pl.wikipedia.org/wiki?curid=94886" title="Sofala">
Sofala

Sofala – prowincja Mozambiku, położona w środkowej części kraju. Ośrodkiem administracyjnym prowincji jest miasto Beira. Według spisu z 2017 roku liczy ponad 2,2 mln mieszkańców. 
Nazwa prowincji wywodzi się od nazwy dawnego portu Sofala.

</doc>
<doc id="94887" url="https://pl.wikipedia.org/wiki?curid=94887" title="Cabo Delgado">
Cabo Delgado

Cabo Delgado – najbardziej na północ wysunięta prowincja Mozambiku, graniczy z Tanzanią oraz dwiema innymi prowincjami – Nampula i Niassa. Położona jest nad Oceanem Indyjskim. Według spisu z 2017 liczy ponad 2,3 mln mieszkańców. Ośrodkiem administracyjnym prowincji jest Pemba, miasto oddalone o ok. 2600 km od stolicy kraju Maputo. 
25 września 1964 FRELIMO z pomocą tutejszej ludności zaatakowali budynki administracji portugalskiej. Atak ten rozpoczął wojnę przeciwko portugalskiej kolonizacji Mozambiku.
Podział administracyjny prowincji.
Na dystrykty (port."distritos"):
i gminy/okręgi miejskie (port. municípios):

</doc>
<doc id="94888" url="https://pl.wikipedia.org/wiki?curid=94888" title="Gaza (prowincja)">
Gaza (prowincja)

Gaza – prowincja w południowym Mozambiku o powierzchni 75,7 tys. km². Zamieszkuje ją ponad 1,4 mln ludzi (spis z 2017). Stolicą prowincji jest Xai-Xai oddalone od Maputo (stolica Mozambiku) o 224 km, ma ono 132,9 tys. mieszkańców.
Gaza graniczy z prowincjami: Manica na północy, Inhambane na wschodzie, Maputo na południu a także z Republiką Południowej Afryki na zachodzie i Zimbabwe na północnym zachodzie; na południu posiada również ok. 200 km wybrzeża Oceanu Indyjskiego. Przecięta jest rzeką Limpopo.
Gaza nazywana jest czasem „spichlerzem” kraju z racji na duże uprawy ryżu w dolinie rzeki Limpopo. Inne produkty tej prowincji to: cajú, bawełna i kukurydza.
Na terenie tej prowincji znajduje się Park Narodowy Limpopo.
Podział administracyjny prowincji.
Na dystrykty (port. "distritos"):
i gminy/okręgi miejskie (port. "municípios"):

</doc>
<doc id="94892" url="https://pl.wikipedia.org/wiki?curid=94892" title="System autorski">
System autorski

System autorski – rodzaj niekomercyjnej gry fabularnej (RPG) stworzonej przez graczy i niewydanej w żadnego rodzaju wydawnictwie. Gry takie najczęściej rozprowadzane są za darmo, rzadziej w różnego rodzaju periodykach poświęconych RPG.

</doc>
<doc id="94893" url="https://pl.wikipedia.org/wiki?curid=94893" title="Gaza">
Gaza



</doc>
<doc id="94894" url="https://pl.wikipedia.org/wiki?curid=94894" title="Inhambane (prowincja)">
Inhambane (prowincja)

Inhambane – prowincja w południowym Mozambiku. Według spisu z 2017 roku liczy blisko 1,5 mln mieszkańców. Ośrodkiem administracyjnym prowincji jest miasto Inhambane.
Klimat.
Przez cały czas panują tu temperatury typowe dla klimatów tropikalnych. Na wybrzeżu występują lasy mangrowe.
Historia.
Od X wieku był to teren najazdów arabskich. W 1498 przybył tu Vasco da Gama i objął zatokę Inhambane w posiadanie Portugalii. Od 1911 do 1917 trwała rewolucja antyportugalska. Została ona jednak stłumiona. Dopiero od 1975 prowincja należy do niepodległego Mozambiku.
Gospodarka.
Portugalczycy w czasie gdy tu rządzili niewiele poczynili dla dobra prowincji i całego kraju. Toteż ludność utrzymuje się głównie z uprawy orzechów kokosowych, owoców cytrusowych i drzewa nerkowego. Na wybrzeżu połów ryb. Wybrzeże może się również stać regionem turystycznym, głównie z powodu pięknych plaż oraz jedynej w Mozambiku populacji diugoni.
Dystrykty.
Funhalouro, Govuro, Homoine, Jangamo, Inharrime, Inhassoro, Mabote, Massinga, Morrumbene, Panda, Vilankulo, Zavala.

</doc>
<doc id="94895" url="https://pl.wikipedia.org/wiki?curid=94895" title="Manica">
Manica

Manica – prowincja w środkowo-zachodnim Mozambiku. Liczy blisko 2 mln mieszkańców (2017). Ośrodkiem administracyjnym prowincji jest Chimoio.

</doc>
<doc id="94898" url="https://pl.wikipedia.org/wiki?curid=94898" title="Nampula (prowincja)">
Nampula (prowincja)

Nampula – prowincja w północno-wschodnim Mozambiku nad Oceanem Indyjskim. Ośrodkiem administracyjnym prowincji jest miasto Nampula (663,2 tys. mieszkańców). Inne ważne miasta to Nacala, Angoche i Mozambik.
Nampula z ponad 5,7 mln mieszkańców jest najludniejszą prowincją Mozambiku.

</doc>
<doc id="94899" url="https://pl.wikipedia.org/wiki?curid=94899" title="Tabaré Vázquez">
Tabaré Vázquez

Tabaré Ramón Vázquez Rosas (ur. 17 stycznia 1940 w Montevideo, zm. 6 grudnia 2020 tamże) – urugwajski polityk, prezydent kraju w latach 2005–2010 i 2015–2020.
Życiorys.
Z wykształcenia lekarz onkolog, pełnił m.in. funkcję burmistrza Montevideo w latach 1990–1994. W latach 1994 i 1999 kandydował w wyborach prezydenckich z ramienia lewicowej koalicji Szeroki Front. W 1999 poniósł nieznaczną porażkę z Jorge Batlle, zdobywając 48% głosów, jednak 31 października 2004 wygrał wybory prezydenckie już w pierwszej turze i został zaprzysiężony 1 marca 2005 Za prezydentury wprowadził zakaz palenia w zamkniętych miejscach publicznych, wymusił ostrzeżenia przed chorobami spowodowanymi paleniem tytoniu na paczkach papierosów i wprowadził zakaz stosowania określeń „light” i „mentol”, za co koncern Philip Morris wezwał Urugwaj przed trybunał arbitrażowy o bezprawne zwalczanie przedsiębiorczości, ale wyrok nie został nadal (2014) wydany. 1 marca 2010 zastąpił go José Mujica, również socjalista z Szerokiego Frontu, deklarujący kontynuację polityki Vázqueza.
30 listopada 2014 wygrał ponownie wybory prezydenckie, pokonując Luisa Lacalle. Vázquez, przeciwnik legalizacji marihuany, zapowiedział, że nie anuluje wprowadzonej przez Mujikę reformy. Urząd prezydenta Urugwaju objął 1 marca 2015.
23 sierpnia 2019 biuro prezydenta Vázqueza poinformowało, że był on leczony z powodu złośliwego guza płuc.
Życie prywatne.
W 1964 ożenił się z Maríą Auxiliadorą Delgado.

</doc>
<doc id="94900" url="https://pl.wikipedia.org/wiki?curid=94900" title="Niasa (prowincja)">
Niasa (prowincja)

Niasa (port. "Niassa") – jedna z prowincji Mozambiku, położona w północnej części kraju przy granicy z Tanzanią. Liczy ponad 1,8 mln mieszkańców (2017). Ośrodkiem administracyjnym prowincji jest miasto Lichinga (242,2 tys. mieszk.). Inne ważne miasta to Cuamba, Mandimba i Metangula. 
W północnej części prowincji płynie rzeka Ruvuma.

</doc>
<doc id="94901" url="https://pl.wikipedia.org/wiki?curid=94901" title="Arkadij i Boris Strugaccy">
Arkadij i Boris Strugaccy

Arkadij Natanowicz Strugacki (Аркадий Натанович Стругацкий, ur. 28 sierpnia 1925 w Batumi, zm. 12 października 1991 w Moskwie) i Boris Natanowicz Strugacki (Борис Натанович Стругацкий, ur. 15 kwietnia 1933 w Leningradzie, zm. 19 listopada 2012 w Petersburgu) – rosyjscy pisarze science fiction, bracia, piszący wspólnie i krytycy fantastyki.
Braci Strugackich zalicza się do klasyków światowej fantastyki. Zdobyli ogromną popularność zarówno w swej ojczyźnie, jak i poza jej granicami.
Życiorys.
Strugaccy przyszli na świat w inteligenckiej rodzinie pochodzenia żydowskiego, ich dzieciństwo upłynęło pod znakiem wojny, Boris został ewakuowany z blokady Leningradu. Arkadij tymczasem ukończył Aktiubińską Szkołę Artyleryjską, a następnie japonistykę, również na wojskowej uczelni. Do 1955 r. służył w armii na Dalekim Wschodzie, później pracował w wydawnictwach w stolicy. Boris, po ukończeniu astronomii na leningradzkim uniwersytecie, pracował w obserwatorium.
Ogromna większość utworów, które wyszły spod piór braci Strugackich, jest ich wspólnym dziełem. Na pracy literackiej skupili się w końcu lat pięćdziesiątych, oficjalne uznanie – łączące się z możliwością druku w prestiżowych pismach literackich, czy też tworzenia scenariuszy do filmów na podstawie swych utworów – zdobyli dopiero na przełomie lat siedemdziesiątych i osiemdziesiątych.
Twórczość Strugackich pod wieloma względami wyróżniała się na tle całości literatury fantastycznej powstającej w ZSRR. Bohaterowie tworzeni przez nich byli ludźmi z krwi i kości, z wszelkimi ludzkimi słabościami, wątpliwościami, lękami. Kosmos przedstawiony przez nich jest dla człowieka zagadką, próby jego poznawania to nie spektakularne, pełne sukcesów misje – droga do odkrycia choć skrawka prawdy o świecie gwiazd jest dla człowieka trudna, niebezpieczna i nie sposób poruszać się po niej szybko.
W swej prozie Strugaccy stawiają stopniowo coraz więcej pytań, między innymi o dobro i zło, o naturę człowieka, o granice ludzkiego poznania, tak w zakresie wiedzy o otaczającym świecie, jak i samowiedzy. Poruszają problemy etyki, odpowiedzialności władzy, kierunku rozwoju świata. Kreślone przez nich wizje, początkowo tchnące optymizmem, stają się coraz bardziej złożone, niepokojące, pozbawione prostych rozwiązań i niedopuszczające jednoznacznych interpretacji.
Kolejne wznowienia utworów braci Strugackich świadczą o ich nieustającej popularności. Niektóre dzieła doczekały się ekranizacji, np. "Piknik na skraju drogi" stał się inspiracją filmu Andrieja Tarkowskiego "Stalker" (Strugaccy byli współautorami scenariusza), a także gry komputerowej S.T.A.L.K.E.R. Podobnie w oparciu o "Trudno być bogiem" powstała gra oraz film o tym samym tytule.
Na podstawie książki "Miliard lat przed końcem świata" w 1988 roku Aleksander Sokurow nakręcił film "Dni zaćmienia".
Twórczość braci nie tylko zyskała uznanie czytelników nurtu science fiction, ale i wpisała się do historii światowej literatury.

</doc>
<doc id="94902" url="https://pl.wikipedia.org/wiki?curid=94902" title="Tete (prowincja)">
Tete (prowincja)

Tete – prowincja w Mozambiku, położona w zachodniej części kraju. Ośrodkiem administracyjnym prowincji jest miasto Tete. Inne ważniejsze miasta to: Songo, Moatize i Ulongue. Według spisu z 2017 roku zamieszkana przez ponad 2,6 mln osób.

</doc>
<doc id="94903" url="https://pl.wikipedia.org/wiki?curid=94903" title="Hydrofit">
Hydrofit



</doc>
<doc id="94904" url="https://pl.wikipedia.org/wiki?curid=94904" title="Typha">
Typha



</doc>
<doc id="94905" url="https://pl.wikipedia.org/wiki?curid=94905" title="Jorge Batlle">
Jorge Batlle

Jorge Luis Batlle Ibáñez (ur. 25 października 1927 w Montevideo, zm. 24 października 2016 tamże) – urugwajski polityk, prezydent kraju w latach 2000–2005.
Syn prezydenta Urugwaju Luisa Batlle’a Berresa. Działacz partii Colorado, wielokrotnie wybierany do parlamentu (deputowany i senator), po raz pierwszy startował w wyborach prezydenckich w 1966. W latach 80. i 90. był stałym przedstawicielem Urugwaju przy ONZ.
W listopadzie 1999 wygrał wybory prezydenckie, objął urząd 1 marca 2000. W 2004 jego następcą wybrano działacza lewicy, Tabaré Vázqueza, który objął urząd 1 marca 2005.
Zmarł w szpitalu w Montevideo w wyniku urazów czaszki spowodowanych przez upadek.

</doc>
<doc id="94906" url="https://pl.wikipedia.org/wiki?curid=94906" title="Hydrofity">
Hydrofity

Hydrofity, rośliny wodne, rośliny wodnopączkowe (gr. ὕδωρ "hýdōr" „woda”, φυτόν "phytón" „roślina”) – rośliny wodne (oprócz planktonu), których pączki odnawiające zimują w wodzie. Według klasyfikacji Raunkiæra są jedną z grup kryptofitów, czyli roślin skrytopączkowych. 
Hydrofity charakteryzują się dość słabo rozwiniętym systemem korzeniowym, u niektórych (jak pływacz) w ogóle go brak. Wiele z nich natomiast ma silnie rozwinięte kłącza. Odznaczają się bardzo słabym wykształceniem tkanek mechanicznych i tkanek przewodzących, nie posiadają kutykuli i aparatów szparkowych (z wyjątkiem organów lub części roślin wystających ponad powierzchnię wody). Posiadają duże przestwory międzykomórkowe wypełnione powietrzem (aerenchyma). Ciśnienie osmotyczne w komórkach jest niskie, do 8 atmosfer.
W strefach klimatycznych, w których występują okresy niesprzyjające wegetacji roślin (np. zima), zimują pączki znajdujące się w wodzie. Na wiosnę odtwarza się z nich nowy pęd.
Typologia.
Według klasyfikacji Raunkiaera, zmodyfikowanej przez Braun-Blanqueta, wśród hydrofitów wyróżnia się 3 grupy:
W systemie tym nazwa hydrofity odnosi się wyłącznie do roślin innych niż planktoniczne i mających organy przetrwalne zanurzone stale w wodzie. W takim ujęciu rośliny błotne (helofity), o pączkach zimujących w ziemi są uznane za geofity, a nie hydrofity. Również kryterium tego nie spełniają wodne rośliny jednoroczne (terofity), jako niewytwarzające organów przetrwalnych innych niż zarodniki czy owoce, np. salwinia pływająca czy uczep. 
Budowa.
Korzenie.
Korzenie hydrofitów odgrywają rolę mocującą w przypadku roślin zakorzenionych, z reguły są krótsze i słabiej rozgałęzione, niż u roślin lądowych. Często pozbawione są włośników, a zamiast czapeczki korzeniowej wykształcają się tzw. kieszenie lub pochewki korzeni. Częsty u hydrofitów silnie rozwinięty system przewietrzający tworzony przez miękisz powietrzny sięga do korzeni, umożliwiając dostarczenie do korzeni tlenu, którego dostępność pod powierzchnią wody jest ograniczona (np. u kłoci wiechowatej przestwory powietrzne stanowią 60% objętości korzeni). Dostarczanie tlenu do korzeni i przenikanie części tego gazu do środowiska przez korzenie odgrywa istotną rolę dla funkcjonowania ryzosfery w warunkach anaerobowych na dnie zbiorników. Wśród hydrofitów pod względem alokacji zasobów w organy wyróżniają się izoetydy, u których proporcja korzeni (lub chwytników) do pędów przypomina proporcje roślin lądowych.

</doc>
<doc id="94907" url="https://pl.wikipedia.org/wiki?curid=94907" title="Jorge Batlle Ibanez">
Jorge Batlle Ibanez



</doc>
<doc id="94909" url="https://pl.wikipedia.org/wiki?curid=94909" title="Robert Tappan Morris">
Robert Tappan Morris

Robert Tappan Morris (ur. 8 listopada 1965) – amerykański informatyk, znany z napisania kodu pierwszego w Stanach Zjednoczonych robaka komputerowego.
Jest synem szefa informatyków w National Security Agency. W 1988 r. był doktorantem na wydziale informatyki Uniwersytetu Cornell. Prowadził w tym czasie badania nad błędami w systemach 4 BSD Unix. Korzystając z wykrytych błędów napisał program nazywany dzisiaj "robakiem Morrisa", który potrafił mnożyć się w tych systemach. Robak został uruchomiony 2 listopada 1988 r. Miał on mnożyć się w ograniczony sposób, jednak wskutek błędu programisty nie zadziałało wbudowane ograniczenie. Robak w krótkim czasie praktycznie sparaliżował działanie ówczesnego, bardzo jeszcze skromnego Internetu zarażając ponad 6 tysięcy maszyn. Za swój czyn 22 stycznia 1990 r. został skazany na 3 lata obserwacji sądowej, grzywnę pieniężną 10 050 dolarów, 400 godzin prac społecznych i zapłacenie kosztów nadzoru.
W 2005 założył razem z Paulem Grahamem, Trevorem Blackwellem i Jessicą Livingston Y Combinator, akcelerator startupów technologicznych finansujący startupy.
Później dołączył do grona wykładowców na wydziale Elektrotechniki i Informatyki w Massachusetts Institute of Technology (MIT), gdzie otrzymał stałą posadę w 2006 roku.

</doc>
<doc id="94910" url="https://pl.wikipedia.org/wiki?curid=94910" title="Zambézia">
Zambézia

Zambezia – prowincja w Mozambiku, położona w środkowej części kraju. Graniczy na północy z prowincjami Niassa i Nampula, na zachodzie z prowincją Tete i państwem Malawi, a na południa z prowincją Sofala. Ośrodkiem administracyjnym prowincji jest Quelimane (246,9 tys. mieszk.). Inne ważne miasta to Gurue i Mocuba. 
Według spisu z 2017 roku zamieszkiwana przez blisko 5,2 mln mieszkańców. 
Warunki naturalne.
W prowincji ma swoje ujście rzeka Zambezi, od której nazwę wzięła prowincja. Zabagnione wybrzeże porastają zarośla mangrowe. Wnętrze prowincji porastają lasy tropikalne.
Gospodarka.
Uprawia się ryż, kukurydzę, kasawę, nerkodrzew, trzcinę cukrową, orzechy kokosowe, owoce cytrusowe, bawełnę oraz herbatę. Na wybrzeżu rozwinęło się rybołówstwo, zwłaszcza krewetek.

</doc>
<doc id="94915" url="https://pl.wikipedia.org/wiki?curid=94915" title="Ochrona danych osobowych">
Ochrona danych osobowych

Ochrona danych osobowych – regulacje prawne dotyczące tworzenia i posługiwania się zbiorami danych osobowych, a także pojedynczymi danymi, mające na celu administracyjno-prawną ochronę prawa do prywatności.

</doc>
<doc id="94916" url="https://pl.wikipedia.org/wiki?curid=94916" title="Brazydas">
Brazydas

Brazydas (zm. 422 p.n.e.) – polityk i dowódca spartański podczas pierwszej dekady II wojny peloponeskiej.
Życiorys.
Odznaczył się w wielu akcjach militarnych, m.in. w obronie miasta Metona w Mesenii przed flotą ateńską, w planowanej przez siebie akcji przeciw Pireusowi (429), przeciw Korkyrze (427) i w próbie ataku na Pylos (425). Główną jednak zasługą Brazydasa, który trafnie oceniał braki militarne Sparty, było opracowanie strategii zaatakowania drogą lądową posiadłości ateńskich na Chalkidyce w Tracji. Przyczynił się (nie bez niechęci spartańskich przywódców) do realizacji wyprawy, werbując jako żołnierzy helotów i najemników z Peloponezu, częściowo za własne środki. Jesienią 424 przebył szybkim marszem tereny środkowej oraz północnej Grecji i dotarł do Amfipolis, najważniejszej w Tracji kolonii ateńskiej, którą zmusił do kapitulacji. Jej zdobycie przeciągnęło na stronę Spartan wiele państw Związku Morskiego. W rękach Brazydasa znalazły się dochody i budulec dotychczas płynące z Amfipolis do Aten. Zaniepokojeni tym Ateńczycy zorganizowali interwencyjną wyprawę pod wodzą Kleona. W decydującej bitwie pod Amfipolis obaj wodzowie polegli, ale zwycięstwo odnieśli Spartanie.
Zwycięska kampania Brazydasa znacznie przyczyniła się do zawarcia korzystnego dla Sparty pokoju Nikiasza. Dowódca spartański został pochowany z honorami w Amfipolis, które ogłosiło go swym prawdziwym założycielem. Odtąd co roku odbywały się ku jego czci igrzyska, a jego potomkowie szczycili się swym pochodzeniem jeszcze w czasach rzymskich.

</doc>
<doc id="94917" url="https://pl.wikipedia.org/wiki?curid=94917" title="Tampa, Floryda">
Tampa, Floryda



</doc>
<doc id="94918" url="https://pl.wikipedia.org/wiki?curid=94918" title="Applet">
Applet



</doc>
<doc id="94919" url="https://pl.wikipedia.org/wiki?curid=94919" title="Nicolas Dalayrac">
Nicolas Dalayrac

Nicolas Dalayrac (Nicolas d'Alayrac) (ur. 8 czerwca 1753 w Muret, zm. 26 listopada 1809 w Paryżu) – francuski kompozytor operowy.
Komponował głównie opery komiczne, których stworzył około 60. Najbardziej znane:

</doc>
<doc id="94922" url="https://pl.wikipedia.org/wiki?curid=94922" title="Nicolas d'Alayrac">
Nicolas d'Alayrac



</doc>
<doc id="94923" url="https://pl.wikipedia.org/wiki?curid=94923" title="Opel Zafira">
Opel Zafira

Opel Zafira – samochód osobowy typu minivan klasy kompaktowej produkowany przez niemiecką markę Opel w trzech generacjach w latach 1999-2019. Przez 20 lat produkcji sprzedano 2,7 miliona egzemplarzy pojazdu.
Pierwsza generacja.
Opel Zafira A zaprezentowano po raz pierwszy w 1999 roku.
Konstrukcja pierwszej generacji pojazdu oparta została na modelu Opel Astra G. Zafira pomieści siedmiu pasażerów. W 2003 roku auto przeszło drobny facelifting, w którym zmieniono kolor tylnych kierunkowskazów z pomarańczowego na przezroczysty, wymieniono grill na chromowany, zmieniono podłokietnik tylny na całkowicie otwierany oraz parę innych drobiazgów.
W plebiscycie na Europejski Samochód Roku 2000 model zajął 3. pozycję (za Toyotą Yaris i Fiatem Multiplą).
Wersje wyposażeniowe.
OPC
Druga generacja.
Opel Zafira B zaprezentowano po raz pierwszy w 2005 roku. 
W lutym 2008 roku auto przeszło facelifting polegający na zmianie reflektorów przednich oraz tylnych. Po wprowadzeniu w 2012 roku kolejnej generacji modelu, Zafira B pozostała produkowana do 5 grudnia 2014 roku. Od wprowadzenia do produkcji Zafiry C, aż do końca produkcji model nosił nazwę "Zafira Family" po to, aby klienci nie mylili ze sobą dwóch generacji modelu. 
Wersje auta z homologacją ciężarową nie posiadają dwóch tylnych siedzeń. Występują również w wersji Flexivan, w tym wypadku są tylko przednie fotele, a tylne szyby są bardzo mocno przyciemniane.
Samochód wytwarzano aż do 5 grudnia 2014 roku w niemieckim Bochum, a w okresie od 12 września 2005 roku do 19 lipca 2010 roku także w polskiej fabryce w Gliwicach, gdzie wyprodukowano 459 549 egzemplarzy.
Wersje wyposażeniowe.
Oferowane były również wersje OPC line 1 i 2. Jedna wersja była mniej zbliżona z wyglądu do prawdziwej OPC, posiadała dokładki zderzaków i progów. Druga wersja była bardzo zbliżona do oryginału. Z zewnątrz wyglądały identycznie. W obydwu wersjach można było dobrać siedzenia sportowe i dowolny silnik.
Trzecia generacja.
Opel Zafira C został po raz pierwszy zaprezentowany podczas targów motoryzacyjnych we Frankfurcie w 2011 roku.
W latach 2012 - 2016 samochód oferowany był z dodatkowym przydomkiem "Tourer", który miał odróżniać model od produkowanej przez dwa lata równolegle poprzedniej Zafiry, która z kolei przez ten czas nosiła dodatkowy człon w nazwie "Family". Po zamknięciu fabryki Opla w Bochum w 2014 roku, produkcja samochodu została przeniesiona do Rüsselsheim am Main. Od czasu modernizacji w 2016 roku Zafira trzeciej generacji oferowana była pod tradycyjną nazwą.
Po raz pierwszy auto dostępne jest także w 5-osobowej wersji. Auto mogło być wyposażone w m.in. systemy Line Assist, Park Assist, aktywny tempomat oraz też panoramiczny dach.
Koniec produkcji i następca.
W czerwcu 2018 roku w związku z niskim popytem zakończono produkcję odmian dostosowanych do ruchu lewostronnego, przeznaczonych na rynki Wielkiej Brytanii, Irlandii oraz Malty. Na pozostałych rynkach Zafira pozostała w ofercie do 2019 roku, po zmianach w gamie jednostek napędowych, które zostały dostosowane do wymagań normy emisji spalin Euro 6d-TEMP. 
W 2019 roku zakończono produkcję pojazdu, było to uwarunkowane drastycznym spadkiem sprzedaży kompaktowych minivanów (od 2014 do 2019 roku o ponad 60 procent). Zafira nie doczekała się bezpośredniego następcy, pośrednio jej miejsce zajęły modele Grandland X i Combo Life. Nazwę Opel Zafira Life nosi osobowa wersja samochodu Opel Vivaro trzeciej generacji, produkowanego od 2019 roku. 

</doc>
<doc id="94925" url="https://pl.wikipedia.org/wiki?curid=94925" title="Gimnastyka sportowa">
Gimnastyka sportowa

Gimnastyka sportowa ( – nagi) – odmiana gimnastyki, z tradycjami sięgającymi starożytności. Gimnastycy sportowi wykonują krótkie układy ćwiczeń na różnych przyrządach, trwające mniej więcej od 30 do 90 sekund (przy skokach przez stół gimnastyczny jeszcze krócej). Sport ten zarządzany jest przez Międzynarodową Federację Gimnastyczną, która określa zasady punktacji i reguluje wszystkie sprawy związane z międzynarodowym współzawodnictwem elity zawodników gimnastyki sportowej. W poszczególnych krajach sprawy związane z tym sportem regulują krajowe związki sportowe. Gimnastyka sportowa jest popularnym sportem widowiskowym szczególnie podczas letnich igrzysk olimpijskich i podczas wielu innych imprez współzawodnictwa sportowego.
Historia.
Początkowo gimnastyka służyła do harmonijnego rozwoju ciała i osiągania sprawności fizycznej. O systemie gimnastyki wspominają w swoich utworach autorzy starożytni tacy jak Homer, Arystoteles i Platon. System ten obejmował wiele dyscyplin, które stały się później odrębnymi sportami: pływanie, wyścigi, zapasy, boksowanie, jazdę itd., i miał zastosowanie również w ćwiczeniach wojska.
W swej obecnej postaci gimnastyka rozwinęła się pierwotnie z początkiem XIX wieku w Niemczech i w rejonie Czech. Wprowadzono też w tym czasie termin "artistic gymnastics" (gimnastyka artystyczna), który miał odróżniać te swobodne style gimnastyki od gimnastyki wojskowej. Niemiecki nauczyciel Friedrich Ludwig Jahn, uważany za ojca gimnastyki, wynalazł wówczas kilka przyrządów gimnastycznych, w tym drążek i poręcze równoległe, których używa się do dziś. Powstały pierwsze dwa kluby gimnastyczne Turnverein i Sokol.
Pomysłodawcą i twórcą zasad wychowania fizycznego był Szwajcar Johann Heinrich Pestalozzi (1746–1827), propagatorem w Niemczech Friedrich Ludwig Jahn (1778–1852). Uznaje się ich za ojców nowoczesnej gimnastyki. Gimnastykę jako sport wyczynowy zaczęto traktować od ok. połowy XIX wieku i z czasem stała się dyscypliną sportową.
Pionierską organizacją wychowania fizycznego i sportu propagującą gimnastykę w Polsce było Polskie Towarzystwo Gimnastyczne „Sokół”, którego pierwsze gniazdo zostało założone 7 lutego 1867 we Lwowie. Członkowie towarzystwa rozpoczęli po raz pierwszy w Polsce systematyczne lekcje gimnastyczne od 1 maja 1867 roku pod kierunkiem dr Walentego Piaseckiego - lekarza oraz absolwenta kursów gimnastycznych w Pradze i Dreźnie.
W 1881 roku powstała Międzynarodowa Federacja Gimnastyczna, która od tamtego czasu do dziś stanowi ciało zarządzające gimnastyką sportową na szczeblu międzynarodowym. Na początku członkami tej instytucji były tylko trzy kraje i do 1921 roku nazywała się Europejską Federacją Gimnastyki. Gdy w skład organizacji weszły pierwsze kraje spoza Europy została przeorganizowana do swej obecnej postaci. Gimnastyka została ujęta w programie Letnich Igrzysk Olimpijskich z 1896 roku ale kobietom zezwolono na start w igrzyskach dopiero od 1928 roku. Także mistrzostwa świata w gimnastyce, które odbywały się od 1903 roku, pozostawały do 1934 roku zawodami, w których współzawodniczyli jedynie mężczyźni. Od tamtej pory rozwijały się dwie gałęzie gimnastyki sportowej: gimnastyka sportowa mężczyzn i gimnastyka sportowa kobiet, które inaczej niż w przypadku innych sportów, znacznie się różnią od siebie z uwagi na to, że w zawodach wykorzystuje się inne przyrządy, inne techniki i zwraca się uwagę na nieco inne zagadnienia.
W 1895 roku zorganizowano pierwsze mistrzostwa świata. Już od pierwszych igrzysk gimnastyka sportowa stała się dyscypliną olimpijską, znalazła się więc w programie igrzysk olimpijskich w Atenach w 1896. Nigdy nie wykluczono jej z programu, choć ulegała znacznym modyfikacjom. Jej szybki rozwój nastąpił po II wojnie światowej, głównie dzięki zawodnikom ZSRR. Mistrzostwa Europy rozgrywane są od 1957 roku.
Gimnastyka sportowa kobiet.
Pierwsze kobiece sekcje gimnastyczne powstawały na długo przed tym zanim włączono je w programy oficjalnych zawodów sportowych. Przykładowo już w 1900 roku w ramach Towarzystwa Gimnastycznego „Sokół” w Poznaniu powstaje sekcja kobieca pod nazwą "Oddział kobiet gimnastykujących".
Gimnastyka sportowa kobiet weszła do programu igrzysk olimpijskich jako konkurencja zespołowa w roku 1928 i w swej obecnej formie pojawiła się po raz pierwszy na zawodach 12. Mistrzostw Świata w gimnastyce sportowej w 1950 roku. Wprowadzono wówczas konkurs zespołowy, wielobój i konkurencje na poszczególnych przyrządach. Indywidualna konkurencja wieloboju gimnastyki sportowej kobiet pojawiła się już na 10. Mistrzostwach Świata w 1934 roku. Formę przyjętą na zawodach 12. Mistrzostw Świata wprowadzono następnie na Letnich Igrzyskach Olimpijskich w Helsinkach w 1952 roku i taka forma zawodów olimpijskich pozostaje niezmieniona do dziś.
Pierwsze zwyciężczynie zawodów w kobiecej gimnastyce sportowej miały zwykle około 20 lat – wiele z nich, zanim zaczęły uprawiać ten sport, przez wiele lat uczyły się baletu. Łarysa Łatynina pierwsza wielka gimnastyczka ze Związku Radzieckiego zdobyła swój pierwszy medal olimpijski w wieku 22 lat, drugi w wieku 26 lat, a w 1958 roku, będąc w ciąży, zdobyła Mistrzostwo Świata. Gimnastyczka z Czech Věra Čáslavská, kolejna dwukrotna zwyciężczyni olimpijskich wielobojów gimnastyki sportowej, zaczęła zdobywać swoje złote medale po ukończeniu 22 roku życia. W latach 70. XX wieku średni wiek zawodniczek startujących na olimpiadach zaczął się obniżać. Choć również w latach 60. XX wieku nie było czymś niesłychanym by w zawodach takich startowały nastolatki (na przykład Ludmilla Tourischeva miała 16 lat podczas swojego pierwszego startu na olimpiadzie w 1968 roku). Jednak udział coraz młodszych gimnastyczek powoli stawał się normą a przy tym zwiększał się poziom trudności tego sportu. Mniejsze, lżejsze dziewczęta z reguły uzyskiwały lepsze wyniki w coraz trudniejszych elementach akrobatycznych wymaganych przez zmieniony system punktowania. 58. kongres Międzynarodowej Federacji Gimnastycznej, który odbył się w lipcu 1980 roku, tuż przed igrzyskami olimpijskimi, podjął decyzję o podniesieniu granicy minimalnego wieku uprawniającego do startu w głównych międzynarodowych zawodach seniorów z ukończonych 14 na 15 lat. Zmiany te weszły w życie dwa lata później, ale nie zlikwidowały istniejącego wówczas problemu. Do czasu igrzysk olimpijskich w Barcelonie (1992) elitę zawodniczą w gimnastyce sportowej kobiet stanowiły prawie wyłącznie tzw. "piksy" – nastolatki w wieku przed pokwitaniem i z niedowagą. Coraz częściej pojawiały się głosy kwestionujące faktyczny dobrostan zawodniczek, które uprawiają ten sport. W odpowiedzi na zarzuty Międzynarodowa Federacja Gimnastyczna w 1997 roku podniosła granicę minimalnego wieku uprawniającego do startu w elitarnych międzynarodowych zawodach do ukończonych lat 17. Zmieniono również nieco zasady punktowania, ewoluowały też popularne opinie o tym sporcie, w efekcie czego znów na zawodach najwyższej rangi pojawiły się starsze zawodniczki. Mimo że średni wiek elity zawodniczek gimnastyki sportowej ciągle mieści się w przedziale od środkowych do późnych lat nastoletnich a ich wzrost i waga jest poniżej średniej, to coraz częściej widzi się gimnastyczki startujące w zawodach już znacznie po ukończeniu 20 lat. Na Mistrzostwach Świata w Melbourne w 2005 roku, srebrna medalistka w skoku Oksana Chusowitina była 30-letnią matką i w 2008 roku na olimpiadzie ponownie odniosła sukces zdobywając srebrny medal w wieku lat 33. Na igrzyskach olimpijskich w 2004 roku kapitanami zarówno zespołu Amerykanek (drugie miejsce) jak i Rosjanek (trzecie miejsce) były kobiety w wieku około 25 lat a kilka innych reprezentacji (Australia, Francja, Kanada) posiadało w swoim składzie wiele starszych zawodniczek.
Konkurencje.
Podczas zawodów w gimnastyce sportowej uczestnicy wykonują układy ćwiczeń w poszczególnych konkurencjach. Kobiety w czterech konkurencjach - skok przez stół gimnastyczny, poręcze asymetryczne, równoważnia i ćwiczenia wolne na planszy, zaś mężczyźni w sześciu konkurencjach - ćwiczenia wolne na planszy, koń z łękami, kółka, skok przez stół gimnastyczny, poręcze symetryczne i drążek).
Konkurencje w Gimnastyce Sportowej Kobiet (w kolejności olimpijskiej)
Konkurencje w Gimnastyce Sportowej Mężczyzn (w kolejności olimpijskiej)
Wszyscy uczestnicy zawodów w gimnastyce sportowej klasyfikowani są: 
ćwiczenia wolne na planszy (FX).
Układ ćwiczeń wolnych wykonywany przez zawodniczkę/zawodnika na sprężystej i pokrytej amortyzującą wykładziną planszy o wymiarach 12x12 metrów (dodatkowo z każdej strony wydzielony jest 1 metr na pole bezpieczeństwa). U kobiet układ trwa maksymalnie 90 sekund i wykonywany jest do muzyki indywidualnie dobranej dla każdej z zawodniczek. U mężczyzn układ nie może przekroczyć 70 sekund. Prezentowane układy muszą zawierać dozwolone elementy, wyszczególnione w przepisach.
skok przez stół gimnastyczny (VT).
Skok wykonywany jest przez stół gimnastyczny (od 2001 roku; dawniej wykonywano go przez konia). Rozbieg do skoku nie powinien przekroczyć 25 metrów.
U kobiet stół gimnastyczny ma wysokość 125 cm, u mężczyzn 135 cm. Zawodniczki/zawodnicy chcący zakwalifikować się do finału w skoku, muszą wykonać dwa skoki z różnych grup/kategorii skoków. Średnia ocena z dwóch skoków jest oceną na podstawie której przebiega kwalifikacja do finału. Do oceny w wieloboju gimnastycznym liczy się tylko pierwszy z wykonywanych skoków. Większość zawodniczek/zawodników (którzy nie liczą na finał w tej konkurencji) wykonuje tylko jeden skok, który wlicza się do wieloboju.
równoważnia (BB).
Wysokość: 125cm
Długość: 500cm
Szerokość: 10cm
Zawodniczki wykonują akrobacje na wąskiej równoważni (z ang. Balance Beam)
drążek (HB).
wysokość: 260 cm mierzona od górnej powierzchni materaca, materac nie powinien być grubszy niż 20 cm.
poręcze symetryczne (PB).
wysokość: 180 cm mierzona od górnej powierzchni materaca, materac nie powinien być grubszy niż 20 cm.
kółka (SR).
wysokość: 260 cm mierzona od górnej powierzchni materaca, materac nie powinien być grubszy niż 20 cm.
koń z łękami (PH).
wysokość: 105 cm mierzona od górnej powierzchni materaca, materac nie powinien być grubszy niż 10 cm.
Punktowanie.
Punktację poszczególnych ćwiczeń prowadzi się według dość skomplikowanego systemu. Przepisy składają się z dwóch głównych części, jedna część jest tekstowa, druga zawiera tabele z rysunkami - jak wyglądają poszczególne elementy.
Zespół sędziowski to: 
W zależności od rangi zawodów i możliwości organizatora, liczba sędziów jest różna, jednak na zawodach rangi światowej liczy dwóch sędziów D (D1-koordynator/arbiter + D2), którzy ustalają wartość ćwiczenia oraz 6 sędziów E – których głównym zadaniem jest liczenie i wycena błędów. Sędzia główny (D1) rozwiązuje również przypadki sporne. Aby ustalić notę końcową, od wartości układu – obliczonej przez sędziów "D" odejmuje się średnią błędów obliczonych przez 4 sędziów "E" – odrzuca się najniższą i najwyższą ocenę. Jeśli różnica między środkowymi notami jest zbyt duża, arbitrzy powinni ją zmodyfikować. W przypadku dalszej znacznej różnicy, sędzia główny może zmodyfikować sporne oceny. Obecne przepisy (po 2004 roku) dają dużo mniejsze pole do manipulacji niż wersja używana do Igrzysk w Atenach (2004). Ćwiczenia są dodatkowo rejestrowane (na kamery wideo) i dostępne dla sędziów podczas zawodów, dzięki czemu sytuacje sporne sędziowie mogą rozwiązać obiektywniej.
Polacy na Igrzyskach Olimpijskich.
Polacy zdobyli cztery medale olimpijskie:
Letnie Igrzyska Olimpijskie 1952 w Helsinkach.
W konkurencji mężczyzn, polska kadra składała się z Jerzego Jokiela, Szymona Sobali, Pawła Świętka, Pawła Gawrona, Zdzisława Lesińskiego, Pawła Gacy i Jerzego Solarza. Polska zakończyła zawody drużynowe na 13. miejscu. Najwyższym wynikiem w wieloboju indywidualnym mógł pochwalić się Sobala, który zdobył 60. miejsce. Jerzy Jokiel był jedynym członkiem gimnastycznej kadry męskiej, który zakwalifikował się do finału, w którym wygrał srebrny medal w ćwiczeniach wolnych.
Helena Rakoczy pojechała na Igrzyska w Helsinkach jako panująca wtedy mistrzyni świata w wieloboju i na trzech różnych przyrządach, wygrywając pięć medali na Mistrzostwach świata w 1950 roku. Mimo wielkich nadziei, Polki (w składzie Rakoczy, Stefania Reindl, Stefania Świerzy, Zofia Kowalczyk, Urszula Łukomska, Dorota Horzonek i Honorata Marcińczak) zakończyły rywalizację na 8. pozycji w wieloboju drużynowym, a Rakoczy uplasowała się na dalekiej od podium 43. pozycji. Najwyższą pozycję w wieloboju indywidualnym zdobyła Świeży, która zajęła 27. lokatę, jednak Polki nie wygrały ani jednego medalu. Media donoszą o problemach, z którymi borykała się Rakoczy podczas XV Igrzysk Olimpijskich, a mianowicie kontuzji nadgarstka oraz nachalnego zachowania urzędnika aparatu bezpieczeństwa i szefa polskiej ekipy Apolinarego Mineckiego, przed którym uchronił ją olimpijski pływak i medalista Mistrzostw Europy Marek Petrusewicz.
Letnie Igrzyska Olimpijskie 2004 w Atenach.
Polska nie wysłała żadnego reprezentanta w gimnastyce sportowej na XXVIII Igrzyska Olimpijskie w Atenach. Brązowy medalista Igrzysk z Sydney, Leszek Blanik, nie otrzymał kwalifikacji ze względu na błąd w kwalifikacjach. Joanna Skowrońska otrzymała kwalifikację, jednak groźny wypadek trzy dni przez startem zmusił ją do rezygnacji.
Polscy medaliści Igrzysk Olimpijskich, Mistrzostw świata i Europy.
Indywidualnie.
Reprezentacja Polski wygrała 3 indywidualne medale olimpijskie, 17 indywidualnych medali na Mistrzostwach Świata i 20 indywidualnych medali na Mistrzostwach Europy.
Drużynowo.
Polska kadra wygrała trzy medale drużynowe - brązowy medal w wieloboju drużynowym kobiet z przyrządem na Igrzyskach Olimpijskich w Melbourne i dwa brązowe podczas Mistrzostw Świata.
Kluby.
Polskie kluby gimnastyczne

</doc>
<doc id="94927" url="https://pl.wikipedia.org/wiki?curid=94927" title="Cincinnati">
Cincinnati

Cincinnati – miasto w Stanach Zjednoczonych, na południowo-zachodnim skraju stanu Ohio, ośrodek administracyjny hrabstwa Hamilton, położone na północnym brzegu rzeki Ohio. W 2020 roku miasto liczyło 309 317 mieszkańców; obszar metropolitalny Cincinnati, obejmujący m.in. miejscowości: Norwood, St Bernard i Elmwood Place, w 2020 roku zamieszkany był przez 2 256 884 osób.
Miasto jest węzłem drogowym i kolejowym, w pobliżu funkcjonuje międzynarodowy port lotniczy Cincinnati/Northern Kentucky. Ośrodek naukowo–kulturalny oraz przemysłowy w sektorze m.in. maszynowym, samochodowym, elektrotechnicznym, poligraficznym i chemicznym (Procter &amp; Gamble).
Położenie.
Miasto położone jest w środkowo–wschodniej części Stanów Zjednoczonych w Hrabstwie Hamilton, graniczy od południa ze stanem Kentucky.
Historia.
Miejscowość Cincinnati powstała w 1788 roku. Osada pionierska początkowo nazywała się Losantiville, co znaczy dosłownie "miasto położone naprzeciwko ujścia rzeki Licking". Nazwa ta została jednak zmieniona na Cincinnati, którą wybrano dla uczczenia Towarzystwa Cyncynatów, zrzeszającego oficerów wojny o niepodległość. Jako miasto funkcjonuje od 1819 roku. 
Według innych źródeł, nazwę wybrano by uczcić Lucjusza Kwinkcjusza Cyncynata, jako wzór obywatela poświęcającego się dla dobra publicznego. 
W XIX w. otwarto uczelnię University of Cincinnati oraz muzeum sztuki Cincinnati Art Museum. W 1875 roku udostępniono dla publiczności ogród zoologiczny Cincinnati Zoo (ang. "Cincinnati Zoo &amp; Botanical Garden") – drugą najstarszą tego typu placówkę w kraju.
W 2001 roku po zamieszkach na tle rasowym, na kilka dni wprowadzono stan wyjątkowy (godzinę policyjną). W 2016 roku ponownie zaczęły funkcjonować tramwaje w Cincinnati (po 65 latach przerwy). Kręcono tu film "Zabicie świętego jelenia".
Demografia.
Etniczność.
Pod względem etnicznym w 2022 roku w Cincinnati, dominowała ludność rasy białej (50,6%), następnie rasy czarnej (40,3%), Latynosi i Hiszpanie (4,4%) oraz Azjaci (2,4%).
Religia.
Do największych grup religijnych aglomeracji w 2010 roku należały:
W Cincinnati znajduje się jeden z największych megakościołów w Stanach Zjednoczonych – Crossroads Community Church, z cotygodniową frekwencją 35 tys. osób. Kościół słynie ze swojego konserwatyzmu, w tym piętnowania homoseksualizmu, oraz wspierania organizacji antyaborcyjnych. 
Polonia.
W mieście działa stowarzyszenie polonijne The Polish-American Society of Greater Cincinnati.
Miasta partnerskie.
Miasta partnerskie Cincinnati:

</doc>
<doc id="94928" url="https://pl.wikipedia.org/wiki?curid=94928" title="Kołaczyce (gmina)">
Kołaczyce (gmina)

Kołaczyce – gmina miejsko-wiejska w województwie podkarpackim, w powiecie jasielskim. W latach 1975–1998 gmina położona była w województwie krośnieńskim. Leży na prawym brzegu Wisłoki u podnóża góry Liwocz, na terenie Pogórza Strzyżowskiego i Doliny Wisłoki.
Siedziba Gmina gminy to Kołaczyce.
Przez Kołaczyce biegnie droga krajowa:
Struktura powierzchni.
Według danych z roku 2002 gmina Kołaczyce ma obszar 60,11 km², w tym:
Gmina stanowi 7,24% powierzchni powiatu.
Na terenie gminy występują gleby zaliczane od II do V klasy bionitacyjnej. Duży obszar zajmują gleby gliniasto – iglaste. Oprócz nich można spotkać mady (w dolinach rzek) oraz gleby torfiaste (pozostałość po jeziorach polodowcowych). Zachodnią granicą gminy płynie Wisłoka.
Demografia.
Dane z 31.12.2017 roku.
 
Sołectwa.
Bieździedza, Bieździadka, Krajowice, Lublica, Nawsie Kołaczyckie, Sieklówka, Sowina
Sąsiednie gminy.
Od północy sąsiaduje z gminą Brzostek, od północnego wschodu z gminą Frysztak, od południowego wschodu z gminą i miastem Jasło, a od zachodu z gminą Brzyska.

</doc>
<doc id="94935" url="https://pl.wikipedia.org/wiki?curid=94935" title="Krzysztof Wielicki">
Krzysztof Wielicki

Krzysztof Jerzy Wielicki (ur. 5 stycznia 1950 w Szklarce Przygodzickiej) – polski wspinacz, taternik, alpinista i himalaista. Piąty człowiek na Ziemi, który zdobył Koronę Himalajów i Karakorum. Członek The Explorers Club. W roku 2018 otrzymał Nagrodę Księżnej Asturii w dziedzinie sportu. W roku 2019 otrzymał Złoty Czekan za całokształt osiągnięć górskich.
Życiorys.
Górskie wędrówki rozpoczął w harcerstwie, a pasję kontynuował podczas studiów. Ukończył studia na Politechnice Wrocławskiej uzyskując tytuł inżyniera elektronika. Pełnił funkcję szefa Komisji Turystyki Zrzeszenia Studentów Polskich na Wydziale Elektroniki Politechniki Wrocławskiej. Pierwsze wspinaczki stały się jego udziałem w Sokolikach w maju 1970 roku. W lutym 1972 roku był uczestnikiem letniego kursu wspinaczkowego i obozu zimowego, których kierownikiem była Wanda Rutkiewicz.
Latem 1973 roku podczas obozu w Dolomitach odnotował pierwsze zagraniczne sukcesy. Wspólnie z Bogdanem Nowaczykiem jako pierwsi dokonali jednodniowego przejścia drogi Via Italiano-Francese na Punta Civetta. W późniejszych latach był uczestnikiem wypraw w góry Kaukazu, Hindukuszu i Pamiru.
17 lutego 1980 roku jako członek narodowej wyprawy na Mount Everest pod kierownictwem Andrzeja Zawady, wspólnie z Leszkiem Cichym dokonali pierwszego zimowego wejścia na ośmiotysięcznik. Był to sukces polskiego himalaizmu, który początkowo był kwestionowany przez himalaistę Reinholda Messnera.
Krzysztof Wielicki oprócz Mount Everestu jest jeszcze pierwszym zimowym zdobywcą Kanczendzongi i Lhotse, a zatem trzech spośród czterech najwyższych szczytów świata, które jako jedyne przekraczają 8500 m wysokości. Na Lhotse stanął samotnie w noc sylwestrową w gorsecie, który nosił po uszkodzeniu kręgosłupa w górach. Jest to jedyne w historii pierwsze zimowe wejście na ośmiotysięcznik dokonane samotnie.
Na Broad Peak „wbiegł” solo w ciągu jednego dnia (pierwsze na świecie wejście z bazy na szczyt ośmiotysięcznika w ciągu jednej doby). Na Dhaulagiri (w 16 godzin) i Sziszapangmę wspiął się sam, wytyczając nowe drogi. Nikt też nie towarzyszył mu podczas wejścia na szczyt Gaszerbruma II. Świadkami samotnego wejścia na Nanga Parbat, jedną z największych ścian Ziemi, byli jedynie pakistańscy pasterze, obserwujący jego wyczyn z oddalonych łąk. Brał udział w kilku wyprawach na K2. Dopiero podczas czwartej, latem 1996, wytrwałość została nagrodzona – wszedł na szczyt Filarem Północnym z dwoma włoskimi alpinistami. Po biwaku niedaleko szczytu zejście zamieniło się w dramatyczną i szczęśliwie zakończoną akcję sprowadzania skrajnie wycieńczonego Włocha. W akcji ratunkowej pomagali dwaj inni polscy himalaiści: Ryszard Pawłowski i Piotr Pustelnik, którzy także w tym czasie atakowali K2.
W następnych latach zaczął kierować zimowymi wyprawami. Zorganizował wyprawę zimową (Polska Wyprawa Zimowa Netia K2 2002–2003) na K2, która jednak nie zdobyła szczytu. Na przełomie lat 2006/2007 podjął kolejną zimową próbę zdobycia ośmiotysięcznika, tym razem Nanga Parbat, lecz z powodu skrajnie trudnych warunków pogodowych musiał wycofać się wraz ze swoim zespołem. W 2013 roku był kierownikiem ekspedycji, której celem było pierwsze zimowe wejście na Broad Peak. 5 marca 2013 szczyt zdobyli Adam Bielecki, Artur Małek, Maciej Berbeka oraz Tomasz Kowalski (dwaj ostatni zginęli podczas zejścia ze szczytu). W 2018 r. kierował kolejną próbą pierwszego zimowego wejścia na K2. W czasie tej wyprawy dwaj jej członkowie, Denis Urubko i Adam Bielecki, przeprowadzili spektakularną akcję ratunkową na Nanga Parbat, ratując Francuzkę Elisabeth Revol po jej wyprawie na szczyt, w czasie której zaginął Tomasz Mackiewicz; Wielicki koordynował akcję ratunkową.
Został członkiem The Explorers Club. W latach 2005–2007 był członkiem Kapituły Nagrody Środowisk Wspinaczkowych „Jedynka”.
W 2022 roku w filmie "Broad Peak" w rolę Wielickiego wcielił się Łukasz Simlat.
Książki.
Jest autorem i współautor kilku książek:

</doc>
<doc id="94936" url="https://pl.wikipedia.org/wiki?curid=94936" title="Strefa umiarkowana">
Strefa umiarkowana



</doc>
<doc id="94937" url="https://pl.wikipedia.org/wiki?curid=94937" title="Isaac Albeniz">
Isaac Albeniz



</doc>
<doc id="94939" url="https://pl.wikipedia.org/wiki?curid=94939" title="Cienki klient">
Cienki klient

 
Cienki klient (ang. "thin client") – komputer bądź specjalizowane urządzenie (terminal komputerowy) wraz z odpowiednim oprogramowaniem typu klient, umożliwiające obsługę aplikacji stworzonej w architekturze klient-serwer. Cechą szczególną "cienkiego klienta" jest niezależność od obsługiwanej aplikacji serwerowej (jej zmiana nie pociąga za sobą konieczności wymiany oprogramowania klienta). Dodatkowym atutem jest niewielkie zapotrzebowanie na moc przetwarzania.
Przykłady.
Przykładem cienkiego klienta może być korzystanie z witryny WWW z serwisem transakcyjnym banku internetowego. Użytkownik za pomocą przeglądarki internetowej może sprawdzać stan rachunku i wydawać dyspozycje, lecz weryfikacja danych (np. kontrola salda) jest przeprowadzana po stronie serwera.
Jak w podanym przykładzie, cienki klient aplikacji webowej charakteryzuje się bardziej ograniczonym interfejsem użytkownika niż samodzielne programy korzystające ze standardowych elementów środowiska pracy (jak okna, ikony, skróty klawiszowe).
Cienkim klientem może być także mechanizm obsługi aplikacji przez telefon komórkowy lub serwis głosowy.
Cienkim klientem określa się także platformę sprzętową – okrojony komputer bez twardego dysku, małą pamięcią RAM. Parametry sprzętowe pozwalają na uruchamianie aplikacji w trybie terminalowym, na cienkim kliencie uruchamiane są nieliczne aplikacje – niewymagające mocnych zasobów platformy sprzętowej.
Przeciwieństwem cienkiego klienta jest tzw. gruby klient (ang. "fat client").

</doc>
<doc id="94943" url="https://pl.wikipedia.org/wiki?curid=94943" title="Aplikacja internetowa">
Aplikacja internetowa

Aplikacja internetowa, aplikacja webowa () – program komputerowy, który pracuje na serwerze i komunikuje się poprzez sieć komputerową z hostem użytkownika komputera. W tym celu wykorzystuje się przeglądarkę internetową użytkownika, będącego interaktywnym klientem aplikacji internetowej pełniąc funkcję interfejsu użytkownika aplikacji internetowej.
W pracy aplikacji internetowej musi pośredniczyć sewer lub chmura obliczeniowa. Do przygotowania używa się różnych mechanizmów (np. Node, Spring, CGI, JSP, ASP.NET) i języków (np. PHP, Java, C#, Python, JavaScript, Go), jak również serwerów aplikacji. W konstrukcji relacji klient-serwer, mechanizm prezentacji danych w przeglądarce określa się mianem cienkiego klienta.
Przykłademi aplikacji internetowych są serwisy społecznościowe jak (Facebook, Twitter), aplikacje bankowe, aplikacje aukcyjne (Allegro, eBay), mapy online (Google Maps, OpenStreetMap). 
Historia.
Aplikacje internetowe, których pierwowzorami były aplikacje biurowe, ewoluowały wraz z rozwojem technologicznym z początkiem XXI w. Początkowo w 1995 r., posługiwano się interfejsem CGI, który umożliwiał komunikację pomiędzy oprogramowaniem serwera WWW a innymi programami za pomocą języka HTML. Kolejnym językiem oprogramowania działającym po stronie serwera, który pojawił się na rynku tego samego roku, był PHP, umożliwiający tworzenie stron webowych w czasie rzeczywistym. W 1996 r. pojawiły się nowe rozwiązania umożliwiające szybsze tempo pracy i tak zaczął się rozwój technologii JavaScript, która pozwala na wprowadzenie bardziej skomplikowanych elementów na stronie internetowej i poszerza interakcję. Kilka lat później firma Microsoft stworzyła technologię AJAX na potrzeby usług aplikacji internetowej Outlook Web Access. Następnie w 2004 r. premierę miał oparty na tej samej technologii Gmail. Obecnie jedną z najdynamiczniej rozwijających się aplikacji internetowych działającą po stronie serwera, gdzie komputer personalny jest jedynie punktem dostępu danych, jest oprogramowanie firmy Microsoft, pakiet Office w wersji online – Microsoft 365.
Technika Ajax dała początek aplikacjom typu Rich Internet Application, które znane dzisiaj są pod nazwą Single Page Application. Tworzenie skomplikowanych aplikacji takich jak np. Facebook, było możliwe głównie dzięki frameworkom języka JavaScript, takim jak AngularJS/Angular, React.js, czy Vue.js. Rozpowszechnienie się technologii webowych umożliwiło użycie jej do pisania aplikacji natywnych. Istnieje możliwość pisania aplikacji mobilnych dzięki m.in. Apache Cordova lub React Native oraz desktopowych m.in. dzięki platformie Electron czy aplikacjom typu PWA.
Istnieje także możliwość tworzenia aplikacji webowych bez znajomości języka programowania. W tym celu stosuje się platformy niskokodowe.

</doc>
<doc id="94944" url="https://pl.wikipedia.org/wiki?curid=94944" title="Bracia Strugaccy">
Bracia Strugaccy



</doc>
<doc id="94945" url="https://pl.wikipedia.org/wiki?curid=94945" title="Arkadij Strugacki">
Arkadij Strugacki



</doc>
<doc id="94947" url="https://pl.wikipedia.org/wiki?curid=94947" title="Borys Strugacki">
Borys Strugacki



</doc>
<doc id="94949" url="https://pl.wikipedia.org/wiki?curid=94949" title="Elżbieta Bowes-Lyon">
Elżbieta Bowes-Lyon

Elżbieta Bowes-Lyon, urodzona jako ang. Elizabeth Angela Marguerite Bowes-Lyon; po śmierci męża oficjalnie znana jako Elżbieta, królowa matka (ur. 4 sierpnia 1900 w Hitchin, zm. 30 marca 2002 w Windsorze) – królowa Wielkiej Brytanii i cesarzowa Indii jako żona Jerzego VI, matka królowej Elżbiety II. Była czwartą córką (i dziewiątym dzieckiem z dziesięciorga) Claude’a Bowes-Lyona, 14. hrabiego Strathmore i Kinghorne, oraz Cecilii Cavendish-Bentinck, córki Charlesa Cavendish-Bentincka. Odegrała ważną rolę w podtrzymywaniu morale Brytyjczyków podczas II wojny światowej. Adolf Hitler nazywał ją „najniebezpieczniejszą kobietą w Europie”. Była jedną z najpopularniejszych osób z brytyjskiej rodziny królewskiej. W zorganizowanym w 2002 roku plebiscycie na 100 najwybitniejszych Brytyjczyków królowa Elżbieta zajęła 61. miejsce.
Wczesne lata życia i małżeństwo.
Lady Elżbieta urodziła się w londyńskiej rezydencji swojego ojca – Belgrave Mansions przy Grosvenor Gardens. Została ochrzczona 23 września 1900 roku w parafii w Hitchin w hrabstwie Hertfordshire. Wczesne dzieciństwo spędziła w wiejskiej rezydencji rodziców w Hertfordshire, następnie w zamku Glamis, gdzie zdobyła wykształcenie. Uwielbiała sport, konie i psy. W wieku 8 lat rozpoczęła naukę w Londynie. Osiągała bardzo dobre wyniki w literaturze. Po ukończeniu prywatnej edukacji pod okiem niemieckiej guwernantki w wieku 13 lat zdała Oxford Local Examination. 
Dokładnie w dniu 14 urodzin Elżbiety Wielka Brytania wypowiedziała wojnę Niemcom. Elżbieta pomagała w pielęgnacji chorych w zamienionym na szpital zamku Glamis. Na froncie zachodnim walczyli jej dwaj bracia. Starszy Fergus zginął w 1915 w bitwie pod Loos. Michael został w maju 1917 uznany za zaginionego, lecz naprawdę został wzięty do niewoli i do końca wojny przebywał w obozie jenieckim.
Jerzy VI (brat Edwarda VIII i jego następca po abdykacji Edwarda) oświadczył się Elżbiecie już w 1921, ale został dwukrotnie odrzucony. Ślub Jerzego i Elżbiety odbył się 26 kwietnia 1923 roku w opactwie westminsterskim. W drodze na ceremonię Elżbieta złożyła kwiaty przed Grobem Nieznanego Żołnierza, który to gest był następnie powtarzany przez każdą kolejną małżonkę członka rodziny królewskiej.
Od momentu ślubu Elżbieta tytułowała się Jej Królewską Wysokością Księżną Yorku. Młoda para spędziła miesiąc miodowy w Polesden Lacey w hrabstwie Surrey, a następnie w Szkocji. Elżbieta i Jerzy VI mieli dwie córki:
Wraz z mężem księżna Elżbieta, wypełniając obowiązki reprezentacyjne rodziny królewskiej, odbyła szereg podróży zagranicznych, m.in. na chrzest przyszłego króla Jugosławii Piotra II, do Kenii, Ugandy i Sudanu oraz na otwarcie Parlamentu Federalnego Australii w nowej stolicy Canberze (1927).
Królowa Wielkiej Brytanii.
W styczniu 1936 zmarł teść Elżbiety, król Jerzy V, a 11 grudnia tego samego roku abdykował starszy brat męża, Edward VIII, który ustąpił z tronu z powodu braku akceptacji planów jego małżeństwa z amerykańską rozwódką Wallis Simpson. Po abdykacji brata książę Yorku wstąpił na tron, przyjmując imię Jerzego VI. Para królewska została koronowana 12 maja 1937. Elżbieta była pierwszą od czasu dynastii Tudorów małżonką króla pochodzącą z Wielkiej Brytanii. Nie przepadała za swoją szwagierką, o której mówiła per „ta kobieta”. Jerzy VI i Elżbieta odbyli do wybuchu II wojny światowej dwie ważne podróże, byli we Francji w lipcu 1938 oraz w Kanadzie i USA w czerwcu i lipcu 1939. W Kanadzie królowa zyskała wielką popularność i w późniejszych latach często odwiedzała ten kraj.
Po wybuchu wojny istniały plany ewakuacji królowej i córek do USA lub Kanady. Elżbieta odmówiła, tłumacząc, że nie opuści męża i rodaków w obliczu zagrożenia; kiedy podczas niemieckich nalotów na Wyspy Brytyjskie ministrowie nakłaniali królową, aby wyjechała z Londynu, Elżbieta odpowiedziała: "Dzieci nigdzie nie pojadą beze mnie, ja nie opuszczę króla, a król nigdy nie wyjedzie". Deklaracja ta przyniosła jej popularność wśród Brytyjczyków. Para królewska odbywała w okresie wojny wiele podróży po kraju, odwiedzając zbombardowane miasta i fabryki oraz rannych w szpitalach. Elżbieta była tytularnym dowódcą służby pielęgniarskiej w Wielkiej Brytanii.
W 1947 wraz z mężem odbyła długą podróż po Afryce Południowej, rok później obchodzili jubileusz 25-lecia małżeństwa. Na początku lat 50. choroba króla ograniczyła jego aktywność publiczną; zmarł 6 lutego 1952. Na tron wstąpiła starsza córka, Elżbieta II.
Królowa Matka.
Po śmierci męża królowa Elżbieta otrzymała tytuł "Her Majesty Queen Elizabeth The Queen Mother"; odstąpiono od zwyczajowego tytułu "Queen Elizabeth" dla odróżnienia od panującej córki oraz od alternatywnego "Queen Dowager" ("Królowa Wdowa"), ponieważ żyła jeszcze królowa Maria, żona Jerzego V. Wśród Brytyjczyków zyskała przydomek "Queen Mum".
Po śmierci męża wyjechała do Szkocji, ale po spotkaniu z premierem Churchillem powróciła do życia publicznego. Jako wdowa kontynuowała obowiązki reprezentacyjne. W lipcu 1953 odbyła pierwszą od czasu pogrzebu męża podróż zagraniczną. Odwiedziła Rodezję Południową, gdzie położyła kamień węgielny pod University College of Rhodesia and Nyasaland. W następnych latach odwiedziła m.in. Kanadę w 1989. Patronowała lub kierowała około 350 organizacjami, w tym brytyjskim Komitetem Czerwonego Krzyża. Pełniła liczne honorowe funkcje wojskowe – m.in. dowódcy sił kobiecych w armii, marynarce i lotnictwie oraz komendanta Centralnej Szkoły Lotnictwa Królewskich Sił Powietrznych – RAF. Przez 25 lat (do 1980) była kanclerzem Uniwersytetu w Londynie, a także kanclerzem Uniwersytetu Dundee oraz doktorem "honoris causa" innych uczelni. Od 1978 (jako jedyna kobieta w historii) nosiła prestiżowy tytuł honorowy lorda strażnika Pięciu Portów.
Stała się jednym z najpopularniejszych członków rodziny królewskiej. Powszechną uwagę zwracały jej drogie zakupy (była właścicielką wielu obrazów Moneta), pasja do hazardu (była właścicielką wielu koni wyścigowych) i whisky, a z czasem także długowieczność. Królowa matka wyremontowała zamek Mey na wybrzeżu szkockim, gdzie spędzała co roku trzy tygodnie w sierpniu i dziesięć dni w październiku. W 2000 obchodziła uroczyście 100. rocznicę urodzin. Tego dnia odbyło się w londyńskiej Katedrze św. Pawła uroczyste anglikańskie nabożeństwo dziękczynne, które uświetniła homilia arcybiskupa Canterbury. 
Zmarła we śnie, 30 marca 2002 o godzinie 15.15 czasu lokalnego, w swojej rezydencji 9 km od Windsoru, mając 101 lat 
. Cierpiała od paru miesięcy na gorączkę. Przed śmiercią była przy niej jej córka, królowa Elżbieta II. W uroczystościach pogrzebowych, które odbyły się 9 kwietnia 2002, uczestniczyły tysiące Brytyjczyków.
Pozostałe informacje.
W 2012 r. Colin Campbell wydała w USA książkę "The Queen Mother, The untold story of Elizabeth Bowes-Lyon, who became Queen Elizabeth the Queen Mother", w której twierdziła, że kiedy Cecilia Cavendish-Bentinck straciła możliwość urodzenia kolejnych dzieci, zgodziła się na skorzystanie przez męża z usług surogatki, którą została francuska kucharka Marguerite Rodiere. W ten sposób mieli urodzić się późniejsza królowa matka Elżbieta i jej młodszy brat David.

</doc>
<doc id="94953" url="https://pl.wikipedia.org/wiki?curid=94953" title="Bromeliowate">
Bromeliowate

Bromeliowate, ananasowate, zapylcowate ("Bromeliaceae" Juss.) – rodzina roślin jednoliściennych. Należy tu około 1,7 tys. gatunków skupionych w 55–57 rodzajów. Niemal wszystkie, z jednym tylko wyjątkiem ("Pitcairnia feliciana" – endemit wyżyny Futa Dżalon w Gwinei w zachodniej Afryce), występują w Ameryce Południowej i Północnej, głównie w strefie tropikalnej. Najdalej na północy bromeliowate sięgają do Wirginii i Teksasu, najdalej na południu rosną w środkowej Argentynie i Chile. 
Należy tu wiele gatunków uprawianych jako rośliny ozdobne, włóknodajne i owocowe, na czele z ananasem jadalnym. Jadalnym organem u tego gatunku jest zmięśniały, soczysty owocostan powstający z owoców (torebek), przysadek i osi kwiatostanu. Owoce kilku innych gatunków z tej rodziny są także spożywane, ale mają tylko lokalne znaczenie. Z liści wielu gatunków pozyskuje się włókna, szczególnie cenione ze względu na wytrzymałość w przypadku "Neoglazovia variegata", "Ananas lucidus" i "Puya chilensis" (z włókien tego ostatniego wyrabia się np. trwałe sieci rybackie).
Kłopotliwa cecha tych roślin w kontekście ich zastosowań użytkowych związana jest z zatrzymywaniem wody u nasad liści. Te niewielkie zbiorniki są miejscem rozrodu widliszków będących wektorami zarodźców, wywołujących u ludzi malarię. W rejonach upraw bromeliowatych określa się tę chorobę mianem „malarii bromeliowej”.
Biologia i ekologia.
Do bromeliowatych należą gatunki naziemne, występujące zwykle na terenach górskich i suchych, w tym epility wyrastające na skałach, oraz epifity rosnące na drzewach w lasach nizinnych strefy tropikalnej. Większość przedstawicieli ma kwiaty zapylane przez kolibry, ale kwiaty odwiedzają także inne ptaki, nietoperze oraz owady.
Systematyka.
Linia rozwojowa prowadząca do współczesnych przedstawicieli bromeliowatych oddzieliła się od innych, z których powstały współczesne rodziny wiechlinowców, ponad 100 milionów lat temu. Najstarsza skamieniałość wskazywana jako być może przodek tych roślin opisana jako "Protoananas lucenae" znaleziony został w formacji Crato sprzed 114–112 milionów lat w obszarze brazylijskiego Basenu Araripe. Wątpliwości nie budzi co do przynależności do bromeliowatych "Karatophyllum bromelioides" znaleziony w skałach trzeciorzędowych w Kostaryce. Wobec długiej historii zaskakujące, ale dobrze potwierdzone w szeregu analiz molekularnych jest to, że wszystkie współczesne podrodziny (tj. grupa koronna rodziny) miały wspólnego przodka jeszcze 19-23 miliony lat temu. Niejasna jest relacja między tą rodziną a innymi w obrębie wiechlinowców. Pewna jest pozycja bliska bazalnej w obrębie rzędu. Zwykle rodzina wskazywana jest jako siostrzana dla pałkowatych "Typhaceae", wraz z którymi tworzyć ma klad bazalny, ale prawdopodobne jest też, że najstarsze linie rozwojowe w obrębie rzędu oddzielały się kolejno (najpierw pałkowate, potem bromeliowate, "Rapateaceae").
Rodzina wyewoluowała w rejonie Wyżyny Gujańskiej i endemiczne dla niej są dwie najstarsze podrodziny ("Brocchinioideae" i "Lindmanioideae"), a poza tym także "Navioideae". Z obszaru tego ok. 15,4 miliona lat temu rozprzestrzeniły się w północnej części Ameryki Południowej przodkowie podrodzin "Tillandsioideae" i "Hechtioideae", po czym zwłaszcza w tej pierwszej grupie nastąpiło znaczne różnicowanie spowodowane wypiętrzeniem się Andów (14,2 do 8,7 milionów lat temu).
Ze względu na odrębność rodziny w dawniejszych systemach klasyfikacyjnych zwykle była włączana do własnego, monotypowego rzędu bromeliowców (określanego też mianem ananasowców i zapylcowców) "Bromeliales", tak było m.in. jeszcze w systemie Takhtajana z 2009, wcześniej m.in. w systemie Cronquista z 1981.
Bromeliowate tradycyjnie dzielone były na trzy podrodziny: "Tillandsioideae" , "Bromelioideae" i "Pitcairnioideae" . W 2007 został zaproponowany i przyjęty podział na 8 monofiletycznych podrodzin. 
"Brocchinioideae" 
"Bromelioideae" 
"Hechtioideae" 
"Lindmanioideae" 
"Navioideae" 
"Pitcairnioideae" 
"Tillandsioideae" 
"Puyoideae" 

</doc>
<doc id="94955" url="https://pl.wikipedia.org/wiki?curid=94955" title="Arkady Strugacki">
Arkady Strugacki



</doc>
<doc id="94956" url="https://pl.wikipedia.org/wiki?curid=94956" title="Arkady i Borys Strugaccy">
Arkady i Borys Strugaccy



</doc>
<doc id="94957" url="https://pl.wikipedia.org/wiki?curid=94957" title="Ananas">
Ananas

Ananas ("Ananas" Mill.) – rodzaj roślin zielnych z rodziny bromeliowatych ("Bromeliaceae"). Obejmuje w zależności od ujęcia jeden do ok. 7 gatunków. Rośliny te w stanie naturalnym rosną w Ameryce Południowej. Już w okresie przedkolumbijskim rozpowszechniona w uprawie została beznasienna odmiana ananasa jadalnego o soczystym owocostanie. Nazwa rodzajowa utworzona została od nazwy tych roślin w językach tupi ("nana").
Ananas to także nazwa owocostanu ananasa jadalnego. Jest on duży i soczysty, wyrasta na szczycie krótkiej łodygi u nasady z rozetą kolczastych liści. Do głównych producentów należą Hawaje, Brazylia, Meksyk i Filipiny. W Europie plantacje ananasów znajdują się na Azorach, w Wielkiej Brytanii uprawiany w szklarniach był od początku XVIII wieku.
W obrębie rodzaju rośliną użytkową (włóknodajną) jest także "Ananas lucidus".
Systematyka.
Jeden z rodzajów podrodziny "Bromelioideae" Burnett z rodziny bromeliowatych ("Bromeliaceae") z rzędu wiechlinowców ("Poales").

</doc>
<doc id="94958" url="https://pl.wikipedia.org/wiki?curid=94958" title="Branko Crwenkowski">
Branko Crwenkowski

Branko Crwenkowski, mac. Бранко Црвенковски (wym. ; ur. 12 października 1962 w Sarajewie) – macedoński polityk, działacz komunistyczny, lider Socjaldemokratycznego Związku Macedonii (SDSM), poseł do Zgromadzenia Republiki Macedonii, w latach 1992–1998 i 2002–2004 premier, od 2004 do 2009 prezydent Macedonii.
Życiorys.
Urodził się w rodzinie macedońskich działaczy komunistycznych. W 1986 ukończył studia z zakresu robotyki na Uniwersytecie Świętych Cyryla i Metodego w Skopju. Pracował przez kilka lat w przedsiębiorstwie Semos w Skopju. Był również członkiem SKM – macedońskiego oddziału Związku Komunistów Jugosławii. W pierwszych pluralistycznych wyborach w 1990 z listy SKM-PDP uzyskał deputowanego do parlamentu ówczesnej Socjalistycznej Republiki Macedonii.
Gdy w 1991 Kiro Gligorow objął urząd prezydenta, Branko Crwenkowski został nowym liderem SKM-PDP, przekształcając to ugrupowanie w Socjaldemokratyczny Związek Macedonii. Partią kierował nieprzerwanie do 2004. W sierpniu 1992, po upadku wielopartyjnego rządu Nikoły Klusewa, lider socjaldemokratów został nowym premierem. Większość dla jego gabinetu zapewniły ugrupowania Albańczyków oraz niewielkie partie liberałów i socjalistów. Jego ugrupowanie zwyciężyło także w kolejnych wyborach w 1994; pozwoliło mu to zachować urząd premiera, który sprawował do listopada 1998, gdy po kolejnych wyborach władzę w kraju przejęła centroprawicowa opozycja z WMRO-DPMNE.
Branko Crwenkowski przez czteroletnią kadencję zasiadał w parlamencie, pełnił rolę lidera opozycji. W listopadzie 2002 powrócił na urząd premiera. W 2004 wystartował w przedterminowych wyborach prezydenckich rozpisanych po śmierci Borisa Trajkowskiego. W pierwszej turze otrzymał około 43% głosów. W drugiej poparło go niespełna 63% głosujących, pokonał w niej tym samym Saszka Kedewa. Urząd prezydenta objął w maju 2004 i sprawował przez pełną pięcioletnią kadencję, kiedy to nie zdecydował się ubiegać o reelekcję. W 2009 powrócił do pełnienia funkcji przewodniczącego SDSM, kierując tym ugrupowaniem do 2013.

</doc>
<doc id="94961" url="https://pl.wikipedia.org/wiki?curid=94961" title="Izolacjonizm">
Izolacjonizm

Izolacjonizm (ang. "isolationism" z fr. "isolation" ‘izolacja’ od wł. "isolato" 'oddzielony od wszystkiego, jak wyspa od lądu’ od "isola" ‘wyspa’ z łac. "insula" ‘wyspa’), kierunek polityki zagranicznej sprowadzający się do obrony interesów i bezpieczeństwa własnego państwa.
Izolacjonizm brytyjski zakładał niewiązanie się w jakiekolwiek stałe sojusze z państwami kontynentu europejskiego. Wyrazem tego były m.in. postanowienia kongresu wiedeńskiego (1815) i sformułowana tam zasada równowagi europejskiej. Wilfrid Laurier podsumowując przynoszącą Brytyjczykom sukcesy politykę izolacjonizmu nazwał ją w 1896 mianem "Splendid isolation" (ang. „wspaniałe odosobnienie”). Z tymi zasadami zerwano po zawarciu "entente cordiale".
W USA za twórcę uznaje się Jerzego Waszyngtona, który podobnie jak politycy Wielkiej Brytanii zakładał wystrzeganie się stałych sojuszy politycznych. Zasady te sformułował prezydent USA James Monroe w 1823, w tzw. "doktrynie Monroego". Zakładała ona brak zainteresowania USA sprawami europejskimi i ograniczeniem strefy wpływów do obu Ameryk.
Zmiana nastąpiła w okresie I wojny światowej i interwencji w Europie na froncie zachodnim. W wyniku rozczarowania efektami wojny, Stany Zjednoczone powróciły do polityki izolacjonizmu i nie ratyfikowały traktatu wersalskiego, nie weszły do Ligi Narodów, były inicjatorem paktu o rezygnacji z wojny jako instrumentu polityki narodowej, a także zachowały neutralność w konfliktach zbrojnych w latach trzydziestych (wojna hiszpańska i abisyńska). Kongres Stanów Zjednoczonych uchwalił szereg ustaw o neutralności ("Neutrality Acts" kolejno w latach 1935, 1936, 1937 i 1939). Pierwsza z 31 sierpnia 1935 r. wprowadzała embargo na dostawy broni do państw będących stronami wojen. Druga z 26 lutego 1936 r. dodawała zakaz sprzedaży materiałów wojennych innych niż broń oraz wprowadzała zakaz udzielania pożyczek stronom walczącym. Trzecia z 1 maja 1937 r. zakazywała obywatelom amerykańskim podróży na statkach państw walczących oraz wprowadzała zasadę "cash and carry" („płać i bierz”) w odniesieniu do zakupów czynionych przez te państwa w USA: pragnąc zakupić towary nie objęte embargiem określonym wcześniejszymi ustawami, dany kraj musiał płacić gotówką i przewozić je własnymi statkami. Ustawa zrównywała wojny domowe z zewnętrznymi. Czwarta z 4 listopada 1939 pozwalała państwom prowadzącym wojnę (chodziło o Wielką Brytanię i Francję) na zakup amerykańskiej broni i amunicji za gotówkę i transportowanie jej na własnych statkach.
10 stycznia 1938 deputowany z Partii Demokratycznej w Izbie Reprezentantów reprezentujący Indianę Louis Ludlow zgłosił projekt poprawki do Konstytucji USA by, z wyjątkiem przypadku odpierania inwazji na teren Stanów Zjednoczonych, zarezerwowane dla Kongresu w art.1.8.11 wypowiedzenie wojny było potwierdzane w ogólnokrajowym referendum. Izba Reprezentantów odrzuciła wniosek niewielką większością 209 do 188 głosów.
Początkowo Stany Zjednoczone zachowały neutralność w II wojnie światowej. Dopiero ustawa Lend-Lease Act z marca 1941 oznaczała zmianę polityki, a atak Japonii na Pearl Harbor w grudniu 1941 oraz wypowiedzenie wojny przez III Rzeszę zmusiły USA do przystąpienia do wojny.
W efekcie II wojny światowej USA stały się aktywnym uczestnikiem polityki światowej przyczyniając się w znacznym stopniu do upadku komunizmu w Związku Radzieckim. W ostatnich latach pojawił się neoizolacjonizm, głoszący, że USA mogą tylko nadszarpnąć swój prestiż angażując się w lokalne konflikty bez znaczenia dla swych interesów strategicznych. Stąd też pojawiają się projekty wycofania wojsk amerykańskich ze wszystkich terytoriów poza USA.
Uchwalona w 1973 mimo prezydenckiego veto „Rezolucja o możliwościach wojny” zobowiązuje prezydenta do powiadomienia Kongresu w ciągu 48 godzin od użycia sił zbrojnych w akcji zbrojnej w razie braku wypowiedzenia wojny oraz przedstawienia celów operacji, jej uzasadnienia i spodziewanego czasu jej trwania. Kongres może zażądać wycofania sił zbrojnych. Rezolucja była wielokrotnie naruszana. W styczniu 2014 zgłoszono w Senacie projekt zwiększenia kontroli Kongresu nad działaniami sił zbrojnych.

</doc>
<doc id="94962" url="https://pl.wikipedia.org/wiki?curid=94962" title="Marcin Kasprzak">
Marcin Kasprzak

Marcin Kasprzak, pseudonim „Maciej”, „Teofil” (ur. 2 listopada 1860 w Czołowie, zm. 8 września 1905 w Warszawie) – polski rzemieślnik, dekarz; działacz ruchu robotniczego, pionier ruchu socjalistycznego w Poznańskiem.
Życiorys.
Młodość.
Urodził się w podpoznańskim Czołowie w rodzinie robotnika rolnego Kacpra Kasprzaka i Agnieszki z domu Ostrowskiej. Rodzice Kasprzaka byli bardzo biedni i często zmieniali miejsce zamieszkania. Oboje byli także analfabetami. W 1868 roku przenieśli się do Swarzędza, gdzie Kasprzak uczęszczał do szkoły ludowej. Po jej ukończeniu zmuszony był znaleźć pracę. Rozpoczął od nauki zawodu piekarza, lecz przez konflikt z mistrzem musiał szukać dalej. Ostatecznie ukończył czteroletnią naukę zawodu dekarza.
Odbywał służbę wojskową w wojsku niemieckim. Prawdopodobnie został jednak zwolniony z wojska ze względu na słaby wzrok. Od 1880 roku pracował jako kelner w destylarni w Berlinie. Tam po raz pierwszy zetknął się z socjaldemokracją, kiedy poznał niejakiego Neumanna, który pokazał mu broszurki socjalistyczne. Zainspirowany lewicowymi ideami Kasprzak przystąpił do Socjaldemokratycznej Partii Niemiec.
Początki działalności w ruchu robotniczym.
W marcu 1881 wrócił do Poznania, prawdopodobnie by wziąć udział w kampanii wyborczej SPD do Reichstagu. W tym samym roku do Poznania przybyli również wysłannicy "ośrodka genewskiego" (związanego z Ludwikiem Waryńskim). Prawdopodobnie poznał wtedy Stanisława Mendelsona, Marię Jankowską i Józefa Konstantego Janiszewskiego. Pierwsze lata działalności Kasprzaka związane były z rozprowadzaniem w różnych miastach Cesarstwa Niemieckiego literatury socjalistycznej.
W latach 1885–1886 był organizatorem pierwszych kółek socjalistycznych w Poznaniu. Współtwórca Polskiej Partii Socjalno-Rewolucyjnej Proletariat (tzw. II Proletariatu) w 1888, którego pracami kierował do 1891. Organizator pierwszej manifestacji pierwszomajowej na ziemiach polskich w 1890 roku. W 1892 podjął współpracę z rosyjskimi rewolucjonistami. W latach 1891–1893 przebywał w Londynie i Niemczech. Aresztowany przez wojska carskie, podczas przekraczania granicy Królestwa Polskiego i osadzony w warszawskiej Cytadeli. Po trzech latach, zasymulował chorobę i przeniesiono go do szpitala, z którego zbiegł do zaboru pruskiego, gdzie działał w PPS-ie.
Współpraca z Różą Luksemburg.
W 1901 roku wspólnie z Różą Luksemburg zaangażował się w sprawę strajku dzieci wrzesińskich. W tym samym roku postanowił kandydować do Reichstagu z hasłami sprzeciwiającymi się germanizacji i Hakacie. Do Warszawy wrócił w 1904 roku.
Kasprzak był wielokrotnie więziony przez władze carskie i pruskie. Silny fizycznie, obdarzony konspiracyjną intuicją, nie podporządkowywał się partyjnej dyscyplinie i zawsze wychodził obronną ręką z opresji. Na własnych plecach przeniósł Różę Luksemburg przez granicę rosyjsko-pruską. Wyczyn ten przysporzył mu dodatkowej sławy. Za współpracę z Różą Luksemburg został wyrzucony z SPD. Marcin Kasprzak był wielokrotnie niesłusznie pomawiany o współpracę z tajną policją w Rosji bądź Prusach, za co został wyrzucony z PPS-u.
Proces i śmierć.
W 1904 roku założył drukarnię SDKPiL w Warszawie, początkowo przy ul. Dzielnej, później przy ul. Dworskiej 6. Do pomocy Kasprzakowi został przydzielony młody inżynier, Benedykt Gurcman. Po przypadkowym odkryciu drukarni, w dniu 27 kwietnia 1904 roku i otoczeniu jej przez policję, Kasprzak świadomy ciążącego na nim oskarżenia o donosicielstwo, zdecydował się bronić i zabił strzałami z rewolweru 4 żandarmów, a jednego ranił. W drukarni był także Gurcman, który próbując uciekać wpadł na policjanta.
Proces.
Wspólnie z Gurcmanem zostali oskarżeni o zbrojny opór przedstawicielom władzy, zabójstwo, zadawanie ran nożem, działalność nielegalną przeciwko ustrojowi w szeregach SDKPiL. Pierwszą rozprawę wyznaczono na 2 sierpnia 1904 roku. Obrońcą Kasprzaka był Stanisław Patek. Kasprzak na początku próbował udawać chorobę psychiczną, ale biegły sądowy uznał go za zdrowego. Kilkanaście miesięcy więziony w X Pawilonie Cytadeli Warszawskiej, został skazany na karę śmierci, wyrokiem z 2 listopada 1904. Został powieszony na stokach Cytadeli Warszawskiej, 8 września 1905 roku.
W „sprawę Kasprzaka” zaangażowany był sam Józef Piłsudski, który polecił ponownie rozpatrzyć sprawę Kasprzaka na łonie PPS-u. W przeddzień rozpoczęcia procesu został zrehabilitowany.
Życie prywatne.
W 1892 roku w Londynie wziął ślub z Heleną Żółtowską (ur. 1876). Z tego związku miał syna, Jarosława (ur. 1891).
Marcin Kasprzak a dekomunizacja.
W 2016 roku parlament uchwalił tzw. ustawę dekomunizacyjną, której celem jest ostateczne usunięcie z przestrzeni publicznej nazw związanych z komunizmem. Marcin Kasprzak w PRL-u był wykorzystywany do przedstawiania początków komunizmu w Wielkopolsce i wielu ludzi uważało, że nazwy ulic związane z Kasprzakiem będą zmieniane. Ostateczną decyzję w tej sprawie wydał IPN:

</doc>
<doc id="94965" url="https://pl.wikipedia.org/wiki?curid=94965" title="Tatarakowce">
Tatarakowce

Tatarakowce ("Acorales" Reveal) – monotypowy rząd roślin zielnych zawierający jedną rodzinę – tatarakowate ("Acoraceae") i jeden rodzaj – tatarak ("Acorus"). W obrębie rodzaju "Acorus" wyróżnia się w zależności od ujęcia taksonomicznego od 2 do 6 gatunków. Zasięg geograficzny obejmuje półkulę północną z wyjątkiem obszarów arktycznych i suchych, w tropikalnej Azji tataraki rosną w wyższych położeniach górskich. W Polsce jedynym przedstawicielem jest tatarak zwyczajny ("Acorus calamus"), będący tu częstym kenofitem.
W budowie anatomicznej rośliny wyróżniają się występowanie pokrytych śluzem łusek śródpochwowych w kątach liści, zalążkiem ortotropowym, obfitym bielmem i obecnością idioblastów z olejkami eterycznymi.
Systematyka i pochodzenie.
Dawniej rodzaj tatarak ("Acorus") włączany był do rodziny obrazkowatych ("Araceae") z rzędu obrazkowców i tak m.in. przedstawiano jego pozycję w systemie Cronquista jeszcze w 1981. Dowody znacznej odrębności tej grupy roślin opublikowane zostały w 1987 i od tego tatarak jest wyodrębniany w randze odrębnej rodziny i rzędu (aczkolwiek po raz pierwszy rodzinę "Acoraceae" opisano osobno już w 1820). Rodzina tatarakowatych i rząd tatarakowców uwzględnia system Takhtajana od wersji z roku 1997 i system APG I z 1998. System APG II (2003), APG III (2009) i APG IV (2016) przedstawiają tatarakowce jako klad bazalny jednoliściennych, tj. jako grupę siostrzaną wobec wszystkich jednoliściennych. Cechami świadczącymi o odrębności tatarakowców są: unifacjalne liście, dwa rozdzielne systemy naczyń w szypułce, brak rafidów, obecność włosków w okienku (mikropyle) zalążka, specyficzne olejki eteryczne. Pozycja filogenetyczna tatarakowców potwierdzona została także badaniami genetycznymi, aczkolwiek badania z 2016 wykazały prawdopodobną pozycję siostrzaną tatarakowatych względem większości rodzin żabieńcowców "Alismatales", po wyłączeniu bazalnych obrazkowatych "Araceae" i kosatkowatych "Tofieldiaceae".
Skamieniałości tych roślin są znane bardzo słabo. Pyłek prawdopodobnie przodków tataraku znany jest z przełomu barremu i aptu z kredy wczesnej z Portugalii. Skamieniałości tataraku z kenozoiku znane są z Ameryki Północnej.
Biologia i ekologia.
Byliny występujące na bagnistych brzegach wód, na mokradłach oraz na glebach mineralnych i skalistych wzdłuż brzegów strumieni. Sposób zapylenia kwiatów nie jest dobrze poznany, ale lepki pyłek świadczy o prawdopodobnym udziale owadów. Nasiona rozsiewane są przez wodę. Rośliny rozprzestrzeniają się łatwo wzdłuż cieków za pomocą kawałków kłączy. W szczególności w taki wegetatywny sposób rozprzestrzenia się triploidalny tatarak zwyczajny ("Acorus calamus"). Podstawowa liczba chromosomów x=12.
Zastosowanie.
Oba gatunki tataraku używane są w nasadzeniach przy oczkach wodnych jako rośliny ozdobne. Przede wszystkim jednak kłącza (w mniejszym stopniu liście) tych roślin wykorzystywane były od najdawniejszych czasów w celach leczniczych, ceremonialnych, kosmetycznych oraz do aromatyzowania potraw, win i tytoniu.

</doc>
<doc id="94966" url="https://pl.wikipedia.org/wiki?curid=94966" title="Serwer WWW">
Serwer WWW

Serwer WWW, serwer internetowy (ang. "web server") – program komputerowy działający na serwerze, obsługujący żądania protokołu komunikacyjnego HTTP. Z serwerem WWW łączy się przeglądarka internetowa (poprzez sieć komputerową) będąca jego klientem, aby pobrać wskazaną stronę WWW. 
Określenie "serwer internetowy" stosuje się w odniesieniu do:
W potocznym znaczeniu, mianem "serwer internetowy" określa się komputer podłączony do Internetu i posiadający działające oprogramowanie serwerowe.
Serwer WWW może korzystać z usług innego, równolegle działającego oprogramowania, np. MySQL i PHP, udostępniając wynikowe, dynamicznie utworzone strony WWW, wzbogacone danymi z bazy danych. 
Statystyki wykorzystania serwerów WWW (dane z czerwca 2016 według serwisu Netcraft):

</doc>
<doc id="94968" url="https://pl.wikipedia.org/wiki?curid=94968" title="Elisabeth Moore">
Elisabeth Moore

Elisabeth Holmes Moore (ur. 5 marca 1876 w Brooklynie, zm. 22 stycznia 1959 w Starke) – amerykańska tenisistka.
W wieku 16 lat po raz pierwszy awansowała do finału mistrzostw USA (obecne US Open); przegrała z Mabel Cahill 7:5, 3:6, 4:6, 6:4, 2:6, w pierwszym w historii pięciosetowym meczu kobiet. Do 1978 była najmłodszą finalistką w historii turnieju (jej wynik poprawiła nieco młodsza Pam Shriver). Moore wygrała czterokrotnie mistrzostwa USA – w 1896, 1901, 1903 i 1905, także cztery razy była w finale (oprócz 1892 również w 1897, 1902 i 1904; miała ponadto prawo udziału w finale w 1906 jako obrończyni tytułu, ale nie wystąpiła, oddając tytuł zwyciężczyni turnieju eliminacyjnego Helen Homans).
W 1896 i 1903 wygrywała mistrzostwa USA w deblu (1895, 1901 i 1904 przegrywała w finale) oraz w 1902 i 1904 w mikście (finalistka 1892 i 1905). Jej występy w finałach na przestrzeni 13 lat (1892-1905) są rekordem turnieju.
W 1901 jako jedyna kobieta w historii tenisa rozegrała dzień po dniu dwa mecze pięciosetowe. W finale turnieju eliminacyjnego mistrzostw USA pokonała Marion Jones 4:6, 1:6, 9:7, 9:7, 6:3, w finale głównym wygrała z obrończynią tytułu Myrtle McAteer 6:4, 3:6, 7:5, 2:6, 6:2. Zaniepokojone zbyt wielką dawką wysiłku dla kobiet władze federacji amerykańskiej USTA podjęły decyzję o rozgrywaniu finałów do dwóch wygranych setów, co nie spotkało się z sympatią Moore.
Zawodniczka praworęczna; w 1971 została wpisana do Międzynarodowej Tenisowej Galerii Sławy.

</doc>
<doc id="94972" url="https://pl.wikipedia.org/wiki?curid=94972" title="Piece of Mind">
Piece of Mind

Piece of Mind – czwarty album studyjny heavymetalowej grupy Iron Maiden z 1983 roku.
Zawiera 9 utworów, z których każdy opowiada pewną historię. Opener płyty – "Where Eagles Dare", został napisany na podstawie książki Alistaira MacLeana oraz filmu pod tym samym tytułem ("Tylko dla orłów"), których akcja rozgrywa się podczas II wojny światowej. Tekst do "Revelations" stanowi połączenie wierzeń biblijnych i ateistycznej filozofii Aleistera Crowleya. "Flight of Icarus" ma swoje źródło w mitycznej opowieści o Dedalu i Ikarze. "The Trooper" opowiada o żołnierzu walczącym w czasie Wojny Krymskiej (1853-1856) – brytyjskim kawalerzyście próbującym stawić czoła rosyjskiej armii. "To Tame a Land" natomiast powstało po przeczytaniu przez członka grupy "Diuny", Franka Herberta. 
Przy tworzeniu płyty swoich umiejętności użyczył po raz pierwszy perkusista Nicko McBrain. Album uzyskał status platynowej płyty oraz został wybrany przez czytelników Kerrang! na Najlepszy Album Wszech Czasów w ankiecie na koniec 1983 roku (tuż za nim na drugim miejscu uplasował się The Number of the Beast).

</doc>
<doc id="94974" url="https://pl.wikipedia.org/wiki?curid=94974" title="Arthur Nielsen">
Arthur Nielsen

Arthur Charles Nielsen, senior (ur. 5 września 1897 w Chicago, zm. 1 czerwca 1980 tamże) – amerykański analityk handlu, tenisista i działacz sportowy.
W 1923 założył instytut badań marketingowych ACNielsen; prowadził znany program telewizyjny "Nielsen Ratings".
Wystąpił w grze pojedynczej na US Open, w latach 1916–1918 był kapitanem reprezentacji tenisowej Uniwersytetu Wisconsin. W 1946 i 1948 zdobył mistrzostwo USA ojców i synów w parze z Arthurem Nielsenem juniorem. Dla rozwoju tenisa zasłużył się sponsorowaniem i organizowaniem budowy wielu obiektów tenisowych (m.in. na macierzystej uczelni, gdzie obiekt został nazwany jego imieniem – "Nielsen Center"). W 1971 działalność ta zapewniła mu miejsce w Międzynarodowej Tenisowej Galerii Sławy.

</doc>
<doc id="94975" url="https://pl.wikipedia.org/wiki?curid=94975" title="Vernon L. Smith">
Vernon L. Smith



</doc>
<doc id="94978" url="https://pl.wikipedia.org/wiki?curid=94978" title="Perry Jones">
Perry Jones

Perry Thomas Jones (ur. 22 czerwca 1890 w Etiwandzie, Kalifornia, zm. 16 września 1970 w Los Angeles) – amerykański działacz sportowy związany z tenisem.
Życiorys.
Przez ponad 25 lat był prezydentem Stowarzyszenia Tenisowego Południowej Kalifornii, kierował także wielkim turniejem tenisowym w Los Angeles ("Pacific Southwest Championships"). Koordynował szkolenie tenisowe w Kalifornii, dzięki czemu odkryto wiele talentów sportowych; opiekował się karierami zawodniczymi m.in. Jacka Kramera, Billie Jean King, Dennisa Ralstona. W latach 1958–1959 był kapitanem reprezentacji USA w Pucharze Davisa; powołał Peruwiańczyka studiującego na Uniwersytecie Kalifornii Południowej Alexa Olmeda do zespołu amerykańskiego (było to możliwe, ponieważ Olmedo nie wystąpił wcześniej w barwach Peru). Kontrowersyjna nominacja była trafnym posunięciem, Olmedo przyczynił się do zdobycia Pucharu Davisa w 1958 (w finale Amerykanie pokonali Australijczyków).
Perry Jones, nazywany popularnie "Mr. Tennis" lub "Perry T.", krótko przed śmiercią w 1970 został uhonorowany miejscem w Międzynarodowej Tenisowej Galerii Sławy.

</doc>
<doc id="94980" url="https://pl.wikipedia.org/wiki?curid=94980" title="Wielki Błękit">
Wielki Błękit



</doc>
<doc id="94981" url="https://pl.wikipedia.org/wiki?curid=94981" title="Wielki błękit">
Wielki błękit

Wielki błękit (fr. "Le grand bleu", ang. "The Big Blue") – francusko-włoski dramat obyczajowy z 1988 roku w reżyserii Luca Bessona. Film oparty luźno na historii życia Jacques'a Mayola, który jako pierwszy pokonał głębokość 100 m w nurkowaniu swobodnym oraz Enzo Maiorki (w filmie – Enzo Molinari). Film znany jest z widowiskowych zdjęć podwodnych.
Zarys fabuły.
Dwóch przyjaciół, Jacques Mayol i Enzo Molinari, rywalizuje w nurkowaniu swobodnym – ekstremalnej dyscyplinie sportowej polegającej na zanurkowaniu jak najgłębiej bez aparatu do oddychania. Jacques, który w dzieciństwie przeżył śmierć ojca, stroni od ludzi, najlepiej czuje się wśród delfinów. Enzo, lubiący przebywać w blasku sławy, jest jego dokładnym przeciwieństwem. Ich przyjaźń zmienia się, ale i rozwija, gdy Jacques poznaje piękną Johanę.
Powstały dwie wersje zakończenia. W ostatniej scenie Jacques nurkuje na dużą głębokość, gdzie wpatruje się w delfina. Każda chwila opóźnienia wynurzenia grozi śmiercią z powodu braku powietrza. Jacques sprawia wrażenie niezdecydowanego – czy chce wrócić do świata ludzi czy pozostać w głębinie na zawsze. W końcu odrywa się od windy, wybierając głębię. W wersji europejskiej następuje zakończenie filmu, sugerujące śmierć nurka. W wersji wprowadzonej do dystrybucji w Stanach Zjednoczonych film ma dodatkową scenę, w której Jacques wynurza się z wody, trzymając się delfina, po czym wspólnie pływają na powierzchni.
Metryczka.
Dostępne są trzy wersje filmu – kinowa (132 min), VHS (119 min) i rozszerzona wydana na DVD (168 min).

</doc>
<doc id="94982" url="https://pl.wikipedia.org/wiki?curid=94982" title="Kangchenjunga">
Kangchenjunga



</doc>
<doc id="94983" url="https://pl.wikipedia.org/wiki?curid=94983" title="Windhuk">
Windhuk

Windhuk (ang. "Windhoek", wym. ; afr. "Windhoek", wym. ; niem. "Windhuk") – stolica Namibii, położona w środkowej części kraju na wysokości 1650 m n.p.m. Jest to także stolica regionu Khomas.
Na 645 km² mieszka 315 932 osób co daje 489,9 mieszkańców na km².
Historia.
W 1840 Jonker Afrikaner założył osadę Orlam w miejscu, w którym znajduje się obecnie Windhuk. On i jego zwolennicy przebywali w pobliżu jednego z głównych gorących źródeł, położonych w dzisiejszych przedmieściach "Klein Windhoek". Zbudował murowany kościół na 500 osób używany również jako szkoła. Zostały założone ogrody i pola uprawne. Dwóch misjonarzy: Carl Hugo Hahn i Franz Heinrich Kleinschmidt z "Rheinische Missionsgesellschaft" rozpoczęło tam pracę pod koniec roku 1842. Dwa lata później dwóch metodystów – Richard Haddy i Joseph Tindall – zostało zaproszonych przez Jonkera, aby zmienić Hahna i Kleinschmidta, którzy nie zgadzali się z polityką Jonkera. Przez pewien czas Windhuk dobrze prosperowało, ale wojny między narodami Nama i Herero w końcu zniszczyły osadę. Po długiej nieobecności, Hahn odwiedził ponownie Windhuk w 1873 roku i był przerażony widząc, że nic nie pozostało z dawnego miasta. W czerwcu 1885 roku, szwajcarski botanik znalazł tylko szakale i głodne perliczki wśród zaniedbanych drzew owocowych.
W 1878 roku Wielka Brytania zaanektowała Walvis Bay i włączyła ją do Kolonii Przylądkowej w 1884, ale nie rozszerzyła swoich wpływów na wnętrze lądu. Żądania kupców z Zatoki Lüderitza doprowadziły w 1884 roku do deklaracji niemieckiego protektoratu nad tym, co nazwano Niemiecką Afryką Południowo-Zachodnią w 1884. Granice niemieckiej kolonii zostały ustalone w 1890 roku, a Niemcy przesłały korpus ochronny, pod dowództwem majora Curt von François, aby utrzymać porządek. Garnizon von François stacjonował w Windhuk, strategicznie położonym jako bufor między narodami Nama i Herero. Dwanaście gorących źródeł dostarczało pod dostatkiem wody do uprawy roślin.
Kolonialny Windhuk powstał w dniu 18 października 1890 roku, kiedy von François położył kamień węgielny pod fort, który jest obecnie znany jako "Alte Feste" (Stary gród). Po 1907 roku rozwój miasta przyspieszył poprzez migrację rdzennych mieszkańców ze wsi do rosnącego miasta w poszukiwaniu pracy. Coraz więcej europejskich osadników przybywało z Niemiec i Republiki Południowej Afryki. Zostały założone firmy na "Kaiser Street" (obecnie Alei Niepodległości) wzdłuż grzbietu górskiego dominującego nad miastem. W tym czasie w Windhuk zostały wybudowane trzy zamki: "Heinitzburg", "Sanderburg" i "Schwerinsburg".
Niemiecka epoka kolonialna dobiegła końca podczas I wojny światowej, gdy wojska południowoafrykańskie zajęły Windhuk w maju 1915 roku w imieniu Imperium Brytyjskiego. W ciągu następnych pięciu lat, południowoafrykański rząd wojskowy administrował Afryką Południowo-Zachodnią. Obszar ten został przydzielony do Wielkiej Brytanii jako terytorium mandatowe przez nowo-utworzoną Ligę Narodów, a Afryka Południowa administrowała nim. Rozwój miasta zatrzymał się. Po II wojnie światowej, rozwój Windhuk stopniowo nabierał rozpędu z uwagi na dostęp do coraz większego kapitału stymulującego gospodarkę.
Po 1955 roku zostały podjęte duże projekty publiczne, takie jak budowa nowych szkół i szpitali, wytyczenie dróg miejskich (projekt rozpoczęty w 1928 roku od "Kaiser Street") oraz budowę tamy i wodociągów. Miasto w 1958 roku uruchomiło pierwszy na świecie zakład odzyskiwania i uzdatniania wody do postaci pitnej ze ścieków.
Windhuk pro forma otrzymało prawa miejskie 18 października 1965 z okazji 75-lecia powtórnego założenia miasta przez von François.
Od czasu uzyskania niepodległości w 1990 roku, Windhoek pozostał stolicą kraju, a także stolicą prowincji centralnej Khomas.
W 2022 roku w Windhuk usunięto pomnik von François. Posąg stał w centrum miasta od października 1965 roku, kiedy odsłonięto go podczas obchodów 75-lecia założenia Windhoek pod niemieckimi rządami kolonialnymi.
Gospodarka.
Rozwinął się przemysł wełniany, mięsny, metalowy i chemiczny. Ośrodek regionu hodowli owiec karakułowych. W pobliżu miasta znajdują się duże złoża rud miedzi.
Transport.
Windhuk jest węzłem kolejowo-drogowym. W mieście dobrze rozwinięta jest sieć autobusowa. 42 km na wschód od miasta leży Windhoek International Airport, z którego usług korzysta rocznie 400 000 osób. Jest to jedyny międzynarodowy port lotniczy w Namibii. Ma regularne połączenia z takimi miastami jak Londyn, Frankfurt nad Menem czy Monachium. Oprócz tych portów ma połączenia także z 50 innymi miastami. Startują stąd samoloty między innymi South African Airways, LTU International czy Air Namibia. Drugim portem lotniczym jest Windhuk-Eros obsługującym głównie prywatne samoloty.

</doc>
<doc id="94984" url="https://pl.wikipedia.org/wiki?curid=94984" title="Tatarakowate">
Tatarakowate



</doc>
<doc id="94988" url="https://pl.wikipedia.org/wiki?curid=94988" title="Tatarak">
Tatarak



</doc>
<doc id="94989" url="https://pl.wikipedia.org/wiki?curid=94989" title="Jō">
Jō

 – kij drewniany o przekroju koła, wykorzystywany w kilku tradycyjnych oraz współczesnych sztukach walki, jak np.: jōdō, jōjutsu czy aikido (w formie aikijō). 
Według legendy, żyjący w XVI w. Gonnosuke Musō, mistrz sztuki walki, pokonany w pojedynku przez szermierza wszech czasów Musashi Miyamoto, udał się do świątyni Homangu Kamado Shintō na górze Homan (obecna prefektura Fukuoka), gdzie 37 dni medytował nad przyczyną porażki. W końcu doznał „oświecenia”, w którym boska istota przekazała mu nową metodę uderzania. Na podstawie tej wizji opracował metodę posługiwania się kijem dłuższym niż miecz lecz krótszym niż kij bō. Takie połączenie zawarło w sobie zalety obu tych broni. 
Istnieją, pozostające przedmiotem dyskusji, przekazy wskazujące, że Gonnosuke wygrał swoją rewanżową walkę z Musashi Miyamoto. Gonnosuke Musō po walce założył szkołę sztuk walki, do tej pory istniejącą i skupiającą się na jōjutsu, Shintō Musō-ryū.
Oryginalne wymiary "jō" to:

</doc>
<doc id="94990" url="https://pl.wikipedia.org/wiki?curid=94990" title="Acorus">
Acorus



</doc>
<doc id="94993" url="https://pl.wikipedia.org/wiki?curid=94993" title="Anna (księżniczka królewska)">
Anna (księżniczka królewska)

Anna, księżniczka królewska ("Anne Elizabeth Alice Louise", ur. 15 sierpnia 1950 w Clarence House w Londynie) – księżniczka Zjednoczonego Królestwa z dynastii Windsorów, księżniczka królewska, córka królowej Elżbiety II i jej męża, Filipa, księcia Edynburga; znajduje się w linii sukcesji brytyjskiego tronu; reprezentantka Wielkiej Brytanii na letnich igrzyskach olimpijskich (1976) w jeździectwie.
Anna urodziła się w Londynie jako drugie dziecko i jedyna córka Filipa, księcia Edynburga i Elżbiety II, królowej Zjednoczonego Królestwa.
W 1968 roku ukończyła Benenden School w Kent w Anglii.
W 1973 poślubiła Marka Phillipsa, z którym ma dwoje dzieci: Petera Phillipsa (ur. 1977) i Zarę Tindall (ur. 1981). Małżeństwo zakończyło się rozwodem w 1992. W 1992 poślubiła Timothy’ego Laurence’a.
Od urodzenia nosiła tytuł Jej Królewskiej Wysokości Księżniczki Edynburga. W 1952, kiedy jej matka wstąpiła na tron, znana była jako Księżniczka Anna, a po ślubie dodatkowo Pani Mark Phillips. W 1987 otrzymała tytuł Księżniczki Królewskiej, przysługujący najstarszej córce brytyjskiego monarchy.
Księżniczka Anna uprawia jazdę konną. W 1976 została pierwszą członkinią brytyjskiej rodziny królewskiej, która wzięła udział w letnich igrzyskach olimpijskich. Jest dwukrotną indywidualną mistrzynią świata w tej dyscyplinie (1971, 1975) i mistrzynią drużynową (1975). W 1971 otrzymała nagrodę Sportowej Osobowości Roku BBC. W latach 1987–1993 pełniła funkcję prezydenta Międzynarodowej Federacji Jeździeckiej. Od 1988 jest członkinią Międzynarodowego Komitetu Olimpijskiego.
20 marca 1974 w Londynie doszło do próby porwania księżniczki, kiedy wracała samochodem do Pałacu Buckingham wraz z mężem. Był to pierwszy przypadek tego rodzaju zdarzenia w brytyjskiej rodzinie królewskiej.
W 2002 została pierwszą członkinią brytyjskiej rodziny królewskiej w dziejach, która została oskarżona w sprawie sądowej. Anna odpowiedziała za to, że jej pies zaatakował dwoje dzieci. Została ukarana finansowo.
Zaangażowana jest w działalność publiczną i charytatywną. Reprezentowała swoją matkę w oficjalnych wystąpieniach i patronuje wybranym organizacjom. W 2017, 2018 i 2019 wzięła udział w największej ilości publicznych wystąpień spośród wszystkich członków rodziny królewskiej.
Poprzez swojego przodka, Jana Wilhelma Friso, księcia Oranii, spokrewniona jest ze wszystkimi rodzinami królewskimi i książęcymi panującymi w Europie.
Mieszka w Gatcombe Park w Gloucestershire, a jej biuro znajduje się w Pałacu Świętego Jakuba w Londynie.
Powiązania rodzinne i edukacja.
Księżniczka Anna urodziła się 15 sierpnia 1950 w Clarence House w Londynie o godzinie 11:50.
Jej rodzicami byli Filip, książę Edynburga, potomek greckiej oraz duńskiej rodziny królewskiej, i jego żona, Elżbieta II, królowa Zjednoczonego Królestwa, pochodząca z brytyjskiej dynastii Windsorów.
Jej dziadkami byli ze strony ojca Andrzej, książę Grecji i Danii, i jego żona, Alicja z dynastii Battenbergów; natomiast ze strony matki Jerzy VI, król Zjednoczonego Królestwa, cesarz Indii i jego małżonka, Elżbieta, królowa-matka, urodzona jako lady Bowes-Lyon.
Ma trzech braci: Karola III, Andrzeja, księcia Yorku i Edwarda, hrabiego Wesseksu.
Księżniczka otrzymała imiona: Anna (została trzecią brytyjską księżniczką urodzoną po 1714 roku, której nadano to imię, i zaledwie drugą, dla której było to imię pierwsze), Elżbieta (na cześć matki i babki ze strony matki), Alicja (na cześć babki ze strony ojca), Ludwika (imię popularne w rodzinie królewskiej).
Religia.
Została ochrzczona w obrządku kościoła anglikańskiego w Pokoju Muzycznym Pałacu Buckingham 21 października 1950. Ceremonii przewodniczył arcybiskup Yorku, Cyril Garbett. Rodzicami chrzestnymi księżniczki zostali: 1. hrabia Mountbatten (wuj ojca), księżna Hohenlohe-Langenburg (siostra ojca), Andrew Elphinstone (kuzyn matki) i hrabina Athlone (krewna matki).
Jest matką chrzestną przynajmniej siedmiu osób:
Edukacja.
Zgodnie z ówczesną tradycją, początkowe etapy edukacji księżniczki obejmowały domowe lekcje, prowadzone przez guwernantkę.
Od 1959 do 1963 należała do Girl Guides.
W 1968 ukończyła Benenden School w Kent.
Kariera sportowa.
Anna rozpoczęła treningi jeździeckie w 1965 roku.
W marcu 1971 zmuszona była do wycofania się z zawodów jeździeckich w Crookham, których była liderką, z powodu upadku z konia Purple Star, który odmówił przeskoczenia przeszkody.
W tym samym roku została indywidualną mistrzynią Europy w czasie zawodów w Burghley; jej koń nazywał się Doublet.
We wrześniu 1973 brała udział w mistrzostwach Europy w Kijowie, ale pomimo zajęcia pierwszego miejsca w zawodach zmuszona była do wycofania się po upadku z konia. Anna złamała obojczyk. Wydarzenie zainspirowało powstanie piosenki "Księżniczka Anna spadła z konia" Agnieszki Osieckiej, którą wykonywały Maryla Rodowicz i Ewa Bem.
W kwietniu 1976 zakwalifikowała się do udziału w letnich igrzyskach olimpijskich w Montrealu w jeździectwie jako pierwsza członkini brytyjskiej rodziny w historii.
19 października 1991 ukazała się biografia księżniczki, zatytułowana "Riding Through My Life", którą współtworzyła z Ivorem Herbertem.
Córka księżniczki, Zara Phillips, również zawodowo uprawia jeździectwo. W 2012 została pierwszą potomkinią brytyjskiej rodziny królewskiej, która wywalczyła medal olimpijski. Phillips odebrała w Londynie srebrny krążek z rąk matki.
Członkini rodziny królewskiej.
Jako córka brytyjskiego monarchy, Anna uprawniona jest do używania tytułu Jej Królewskiej Wysokości Księżniczki Anny. Po urodzeniu nosiła tytuł księżniczki Anny z Edynburga, zgodnie z tytułem swoich rodziców. Sytuacja zmieniła się w 1952 po wstąpieniu królowej Elżbiety II na tron. W 1987 królowa nadała Annie tytuł księżniczki królewskiej, przysługujący najstarszej córce brytyjskiego monarchy pod warunkiem, że nie żyją już inne kobiety noszące ten tytuł. Poprzednią osobą tytułowaną w ten sposób była księżniczka Wiktoria Aleksandra Alicja Maria, hrabina Harewood, ciotka królowej Elżbiety; natomiast kolejną kandydatką jest księżniczka Karolina z Cambridge, w przypadku objęcia tronu przez księcia Wilhelma. W okresie swojego pierwszego małżeństwa księżniczka nosiła dodatkowy tytuł pani Mark Phillips.
6 lutego 1952 zmarł dziadek księżniczki, król Jerzy VI, wobec czego jej matka została królową Zjednoczonego Królestwa i przyjęła imię Elżbieta II. Księżniczka nie uczestniczyła w koronacji matki ze względu na swój młody wiek.
W swoim pierwszym oficjalnym wystąpieniu w 1969 księżniczka Anna otworzyła centrum edukacyjne i treningowe w Shropshire.
W lipcu 1979 przebywała wraz z mężem z prywatną wizytą u tajskiej rodziny królewskiej.
Została sportretowana w serialu komediowym "The Windsors", w rolę Anny wcieliła się Vicki Pepperdine.
Działalność społeczna i charytatywna.
W 1981 została kanclerzem Uniwersytetu Londyńskiego, zastępując w pełnieniu tej funkcji swoją babkę, królową matkę.
W 1981 powołała The Princess Royal Trust for Carers, organizację, która zajmuje się opieką domową nad osobami niepełnosprawnymi.
30 marca 2011 została kanclerzem Uniwersytetu Edynburskiego, zastępując na tym stanowisku swojego ojca.
Oficjalne wizyty zagraniczne.
W 1954, 2004 i 2009 odwiedzała Gibraltar – druga wizyta miała służyć złagodzeniu napiętych relacji pomiędzy Wielką Brytanią a Hiszpanią, które toczą spór o to terytorium.
W 1969 towarzyszyła matce w stanowej wizycie do Austrii.
W 1970 po raz pierwszy gościła w Australii, towarzysząc rodzicom w dyplomatycznej wyprawie; ponownie poleciała do tego kraju w 2009.
W czerwcu 1973 przeprowadzała oficjalną wizytę w Niemczech.
18 czerwca 1982 została pierwszą członkinią rodziny królewskiej, która odwiedziła Denver.
W listopadzie 1987 reprezentowała królową w czasie wizyty w Singapurze.
W 1990 jako pierwsza brytyjska księżniczka w historii pojechała do Związku Radzieckiego, gdzie została przyjęta przez Michaiła Gorbaczowa.
W 1991 przebywała z wizytą dyplomatyczną w Polsce.
W lipcu 2004 przez trzy dni przebywała w Kenii.
W 2005 udała się na Brytyjskie Wyspy Dziewicze, do Jamajki, Luksemburga, Chin i Indonezji.
W lutym 2006 ponownie przybyła do Polski, gdzie została przyjęta przez pierwszą damę, Marię Kaczyńską. W dalszej części roku przeprowadzała oficjalne wizyty na Bermudach, w Nowej Zelandii, Australii i Afganistanie.
W 2015 i 2019 odbyła wizyty dyplomatyczne na wyspę Man.
W październiku 2016 reprezentowała królową w Malezji.
W lipcu 2017 uczestniczyła w oficjalnej wizycie króla i królowej Hiszpanii do Wielkiej Brytanii.
W czerwcu 2018 poleciała z jednodniową wizytą do Toronto.
W czerwcu 2019 brała udział w bankiecie z okazji przyjazdu do Londynu prezydenta Stanów Zjednoczonych.
Próba porwania.
20 marca 1974 roku księżniczka Anna i jej mąż wracali z wydarzenia charytatywnego do Pałacu Buckingham. Ich samochód został zatrzymany przez Iana Balla, który jechał tuż przed nimi. Niedoszły porywacz postrzelił ochroniarza Anny i policjanta, inspektora Jamesa Beatona, jej kierowcę Alexa Callendera i dziennikarza Briana McConnella, który był świadkiem zdarzenia i próbował interweniować, oraz Michaela Hillsa. Przechodzący tamtędy bokser Ron Russell zaatakował Balla, co pozwoliło księżniczce uciec. Wszyscy czterej mężczyźni zostali nagrodzeni medalami przez królową.
Celem Balla było uzyskanie okupu za życie Anny. Sprawca zdarzenia przebywa do tej pory w Broadmoor Hospital, psychiatrycznym szpitalu zlokalizowanym w Crowthrone w Berkshire.
Związki z innymi rodzinami królewskimi.
Księżniczka Anna spokrewniona jest ze wszystkimi rodzinami królewskimi i książęcymi, zasiadającymi na tronach europejskich państw, poprzez Jana Wilhelma Friso, księcia Oranii, żyjącego w latach 1687–1711. Jej ojciec wywodzi się z greckiej i duńskiej rodziny królewskiej, natomiast matka z rodziny brytyjskiej. Księżniczka ma wśród swoich przodków króla Danii Chrystiana IX i królową Wielkiej Brytanii Wiktorię.
Była gościem ceremonii zaślubin: Karola, księcia Walii, z lady Dianą Spencer (Londyn, 1981), Karola, księcia Walii, z Kamilą Parker-Bowles (Londyn, 2005), Jerzego Gilmana z lady Różą Windsor (Londyn, 2008), Wilhelma, księcia Cambridge, z Katarzyną Middleton (Londyn, 2011), Henryka, księcia Sussexu, z Meghan Markle (Windsor, 2018), Jacka Brooksbanka z księżniczką Eugenią z Yorku (Windsor, 2018), Tomasza Kingstona z lady Gabrielą Windsor (Windsor, 2019).
Reprezentowała dwór brytyjski w czasie uroczystości pogrzebowych Jana, wielkiego księcia Luksemburga (Luksemburg, 2019).
Uczestniczyła w obchodach 25. rocznicy ślubu wielkiego księcia Henryka i wielkiej księżnej Marii Teresy z Luksemburga (Luksemburg, 2006).
Media.
18 lipca 2013 ukazała się biografia księżniczki, zatytułowana "Anne: The Private Princess Revealed", autorstwa Briana Hoey.
Patronaty.
Księżniczka Anna zaangażowana jest w działalność około trzystu organizacji, między innymi:
Życie prywatne.
W 1970 spotykała się z Andrew Parker Bowles, który następnie ożenił się z Kamilą Shand. Parker Bowles i Shand rozwiedli się w 1995, a w 2005 Kamila została szwagierką Anny, wychodząc za jej brata, księcia Karola.
5 lipca 1971 księżniczka przeszła w Londynie zabieg usunięcia torbieli jajnika. W styczniu 1973 media poinformowały, że Anna jest w związku z Markiem Phillipsem, synem majora Petera Phillipsa i jego żony, Anny z domu Tiarks, mistrzem olimpijskim w jeździectwie. Mężczyzna spędził Nowy Rok w posiadłości królowej w Sandringham. Ich zaręczyny ogłoszono 29 maja.
14 listopada 1973 para zawarła związek małżeński w opactwie westminsterskim. Ceremonii przewodniczył arcybiskup Canterbury, Michael Ramsey. Księżniczka otrzymała obrączkę z walijskiego złota, podobną do tej, którą nosiły jej matka i ciotka. Królowa proponowała swojej córce i zięciowi tytuły szlacheckie, ale para się na to nie zgodziła, co oznaczało, że ich dzieci mogły być wychowane jako zwykli obywatele.
16 listopada 1977 w St. Mary’s Hospital w Londynie księżniczka urodziła syna. Chłopiec, który otrzymał imiona Piotr Marek Andrzej był pierwszym wnukiem królowej Elżbiety II i pierwszym wnukiem brytyjskiego monarchy, który przyszedł na świat bez tytułu szlacheckiego.
15 maja 1981 w tym samym szpitalu przyszła na świat córka państwa Phillips, która otrzymała imiona Zara Anna Elżbieta.
W sierpniu 1989 ogłoszono separację małżonków. W późniejszym miesiącach prasa opisywała, że Anna weszła już w relację z Timothym Laurence’em, oficerem Royal Navy, którego poznała, gdy pełnił służbę na "HMY Britannia".
14 kwietnia 1992 podano, że księżniczka Anna i Phillips zdecydowali się na rozwód. W 1992, roku określonym przez królową jako jej "annus horribilis", swoje separacje ogłosili również dwaj bracia Anny, książę Karol i książę Andrzej. 23 kwietnia ogłoszono rozwód Anny i Marka.
5 grudnia 1992 rodzina królewska podała do wiadomości, że księżniczka zaręczyła się z Timothym Laurence’em. Prywatna uroczystość zaślubin miała miejsce 12 grudnia w Crathie Church w Crathie w Szkocji.
29 grudnia 2010 urodziła się jej pierwsza wnuczka i pierwsza prawnuczka królowej Elżbiety, Savannah Phillips.
2 lipca 2019 w Horsfall House w Minchinhampton zmarła teściowa Anny, Barbara Laurence.
9 kwietnia 2021 zmarł jej ojciec, Filip.
8 września 2022 zmarła jej matka, Królowa Elżbieta II. Tron objął jej brat Karol.
Genealogia.
W linii męskiej należy do królewskiej dynastii Glücksburgów, młodszej linii Oldenburgów; formalnie natomiast jest członkinią dynastii Windsorów.
Po mieczu jest prawnuczką Jerzego I, króla Greków, a przez to praprawnuczką Chrystiana IX, króla Danii, znanego jako „ojciec Europy” lub „teść Europy” ze względu na międzydynastyczne małżeństwa jego dzieci, które skutkowały potomstwem w niemalże wszystkich rodzinach panujących na kontynencie.
Jednym z jej pradziadków (ze strony ojca) był Ludwik Mountbatten, 1. markiz Milford Haven, admirał floty, który poślubił wnuczkę królowej Wiktorii. Mountbatten urodził się jako książę z Battenbergów, ale w 1917 zmienił swoje nazwisko na jego angielskojęzyczną wersję, Mountbatten, aby zatrzeć swoje niemieckie korzenie. W 1947 jego wnuk, książę Filip, przyjął to nazwisko przed swoim ślubem z późniejszą królową Elżbietą II. Obecnie jest to jedno z dwóch nazwisk używanych w razie konieczności przez członków brytyjskiej rodziny królewskiej (wraz z drugim członem, Windsor).
Ze strony matki księżniczka Anna jest potomkinią brytyjskich monarchów, w tym króla Jerzego VI i królowej Wiktorii. Jej ojciec i matka są ze sobą spokrewnieni.
Odznaczenia.
Lista odznaczeń przyznanych księżniczce Annie:
Tytuły uniwersyteckie.
Lista honorowych tytułów przyznanych księżniczce Annie przez władze uniwersyteckie:

</doc>
<doc id="94994" url="https://pl.wikipedia.org/wiki?curid=94994" title="Courier-MTA">
Courier-MTA

Courier-MTA – serwer poczty elektronicznej na licencji GPL.
Obsługuje protokoły komunikacyjne: POP3, IMAP, SMTP, ESMTP, LDAP, TLS. Jest wyposażony w moduł webadmin do zarządzania zdalnego poprzez własną stronę internetową. Obsługuje listy dyskusyjne, skrzynki pocztowe w formacie maildir oraz mailbox, a także wirtualnych użytkowników zarządzanych jego własną bazą, LDAP, lub bazą danych typu MySQL lub PostgreSQL. Zawiera pakiet Courier-MTA wraz z maildrop oraz Courier-IMAP.
Projekt "Courier" zaczął się od napisania przez jego autora (Sama Varshavchika) serwera POP/IMAP, autor zniecierpliwiony rozwojem serwera SMTP Postfix postanowił sam napisać serwer SMTP. Następnie powstał interfejs WWW sqwebmail, moduł zarządzania przez WWW, obsługa list dyskusyjnych, protokołu SOCKS, IPv6, szyfrowania SSL i pozostałe moduły. Obecnie jest to pakiet oprogramowania mogący pełnić wszystkie funkcje serwera pocztowego. Cechą charakterystyczną tego projektu jest to, że jest on od początku do końca pisany przez jednego człowieka, przez co jego poszczególne elementy dobrze się integrują. Całość działa szybko i bezpiecznie oraz z przestrzeganiem wszystkich zaleceń zawartych w odpowiednich dokumentach RFC. Projekt ma budowę modularną, poszczególne moduły można w razie potrzeby wymienić na zamienniki z innych pakietów.
Courier-MTA może integrować się z pakietem AMaViS, skanerem antywirusowym ClamAV, programem antyspamowym SpamAssassin, cechuje się obsługą czarnych list oraz SPF, co powoduje, że dobrze chroni konta przed spamem. Ma czytelne i zrozumiałe pliki konfiguracyjne, choć da się nim zarządzać również z poziomu przeglądarki WWW.

</doc>
<doc id="95000" url="https://pl.wikipedia.org/wiki?curid=95000" title="Reifikacja">
Reifikacja

Reifikacja – proces, w wyniku którego jednostka społeczna postrzega zjawiska i procesy społeczne tak, jakby były one pozaspołeczne, niezależne od działań społecznych. Przykładowo normy prawne mogą być postrzegane jakby nie były wytworem społecznym, lecz upatruje się w nich ingerencji sił wyższych, Boga, bogów lub innych sił.
W szczególności może dochodzić do pełnego "koła reifikacji" – wprowadzona zasada lub norma traktowana jest na początku jako sztuczna i narzucona, wydaje się wręcz bezzasadna, jednak z czasem staje się na tyle trwałym elementem rzeczywistości społecznej, że nawet osoby, które brały udział w tworzeniu normy, zaczynają traktować ją tak, jakby była "prawem natury".
W terminologii pozasocjologicznej reifikacja oznacza po prostu traktowanie pewnego abstraktu jako rzeczy materialnej, materializację, przemienienie czegoś abstrakcyjnego w konkret.

</doc>
<doc id="95003" url="https://pl.wikipedia.org/wiki?curid=95003" title="Znaczący inny">
Znaczący inny

Znaczący inny, osoba znacząca – osoba, która w procesie socjalizacji odgrywa istotną rolę przy kształtowaniu się osobowości jednostki społecznej i wpływa na jej zachowania. Pojęcie to zostało wprowadzone do nauk społecznych przez George'a Herberta Meada.
W socjalizacji pierwotnej są to rodzice lub rzadziej opiekunowie. Dziecko nie ma możliwości wyboru znaczących innych, przez co świat społeczny rodziców jest jedynym danym jednostce światem z narzuconymi przez rodziców definicjami. W socjalizacji wtórnej mogą to być inne osoby wywierające znaczny wpływ na system wartości lub wzorce zachowań jednostki – nauczyciele, księża, zwierzchnicy w pracy zawodowej, małżonkowie – zależnie od sytuacji, w jakiej znalazła się jednostka, oraz od wcześniej już ukształtowanych struktur osobowości. Od znaczących innych jednostka społeczna uczy się, często poprzez naśladownictwo, odgrywania podstawowych dla danego społeczeństwa ról społecznych.
W procesie socjalizacji pierwotnej definicje sytuacji przekazywane przez znaczących innych są dla jednostki obietywną rzeczywistością. Ich role i postawy innych są przez dzieci internalizowane, a poprzez identyfikację ze znaczącymi innymi kształtuje się osobowość i tożsamość jednostki.
W trakcie abstrahowania od konkretnych postaw znaczących innych następuje uświadamianie sobie uogólnionego innego, czyli ogólnych ról społecznych i norm.
Zobacz też: obiekt

</doc>
<doc id="95005" url="https://pl.wikipedia.org/wiki?curid=95005" title="Miasta w Kanadzie">
Miasta w Kanadzie

Według danych oficjalnych pochodzących z 2011 roku Kanada posiadała ponad 310 miast o ludności przekraczającej 7 tys. mieszkańców. Stolica kraju Ottawa znajduje się dopiero na czwartym miejscu spośród największych miast, Toronto jako jedyne miasto liczyło ponad 5 milionów mieszkańców; 2 miasta z ludnością 1÷5 mln.; 8 miast z ludnością 500÷1000 tys.; 40 miast z ludnością 100÷500 tys.; 46 miast z ludnością 50÷100 tys.; 63 miasta z ludnością 25÷50 tys. oraz reszta miast poniżej 25 tys. mieszkańców.
Największe miasta w Kanadzie.
Największe miasta w Kanadzie według liczby mieszkańców (2016):
Alfabetyczna lista miast w Kanadzie.
Spis niektórych miast w Kanadzie, z podziałem na prowincje i terytoria (czcionką pogrubioną wydzielono miasta powyżej 1 mln):

</doc>
<doc id="95007" url="https://pl.wikipedia.org/wiki?curid=95007" title="Lhotse">
Lhotse

Lhotse (nepal.: ल्होत्से – "Lhotse"; chiń.: 洛子峰, pinyin: "Luòzǐ Fēng"; tyb.: ལྷོ་རྩེ, Wylie: "lho rtse", ZWPY: "Lhozê") – ośmiotysięcznik o wysokości 8516 m n.p.m., czwarty co do wysokości szczyt Ziemi, znajduje się w środkowej części Himalajów Wysokich, na granicy Nepalu i Chin; wierzchołek niższy – Lhotse Shar liczy 8383 m n.p.m. Indyjska Służba Topograficzna oznaczyła Lhotse symbolem E1. Góra nie miała miejscowej nazwy ani w Tybecie, ani w Nepalu. W 1921 roku Charles Howard-Buy ochrzcił górę nazwą Lhotse, oznaczającą po tybetańsku „Południowy Szczyt”, gdyż znajduje się ona na południe od Everestu, oddzielona od niego Przełęczą Południową. Szczyt zbudowany jest z paleozoicznych skał metamorficznych i osadowych. Południowa ściana Lhotse, licząca sobie 3200 metrów, jest jednym z największych urwisk ścianowych w Himalajach. Na tejże ścianie w 1989 zginął polski himalaista Jerzy Kukuczka.
Historia podboju.
W 1955 r. miała miejsce międzynarodowa wyprawa, w której jednym z uczestników był Szwajcar Erwin Schneider – autor cenionej serii map regionu Khumbu. Określił on dokładne położenie szczytu Lhotse. Już rok później (w maju 1956 r.) zaatakowała szczyt wyprawa szwajcarska, dowodzona przez A. Egglera. Podczas jej trwania 18 maja 1956 Fritz Luchsinger i Ernst Reiss dokonali pierwszego wejścia na szczyt Lhotse. Podczas wejścia korzystali ze wspomagania tlenem z butli.
W roku 1974 zorganizowano polską wyprawę na Lhotse, która drogę z Polski do Nepalu pokonała samochodem Jelcz 316. Miała to być wyprawa jesienna, lecz z powodu wielu problemów wyjazd się opóźnił i wyprawa stała się jesienno-zimową. Była to więc pionierska wyprawa, gdyż po raz pierwszy ludzie wspinali się zimą na ośmiotysięcznik. 25 grudnia Andrzej Zawada i Andrzej Heinrich osiągnęli wysokość 8250 metrów, co było pierwszym w historii przekroczeniem wysokości 8000 metrów zimą. Na lodowcu Khumby zginął 17 grudnia reżyser Stanisław Latałło, który brał udział jako operator w wyprawie, którą kierował Andrzej Zawada.
Południowa ściana Lhotse była atakowana przez kilkanaście wypraw, w tym przez cztery zespoły polskie. W 1989 na południowej, nie zdobytej wówczas ścianie Lhotse zginął polski himalaista Jerzy Kukuczka. Została ona zdobyta do tej pory tylko raz – przez ekspedycję rosyjską. Dwójkowy zespół Siergiej Bierszow – Władimir Karatajew stanął na głównym wierzchołku 1 października 1990 roku. Wyznaczona przez rosyjskich wspinaczy droga jest jak dotąd jedną z najtrudniejszych, jakie prowadzą na ośmiotysięczniki, a jej przejście jednym z najwybitniejszych osiągnięć w całej historii światowego himalaizmu.
W latach 1956–1996 na szczycie stanęło 83 wspinaczy, członków niespełna siedemdziesięciu ekspedycji. Do roku 2012 zdobywców było 440.
Zdobywcy.
Polskie wejścia:

</doc>
<doc id="95008" url="https://pl.wikipedia.org/wiki?curid=95008" title="Werner Herzog">
Werner Herzog

Werner Herzog, właściwie Werner Stipetić (ur. 5 września 1942 w Monachium) – niemiecki reżyser filmowy, teatralny i operowy; scenarzysta, producent filmowy, aktor, pisarz i poeta pochodzenia chorwackiego.
Życiorys.
Werner Herzog urodził się w Monachium jako syn Elizabeth Stipetić, Chorwatki burgenlandzkiej, i Dietricha Herzoga, Niemca. Wychowywał się z dwoma braćmi – Luckim i Tilbertem. Wraz z rodziną wyjechał z Monachium do odciętej od świata bawarskiej wioski Sachrang, po tym, jak dom ich sąsiadów został zniszczony w wyniku bombardowania.
W wieku 12 lat przeniósł się wraz z rodziną z powrotem do Monachium, gdzie dzielili mieszkanie przy ulicy Elisabethstraße z przyszłym aktorem Klausem Kinskim. Był wielokrotnie świadkiem napadów szału Kinskiego, co spowodowało, że postanowił zostać reżyserem filmowym: "od tamtego momentu wiedziałem, że będę reżyserem, a on moim aktorem" – wspominał później. Po przeprowadzce uczęszczał do szkoły podstawowej. W tym samym roku został poproszony o zaśpiewanie solo przed klasą, czego stanowczo odmówił. Było to dla niego tak silne przeżycie, że do 18 roku życia nie słuchał muzyki ani nie śpiewał. W wywiadach przyznał, że z perspektywy czasu oddałby dziesięć lat ze swojego życia, żeby tylko mógł grać na jakimś instrumencie. Szkoła wpłynęła na niego tak bardzo negatywnie, że nie przeczytał nigdy do końca "Fausta", który był wówczas jedną z jego lektur, mimo iż w swojej karierze wielokrotnie przywoływał konteksty z dzieła Geothego.
W wieku lat 14, zainspirowany przeczytanym wstępem do encyklopedii kina, stwierdził, że wszystko, co jest mu potrzebne do realizacji filmów, to profesjonalna kamera. Ukradł ją później z jednej z monachijskich szkół filmowych. Studiował na Uniwersytecie w Monachium oraz w Pittsburghu historię, ekonomię i literaturę niemiecką, jednak żadnego z kierunków nie ukończył.
Na początku lat 60. pracował w hucie metali na nocnej zmianie, aby zdobyć pieniądze na realizację swojego debiutu. Jako reżyser jest samoukiem, w 1963 założył własną firmę producencką Werner Herzog Filmproduktion. Pierwszy film – "Heraklesa" – nakręcił w 1962. W filmie fabularnym debiutował w 1968 "Znakami życia". Światowy rozgłos zdobył filmem "Aguirre, gniew boży". Kolejne produkcje filmowe przyniosły mu uznanie w oczach krytyki i widzów (filmy z Kinskim w roli głównej: "Nosferatu wampir", "Woyzeck", "Fitzcarraldo" oraz "Cobra Verde"; filmy z Brunem S. : "Zagadka Kaspara Hausera" oraz "Stroszek" i "Szklane serce"). W 1986 debiutował jako reżyser operowy "Doktorem Faustusem"; jako teatralny "Snem nocy letniej" z 1992. Po realizacji fabularnego "Krzyku kamienia" w 1991 realizował tylko dokumenty. Takie jak "Lekcje ciemności" czy "Mój najlepszy wróg" o współpracy z Kinskim odniosły sukces i ugruntowały jego pozycję nie tylko jako wybitnego reżysera fabuł, ale także filmów dokumentalnych.
Produkcje zrealizowane po 2006, czyli "Biały diament", "Odległa, błękitna planeta", a zwłaszcza "Grizzly Man" spowodowały renesans zainteresowania jego dokonaniami oraz rewizję jego poprzednich dokonań ("Tam, gdzie śnią zielone mrówki" i "Krzyk kamienia"), które nie zawsze były pozytywnie odbierane. Swoją pozycję ugruntował fabułą "Operacja Świt" oraz nominowanym do Oscara dokumentem poświęconym Antarktydzie "Spotkania na krańcach świata" (2007).
Jako pisarz debiutował w 1974 zapisem swojej podróży z Monachium do Paryża, zatytułowanym "Idąc po lodzie". W 1982 wydał opowiadanie "Fitzcarraldo", na podstawie którego zrealizował też film. W 2002 wydał napisaną wspólnie z żoną książkę "Pilgrims", którą ilustrowały zdjęcia żony, znanej fotografki Leny Herzog.
W 2009 został uznany przez „Time” za jednego ze 100 najbardziej wpływowych ludzi na świecie.
Kariera filmowa.
Wiek XX.
Jego pierwszym zrealizowanym filmem był krótkometrażowy dokument "Herakles" z roku 1962, w którym porównał współczesnych siłaczy do mitycznych herosów (z tytułowym Heraklesem na czele) i zadał pytanie: „"Gdzie obecnie ma ujście cała energia, jaką poświęcają siłacze na ćwiczenia kulturystyczne?"”.
W 1964 roku zrealizował film "Zabawa w piasku", którego zdecydował się nigdy publicznie nie pokazywać (jedyne co wiemy na temat tego dzieła to tyle, że jego fabuła koncentruje się wokół stada kurczaków oraz grupki dzieci).
W 1967 r. nakręcił "Bezprzykładną obronę twierdzy Deutschkreuz", osadzoną współcześnie historię grupki przyjaciół włamujących się do ruin tytułowej twierdzy i udających żołnierzy broniących się przed nieistniejącym wrogiem.
Jako reżyser filmów fabularnych debiutował w 1968 roku "Znakami życia", opowiadającymi o żołnierzu imieniem Stroszek, który wegetując w koszarowym miasteczku popada w obłęd. Na ten sam rok przypada również krótkometrażowy film dokumentalny "Ostatnie słowa" (realizowany równocześnie ze "Znakami życia"), przedstawiający postać mieszkańca Krety, który jako jedyny zna język, jakim posługiwali się jego przodkowie.
W 1969 r. zrealizował krótkometrażowe "Zarządzenie przeciw fanatykom", pełną czarnego humoru, stylizowaną na dokument opowieść o ludziach zaślepionych swoimi pasjami. Było to też przenikliwe studium X muzy, tego, jakie emocje wyzwala spotkanie człowieka z kamerą i możliwość opowiadania przez niego o swoich problemach. W tym samym roku nakręcił także dokument, tym razem bardziej zaangażowany w problemy społeczne." Latający lekarze z Afryki Wschodniej" to opowieść o niemieckich lekarzach niosących pomoc w Afryce, którzy przemieszczali się latającym ambulansem. Film pokazał, że Europejczycy patrzą przez pryzmat swojej kultury na społeczności afrykańskie, co jest przyczyną konfliktów i braku zrozumienia.
Kolejny film fabularny "Nawet karły były kiedyś małe" (często mylnie kwalifikowany w Polsce jako dokument), zrealizowany w 1970 r. był sprzeciwem wobec pustej rewolucji kulturalno-społecznej, jaka przetoczyła się na zachodzie Europy dwa lata przed realizacją przez Herzoga tego filmu.
W 1971 powstały trzy filmy dokumentalne. Kolejny dokument „zaangażowany”, czyli "Upośledzona przyszłość" – film zestawiający sytuację niepełnosprawnych dzieci z mniej rozwiniętych rejonów Niemiec z sytuacją osób niepełnosprawnych mieszkających w Stanach Zjednoczonych. Poetycki, fabularyzowany i stylizowany: "Fata Morgana" (ukazująca stworzenie i koniec świata), skomentowany obrazami Afryki oraz tekstem zaczerpniętym z księgi Majów zatytułowanej "Popol Vuh". Jej fragmenty przeczytała niemiecka krytyczka filmowa Lotte Eisner, której Herzog zadedykował swój późniejszy film "Zagadka Kaspara Hausera". W tym samym roku powstała "Kraina ciszy i ciemności". Opis losów głuchoniewidomej Fini Straubinger, która straciła wzrok i słuch w dzieciństwie, nie załamała się tym jednak i prowadziła działalność edukacyjną, niosąc pomoc podobnym sobie.
Międzynarodowe uznanie i rozgłos Herzog zyskał dzięki filmowi fabularnemu "Aguirre, gniew boży" (1972) z Klausem Kinskim w tytułowej roli, wielkiej epopei opowiadającej o konkwistadorach szukających w południowoamerykańskiej dżungli mitycznego, złotego miasta El Dorado.
W 1974 zrealizował dokument "Wielka ekstaza snycerza Steinera", przedstawiający postać słynnego mistrza olimpijskiego, skoczka narciarskiego, tytułowego Steinera (Herzog sam wcześniej skakał, jednak zrezygnował po wypadku swojego dobrego kolegi). Następnie nakręcił "Zagadkę Kaspara Hausera" (1975) z Brunem S. w roli głównej, opowiadającą prawdziwą historię bawarskiego podrzutka, który zjawił się w XIX w. na rynku w Norymberdze, nie znając ani języka, ani pisma. Film zdobył Grand Prix Jury, Nagrodę FIPRESCI oraz Nagrodę Jury Ekumenicznego na 28. MFF w Cannes.
W 1976 powstały trzy produkcje: "Nikt się nie chce ze mną bawić", krótkometrażowy film opowiadający o ostracyzmie wśród dzieci; "Ile drzewa naciąłby świstak. Uwagi na temat nowego języka" – ukazujący społeczność amerykańskich Amiszów oraz postać profesjonalnego licytatora; wreszcie fabularne "Szklane serce". Podczas jego realizacji Herzog hipnotyzował aktorów, aby oddać wrażenie zbiorowych hipnozy i szaleństwa. Film oparty został na bawarskich legendach i rozdziale z książki niemieckiego reżysera Herberta Achternbuscha. Opowiadał historię jasnowidza, który przewidział pożar huty szkła oraz właściciela huty, który dopuszcza się rytualnego mordu, aby odnaleźć zaginioną recepturę pozwalającą wytapiać rubinowe szkło.
W 1977 powstały dwa filmy: dokumentalny "Pod wulkanem" oraz fabularny "Stroszek". W "Pod wulkanem" Herzog wraz ze swoim operatorem sfilmowali opuszczoną wyspę, której groził wybuch wulkanu, oraz przedstawili losy kilku osób, które postanowiły nie uciekać i zostać na wyspie. "Stroszek" był filmem obiecanym odtwórcy głównej roli Brunonowi S., po tym jak Herzog zrezygnował z jego udziału w filmie "Woyzeck" (który powstał później z udziałem Klausa Kinskiego). Dzieło przedstawiało losy tytułowego ulicznego grajka, prostytutki oraz starca, którzy jadą do Stanów Zjednoczonych w poszukiwaniu lepszego życia.
W 1979 powstały dwie fabuły: przeróbka niemego filmu Murnaua "Nosferatu wampir" (udział w konkursie głównym na 29. MFF w Berlinie, Srebrny Niedźwiedź za najlepszą scenografię) oraz "Woyzeck" (na podstawie sztuki Georga Büchnera; udział w konkursie głównym na 32. MFF w Cannes, nagroda dla najlepszej aktorki drugoplanowej dla Evy Mattes).
Lata 70. w karierze reżysera zamyka dyptyk dokumentalny zrealizowane w Ameryce dla telewizji. "Kazanie pastora Huie" (zapis mszy czarnej społeczności z Harlemu) oraz " Wiara i waluta" (zapis programu gwiazdy telewizyjnej, pastora Gene’a Scotta) – ukazywały religijność biednych i bogatych oraz głowy ich kościołów.
Kolejnym sukcesem był "Fitzcarraldo" (nakręcony na podstawie wcześniej napisanej powieści pod tym samym tytułem). W rolę tytułowego bohatera wcielił się Klaus Kinski, produkcja powstała po ogromnych trudnościach (wcześniej główną rolę miał zagrać Jason Robards, a jego pomocnika miał grać Mick Jagger – fragmenty z ich udziałem pokazał Herzog w późniejszym filmie o Kinskim "Mój najlepszy wróg"). Na planie filmu przeciągano przez górę prawdziwy, ważący 340 ton parostatek (udział w konkursie głównym na 35. MFF w Cannes, Złota Palma dla najlepszego reżysera).
Kolejne trzy filmy reżyser zrealizował w 1984. "Ballada o małym żołnierzu" to dokument ukazujący losy młodych żołnierzy, wysyłanych po krótkim szkoleniu na pewną śmierć. W tym samym roku powstał zapis przygotowań do wyprawy wysokogórskiej, dokonanej następnie przez Reinholda Messnera – "Gasherbrum – lśniąca góra". "Tam, gdzie śnią zielone mrówki" to już fabuła, nakręcona w Australii, skupiała się na konflikcie między przedstawicielami cywilizacji białych ludzi z tamtejszymi Aborygenami.
Na rok 1986 przypada film będący autoportretem Herzoga, uchwyconego w trakcie przygotowań do kolejnych projektów (m.in. "Krzyku kamienia") – "Portret Wernera Herzoga".
W 1987 reżyser zrealizował "Cobra Verde" – historię brazylijskiego bandyty Francisca Manuela Da Silvy, który zostaje zesłany do Afryki i – ku zaskoczeniu swoich pracodawców – odnosi sukces w handlu niewolnikami. Podczas realizacji filmu doszło do szeregu nieporozumień na linii Herzog-Kinski, co zaowocowało ucieczką aktora z planu i zerwaniem współpracy. Pracę nad filmem zarejestrował w swoim filmie dokumentalnym Steff Gruber ("Location Africa"), a opisał w jednym ze swoich reportaży Bruce Chatwin, autor książki, na podstawie której powstał film.
W 1988 Herzog nakręcił część zbiorowego przedsięwzięcia (obok m.in. Wajdy i Lyncha), dot. różnych spojrzeń na Francję i Francuzów, zatytułowanego "Les Gauloises".
W 1989 r. powstał film dok. opowiadający o jednym z afrykańskich plemion, "Wodaabe, pasterze słońca".
Lata 80. zamknął dokumentem o śledztwie prowadzonym przez Michaela Goldsmitha, dziennikarza podążającego śladami okrutnego dyktatora Jeana-Bedela Bokassy.
Początek lat 90. to dokument "Jag Mandir – Ekscentryczny, prywatny teatr Maharadży z Udaipur" – poetycki zapis kolorowego przedstawienia, które przekształca się w misterium, oraz fabularny film "Krzyk kamienia" (1991) – opowieść o rywalizacji doświadczonego alpinisty z mistrzem wspinaczki na ściankach (oba z 1991 r.). Była to jego ostatnia fabuła do czasu "Niezwyciężonego" z 2001 r.
"Rekolekcje na temat mroku" (1992), zapis zniszczeń wojennych (płonących szybów naftowych zestawionych z muzyką operową). Była to kontynuacja poetyckiej wędrówki zapoczątkowanej przez "Fata Morganę", zamkniętej w formie trylogii filmem "Odległa, błękitna planeta" z 2005 roku.
"Dzwony z głębi" (1993) to obraz „rosyjskiej duszy”, tamtejszej mentalności i religijności, efekt podróży po sanktuariach i odciętych od świata wsiach, uznany powszechnie za najbardziej zbliżony do fabuły ze wszystkich jego dokumentów.
"Przemiana świata poprzez muzykę" (1994) była zapisem dokonanym w trakcie wydarzenia, tym razem podczas Festiwalu Wagnerowskiego. Herzog przedstawił tajniki przygotowywania opery.
"Gesualdo, śmierć na pięć głosów", z 1995 roku to w wielu miejscach zmyślona biografią wybitnego tytułowego muzyka, stylizowaną na kryminał i będąca – jak poprzednie dzieło – filmem muzycznym.
Sukcesem (nom. do Emmy) okazał się dokument "Mały Dieter chciałby latać" (1997), odtwarzający pojmanie i ucieczkę Ditera Denglera – do tego tematu powrócił Herzog w 2006 r. realizując fabularną "Operację Świt".
"Mój najlepszy szatan" z 1999 podsumowywał współpracę reżysera z aktorem Klausem Kinskim. Reżyser udał się w podróż do miejsc, w których przed laty powstały filmy z udziałem Kinskiego, rozmawiał także z aktorami i współpracownikami, jacy towarzyszyli mu przy tamtych produkcjach.
W dokumencie "Skrzydła nadziei" Herzog wybrał podobną stylistykę co w "Małym Dieterze", aby opowiedzieć o przetrwaniu w dżungli głównej bohaterki Juliane Kopecke. Zdradził również, w jaki sposób jej losy łączyły się z wydarzeniami z jego życia.
Wiek XXI.
Pierwszym filmem fabularnym powstałym w tym okresie był "Niezwyciężony" (2001) – osadzona w latach 30. na Kresach Wschodnich oraz w Berlinie alegoryczna opowieść o Zishe Breitbarcie, urodzonym w Polsce siłaczu żydowskiego pochodzenia. W tym samym roku powstał krótkometrażowy film "Piligrimage", zapis procesji zarejestrowany w Ameryce Łacińskiej.
W 2002 r. Herzog zrealizował część zbiorowej produkcji "10 min. później Trąbka", zatytułowaną "Dziesięć tysięcy lat starsi", o skutkach ekspansji cywilizacji Zachodu w Ameryce Południowej.
W 2003 r. powstał dokument "Koło czasu" o tybetańskich pielgrzymach, zestawiający wzniosłość przeżyć religijnych jednostek z zachowaniami stadnymi.
Ponowny sukces i uznanie krytyki zyskał dzięki kolejnym filmom dokumentalnym. "Biały diament" powstał w 2004 i opowiadał o losach angielskiego inżyniera Grahama Dorringtona, który zbudował najmniejszy sterowiec na świecie. "Odległa, błękitna planeta" z 2005, została określona przez samego Herzoga jako „fikcja s-f”. Przedstawiała postać kosmity (w tej roli Brad Dourif), opowiadającego o niemożności wypraw międzyplanetarnych. W tym samym roku powstał "Grizzly Man", poetycka, lecz także okrutna biografia człowieka, który kilkanaście lat swego życia spędził wśród niedźwiedzi.
W 2006 zrealizował fabułę finansowaną przez Hollywood, "Operacja świt" (osadzoną w początkach konfliktu wietnamskiego). W głównej roli wystąpił Christian Bale, odtwarzający postać głównego bohatera poprzedniego filmu Herzoga – "Mały Dieter chce latać".
W 2007 roku nakręcił dokument "Spotkania na krańcach świata", które okazały się jego kolejnym sukcesem, co zostało potwierdzone przez nominację tego filmu do Oscara w roku 2008. Kolejną realizacją była kontynuację filmu Abla Ferrary "Zły porucznik".
Wpływ na kulturę.
Do silnego wpływu twórczości Herzoga na ich dokonania przyznali się tacy reżyserzy jak: David Lynch ("Zagadka Kaspara Hausera" zainspirowała go do nakręcenia "Człowieka słonia"; w 2009 r. wyprodukował film Herzoga "Synu, synu, cóżeś ty uczynił?"), Francis Ford Coppola (który inspirował się filmem "Aguirre, gniew boży" podczas kręcenia "Czasu apokalipsy"), a także polscy twórcy, jak Filip Bajon. Scenarzysta i reżyser amerykański Zak Penn nakręcił "Incydent w Loch Ness" – parodię filmu dokumentalnego – na podstawie napisanego wraz z Herzogiem scenariusza.
Ian Curtis, lider grupy Joy Division zobaczył w telewizji film "Stroszek". Tego samego dnia popełnił samobójstwo. Na tej niepotwierdzonej informacji bazowały filmy opowiadające o tym muzyku, "24 Hour Party People" Michaela Winterbottoma, oraz "Control" Antona Corijbina, oba pokazując sceny z dzieła Herzoga.
Niemiecki zespół muzyczny Popol Vuh wziął nazwę z inspiracji Herzoga. Następnie współpracował, zwłaszcza frontman Florianem Fricke, przy oprawie kilku filmów Herzoga, m.in. "Aguirre", "Nosferatu" oraz "Fitzcarraldo". Wspomniany wyżej zespół Joy Division wydał płytę, już po śmierci lidera, która w formie winylowej zawierała zdanie: „Kurczaki nie chcą się zatrzymać” (na stronie A) oraz wers: „Kurczaki zatrzymują się tu” (na stronie B) – co było aluzją do finału "Stroszka". Brytyjska piosenkarka rockowa Kate Bush skomponowała piosenkę "Hallo Earth", która zawierała fragment z gruzińskiej piosenki "Zinskaro", wykorzystanej przez Herzoga w "Nosferatu" (Bush dziękowała reżyserowi za inspirację na okładce płyty).
Philippe Petit, artysta, który był bohaterem filmu "Człowiek na linie", podczas wręczenia nagród Amerykańskiej Akademii Filmowej, odbierając statuetkę za Najlepszy Film Dokumentalny (wraz z reżyserem Jamesem Marshem), podziękował Herzogowi za przyjaźń i pomoc. Pokazał także złotą monetę, jaką Herzog dał mu na szczęście, po czym sprawił, że moneta zniknęła.
Ważni współpracownicy.
Członkowie ekipy filmowej.
Autor zdjęć do wielu filmów fabularnych i dokumentalnych Herzoga. Obok Jörga Schmidt-Reitweina stały współpracownik reżysera z lat 1968-1982. Ich pierwszym wspólnie zrealizowanym filmem były "Znaki życia" (równocześnie z "Ostatnimi słowami"). Był pierwszym wyborem Herzoga do zajęcia się oprawą zdjęciową jego filmu "Cobra Verde", jednak pod naciskiem aktora Klausa Kinskiego został zwolniony (zastąpił go Victor Ruzicka).
Malarz, z wykształcenia fizyk. Był 2. operatorem przy filmie "Nawet karły były kiedyś małe". Obok Tomasa Maucha stały współpracownik Herzoga na przestrzeni lat 1969-1996. Ostatnim wspólnym filmem był krótkometrażowy "Pielgrzymi". Pomógł reżyserowi współtworzyć poetycki styl filmów, m.in. : "Zagadka Kaspara Hausera", "Szklane Serce", "Nosferatu", "Woyzeck".
Po raz pierwszy spotkali się z Herzogiem podczas realizacji filmu "Śmierć na pięć głosów". Od tego czasu odpowiada za oprawę wizualną wszystkich filmów reżysera, m.in. "Operacji Świt" czy "Spotkań na krańcach świata".
Malarz. Odpowiadał za scenografię filmów Herzoga ("Zagadka Kaspara Hausera", "Szklane Serce", "Fitzcarraldo"). Za scenografię do "Nosferatu wampira" otrzymał Srebrnego Lwa na MFF w Berlinie (w 1979 r.). Od połowy lat 80. pomagał Herzogowi w tworzeniu niektórych oper (scenografia i kostiumy), m.in. "Dziewica z jeziora" oraz "Lohengrin". Pojawił się w filmie "Transformacja świata poprzez muzykę".
Herzog współpracował z zespołem Floriana Frickego przy oprawie swoich fabuł: "Nawet karły były kiedyś małe", "Aguirre", "Szklane serce", "Nosferatu", "Fitzcarraldo" oraz "Cobra Verde". Zespół zilustrował także dwa dokumenty reżysera: "Wielka ekstaza snycerza Steinera" i "Geshebrum, lśniąca góra". Herzog wykorzystał także kompozycję zespołu w ścieżce dźwiękowej do filmu "Operacja świt". Fricke pojawił się także w filmie "Zagadka Kaspara Hausera", w którym wykonywał swój utwór "Agnus Dei".
Montażystka. Karierę rozpoczynała współpracując z Herzogiem przy "Znakach życia". Potem stale, na przestrzeni lat 1968-1984, m.in. "Aguirre", "Szklane serce" oraz "Fitzcarraldo".
Stały współpracownik. Szef wytwórni założonej przez Herzoga Werner Herzog Filmproduktion; odpowiedzialny za produkcję większości filmów Herzoga.
Styl filmowy.
Jego twórczość uchodzi za trudną w odbiorze, wizyjną, bardzo emocjonalną. Herzog, nawiązując do egzystencjalizmu i literatury romantycznej, wielokrotnie podejmował temat szaleństwa i zachowań ludzkich w sytuacjach ekstremalnych. Specyficzny dla filmów Herzoga jest mistycyzm (np. często eksponowanych scen przyrody) oraz deliryczne, odrealnione kreacje świata i bohaterów ("Szklane serce", "Nosferatu").
Filmy dokumentalne fabularyzuje (jak np. „Bokassa, echa mrocznego imperium” – przypominają z początku film sensacyjny, „Gesualdo, śmierć na pięć głosów” – kryminał), natomiast realizując fabuły używa technik zarezerwowanych dla filmów dokumentalnych (np. kamera z ręki, montaż). W obu przypadkach przyświeca mu jeden cel: dojście do „ekstatycznej prawdy” zawartej w materiale filmowym, i wywołanie tego stanu emocjonalnego u widzów.
Przeważnie nie realizuje filmów w studiu, wybierając rzeczywiście istniejące plenery (wyjątkiem są "Niezwyciężony" i "Operacja świt", częściowo kręcone studyjnie). Eksponuje w swoich produkcjach przyrodę, krajobrazy odzwierciedlają jego zdaniem stan ducha jego bohaterów. Pokazuje często zwierzęta, jak: małpy ("Aguirre", "Woyzeck", "Bokassa"), kraby ("Cobra Verde", "Bokassa", "Niezwyciężony") czy szczury ("Nosferatu"). Stosuje zdjęcia statyczne i tzw. „z ręki”. Często stylizuje zdjęcia na obrazy znanych artystów, jak to zrobił w "Szklanym sercu" (wzorował się na twórczości Georges'a de la Toura), w "Nosferatu" (wpływy malarstwa flamandzkiego), w "Woyzecku" (Rubens).
Wielokrotnie pokazywał na ekranie wizualizację wizji i snów, jakie mieli jego bohaterowie: załoga z filmu "Aguirre", Hias ze "Szklanego serca", Hauser z "Zagadki Kaspara Hausera", Lucy z "Nosferatu", Julianes ze "Skrzydeł nadziei" czy Zische z "Niezwyciężonego". Aby to zrobić używał archiwalnych materiałów ("Nosferatu", "Operacja Świt"), lub nagrywał materiał filmowy wyświetlany na innym ekranie. Na skutek tego widać było strukturę płótna z jakiego zrobiono ekran, widać to np. w "Szklanym sercu". Jeśli kamera była usytuowana blisko ekranu, otrzymane zdjęcia charakteryzowały się pulsującym światłem ("Zagadka Kaspara Hausera"). Często odwoływał się do lat 20. w kinematografii niemieckiej, tzw. ekspresjonizmu (eksperymentując ze światłem).
Książki.
Wydane zostały (po angielsku i niemiecku) także wszystkie scenariusze jego filmów fabularnych do roku 1987, oraz dwóch filmów dokumentalnych: "Fata Morgany" oraz "Krainy milczenia i ciemności".

</doc>
<doc id="95011" url="https://pl.wikipedia.org/wiki?curid=95011" title="Miasta na Łotwie">
Miasta na Łotwie

Prawa miejskie na Łotwie posiada 76 miejscowości. Największym miastem jest, licząca ponad 700 tys. mieszkańców, stolica kraju Ryga. Jedynie dwa miasta przekraczają liczbę 100 tys. mieszkańców. Obok stolicy, jest to Dyneburg (Daugavpils) na południowym wschodzie kraju. Miasta Łotwy rozwinęły się zazwyczaj na miejscach dawnych grodów plemion Bałtów i Liwów oraz grodów zakonu kawalerów mieczowych. Wiele z nich rozwinęło się dzięki dogodnemu położeniu nad rzekami (Jełgawa, Jēkabpils, Valmiera, Kieś, Kuldīga). Do największych miast kraju zaliczają się również dwa niezamarzające porty nad Bałtykiem w Kurlandii, czyli Windawa (Ventspils) i Lipawa (Liepāja). Najmniejszym miastem jest liczące 424 mieszkańców Durbe, położone w okolicach Lipawy.
Największe miasta na Łotwie.
10 największych miast na Łotwie według liczebności mieszkańców (stan na 01.03.2011):

</doc>
<doc id="95012" url="https://pl.wikipedia.org/wiki?curid=95012" title="Jean Henri Fabre">
Jean Henri Fabre

Jean Henri Casimir Fabre (ur. 21 grudnia 1823 w Saint-Léons, zm. 11 października 1915 w Sérignan-du-Comtat) – francuski humanista, przyrodnik zajmujący się zwłaszcza entomologią, pisarz i poeta, nauczyciel szkolny i pedagog.
Życiorys.
W latach 1842–1870 pracował jako nauczyciel nauk przyrodniczych w różnych szkołach, m.in. w Ajaccio na Korsyce i w liceum w Awinionie, jednocześnie stale podnosząc swe kwalifikacje w różnych dziedzinach nauk przyrodniczych. Interesował się chemią, botaniką i mykologią. W tym czasie korespondował i współpracował z innymi przyrodnikami, m.in. z Darwinem i Pasteurem. Później (od ok. 1883) poświęcił się wyłącznie studiom entomologicznym prowadzonym w Sérignan, ok. 8 km od Orange, gdzie pracował do końca życia, rozwijając swoją niezwykle wydajną i płodną działalność badawczo-naukową. Znany z wnikliwej obserwacji zachowań owadów, zwłaszcza cyklów życiowych żuka gnojowego, żuka oleistego, os, pszczół i innych owadów, a także pająków. Uznawany jest za twórcę etologii oraz jednego z prekursorów ekologii.
Publikacje.
Jego głównym dziełem jest wydawane w latach 1879–1907 dziesięciotomowe opracowanie "Souvenirs entomologiques", tłumaczone później na 15 języków. Wybrane teksty z tej pracy ukazały się też w tłumaczeniu polskim pt. "Z życia owadów" (1916).
Napisał również około 40 książek popularnonaukowych, m.in. "Histoire de la bûche; récits sur la vie des plantes" (1867), "Les Ravageurs" (1870), "Les Auxiliaires" (1873), "Souvenirs entomologiques" (1879, 10 wyd.), "Les Animaux" (1881).

</doc>
<doc id="95013" url="https://pl.wikipedia.org/wiki?curid=95013" title="Sieć Web">
Sieć Web



</doc>
<doc id="95014" url="https://pl.wikipedia.org/wiki?curid=95014" title="Izabela Czartoryska">
Izabela Czartoryska

Izabela (właściwie: Elżbieta) Dorota z Flemmingów Czartoryska (ur. 31 marca 1745 w Warszawie, zm. 17 czerwca 1835 w Wysocku) – polska arystokratka doby oświecenia, żona księcia Adama Kazimierza Czartoryskiego, przez którego weszła do stronnictwa politycznego Familii, w okresie Sejmu Czteroletniego związana ze Stronnictwem Patriotycznym. W młodości znana ze swobody obyczajów, wśród jej kochanków byli m.in. król Stanisław August Poniatowski i Nikołaj Repnin, poseł rosyjski w Warszawie. W późniejszym okresie życia czynnie zaangażowana w życie polityczne schyłkowego okresu I Rzeczypospolitej i pierwszych lat XIX wieku. Pisarka, mecenaska sztuki, kolekcjonerka pamiątek historycznych, które gromadziła zarówno w Polsce jak i podczas swoich licznych podróży po Europie. Po utracie przez Polskę niepodległości utworzyła pierwsze polskie muzeum w Świątyni Sybilli w Puławach, które wraz ze zbiorami również założonego przez nią w Puławach Domu Gotyckiego stały się zaczątkiem obecnego Muzeum Czartoryskich w Krakowie. Matka m.in. polityka księcia Adama Jerzego Czartoryskiego i pisarki Marii Wirtemberskiej.
Dzieciństwo. Małżeństwo z Adamem Kazimierzem Czartoryskim.
Izabela była jedyną córką podskarbiego wielkiego litewskiego Jerzego Detloffa Flemminga (w niektórych źródłach również określanego błędnie jako Jan Jerzy Flemming) i kanclerzanki wielkiej litewskiej Antoniny z Czartoryskich. Jej ojciec, wywodzący się z arystokracji niemieckiej osiadłej na Pomorzu Szwedzkim, tj. należącym do Szwecji Pomorzu Przednim, do końca życia nie mówił dobrze po polsku, brał jednak czynny udział w życiu politycznym kraju, związany był ze stronnictwem Czartoryskich. Matki Izabela nie znała, ponieważ ta zmarła, kiedy była jeszcze dzieckiem. W swoich pamiętnikach Izabela tak to wspominała:
Dziewczynka wychowywała się w Warszawie i przede wszystkim w pałacu w Wołczynie koło Brześcia (obecnie na Białorusi) pod opieką babki Eleonory z Waldsteinów, żony Michała Fryderyka Czartoryskiego.
W wieku 15 lat została wydana za mąż za swojego wuja ciotecznego księcia Adama Kazimierza Czartoryskiego, starostę generalnego ziem podolskich, posiadającego ogromny majątek, a także znanego z elegancji, znawcy literatury i sztuki, który sam też pisał utwory dramatyczne, władającego kilkunastoma językami, w tym arabskim, tureckim i perskim, przyszłego komendanta Szkoły Rycerskiej. Rzeczywistym powodem ślubu, który został zawarty w Wołczynie 19 listopada 1761 (ślubu udzielał biskup poznański Teodor Czartoryski, również krewny Izabeli), była w istocie chęć jeszcze bliższego związania dwóch możnych skoligaconych z sobą rodów. Jerzy Detloff Flemming przekazał w posagu Izabeli 800 000 złotych i rozległe dobra. Młodzi małżonkowie początkowo nie darzyli siebie uczuciem. Przyczyniała się do tego również nieatrakcyjność fizyczna Izabeli w momencie ślubu, spowodowana niedawno przebytą ospą. Jak po latach wspominał Adam Jerzy Czartoryski, syn Izabeli:
Młoda mężatka.
Po ślubie młoda para zamieszkała w Oleszycach (obecnie województwo podkarpackie), zimowe miesiące spędzała w Pałacu Błękitnym w Warszawie. Księżna nie czuła się tam dobrze – mąż traktował ją lekceważąco, do tego musiała znosić upokorzenia ze strony jego siostry Izabeli Lubomirskiej. Cieszyła się za to sympatią swojego kuzyna Stanisława Poniatowskiego, przyszłego króla Polski, który występował w jej obronie, a w przyszłości miał zostać jednym z jej kochanków.
Nieczująca się dobrze w swoich dobrach księżna wyjeżdżała z mężem za granicę, towarzysząc mu w męskim przebraniu pazia. Powodowało to czasami nieporozumienia, np. raz we Frankfurcie nad Menem wzięto ją za królewicza duńskiego, a w Moguncji padła nawet ofiarą napastowania seksualnego, którego próbowała dopuścić się wobec niej pewna starsza od niej kobieta. Podróże te odegrały dużą rolę w kształceniu intelektu Czartoryskiej, o co dbał też jej mąż. Wspólnie odwiedzili Jana Jakuba Rousseau, goszczono ich również w salonach francuskiej arystokracji.
Jeszcze za życia Augusta III, który zmarł w 1763, Familia, stronnictwo Czartoryskich, przy poparciu Rosji dążyła do przejęcia władzy w Polsce. Jako kandydata na nowego króla wysuwano początkowo księcia Adama Kazimierza, do objęcia polskiego tronu zachęcał go też podczas wizyty w Petersburgu w 1762 car Piotr III, Adam Kazimierz, bardziej zainteresowany literaturą, sztuką i nauką, odmówił jednak, twierdząc, że nie czuje się na siłach, aby wziąć odpowiedzialność za pogrążoną w anarchii Rzeczpospolitą. Na jego kandydaturę nie zgodziła się też caryca Katarzyna II, która objęła władzę w Rosji po obaleniu i zamordowaniu Piotra III. Obawiała się, że dzięki swojemu majątkowi i przymiotom intelektu będzie on zbyt niezależny; od swojego posła w Warszawie Repnina i króla Prus Fryderyka II wiedziała również, że Czartoryscy zamierzają znieść liberum veto i wprowadzić reformy zagrażające dominującej pozycji Rosji w Rzeczypospolitej. Ostatecznie nowym władcą w 1765 został również należący do Familii dawny faworyt Katarzyny Stanisław Poniatowski, który po koronacji przybrał imiona Stanisława Augusta; Adam Kazimierz musiał zadowolić się stanowiskiem marszałka Sejmu konwokacyjnego.
Po wyborze nowego władcy Izabela z mężem nadal prowadzili w Warszawie aktywne życie towarzyskie. Wspólnie występowali w amatorskich przedstawieniach Thėâtre de Société, granych w Pałacu Kazimierzowskim (obecnej siedzibie Uniwersytetu Warszawskiego). Mimo że nie wyróżniała się urodą, 19-letnia Czartoryska często grała w tych przedstawieniach role amantek, nawiązała też przelotny romans z hrabią Alojzym Fryderykiem von Brühlem, reżyserującym sztuki. Mimo tego przelotnego związku na czas ten, zdaniem Gabrieli Pauszer-Klonowskiej, przypada również początek autentycznego zbliżenia i rodzącej się miłości małżonków, którzy przedtem małżeństwo to traktowali bardziej jako transakcję handlową. Małżonkowie pozostali razem do końca życia Adama Kazimierza, chociaż oboje utrzymywali jeszcze wiele związków pozamałżeńskich.
W 1765 księżna urodziła swoją pierwszą córkę – Teresę. Według opinii współczesnych po połogu bardzo wyładniała. Giacomo Casanova, który poznał Czartoryskich w tymże roku, napisał, że „książę poślubił bardzo ładną kobietę, ale nie ma z nią jeszcze dziecka, bo jest dla niego za chuda” (co sugerowałoby, że Teresa pochodziła być może z romansu Izabeli). Jeden z ówczesnych pamiętnikarzy zanotował: „Miała jakiś niewypowiedziany wdzięk w spojrzeniu i w ruchach”, a zdaniem Juliana Ursyna Niemcewicza (adiutanta księcia Adama Kazimierza) „nic wyrównać się nie mogło blaskowi czarnych jej oczu i płci białości”. Izabela odtąd stała się jednym z magnesów życia towarzyskiego w Warszawie.
Sama Czartoryska dosyć wysoko oceniała swoje warunki fizyczne, później, w wieku 35 lat, tak o nich pisząc:
Romanse z królem, posłem Repninem i diukiem de Lauzun.
Prawdopodobnie ok. 1765 sympatia Czartoryskiej do kuzynka „Antosia” (czyli króla Stanisława Augusta Poniatowskiego) przerodziła się w głębsze uczucie. Związek Izabeli ze Stanisławem był powszechnie znany w Warszawie. Wiedział o nim również jej mąż, który tolerował ten romans, a nawet podwoził księżnę do zamku na spotkania z królem, sam szukając w tym czasie przygód miłosnych gdzie indziej. Owocem związku Czartoryskiej i Poniatowskiego była córka Maria Anna, późniejsza pisarka, urodzona w marcu 1768, którą ulica złośliwie nazywała „Ciołkówną” (Ciołek był herbem Stanisława Augusta Poniatowskiego, a także jego pogardliwym przezwiskiem).
Jednocześnie Czartoryska nawiązała romans z posłem rosyjskim Nikołajem Repninem, reprezentującym w Warszawie interesy Katarzyny II, którego zadaniem było torpedowanie prób reform w ówczesnej Polsce. Repninowi, którego nie darzyła uczuciem, Izabela uległa na prośbę króla i męża Adama, którzy mieli nadzieję na zdobycie w ten sposób przychylności posła. 4 marca 1767 (w środę popielcową) Czartoryska i Repnin wywołali w Warszawie powszechne zgorszenie, kiedy Repnin wykupił cały teatr (który tego dnia powinien być normalnie zamknięty) i nakazał grać dla siebie, Izabeli i personelu poselstwa komedię francuską. Wreszcie 14 października 1767 księżna mimowolnie przyczyniła się do jednego z największych gwałtów dokonanych przez Rosję w XVIII-wiecznej Polsce. Kiedy król dowiedział się o planach biskupa krakowskiego Kajetana Sołtyka wszczęcia krucjaty przeciwko dysydentom, poprosił Izabelę o zorganizowanie wspólnego spotkania z Repninem. Wynikiem tego spotkania było, na prośbę króla, uprowadzenie i wywiezienie do Kaługi w Rosji Kajetana Sołtyka, hetmana polnego koronnego Wacława Rzewuskiego, jego syna Seweryna Rzewuskiego i biskupa kijowskiego Józefa Załuskiego.
Gwałty Repnina i ingerencje Rosji w wewnętrzne sprawy Polski doprowadziły w końcu do zawiązania w lutym 1768 konfederacji barskiej i wybuchu powstania. Czas ten Izabela i Adam Kazimierz Czartoryscy, chcąc uniknąć zagrożenia walkami, częściowo spędzili podróżując po Europie. Tymczasem 10 kwietnia 1769 caryca Katarzyna II odwołała Repnina z urzędu. Dymisja ta była spowodowana niezadowoleniem cesarzowej z niedostatecznego zabezpieczenia interesów Rosji w Polsce, ale również romansem posła z Czartoryską – Repnin, który początkowo romans ten traktował jako przelotną miłostkę, zapałał do Izabeli autentyczną miłością. Ze związku tego 14 stycznia 1770 urodził się pierwszy syn księżnej – Adam Jerzy Czartoryski, późniejszy polityk i przywódca obozu Hôtel Lambert w Paryżu.
W 1772 księżna wyjechała z mężem do Holandii, aby załatwić tam sprawy spadkowe po swoim zmarłym ojcu Jerzym Detloffie Flemmingu i sprzedać należące do niego hrabstwo Berkeloo. Jesienią 1772 znalazła się w Londynie, gdzie towarzyszył jej również Repnin. Spotkała się tam z m.in. Benjaminem Franklinem, późniejszym politykiem amerykańskim, który wyleczył ją z chwilowej depresji grą na fisharmonii. W jednym z londyńskim salonów spotkała też francuskiego księcia (diuka) Armanda Louis de Gontaut de Lauzun, w polskich kręgach towarzyskich często lekceważąco nazywanego „duczkiem lozańskim”, z którym miała przeżyć swój najburzliwszy romans. Już pierwszy kontakt z Czartoryską wywarł na diuku, choć ten był mężczyzną żonatym, duże wrażenie. O spotkaniu z nią tak pisał w swoich pamiętnikach:
Ponieważ ani mąż, ani Repnin początkowo nie mieli nic przeciwko kontaktom Izabeli z księciem de Lauzun (Repnin był zazdrosny jedynie o Adriena Louisa de Bonnières, hrabiego de Guines, ambasadora francuskiego w Londynie, który wtedy również adorował Izabelę), w tym samym roku (1772) cała trójka wyjechała „do wód” do Spa w dzisiejszej Belgii. Po wyjeździe Repnina księżna, w drodze ze Spa do Brukseli, wyznała diukowi swoją miłość. W Paryżu 5 listopada 1773 doszło do zbliżenia między kochankami, następnego dnia targana wyrzutami sumienia Czartoryska próbowała się otruć, została jednak odratowana. Przebywając z diukiem w Paryżu, przeżywała chwile coraz silniejszego uniesienia miłosnego, ostatecznie odtrąciła też Repnina, który powrócił do Rosji. Sama Izabela powróciła do kraju w kwietniu 1774, wyznając Lauzunowi przy odjeździe, że jest z nim w odmiennym stanie. 28 października 1774 w Pałacu Błękitnym w Warszawie urodziła syna Konstantego Adama; jego prawdziwy ojciec, de Lauzun, wezwany przez Izabelę, był obecny przy porodzie, ukryty w szafie za łóżkiem księżnej.
Plany diuka ułożenia życia z Czartoryską ostatecznie zakończyły się fiaskiem. Został wezwany z powrotem do Francji; stosunki pomiędzy kochankami zaczęły się również pogarszać, Izabela wyrzucała Lauzunowi niewierność, sama też romansowała z innymi mężczyznami, m.in. Franciszkiem Ksawerym Branickim; wreszcie doszło do zerwania korespondencji. Diuk de Lauzun zginął na gilotynie podczas rewolucji francuskiej w 1793. Już po jego śmierci, ale jeszcze za życia Czartoryskiej, w 1821, ukazały się jego pamiętniki, które wywołały skandal zarówno w Polsce jak i we Francji. De Lauzun szczegółowo opisał w nich swój romans z Izabelą, jak również z innymi damami z angielskiej i francuskiej arystokracji, a także z kobietami z „gminu”. Dotknięte tymi niedyskrecjami rodziny domagały się uznania pamiętników za falsyfikat i jeszcze w 1858 na żądanie Czartoryskich, przede wszystkim Adama Jerzego, syna Izabeli, zostały one skonfiskowane. Obecnie ich autentyczność jest powszechnie uznawana przez historyków.
Powązki. Śmierć córki Teresy.
Chociaż główną rezydencją Czartoryskich w Warszawie był Pałac Błękitny, księżna dużo czasu spędzała w swojej letniej rezydencji w Powązkach, wówczas wiosce leżącej 3 mile od Warszawy. Po wydzierżawieniu Powązek przez księstwo w 1771, Izabela postanowiła stworzyć na tym terenie sentymentalny park krajobrazowy, który mógłby konkurować z Mokotowem ("Mon Coteau") jej szwagierki Izabeli Lubomirskiej i Arkadią przyjaciółki Heleny Radziwiłłowej. Opis rezydencji dał po latach Adam Jerzy Czartoryski w swoich pamiętnikach:
Z kolei szwajcarski matematyk Johann Bernoulli, który odwiedził Polskę i Czartoryskich w 1778, tak opisywał rezydencję:
Na odwiedzających Powązki największe wrażenie wywierał domek księżnej Izabeli, a w niej w dolnej kondygnacji luksusowa łazienka. Jak pisał Bernoulli:
Powązki księżnej Izabeli, które leżały naprzeciw dzisiejszego Cmentarza Wojskowego, nie zachowały się do czasów współczesnych, zostały zniszczone podczas insurekcji kościuszkowskiej w 1794, o przeszłości dzielnicy przypominają dzisiaj jedynie nazwy ulic: Sybilli, Izabelli. W końcu XVIII wieku było to jednak bardzo modne miejsce wśród arystokracji; w Powązkach przyjmowano gości, m.in. króla Stanisława Augusta, urządzano zabawy i przedstawienia teatralne, w których występowała Czartoryska i jej rodzina.
Ten nastrój zabawy i ciągłej pogoni za przyjemnością zniszczyła dopiero tragiczna śmierć najstarszej córki, Teresy. Na przełomie 1779 i 1780 w Pałacu Błękitnym doszło do nieszczęśliwego wypadku – od ognia z kominka zajęła się sukienka Teresy. Mimo natychmiastowej pomocy udzielonej przez Jana Norblina, domownika Czartoryskich, który płaszczem zgasił płomienie, po kilkunastu dniach, 13 stycznia 1780, dziewczyna zmarła na skutek poparzeń. W tym czasie Izabela była właśnie w połogu, urodzona przez nią córka Gabriela również zmarła po kilku dniach. Wydarzenie to było bardzo ciężkim przeżyciem dla księżnej. Czwartek, dzień śmierci Teresy, stał się dla niej odtąd dniem żałoby; pamięci Teresy poświęcił również swój poemat "Therese Czartoryska" szwajcarski poeta i kaznodzieja Johann Caspar Lavater, którego księżna poznała w Zurychu i z którym prowadziła korespondencję. Po śmierci Teresy matka nakazała przenieść jej domek na Powązkach (z nienaruszonym wyposażeniem jako pamiątkami po córce) w głąb lasu, rzadziej też odwiedzała swoją wcześniej ulubioną rezydencję.
Czartoryscy w Puławach.
4 kwietnia 1782 zmarł wojewoda ruski August Aleksander Czartoryski, teść Izabeli. Ogromny majątek rozdzielono pomiędzy jego dzieci – Izabelę Lubomirską i Adama Kazimierza, który otrzymał m.in. klucze na Podolu, na Wołyniu (dobra klewańskie), Sieniawę, Wołczyn i klucz końskowolski z Puławami. Wkrótce potem, w 1783, Adam Kazimierz, rozżalony tym, że król godność wojewody ruskiego nadał nie jemu, jako spadkobiercy ojca, lecz Szczęsnemu Potockiemu, postanowił przenieść swoją główną siedzibę z Pałacu Błękitnego w Warszawie do Puław. Decyzję tę ułatwił fakt, że stosunki pomiędzy Stanisławem Augustem a Familią Czartoryskich od kilku lat nie układały się najlepiej.
W rozwój i upiększanie rezydencji puławskiej szczególnie zaangażowała się księżna. Wynajęła wielu artystów, budowniczych i architektów krajobrazu, którzy pod jej kierunkiem przebudowywali pałac i park puławski (pracami kierował architekt Joachim Hempel). W 1788 rozpoczęto budowę doryckiej pomarańczarni, zwanej Domem Greckim (obecnie siedziba Miejskiej Biblioteki Publicznej w Puławach), później, w 1791, przystąpiono do budowy pałacu Marynki, przeznaczonego dla córki Marii. Czartoryska miała ambicję, aby jej Puławy, nazywane „Atenami Polskimi”, dorównywały dworowi królewskiemu. Rozwojowi życia kulturalnego i intelektualnego na dworze Czartoryskich sprzyjała obecność literatów, malarzy i działaczy oświeceniowych, którzy zajmowali się m.in. nauką dzieci księstwa. Wśród nich byli Gotfryd Ernest Groddeck (późniejszy profesor Uniwersytetu Wileńskiego, późniejszy nauczyciel Adama Mickiewicza), Grzegorz Piramowicz (proboszcz w pobliskim Kurowie i Końskowoli), Julian Ursyn Niemcewicz, Jan Paweł Woronicz, Franciszek Dionizy Kniaźnin, Jan Piotr Norblin. Dzięki opiece Czartoryskich wykształcił się też i rozpoczął karierę syn puławskiego stolarza architekt Chrystian Piotr Aigner.
Małżeństwo córki Marii z Ludwikiem Wirtemberskim.
Na lata te przypadł też początek krótkiego i burzliwego małżeństwa Marii – najstarszej córki Czartoryskich – z niemieckim księciem i generał-majorem armii pruskiej Ludwikiem Wirtemberskim. Ludwik pojawił się w Warszawie w 1784 i wkrótce poprosił o rękę 16-letniej Marii. Mimo że miał opinię awanturnika i był ścigany przez wierzycieli, wywarł dobre wrażenie na Czartoryskich, m.in. dzięki swoim koligacjom rodzinnym – był bratem króla Fryderyka I Wirtemberskiego, siostrzeńcem króla Prus Fryderyka II i bratem przyszłej carycy Marii Fiodorowny, Czartoryscy mieli więc nadzieję uzyskać przez niego wpływy na europejskich dworach. Duże znaczenie odegrało też poparcie, jakiego Ludwikowi udzielił jego wuj – Fryderyk II własnoręcznie napisał list do rodziców Marii, prosząc ich o wyrażenie zgody na to małżeństwo. Rzeczywistym motywem Fryderyka było przy tym umocnienie orientacji propruskiej w Polsce (z którą Czartoryscy byli wtedy identyfikowani) i być może osadzenie w przyszłości Ludwika na tronie polskim. Maria początkowo gwałtownie opierała się tym zalotom (sama była zakochana w poecie Franciszku Kniaźninie, domowniku Czartoryskich), pod naciskiem matki w końcu wyraziła zgodę na małżeństwo, które zawarto 28 października 1784 w Siedlcach na dworze Aleksandry Ogińskiej, ciotki matki panny młodej.
W styczniu 1785 młoda para pod opieką Izabeli udała się do Niemiec. W pałacu Sanssouci w Poczdamie spotkali się z królem Prus Fryderykiem II, następnie wyjechali do Trzebiatowa, gdzie Ludwik był dowódcą pułku kirasjerów. W 1787 matka odwiedziła też córkę i jej męża w Montbéliard (obecnie we Francji), gdzie mieściła się rezydencja Ludwika; przeważnie Maria przebywała jednak sama z mężem w Trzebiatowie, tęskniąc za Puławami i cierpiąc z powodu coraz bardziej agresywnego zachowania Ludwika.
Afera Dogrumowej.
Na przełomie roku 1784/1785 miało też miejsce inne ważne wydarzenie w życiu księstwa – Czartoryscy padli wtedy ofiarą tzw. afery Dogrumowej. Sprawczynią afery była niejaka majorowa Maria Anna d’Ugrumoff (nazwisko po drugim mężu, jej nazwisko panieńskie i pochodzenie nie są pewne, Jerzy Skowronek przypuszczał, że mogło chodzić o Holenderkę Annę Marię Neri), powszechnie znana jako Dogrumowa, która, wiedząc o antagonizmie pomiędzy królem a Familią Czartoryskich, postanowiła doprowadzić do otwartej konfrontacji pomiędzy nimi. Najpierw na audiencji u króla oświadczyła mu, że wie o spisku na jego życie, w którym miał jakoby uczestniczyć Adam Kazimierz Czartoryski, a kiedy król nie uwierzył w to oskarżenie i odprawił ją z niczym, udała się z kolei do księcia Adama i powiedziała mu, że to król szykuje na niego zamach, którego wykonawcami mają być królewski kamerdyner Franciszek Ryx i generał Jan Komarzewski. Adam Czartoryski uwierzył w to oskarżenie; rezultatem było uwięzienie Ryxa i Komarzewskiego, którzy z kolei sami wytoczyli proces o zniesławienie stronnikom Czartoryskiego. Sprawa wywołała ogromny ferment w ówczesnej Warszawie, której mieszkańcy podzielili się na zwolenników księcia Adama oraz na tych przekonanych o fałszywości oskarżeń i o tym, że rzekomy zamach był wymysłem Dogrumowej. Zakończony w kwietniu 1785 proces przyznał rację tym drugim – Dogrumowa za oszczerstwo została skazana na dożywocie w twierdzy gdańskiej (wyszła na wolność po II rozbiorze i zajęciu Gdańska przez Prusy), a rzekomi zamachowcy uniewinnieni. Stanisław Poniatowski, bratanek króla, w swoich pamiętnikach przypuszczał później, że za Dogrumową w rzeczywistości stał ambasador rosyjski w Warszawie Otto Magnus von Stackelberg, który chciał w ten sposób ostatecznie skłócić króla i Familię.
W istocie, afera Dogrumowej i przegrany proces (który kosztował księcia Adama blisko 4 miliony złotych) jeszcze bardziej pogłębiły urazę, jaką Czartoryscy żywili do króla. Izabela Lubomirska, siostra Adama Czartoryskiego, stojąca po jego stronie podczas afery, wyjechała za granicę i już nie wróciła do kraju, zaś Czartoryscy z całym dworem przenieśli się do Puław.
Matka Spartanka.
Afera Dogrumowej pozostawiła trwały ślad również w świadomości księżnej Izabeli, w zasadzie zapoczątkowując stopniową przemianę jej charakteru z kobiety zainteresowanej przede wszystkim zabawą, w patriotkę, poświęcającą się we własnym mniemaniu dla ojczyzny. W młodości mało interesując się polityką, postanowiła teraz czynnie działać u boku męża, skupiając w Puławach opozycję antykrólewską. Latem 1786 Adam Kazimierz odbył podróż na Wołyń, Podole i Ukrainę, oficjalnie w celu przeglądu swoich majątków odziedziczonych po ojcu Auguście, rzeczywistym powodem mogła być chęć nawiązania kontaktów z przywódcami obozu antykrólewskiego – Stanisławem Szczęsnym Potockim i Franciszkiem Ksawerym Branickim. Obywatele ziemscy z różnych stron kraju również zaczęli zjeżdżać do Puław na rozmowy z księstwem przed mającymi się wkrótce rozpocząć obradami parlamentu, które miał przejść do historii jako Sejm Czteroletni.
W takiej atmosferze Izabela Czartoryska postanowiła wystawić operę "Matka Spartanka", świeżo napisaną przez Franciszka Kniaźnina do muzyki nadwornego kompozytora Czartoryskich Wincentego Fryderyka Lessela i z dekoracjami Jana Piotra Norblina. Do wystawienia opery doszło w wielkiej sali puławskiego pałacu prawdopodobnie 15 czerwca 1786. Na premierze zjawili się tacy przeciwni królowi magnaci jak Franciszek Ksawery Branicki, Seweryn Rzewuski, Ignacy i Stanisław Kostka Potocki, łącznie na widowni zasiadło ponad 500 osób. Dramat Kniaźnina, obecnie zapomniany, wywołał wówczas w Puławach, a później w całej Polsce, podobne poruszenie co późniejszy o cztery lata "Powrót posła" Juliana Ursyna Niemcewicza. Fabuła utworu osnuta na epizodzie z czasów wojny beockiej, kiedy to w 371 p.n.e. doszło do bitwy Tebańczyków pod wodzą Epaminondasa ze Spartanami, mówiła w istocie o potrzebie walki o niezależność Polski – pod teatralnym kostiumem Sparty kryła się Polska, a Teby symbolizowały zagrażającą jej Rosję.
"Matka Spartanka” stała się odtąd przydomkiem księżnej Izabeli, która w sztuce zagrała tytułową rolę Spartanki Teony (jej dwaj synowie Adam Jerzy i Konstanty wcielili się w postacie synów Teony – Likanora i Klitona). Przydomek ten był często przywoływany przez zwolenników Czartoryskich zwłaszcza po publikacji tekstu opery w II tomie "Poezji zebranych" Kniaźnina w 1787. W tomie tym obok tekstu sztuki znalazły się też wiersze innych autorów nawiązujące do jej treści, np. wiersz "Do Polek" Juliana Ursyna Niemcewicza, czy też anonimowy dwuwiersz zatytułowany "Bezimiennego na reprezentacyą tej opery", do dzisiaj cytowany jako wyraz uznania dla roli, jaką w owym czasie w życiu politycznym i kulturalnym Polski odgrywały Puławy:
"&lt;poem&gt;
Wyrosłaby nadzieja odzyskania sławy,
Gdyby można po całym kraju siać Puławy.
&lt;/poem&gt;"
Z drugiej strony przydomek „Matka Spartanka” spotykał się z ironicznymi komentarzami przeciwników księżnej, którzy wskazywali na rozdźwięk pomiędzy surowymi zasadami moralnymi tytułowej postaci opery a swobodnym prowadzeniem się samej Czartoryskiej. W 1786 pojawił się anonimowy paszkwil (pióra być może Stanisława Trembeckiego), który tak opisywał księżnę Izabelę i takie obsceniczne słowa wkładał w jej usta:
"&lt;poem&gt;
Wzrok ponury i pyszczek wychudły,
Czoło całe w zagonach, rozrzucone kudły,
Spartanka z rodu jestem! Umyślnie te kraje
Zwiedzam, bym polepszyła wasze obyczaje.
Widząc je nierozsądne i godne nagany,
Przez ludzkość wam doradzam niektóre odmiany.
Czemuż to ja u waszych lackich żon i córek
Jeden tylko postrzegam niewielki rozporek?
Waleczna bohaterów sięgając tam ręka
Drze suknie, siebie ciśnie – i szkoda i męka.
Nigdy się nie należy przyrodzenia wstydzić,
Czego wszyscy pragniemy, czemuż się tym brzydzić?
Jeśli Wam się okrywać dawne każą wzory,
Noścież przynajmniej wielkie z obu stron rozpory!.
&lt;/poem&gt;"
"Matka Spartanka" nie była jedyną sztuką wystawioną przez Izabelę. W przeciwieństwie do swojego męża, który, będąc autorem kilku komedii (np. "Panna na wydaniu", "Gracz", "Kawa") wystawianych w Warszawie (również na scenie Korpusu Kadetów, którego był komendantem) w latach 70. XVIII wieku, po 1780 stracił zainteresowanie dramatopisarstwem, księżna pasjonowała się teatrem, inscenizując sztuki, w których sama też grała, w puławskim pałacu, ogrodzie i na scenie plenerowej na pobliskiej Kępie. Już wiosną 1787 w Siedlcach odbyła się premiera kolejnej opery Kniaźnina "Cyganie", do muzyki Michała Kleofasa Ogińskiego, w której księżna grała Cygankę o imieniu Jawnuta; sztuka tym razem należała do gatunku opery komicznej z elementami sentymentalizmu.
Okres Sejmu Czteroletniego. Ponowne podróże po Europie.
Chociaż od 1783 główną siedzibą Czartoryskiej były Puławy (jej mąż preferował wprawdzie Sieniawę – ich drugą siedzibę), nadal wiele podróżowała po kraju i za granicą, czynnie też uczestniczyła w życiu politycznym. W 1787 księstwo spotkali się w swoich dobrach w Galicji z cesarzem Józefem II (od 1781 Adam Kazimierz był również komendantem galicyjskiej gwardii szlacheckiej "Nobelgarde" na dworze w Wiedniu), a we wrześniu tegoż roku Izabela wyjechała do Paryża. Tam spotkała się m.in. z królową Marią Antoniną, której przekazała list od brata – cesarza Józefa, a także po raz ostatni ze swoją dawną miłością – diukiem de Lauzun.
Kiedy latem 1788 powróciła do kraju, rozpoczynały się właśnie przygotowywania do sejmu, który zapisał się w historii jako Sejm Czteroletni. Kiedy książę Adam Kazimierz został wybrany posłem z województwa lubelskiego, Izabela podążyła za nim do Warszawy. Pałac Błękitny Czartoryskich w Warszawie stał się jednym z głównym ośrodków życia politycznego podczas sejmu; w pałacu w każdą środę księstwo wydawali przyjęcia, które były okazją do ważnych spotkań i ożywionych dyskusji. Prawdopodobnie to w Pałacu Błękitnym opracowano pierwszy projekt Konstytucji 3 maja. Swojej ważnej roli nie utraciły też jednak Puławy, położone tylko o 20 godzin jazdy od stolicy. Jak pisał później anonimowy autor wspomnień:
Izabela, uważając się za patriotkę, żywo interesowała się ówczesnym życiem polityce Rzeczypospolitej, wraz z innymi damami przysłuchując się obradom na galerii sejmu, oklaskując wystąpienia posłów lub głośno wyrażając swoją dezaprobatę; niektórym deputowanym, których poglądy szczególnie popierała, dziewczęta z jej otoczenia wręczały nawet kwiaty i wieńce. Jak pisze Walerian Kalinka:
Księżna opowiadała się też za walką z obcymi wpływami w życiu codziennym, m.in. za noszeniem przez arystokrację stroju polskiego. Jednym z najbardziej widowiskowych epizodów czasu Sejmu Czteroletniego były „postrzyżyny” marszałka litewskiego Kazimierza Nestora Sapiehy, kiedy to przy dźwięku trąb i kotłów Izabela publicznie nożyczkami ścięła francuskie loki Sapiehy; ten następnego dnia pojawił się w sejmie w polskim ubraniu i zażądał, aby wszyscy oficerowie nosili się odtąd po polsku.
To teatralne i egzaltowane zachowanie Czartoryskiej szybko spotkało się ze złośliwymi uwagami i pamfletami kursującymi po Warszawie; co gorsza, księżna swoją aktywnością polityczną naraziła się też królowi, który podejrzewał ją, jako przedstawicielkę orientacji propruskiej w Polsce, o spiskowanie przeciw niemu. W liście z 28 listopada 1788 Stanisław August, zastrzegając się wprawdzie przy tym, że nie jest to informacja pewna, pisał do swojego posła w Petersburgu Antoniego Augustyna Debolego, że Czartoryska:
Wszystko to spowodowało to, że mąż we wrześniu 1789 postanowił wysłać Izabelę z synem Adamem Jerzym w podróż po Anglii i Szkocji, gdzie przebywali do początku 1791. Innym, oprócz czasowego odsunięcia Izabeli od spraw politycznych w kraju, motywem tej podróży była chęć zapoznania syna z angielskim systemem politycznym i gospodarką kraju.
W Londynie, dokąd przybyli w styczniu 1790, Izabela z Adamem Jerzym aktywnie uczestniczyli w życiu towarzyskim; zaprzyjaźniona z księżną Maria Cosway namalowała wtedy jeden z jej bardziej znanych portretów. Po zamknięciu obrad parlamentu matka i syn zwiedzali Anglię i Szkocję, nie tylko zabytki, ale również kopalnie i fabryki. Zafascynowana kulturą anglosaską, Czartoryska zbierała pamiątki, m.in. listy Alexandra Pope’a, Jerzego Waszyngtona, Marii Stuart, krzesło Williama Szekspira (do dzisiaj znajdujące się w zbiorach Muzeum Czartoryskich w Krakowie), przypatrywała się parkom angielskim, których założenia krajobrazowe planowała przenieść do Puław. Do kraju powróciła w kwietniu 1791, tuż przed uchwaleniem Konstytucji 3 maja.
Rozpad małżeństwa córki Marii. Wojna polsko-rosyjska.
Dwa następne lata zaznaczyły się w życiu księstwa dwoma ważnymi wydarzeniami – w sferze prywatnej kryzysem małżeństwa córki Marii, a w sferze publicznej przegraną wojną polsko-rosyjską i jej skutkami. Już w 1786 Maria zwierzyła się ze swoich kłopotów małżeńskich dawnej nauczycielce Magdalenie Petit, ta poinformowała o nich rodziców Marii. Adam Kazimierz i Izabela czynili początkowo wszystko, aby uratować to małżeństwo, m.in. na koszt Czartoryskich wyremontowano dom małżonków w Trzebiatowie, księstwo spłacali też długi Ludwika, które nieustannie zaciągał. Wydawało się, że perspektywa pogodzenia małżonków pojawiła się w 1789 – Ludwik, który po śmierci Fryderyka II nie widział dla siebie przyszłości w Prusach pod rządami jego następcy Fryderyka Wilhelma II, postarał się w Polsce o indygenat szlachecki, który uzyskał 3 listopada 1789. Po przeniesieniu się do Polski jednocześnie otrzymał stopień wojskowy generał-lejtnanta i dowództwo Dywizji Małopolskiej.
W 1790 Izabela rozpoczęła budowę pałacu Marynki w Puławach, w którym miała zamieszkać Maria z Ludwikiem. Budowla, zaprojektowana przez puławskiego architekta Chrystiana Piotra Aignera na wzór wersalskiego pałacyku Petit Trianon i utrzymana w stylu klasycystycznym, zachowała się do dzisiaj w kompleksie parkowo-pałacowym, stanowiąc jeden z jego cenniejszych elementów. Na fryzie portyku umieszczono łaciński napis "Iste terrarum mihi praeter omnes angulus ridet" (pol. "Ze wszystkich zakątków ziemi ten najbardziej się do mnie uśmiecha"), który miał świadczyć o głębokiej więzi łączącej Marię z Puławami i rodziną. Budowa postępowała szybko, już w 1792 zakładano posadzki i wykonywano prace ślusarskie, małżeństwo nigdy jednak nie zamieszkało w pałacu, który później służył głównie gościom Czartoryskich.
Z pobytem Ludwika w Puławach związane jest też jedno z ważniejszych wydarzeń w tym czasie w okolicy dworu Czartoryskich – obóz wojskowy połączony z manewrami Dywizji Małopolskiej pod Gołębiem, zorganizowanymi na polecenie Komisji Wojskowej we wrześniu 1791. Manewry te przerodziły się w manifestację sprawności polskiego wojska; towarzyszyły im liczne uroczystości, w których wzięła udział również księżna Czartoryska ze swoim dworem. W Puławach (oddalonych od Gołębia tylko o 10 km) ponownie wystawiono wtedy "Matkę Spartankę", a wcześniej, po uroczystej przysiędze żołnierzy 12 września, Izabela, przebrana w strój markietanki, wraz z córkami Zofią i Marią i w towarzystwie innych dam i dziewcząt z okolicy, zaśpiewała specjalnie napisaną i skomponowaną przez siebie na tę okazję pieśń żołnierską. Pieśń ta („Hej, hej rycerze, serce nasze radość bierze, gdy witamy was”) była później wielokrotnie przypominana przy okazji różnych uroczystości patriotycznych.
Ta manifestacyjnie demonstrowana na gołębskich polach sprawność polskiego wojska już w następnym roku została wystawiona na prawdziwą próbę, kiedy to maju 1792 wybuchła wojna polsko-rosyjska. Walka w obronie zdobyczy Konstytucji 3 maja zakończyła się klęską wojsk polskich, m.in. z winy Ludwika Wirtemberskiego. Ludwik został mianowany dowódcą korpusu litewskiego, jego adiutantem był Adam Jerzy, syn Izabeli. Nowo mianowany dowódca zaczął się zachowywać niezrozumiale – nie dołączył do głównych sił swojej armii, dowodzone przez siebie pułki próbował rozciągać na dużej przestrzeni. Postępowanie to wyjaśniło się po przechwyceniu listu Ludwika do króla pruskiego Fryderyka Wilhelma II. Ludwik tłumaczył w nim, że robi to celowo, aby ułatwić wojskom rosyjskim zwycięstwo – stało się wtedy jasne, że dowódca dopuścił się zdrady. Ludwik został zdymisjonowany, a Maria wniosła o rozwód. Niestety nie zdołała zatrzymać przy sobie urodzonego w styczniu 1792 syna Adama Wirtemberskiego, który został oddany ojcu.
Po przystąpieniu króla do konfederacji targowickiej w lipcu 1792 i przegranej wojnie Adam Kazimierz wyjechał do Wiednia z nadzieją na uzyskanie obietnicy zbrojnej interwencji Austrii, która jednak nie zamierzała przychodzić Polsce z pomocą. Izabela została w Puławach, aby sprawować pieczę nad majątkiem, mimo to nie zdołała zapobiec zrujnowaniu gospodarki majątku na skutek przemarszów wojsk rosyjskich, które w dodatku pod koniec lipca, w porę żniw, rozlokowały się w miejscowości obozem na około 15 dni. 2 sierpnia 1792 pisała do przyjaciółki Konstancji Dembowskiej:
Insurekcja kościuszkowska.
Jesienią 1792 Czartoryska przeniosła się do swojej drugiej rezydencji w Sieniawie w należącej do Austrii Galicji, gdzie udzieliła też schronienia Tadeuszowi Kościuszce. Kościuszko, jeden z dowódców we właśnie zakończonej wojnie, już wtedy wyrastał na polskiego bohatera narodowego; za swoją działalność w obronie niepodległości doznawał hołdów również od Czartoryskich. 28 października 1792 (w dzień imienin) został przez nich uwieńczony wieńcem z liści dębowych pochodzących z dębu, który rzekomo w Wysocku miał zasadzić Jan III Sobieski po zwycięstwie pod Wiedniem, szerzyły się też pogłoski (niepotwierdzone w dokumentach), jakoby Czartoryscy mieli oddać mu jedną ze swoich córek za żonę. Zażyłość ta spowodowała, że w 1794 Czartoryscy byli uważani za jednych z głównych inicjatorów insurekcji. Jak w 1917 utrzymywał Włodzimierz Dzwonkowski:
Ta późniejsza o ponad 100 lat opinia oddaje też powszechne przekonania, jakie panowały w Polsce w czasie insurekcji; również Rosjanie po uwięzieniu Kościuszki w twierdzy Pietropawłowskiej podczas śledztwa w 1795 wypytywali go o jego pobyt u Czartoryskich, kwoty, jakie miał od nich otrzymać na finansowanie powstania i zamiar poślubienia którejś z córek Izabeli. Trudno ocenić, na ile te ówczesne opinie o sprawczej roli Czartoryskich w powstaniu są prawdziwe; jest faktem, że Kościuszko jako adept Szkoły Rycerskiej (której Adam Kazimierz Czartoryski był komendantem) cieszył się znacznym poparciem księcia, który m.in. zapewnił mu stypendium we Francji, a w 1788 przez związanego z nim posła Stanisława Kublickiego doprowadził do mianowania Kościuszki (w tym czasie właśnie wrócił on ze Stanów Zjednoczonych) na ważne funkcje wojskowe w Rzeczypospolitej. Z drugiej strony późniejsze stwierdzenie carycy Katarzyny, że „plan insurekcji uknuła księżna Czartoryska w Sieniawie i Lipsku” wydaje się przesadzone – jeszcze przed wybuchem insurekcji Izabela wyjechała z najstarszym synem do Anglii. Na wieść o wybuchu powstania chcieli natychmiast wracać do kraju, zostali jednak internowani przez władze w Brukseli (która należała wtedy do Austrii), prawdopodobnie na poufną prośbę samego Adama Kazimierza, który w ten sposób chciał ochronić swoją rodzinę przed udziałem w walkach.
Pod nieobecność Czartoryskich w kraju wojska carskie spaliły Powązki oraz zniszczyły i splądrowały Puławy. Kiedy po dwóch latach księżna mogła wreszcie powrócić do puławskiego pałacu, oczom jej ukazał się następujący widok:
To splądrowanie Puław w czasie powstania kościuszkowskiego było rozmyślnym działaniem Rosjan w akcie zemsty za wsparcie udzielone Kościuszce. Julian Ursyn Niemcewicz pisze w swoich pamiętnikach, że na rozkaz rosyjskiego dowódcy Bibikowa:
Z powrotem w Puławach.
Po klęsce powstania i zburzeniu Puław, na które wraz z całym majątkiem Czartoryskich władze carskie nałożyły sekwestr (nie był on równoznaczny z konfiskatą, wiązał się jednak z groźbą przymusowej sprzedaży majątku w przyszłości), Czartoryscy schronili się w Wiedniu, w rezydencji Izabeli Lubomirskiej, siostry Adama Kazimierza. Pragnąc powrócić do ojczyzny, Izabela i jej mąż początkowo bezskutecznie szukali wstawiennictwa u rosyjskiego ambasadora w Wiedniu Andrieja Razumowskiego i dawnego kochanka Izabeli Repnina, który pełnił wtedy urząd generał-gubernatora wcielonych do Rosji ziem litewskich; wreszcie ten drugi poradził im, aby oddali na służbę do Petersburga swoich synów Adama Jerzego i Konstantego. Czartoryscy posłuchali rady i w pierwszych miesiącach 1795 Adam Jerzy i Konstanty wyruszyli z Wiednia przez Grodno i Wilno do Petersburga, dokąd przybyli 12 maja 1795. Starania Czartoryskich zakończyły się sukcesem – 31 sierpnia 1795 caryca Katarzyna podpisała ukaz zdejmujący sekwestr z ich majątku (z wyjątkiem starostw latyczowskiego i krzemienieckiego, które przyznano hrabiemu Arkademu Morkowowi jako nagrodę za udział w rokowaniach dotyczących III rozbioru Polski) i Adam Kazimierz i Izabela mogli powrócić do Puław. Nie oznaczało to zwolnienia ze służby ich synów, którzy pozostali na dworze w Petersburgu).
Powrót Izabeli do Puław nastąpił 20 czerwca 1796, już po III rozbiorze, na skutek którego rezydencja Czartoryskich znalazła się w granicach Austrii. Widok zniszczonego pałacu i parku wywarł przygnębiające wrażenie na księżnej, która tak o tym pisała:
Odbudowa Puław. Przebudowa parku puławskiego.
Od razu po powrocie Czartoryska energicznie zabrała się do odbudowy swojej rezydencji. Dzięki zaangażowaniu księżnej i pracy jej architektów, artystów (m.in. Chrystiana Piotra Aignera, Szymona Bogumiła Zuga, Jana Piotra Norblina) i ogrodników (m.in. Anglika Jamesa Savage’a) rezydencja szybko podnosiła się z ruin. Prace renowacyjne po zniszczeniach umożliwiły też przebudowę i upiększenie założenia pałacowego i parku w duchu nowej epoki; zmodernizowane w pierwszych latach XIX w. pałac i park Czartoryskich przybrały całkiem nowy kształt niż w XVIII wieku, kształt, który później też ponownie utraciły. Do wzrostu znaczenia Puław w pierwszych latach XIX wieku przyczyniły się również abdykacja króla i utrata przez Polskę niepodległości; w sferze życia kulturalnego i towarzyskiego Puławy na przełomie wieków XVIII i XIX nie miały konkurencji w postaci dworu królewskiego w Warszawie.
Szczególne miejsce w planach księżnej miał park puławski. Zafascynowana nowymi prądami w sztuce tworzenia ogrodów, już wcześniej, w 1783, spowodowała przetłumaczenie przez Franciszka Karpińskiego (przekładu tego dokonał tego wraz z jej córką Marią) poematu "Ogrody" Jacques’a Delille’a, bardzo popularnego w ówczesnej Europie. Czartoryska korespondowała z Delillem, pisząc mu o swoich planach, wreszcie, we współpracy z angielskim ogrodnikiem Jamesem Savage’em, pracującym u księstwa od 1791, postanowiła przebudować swój park, dotychczas utrzymany w stylu włosko-francuskim na styl angielski. Prace przy przebudowie parku trwały od 1795; swoje doświadczenia na tym polu księżna spożytkowała później pisząc książkę "Myśli różne o sposobie zakładania ogrodów", wydaną w oficynie Wilhelma Gottlieba Korna we Wrocławiu w 1805 i ozdobioną sztychami Jana Zachariasza Freya, nadwornego malarza Czartoryskich. Książkę poprzedziła mottem, zaczerpniętym z Alexandra Pope’a, które krótko i dowcipnie definiowało istotę ogrodu angielskiego:
"&lt;poem&gt;
Cokolwiek zamierzasz sadzić lub budować,
Czyli wznaszać kolumny czy sklepienia;
Wzdęty kształcić terras albo grotę kować,
Nigdy z oka nie spuszczaj Natury.
Obchodź się z tą boginią jak z skromną dziewicą
Ani ją strój zbytecznie, ani nadto obnażaj.
&lt;/poem&gt;"
Nowy kształt parku puławskiego był w istocie realizacją ściśle określonego programu, w którym odzwierciedlenie znalazły idee sentymentalizmu i preromantyzmu, zwłaszcza twórczości Jacques’a Delille’a, Alexandra Pope’a, Jana Jakuba Rousseau, malarstwa Jeana Antoine Watteau, a także idee patriotyczne. Z tych czasów pochodzą również groty wybudowane w parku puławskim i kaplica pałacowa (obecnie kościół parafialny pod wezwaniem Wniebowzięcia Najświętszej Marii Panny), mające symbolizować konspirację i walkę o wolność.
Po opuszczeniu Puław przez Czartoryskich i skonfiskowaniu ich majątku po przegranym powstaniu listopadowym park puławski uległ w znacznym stopniu dewastacji i obecnie już nie przypomina dawnego parku stworzonego przez księżnę Izabelę.
Świątynia Sybilli.
Pod koniec życia w swoich wspomnieniach Czartoryska zanotowała:
Wbrew powyższym słowom pasja kolekcjonerska księżnej datuje się od jeszcze wcześniejszych czasów, pamiątki historyczne zbierała podczas swoich licznych podróży zarówno w kraju, jak i za granicą; jest natomiast faktem, że upadek Polski (w powyższych wspomnieniach Czartoryska uznała, że nastąpił on w roku zwycięstwa konfederacji targowickiej i II rozbioru Polski) był w tej działalności momentem przełomowym, z czasem podsuwając jej myśl utworzenia prawdziwego muzeum o określonej ideologii i programie wystawienniczym. W ten sposób w puławskim parku powstała Świątynia Sybilli – oddzielny budynek w kształcie rotundy, który miał pomieścić zbiory księżnej. Kamień węgielny pod budowę położono w maju 1798, w dniu ślubu Zofii, najmłodszej córki Izabeli (urodzonej w 1779 w Warszawie) ze Stanisławem Zamoyskim. Autorem projektu architektonicznego był Chrystian Piotr Aigner; wzorował się on na będącej w ruinie starożytnej świątyni w Tivoli koło Rzymu, którą kojarzono z kultem wieszczki Sybilli tyburtyńskiej ("Tibur" było łacińską nazwą Tivoli) o imieniu Albunea. W rzeczywistości siedziba Sybilli z Tibur, jednej z wieszczek strzegących ksiąg z proroctwami dotyczącymi państwa rzymskiego, znajdowała się w prostokątnej starszej budowli obok świątyni w Tivoli, sama świątynia poświęcona była prawdopodobnie nie Sybilli, lecz kultowi Westy lub Heraklesa; rotundę z Tivoli uznano jednak (błędnie) za poświęconą Sybilli i taką też nazwę przyjęto dla jej puławskiego odpowiednika.
Nowa budowla w puławskim parku, ukończona w 1801, różniła się od swojego włoskiego pierwowzoru wielkością (była niemal dwa razy większa), nie była też w ruinie. Budowla nosiła różne nazwy: początkowo Izabela w swojej korespondencji używała tylko określenia „świątynia”, od 1804 rozbudowanego do formy „Świątynia Pamięci” lub „Świątynia Pamiątek”, wreszcie „Świątynia Sybilli”. To ostatnie określenie, ukute przez poezję kręgu puławskiego, z czasem wyparło wcześniejsze nazwy. Nazwa „Świątynia Sybilli”, zachowana do dzisiaj, dobrze wyrażała program tego pierwszego polskiego muzeum, którego idea wyrażała się też w napisie na frontonie budynku: „Przeszłość przyszłości”. Świątynia stała się w istocie najpełniejszym przejawem tak zwanej „myśli sybillińskiej”, którą były przeniknięte porozbiorowe Puławy – odwołania do historii, dawnej chwały polskiego oręża, które miało dać otuchę w nowych trudnych czasach, a jednocześnie dawać nadzieję i proroczo wskazywać na możliwość odzyskania niepodległości w niedalekiej przyszłości.
Zachowana do dzisiaj świątynia posiada dwie kondygnacje – górna, widoczna z głównej przestrzeni parku, jest zbudowana z ciosów kamiennych, dolna, ceglana, jest ukryta w skarpie terenu. Ambicją księżnej Izabeli było zgromadzenie w tym stosunkowo niewielkim budynku pamiątek obrazujących całą historię państwa polskiego od samych jego początków (chociaż początkowo, do otwarcia Domu Gotyckiego, świątynia mieściła też eksponaty pochodzące z innych krajów). Pamiątki te gromadziła sama, otrzymywała je też od ofiarodawców. Dla rozwoju kolekcji bardzo zasłużył się również pedagog i badacz dziejów ojczystych Tadeusz Czacki, który w działalności kolekcjonerskiej początkowo rywalizował z księżną w swojej posiadłości w Porycku, a później uznał wyższość jej koncepcji i przekazał jej swoje zbiory (w 1818, po śmierci Czackiego, do Puław trafiła też jego cenna Biblioteka Porycka). Pod koniec istnienia Rzeczypospolitej Czacki na polecenie króla dokonał lustracji insygniów i archiwum koronnego, otwierał i badał niektóre groby królewskie na Wawelu, wyjmował z nich relikwie i inne przedmioty, a po zajęciu Krakowa przez Austriaków uzyskał zgodę cesarza na ich zabranie. Czacki penetrował też groby innych sławnych Polaków. W ten sposób do Puław trafiły dwa miecze krzyżackie z bitwy pod Grunwaldem, o których pisał już Jan Długosz, oraz inne prawdziwe lub rzekome świeckie relikwie, jak fragment czaszki Bolesława Chrobrego z Poznania, czaszki Mikołaja Kopernika z Fromborka, Jana Kochanowskiego ze Zwolenia i Stefana Czarnieckiego z Czarncy, czy trzewiczki królowej Jadwigi. Ze skarbca Sieniawskich i Wawelu pozyskano trofea spod Wiednia (w tym strzemię wielkiego wezyra Kary Mustafy; dużo pamiątek, w tym broni, chorągwi, zbroi husarskich, przekazywali jej też przedstawiciele zaprzyjaźnionych rodów magnackich.
Szczególne miejsce wśród pamiątek w Świątyni Sybilli zajmowała Szkatuła Królewska, w której księżna Izabela przechowywała kilkadziesiąt przedmiotów, m.in. relikwie wyjętych z trumien na Wawelu, klejnoty królewskie, łańcuchy, pierścienie, fragmenty szat. Księżna sprawowała nad nią szczególną pieczę, a w 1831, opuszczając Puławy, osobiście przewiozła ją do Sieniawy.
Osobnym pomieszczeniem o całkiem innym charakterze była pozbawiona okien, pogrążona w półmroku dolna sala Świątyni Sybilli. Już po zakończeniu wojen napoleońskich w centralnym jej miejscu ustawiono obelisk z czarnego marmuru upamiętniający księcia Józefa Poniatowskiego, po śmierci w nurtach Elstery w 1813 otoczonego w Puławach szczególnym kultem. Nad obeliskiem zawieszono szablę księcia; pomnikowi towarzyszyły rozmieszczone na filarach tarcze poświęcone hetmanom i zwycięskim wodzom – od Floriana Szarego przez hetmanów Tarnowskiego, Żółkiewskiego, Czarnieckiego po tarcze poświęcone Kościuszce, Legionom i Wojsku Polskiemu. W sali tej odbywały się też zebrania loży masońskiej. Do masonerii należeli nie tylko mąż Izabeli Adam Kazimierz i syn Adam Jerzy, lecz również ona sama – w 1816 była współtwórczynią kobiecej Loży Kazimierza Wielkiego, do której należały m.in. Helena Radziwiłłowa z Nieborowa i Aleksandra Potocka z Wilanowa.
Odrębnym zagadnieniem jest kwestia autentyczności pamiątek zgromadzonych w Świątyni Sybilli. Chociaż księżna zwracała na to uwagę i zwykle żądała certyfikatów autentyczności, wiele ze zgromadzonych przedmiotów miało wątpliwą proweniencję, często przypisywano je też niewłaściwym osobom. I tak np. trzewiczki królowej Jadwigi w rzeczywistości były trzewikami koronacyjnymi Zygmunta Augusta, a rzekoma czaszka Jana Kochanowskiego naprawdę była czaszką kobiety. Nie umniejsza to jednak ogromnego znaczenia dzieła Izabeli Czartoryskiej dla kultury polskiej.
Plan puławski.
Tymczasem synowie księżnej, Adam Jerzy i Konstanty Adam, od 1795 przebywali na dworze carskim w Petersburgu, tylko sporadycznie odwiedzając Puławy. Służyli carycy Katarzynie II, a po jej śmierci w 1796 carowi Pawłowi I. Ten zezwolił na powrót do kraju Konstantemu, Adam Jerzy natomiast pozostał na petersburskim dworze, od czerwca 1797 był adiutantem wielkiego księcia i następcy tronu Aleksandra. Od początku pobytu w Petersburgu Adama i Aleksandra połączyła nić głębokiej przyjaźni, wynikająca ze wspólnych poglądów politycznych – Aleksander był wtedy ogarnięty duchem idealizmu i nosił się z planami dokonania poważnych reform demokratycznych w państwie rosyjskim po wstąpieniu na tron. Przyjaźń ta nie przeszkodziła też jednak nawiązaniu przez Adama Jerzego romansu z żoną przyjaciela, wielką księżną Elżbietą, romansu nawiązanego i utrzymywanego za wiedzą i zgodą Aleksandra, który nie darzył swojej żony prawdziwą miłością. Kiedy ze związku tego urodziło się dziecko, w sierpniu 1799 rozwścieczony car zesłał Adama Jerzego jako posła na Sardynię, po zamordowaniu Pawła I i wstąpieniu na rosyjski tron Aleksandra I w 1801 Czartoryski mógł jednak powrócić do Petersburga. Wkrótce zaczął też piąć się po szczeblach kariery urzędniczej w państwie carskim – we wrześniu 1802 Adam Jerzy Czartoryski został mianowany zastępcą ministra spraw zagranicznych, a kiedy urzędujący minister Aleksander Woroncow ze względu na stan zdrowia ustąpił ze stanowiska, w lutym 1804 Adam Jerzy zajął jego miejsce.
Przyjacielskie stosunki łączące Adama Jerzego Czartoryskiego z carem Aleksandrem mogły też przyczynić się do opracowania w 1805 tzw. planu puławskiego, którego głównym architektem był młodszy książę Adam. Nazwa „plan puławski” przyjęła się od wizyty cara Aleksandra w Puławach w okresie od 30 września do prawdopodobnie 16 października 1805; początki koncepcji, która później otrzymała tę nazwę, datują się jednak już od końca wiosny lub początku lata 1805, kiedy to minister Czartoryski zaczął pracować nad planem wystąpienia zbrojnego przeciwko Prusom. Przyczyną opracowania planu był była chęć, w związku z montowaną III koalicją antyfrancuską, zmuszenia Królestwa Prus, które w obliczu zbliżającego się kolejnego konfliktu w Europie chciały zachować neutralność, do wystąpienia przeciwko Francji i przepuszczenia przez swoje terytorium wojsk rosyjskich.
Część historyków interpretuje to jako koncepcję odrodzenia państwa polskiego konkurencyjną dla orientacji napoleońskiej (Księstwo Warszawskie jeszcze wtedy nie zostało powołane przez Napoleona), przewidującą pokonanie Prus – w walkach miałyby uczestniczyć również polskie ochotnicze formacje wojskowe – i utworzenie autonomicznego państwa polskiego pod berłem Aleksandra z przyłączonymi ziemiami zaboru pruskiego i Galicją, którą pozyskano by od Austrii w zamian za nabytki w Niemczech lub północnych Włoszech. Zdaniem Jerzego Skowronka jednak „program [planu puławskiego] w sprawie polskiej był znacznie skromniejszy, aniżeli sugerowali to później współpracownicy i apologeci księcia Adama oraz znaczna część historyków”.
Wahania cara i rozwój sytuacji politycznej doprowadziły ostatecznie do fiaska planu, który tymczasem przybrał już konkretną postać planu sztabowego. 18 września 1805 Aleksander zawiesił plan na czas nieokreślony. 30 września car razem z Adamem Jerzym odwiedził rezydencję jego rodziców w Puławach. Dla księstwa wizyta ta była bardzo ważnym wydarzeniem. Wizycie gościa towarzyszyły liczne zabawy, Aleksander zapoznał się też ze zbiorami księżnej Izabeli w Świątyni Sybilli, Czartoryscy nie zdołali jednak osiągnąć swojego głównego celu podczas tych odwiedzin i zmienić decyzji cara. Koncepcja wspólnej walki przeciwko Prusom ostatecznie upadła 9 października, kiedy wysłannik cara książę Piotr Dołgoruki wynegocjował na dworze pruskim zgodę króla Fryderyka Wilhelma III na przemarsz wojsk rosyjskich. Na wiadomość o tym Aleksander natychmiast opuścił Puławy i udał się na dwór pruski, gdzie zawarł symboliczne przymierze z Fryderykiem Wilhelmem III nad grobem Fryderyka II – nadzieje stronnictwa prorosyjskiego okazały się płonne.
Epoka Księstwa Warszawskiego.
Przetaczające się od kilku lat przez Europę wojny napoleońskie spowodowały, że wśród członków rodziny Czartoryskich ujawniły się różne, często przeciwstawne sympatie i koneksje polityczne. Książę Adam Kazimierz od dawna sympatyzował z Austrią, przyjaźnił się z cesarzem Józefem II i jego następcą Leopoldem II, a w 1808 otrzymał nawet rangę feldmarszałka austriackiego. Jego starszy syn Adam Jerzy, w latach 1804–1806 minister spraw zagranicznych w rządzie Rosji, a formalnie aż do 1831 sekretarz i członek Rady Państwa w Imperium Rosyjskim, pozostawał wierny orientacji prorosyjskiej (po przegranej bitwie pod Austerlitz w 1805 był jedynym, oprócz carskiego adiutanta, członkiem jego świty, który towarzyszył mu w ucieczce z pola bitwy); młodszy syn Konstanty Adam wstąpił natomiast do wojska francuskiego, gdzie awansował do stopnia pułkownika. Sympatie napoleońskie wykazywała też córka Zofia, której mąż Stanisław Zamoyski również uczestniczył w kampaniach wojennych po stronie Francuzów. Druga córka Maria wykazywała zainteresowania literackie – kiedy w 1807 utworzono Księstwo Warszawskie, jedną z ważniejszych instytucji kulturalnych tego czasu stał się salon literacki prowadzony w Warszawie w latach 1808–1816 przez Marię Wirtemberską; spotkania uczestniczących w nim literatów (m.in. Jana Ursyna Niemcewicza) Maria nazywała „błękitnymi sobotami”.
Sama Izabela i jej mąż Adam Kazimierz nadal mieszkali w Puławach, które do 1809 pozostawały w granicach Austrii. Kiedy w owym roku wybuchła wojna polsko-austriacka, polskie wojsko dotarło również do Puław, a 29 czerwca 1809 w puławskim pałacu stanęła główna kwatera dowódcy księcia Józefa Poniatowskiego. Wkraczających żołnierzy powitano bardzo uroczyście, przy wejściu do kompleksu pałacowego wzniesiono bramę triumfalną, a księżna Izabela wygłosiła napisany przez siebie wiersz "Do Wojska Polskiego". Wybrani, najwaleczniejsi żołnierze mogli też zwiedzić Świątynię Sybilli, oprowadzani po niej przez samą księżną – panowało powszechne przekonanie o spełnieniu proroctw puławskiego mitu sybillińskiego i odzyskaniu przez Polskę niepodległości. Przy okazji pobytu Poniatowskiego w Puławach symbolicznie otwarto też nowe muzeum księżnej Izabeli – Dom Gotycki, na ścianie Domu poświęconej Tadeuszowi Kościuszce umieszczono napis „Oby odtąd zwycięstwa nasze zatrzeć mogły pamięć klęsk doznanych”; budowla ta nie była jednak jeszcze wykończona, jej właściwe otwarcie nastąpiło w 1811.
3 lipca na rozkaz Napoleona Poniatowski opuścił Puławy, aby dalej zajmować Galicję; w Puławach pozostali ranni i chorzy, dla których zorganizowano szpital, przewożono później do niego również żołnierzy, którzy odnieśli rany w późniejszych bitwach, m.in. pod Sandomierzem. Izabela Czartoryska bardzo zasłużyła się w opiece nad rannymi. Jak wspominał później gen. Jan Kanty Julian Sierawski:
W zbiorach Muzeum Czartoryskich zachował się też anonimowy rysunek przedstawiający rannych pod Sandomierzem i wyleczonych w Puławach żołnierzy składających kule inwalidzkie pod pomnikiem w parku w Puławach. Przedstawiony na rysunku pomnik bogini Flory w rzeczywistości jednak nigdy nie istniał. Rysunek z tym fantastycznym wyobrażeniem żołnierze przesłali księżnej jako wyraz wdzięczności za wyleczenie, a ta złożyła go w Świątyni Sybilli.
Wojna polsko-austriacka szybko zakończyła się zwycięstwem wojsk polskich i na mocy pokoju w Schönbrunn w październiku 1809 Puławy weszły w skład Księstwa Warszawskiego.
Dom Gotycki.
Drugim dziełem życia Izabeli Czartoryskiej, obok Świątyni Sybilli, był Dom Gotycki, wzniesiony w puławskim parku tuż koło Świątyni i mieszczący przede wszystkim pamiątki obce. Z planami jego wybudowania księżna nosiła się jeszcze podczas budowy Świątyni Sybilli; symboliczna inauguracja niewykończonego Domu nastąpiła podczas wizyty księcia Poniatowskiego w 1809, jednak oficjalne otwarcie, połączone z urodzinami Marii Wirtemberskiej, miało miejsce dopiero 25 marca 1811. Podobny budynek (również o nazwie Dom Gotycki) zbudowała wcześniej w Arkadii rywalizująca z Izabelą w działalności kolekcjonerskiej Helena Radziwiłłowa, jednak prawdziwych inspiracji dla puławskiej budowli należałoby szukać na zachodzie Europy, w szczególności w angielskim Gothic Castle Horace’a Walpole’a i niemieckim Gothisches Haus książąt Anhalt-Dessau w Wörlitz, który księżna odwiedziła w 1785. Jak pisze Zdzisław Żygulski:
Autorem projektu architektonicznego budynku (wzniesionego z wykorzystaniem elementów dawnego pawilonu barokowego, który wcześniej stał w tym miejscu) był znowu Chrystian Piotr Aigner, przy aranżacji wnętrz współdziałali Fryderyk Bauman i Wojciech Jaszczołd, w pracach decydujący głos miała jednak zawsze księżna Izabela i to ją należy uznać za właściwą autorkę koncepcji puławskiego muzeum. Zachowany do dzisiaj dwukondygnacyjny budynek o nieregularnym kształcie został wzniesiony w stylu gotyckim. Z zewnątrz Dom stanowił swoiste lapidarium – w jego ściany (z których każda nosiła inną nazwę) wmurowano fragmenty architektury i rzeźby, a także okazy ceramiczne i metalowe. Nad drzwiami wejściowymi umieszczono cytat z "Eneidy" Wergiliusza: "Sunt lacrimae rerum et mentem mortalia tangunt" (pol.: „I pamiątki łzy wyciskają i rzeczy duszę rozczulają”), lepiej znany w skróconej formie: "Sunt lacrimae rerum" (w dosłownym tłumaczeniu: „są łzy rzeczy”), dobrze oddający charakter zbiorów Domu. Owymi łzami rzeczy była niezliczona ilość pamiątek historycznych i dzieł sztuki pomieszczonych w Domu. Pamiątki te Izabela zgromadziła częściowo podczas swoich podróży zagranicznych, częściowo otrzymywała je w darze. Kolekcję wzbogacały również grabieże podczas wojen napoleońskich. Dużo obiektów sztuki flamandzkiej, burgundzkiej i hiszpańskiej księżna pozyskała np. od skarbnika Orderu Złotego Runa w Brukseli, Jana Karola Beydaelsa da Zittaerta, który w 1794, uciekając przed armią francuską, wywiózł je do Wiednia; na terenie Niemiec i obecnej Belgii w latach 1810–1811 z ramienia księżnej działał też gen. Michał Sokolnicki, pozyskując dla niej np. witraże z tamtejszych kościołów (częściowo wprawiono je w okna Domu gotyckiego, nie zachowały się do dzisiejszych czasów) i iluminowane rękopisy z XV wieku (obecnie w Bibliotece Czartoryskich).
Większość zbiorów w Domu Gotyckim była pochodzenia obcego, uzupełniano je jednak również o eksponaty polskie, które ideowo korespondowały ze zbiorami zagranicznymi. Według Zdzisława Żygulskiego zbiory te można podzielić na cztery zespoły ideowe:
Księżna Izabela sprawowała osobistą pieczę nad wszystkimi tymi zbiorami, ich gromadzenie, opracowywanie i katalogowanie zabierało jej większość czasu aż do opuszczenia Puław w 1831. Na szczególną uwagę zasługuje monumentalny własnoręcznie przez nią spisany i ilustrowany "Katalog pamiątek złożonych w Domu Gotyckim w Puławach" w trzech tomach "in folio" ze szczegółowym opisem wszystkich pamiątek. Na jego podstawie w 1828 w Warszawie ukazał się pierwszy polski drukowany katalog muzealny: "Poczet pamiątek zachowanych w Domu Gotyckim w Puławach pod red. Izabeli Czartoryskiej", będący głównym źródłem wiadomości o zbiorach Domu Gotyckiego.
Wojna 1812 roku. Królestwo Kongresowe. Ostatnie lata życia.
Kiedy w 1812 rozpoczęła się wojna francusko-rosyjska, w Polsce pojawiła się nadzieja całkowitego odrodzenia państwa polskiego w jego przedrozbiorowych granicach. 28 czerwca 1812 w Warszawie otwarto posiedzenie sejmu, na którym ogłoszono zawiązanie Konfederacji Generalnej i przywrócenie Królestwa Polskiego. Marszałkiem konfederacji został Adam Kazimierz Czartoryski, mąż Izabeli. Uchwałami konfederacji przywrócono w zasadzie ustrój Rzeczypospolitej Obojga Narodów, w tym dawny herb z Orłem i Pogonią, wprowadzono też błękitno-karmazynowe barwy narodowe (z czasów konfederacji barskiej). Izabela towarzyszyła mężowi w jego nowych obowiązkach; m.in. trzy razy w tygodniu organizowała wieczorne herbaty, na których przyjmowano ok. 200 osób, uczestniczyła w manifestacjach na ulicach i placach, rozrzucając wraz z innymi damami błękitno-karmazynowe kokardy. Adam Kazimierz, będąc już w podeszłym wieku i czując, że nie ma realnej władzy ani wpływu na bieg wypadków, szybko jednak zrezygnował z funkcji marszałka i powrócił do Sieniawy; żona wkrótce podążyła za nim i stamtąd oraz z Puław obserwowała dalszy bieg wypadków.
W wyprawie na Rosję, która rozpoczęła się w tym samym miesiącu, wziął udział również syn Izabeli, Konstanty, który zasłużył się w zdobyciu Smoleńska a później został ciężko ranny pod Możajskiem. Księżna żywo interesowała się przebiegiem kampanii, dając w swojej korespondencji przekonaniu, że zbliża się czas odrodzenia Polski. Kiedy pod Smoleńskiem poległ zaprzyjaźniony z Puławami Michał Grabowski, uczciła go upamiętniającym napisem w grotach puławskich. Po kilku miesiącach, wobec klęsk wojska Napoleona, entuzjazm Polaków szybko opadł, a w 1813 wojska rosyjskie zajęły Polskę. Klęska nie spowodowała jednak represji wobec Czartoryskich, do których car Aleksander odnosił się przyjaźnie, m.in. ze względu na związki, które go łączyły z Adamem Jerzym. W 1815 na skutek postanowień kongresu wiedeńskiego Puławy znalazły się w Królestwie Polskim.
Po utworzeniu Królestwa Kongresowego jego namiestnikiem, wbrew oczekiwaniom polskiego społeczeństwa i samej Czartoryskiej, nie został jej syn Adam Jerzy, lecz Józef Zajączek. Zawiedziona w swoich nadziejach księżna powróciła do Puław, gdzie zajęła się pracą w swojej rezydencji. Przede wszystkim nadal zajmowała się swoimi zbiorami w Świątyni Sybilli i Domu Gotyckim, ciągle je poszerzając. W 1818 po śmierci Tadeusza Czackiego od jego spadkobierców odkupiono i w 1819 przewieziono do Puław bibliotekę składającą się z 15 000 tomów. Od tego czasu biblioteka Czartoryskich stała się jedną z najcenniejszych w kraju.
Księżna interesowała się też położeniem chłopów w swoim majątku, zwłaszcza sprawami edukacji. We Włostowicach założyła jedną z pierwszych na Lubelszczyźnie szkół elementarnych (budynek zachował się do dzisiaj i jest obecnie siedzibą Muzeum Oświatowego w Puławach), potem otworzyła jeszcze dwie inne szkoły (w tym jedną dla dziewcząt), a w 1816 ofiarowała w Puławach dom z ogrodem na rzecz Instytutu Nauczycieli Elementarnych i Organistów – jednego z pierwszych w Polsce zakładów kształcenia nauczycieli.
Chociaż większość będących jej poddanymi włościan była niepiśmienna, pisała też książki dla ludu. W 1815 we Wrocławiu wydano jej "Książkę do pacierzy dla dzieci wiejskich podczas Mszy Świętej dla szkółki puławskiej napisaną", zawierającą nie tylko modlitwy, lecz również wiersze (samej księżnej i Jana Kochanowskiego) i pouczenia dotyczące życia moralnego. W 1819 wydała "Pielgrzyma w Dobromilu, czyli nauki wiejskie z dodatkiem powieści i 40 obrazkami", ramową opowieść o królach Polski. W 1821 ukazał się "Pielgrzym w Dobromilu, część druga, czyli dalszy ciąg nauk wiejskich z dziesięcią obrazkami i muzyką", tym razem poświęcony wybitnym pisarzom, hetmanom, bohaterom; do obu części dodane były wskazówki moralne, gospodarskie itp., jak również powieści wiejskie autorstwa jej córki Marii Wirtemberskiej. Obie książki napisała z myślą o wykorzystaniu ich w swojej szkole wiejskiej we Włostowicach, cieszyły się one jednak powodzeniem w całym kraju. Trzecią pracą literacką Czartoryskiej powstałą w tym czasie był napisany po francusku "Dziennik podróży do Cieplic", opisujący jej wrażenia z podróży na Dolny Śląsk, którą odbyła w celach leczniczych w 1816.
Podczas gdy w okresie tym Czartoryska przebywała głównie w Puławach, jej mąż Adam Kazimierz jako były dowódca galicyjskiej "Nobelgarde" i austriacki feldmarszałek wolał zamieszkiwać w swojej siedzibie w Sieniawie. W 1818 z okazji wizyty cara Aleksandra odbył się tam zjazd rodzinny Czartoryskich, na który przybyli też Izabela, Adam Jerzy i Maria. Książę generał jednak coraz bardziej podupadał na zdrowiu, stopniowo wycofywał się z życia towarzyskiego i wreszcie zmarł w 1823. Został pochowany w kościele Świętego Krzyża w Warszawie obok swojego ojca Augusta Aleksandra i tragicznie zmarłej w dzieciństwie córki Teresy. Klucz końskowolski z Puławami odziedziczył Adam Jerzy, Izabela nadal mogła jednak korzystać z pałacu, parku, oranżerii, cieplarni, wciąż dbała też o okoliczne wioski.
Kiedy w 1830 wybuchło powstanie listopadowe, Adam Jerzy Czartoryski, chociaż był przeciwnikiem powstania, został prezesem Rządu Tymczasowego a później Rządu Narodowego. Działania wojenne wkrótce ogarnęły też Puławy. W lutym 1831 rosyjski generał Cyprian Kreutz wkroczył ze swoimi oddziałami w Lubelskie, zajmując również Puławy. Kiedy po drugiej stronie Wisły do Góry Puławskiej zbliżyły się wojska polskie pod dowództwem pułkowników Łagowskiego i Kozakowskiego, przekradła się do nich Aleksandra Zaborowska, panna z dworu księżnej, informując ich o położeniu i liczebności garnizonu. Doszło do bitwy zakończonej zwycięstwem Polaków, którzy wzięli do niewoli 170 dragonów, potem jednak wycofali się z powrotem za Wisłę. Ściągnęło to odwet nieprzyjaciela – Rosjanie splądrowali Puławy, omijając jedynie pałac, w którym księżna udzieliła schronienia mieszkańcom. Kiedy z odsieczą nadciągnął gen. Józef Dwernicki, doszło do kolejnej, o wiele bardziej zaciętej bitwy, w czasie której ostrzeliwano też pałac, kule przelatywały przez pokoje, zagrażając życiu domowników. Gorycz sytuacji pogłębiał fakt, że wojskami rosyjskimi szturmującymi Puławy dowodził wtedy Adam Wirtemberski, syn Marii Wirtemberskiej i wnuk Izabeli, który podczas powstania przeszedł na stronę rosyjską. Rosjan wreszcie wyparto w stronę Kurowa, stało się jednak jasne, że dalsze przebywanie Czartoryskich w pałacu zagrożonym ciągłym bombardowaniem przez Rosjan jest niemożliwe. W nocy z 5 na 6 marca 1831 księżna Izabela z córkami Marią Wirtemberską i Cecylią Beydale na prośbę syna Adama Jerzego zdecydowała się pieszo opuścić Puławy i schronić się w Górze Puławskiej na lewym brzegu Wisły. Ostatecznie schronienie znalazła w należącym do córki Marii Wysocku w Galicji. Po przegranym powstaniu wszystkie majątki Czartoryskich w zaborze rosyjskim zostały skonfiskowane.
Izabela Czartoryska zmarła w Wysocku 19 czerwca 1835 w wieku 89 lat. Pochowano ją początkowo w Moszczanach, w 1860 trumnę z jej ciałem przewieziono do grobowca rodzinnego Czartoryskich w Sieniawie.
Kochankowie księżnej.
Izabela Czartoryska, od piętnastego roku życia zamężna z Adamem Kazimierzem, prowadziła bardzo bujne życie erotyczne, również w późniejszym okresie życia, kiedy się zaangażowała w działalność patriotyczną. Jej związki z innymi mężczyznami są często trudne do ustalenia, dlatego też poniższa lista kochanków księżnej nie może być wyczerpująca. Mąż Adam Kazimierz przeważnie wiedział o tych związkach i je tolerował, sam również miał kochanki wśród dam arystokracji. Swoboda życia seksualnego Izabeli była później kłopotliwa dla jej dzieci i potomków w XIX wieku, w wieku XVIII takie zachowanie Izabeli i jej męża mieściło się jednak w kanonach epoki – wynikało ono z rozpowszechnionego w owym czasie libertynizmu.
Charakter i postępowanie Izabeli trafnie charakteryzuje fraszka Tomasza Kajetana Węgierskiego, który tak o niej pisał:
"&lt;poem&gt;
Przyjemności w dowcipie swoim ma tak wiele,
Ile wdzięków w powabnym i kształtnym jej ciele.
Ma dziwactwa zawziętość i razem jest płocha,
Bez przyczyny nienawidzi i bez przyczyn kocha.
Dzieciom wielką, mężowi miłość chowa mierną,
Umie być Penelopą razem i niewierną.
&lt;/poem&gt;"
Kochankami Czartoryskiej byli m.in.:
Dalsze losy kolekcji Izabeli Czartoryskiej.
Przed opuszczeniem Puław Czartoryska zdołała ukryć zbiory muzealne Świątyni Sybilli i Domu Gotyckiego oraz część księgozbioru biblioteki puławskiej i archiwum rodowego. Kolekcje te zakopywano w lochach Świątyni Sybilli, piwnicach i grotach, kościele św. Józefa we Włostowicach i klasztorze Reformatów w Kazimierzu Dolnym, ukrywano też u zaprzyjaźnionych rodów w całej Polsce. Po upadku powstania przemycano je przez austriacką granicę, większość książek i archiwaliów trafiła do Sieniawy, a zbiorów muzealnych ze Świątyni Sybilli i Domu Gotyckiego do Krasiczyna; dzięki temu większość kolekcji ocalała. Od lat 40. do 60. XIX wieku zbiory Izabeli Czartoryskiej stopniowo przewożono do Paryża, do Hôtel Lambert, rezydencji Adama Jerzego Czartoryskiego. W latach 70. syn Adama Jerzego Władysław Czartoryski podjął decyzję o ich przeniesieniu do Krakowa, ostatecznie Muzeum Książąt Czartoryskich w Krakowie zostało otwarte dla publiczności 1 grudnia 1876.
W 1897 utworzono ordynację, istniejącą do 1949, zarządzającą Muzeum i Biblioteką Czartoryskich, którą w latach 70. XIX wieku również przeniesiono z Paryża do Krakowa. Tuż przed wybuchem II wojny światowej, w sierpniu 1939, najcenniejszą część zbiorów ukryto w piwnicy pałacu w Sieniawie, Niemcy jednak odkryli je i splądrowali kolekcję. Podczas wojny zaginął m.in. obraz "Portret młodzieńca" Rafaela. Po wojnie, w 1950, Muzeum włączono do Muzeum Narodowego w Krakowie jako „Oddział – Zbiory Czartoryskich”. Od 1991 pieczę nad zbiorami Muzeum Czartoryskich w Krakowie sprawuje Fundacja Książąt Czartoryskich. 29.11.2016 kolekcję zakupiło państwo polskie.
Twórczość Izabeli Czartoryskiej.
Działalnością literacką Izabela Czartoryska parała się przez całe życie. Pisała wspomnienia, wiersze, książki umoralniające. Jej twórczość, podobnie jak przebudowa pałacu i parku puławskiego, była utrzymana przede wszystkim w duchu sentymentalizmu, Izabela nie akceptowała klasycyzmu. Izabela Czartoryska jest również autorką katalogów swoich zbiorów muzealnych i książki poświęconej zakładaniu ogrodów. Większość tej twórczości za jej życia pozostawała w rękopisie, do dzisiaj również nie wydano wszystkich jej utworów.
Opublikowane dzieła Izabeli Czartoryskiej:
Wybór dzieł nieopublikowanych:

</doc>
<doc id="95015" url="https://pl.wikipedia.org/wiki?curid=95015" title="Korona Himalajów i Karakorum">
Korona Himalajów i Karakorum



</doc>
<doc id="95016" url="https://pl.wikipedia.org/wiki?curid=95016" title="Tomasz Andrzej Łubieński">
Tomasz Andrzej Łubieński

Tomasz Andrzej Adam Łubieński herbu Pomian (ur. 24 grudnia 1784 w Szczytnikach, zm. 27 sierpnia 1870 w Warszawie) – szwoleżer, hrabia pruski, baron I Cesarstwa Francuskiego, generał, senator-kasztelan Królestwa Polskiego w 1829, ziemianin kaliski i przedsiębiorca.
Łubieńscy byli starą, skoligaconą rodziną arystokratyczną. Wywodzili się z Łubnej w Kaliskiem. Łubną określa się jako gniazdo rodowe Łubieńskich m.in. w „Słowniku Geograficznym Królestwa Polskiego...” (t. V, 1884 r., s. 775). W XV w. ich przodków nazywano Chebdami. Ojcem Tomasza Andrzeja był późniejszy minister sprawiedliwości w Księstwie Warszawskim, Feliks Franciszek Łubieński. Matka, Tekla Teresa Łubieńska z Bielińskich (jej matka z Sanguszków), poetka i dramatopisarka, była jedną ze światlejszych dam swojego czasu. Tomasz był ich drugim synem. Miał dziewięcioro rodzeństwa – braci: Franciszka, Piotra, Jana, Henryka, Tadeusza, Józefa oraz siostry: Marię (Maksymilianową Skarżyńską), Paulę (Józefową Morawską), Różę (Ludwikową Sobańską).
Młode lata.
W wieku sześciu lat został wpisany jako towarzysz do kawalerii narodowej, a dwa lata później awansowano go na chorążego. Wychowywał i uczył się w domu. W 1801 r. brał przez kilka miesięcy lekcje ogłady towarzyskiej w Wiedniu. Uczył się tam muzyki, tańca, rysunku, fechtunku i jazdy konnej. Następnie praktykował w rodzinnych przedsiębiorstwach w Warszawie, m.in. w biurze handlowym założonym przez stryja Prota Potockiego. W tym czasie udzielał się w stworzonym przez Wincentego Krasińskiego Towarzystwie Przyjaciół Ojczyzny, z siedzibą na Krakowskim Przedmieściu w Warszawie i nastawionym niechętnie do „Blachy” – środowiska księcia Józefa Poniatowskiego, skupionego wokół pałacu Pod Blachą w Warszawie.
12 grudnia 1805 r. ożenił się z Konstancją Ossolińską (1783–1868), która wniosła bogate wiano w postaci kilku majątków między innym w Rejowcu koło Chełma. Jednocześnie, na żądanie bogatego teścia, został spłacony w gotówce z przypadającej mu części rodzinnej schedy. Małżeństwo miało syna Napoleona Leona i niezamężną córkę Adelę (artystkę amatorkę), ale najprawdopodobniej nie było do końca udane. Konstancji przypisywano liczne romanse w czasie, gdy mąż wojował przy boku Napoleona z Europą.
Szwoleżer Napoleona.
W 1806 r., po wkroczeniu Francuzów do Warszawy, Tomasz wstąpił do Polskiej Gwardii Honorowej przy Napoleonie, składającej się z arystokratycznej młodzieży polskiej. 14 października został mianowany zastępcą dowódcy. Walczył pod Pułtuskiem, był kurierem cesarza. Wraz z Krzyżem Kawalerskim Orderu Legii Honorowej otrzymał w kwietniu 1807 r. przydział do tworzonego właśnie Pułku Lekkokonnego (polskiego) Gwardii Cesarskiej (szwoleżerowie). Został dowódcą szwadronu i już w czerwcu 1807 r. poprowadził pierwszą sformowaną kompanię (125 koni) do Francji.
W gwardyjskim pułku szwoleżerów służył do 1810 r. Brał udział w końcowym etapie szarży pod Somosierrą, gdy został wysłany ze swoim szwadronem dla wsparcia atakujących. W styczniu 1809 eskortował z jedną kompanią szwoleżerów powracającego z Hiszpanii do Paryża Napoleona. 5 kwietnia 1809 otrzymał Krzyż Oficerski Orderu Legii Honorowej. W kampanii 1809 brał udział w bitwie pod Essling (22 maja) i Wagram (6 lipca). W obu bitwach odznaczył się odwagą i umiejętnościami dowódczymi. W nagrodę otrzymał tytuł barona cesarstwa z czterema tysiącami franków renty, podwyższonej później do 6000. W 1810 roku przebywał krótko w Warszawie, gdzie otrzymał Krzyż Kawalerski Orderu Virtuti Militari.
Nieporozumienia z dowódcą pułku szwoleżerów Wincentym Krasińskim skłoniły Łubieńskiego do podania się do dymisji. Nie została ona przyjęta, lecz zakończyła służbę Tomasza w gwardyjskim pułku szwoleżerów – lansjerów. Na początku 1811 r. został on wysłany do Sedanu, gdzie tworzył się 2 Pułk Ułanów Nadwiślańskich (przemianowany później na 8 Pułk Szwoleżerów-Lansjerów). Tomasz Łubieński został jego dowódcą w stopniu pułkownika. W marcu 1812 poprowadził swych ułanów przez Berlin, Grudziądz, Wystruć, Wilno do Połocka „na drugą wojnę polską”. Tu pułk został włączony do armii rezerwowej marszałka Oudinota. Walczył pod Filipowem, Połockiem, Borysowem. Poniósł duże straty przekraczając wpław Berezynę i osłaniając przeprawę Wielkiej Armii. Pod koniec 1812 r. Łubieński wrócił do Warszawy. W kampanii 1813 r. walczył pod Dreznem, Kulm, Lipskiem i Hanau. W styczniu 1814 podał się do dymisji i choć została ona formalnie przyjęta już po abdykacji Napoleona, nie brał od tej pory udziału w walkach. W zgorzkniałym wówczas środowisku weteranów napoleońskich różnie komentowano jego postawę. Niektórzy twierdzili, że nie chciał sobie zamykać dalszej kariery po przesądzonej już właściwie klęsce Napoleona.
W Królestwie Polskim i w powstaniu.
Do służby w wojsku polskim przeszedł w stopniu generała majora. Dostał zadanie uregulowania statusu pensji i dotacji przyznanych Polakom przez Napoleona. Pod koniec roku otrzymał Order Świętego Stanisława II klasy. Nie mógł się jednak dostosować do nowych stosunków w armii wprowadzonych przez wielkiego księcia Konstantego, popadł z nim w konflikt i w 1816 r. podał się do dymisji.
W cywilu zajął się działalnością gospodarczą oraz polityczną. Majątek w Rejowcu oddał w 1822 r. w dzierżawę. W 1825 r. współtworzył Towarzystwo Kredytowe Ziemskie i aktywnie brał udział w organizacji jego oddziałów wojewódzkich, będąc w latach 1826–1828 jednym z dyrektorów Towarzystwa. Jego mentorem w działalności gospodarczej był bardziej na tym polu doświadczony brat Henryk, jeden z organizatorów i prezesów Banku Polskiego. Bracia wspólnie brali udział w zakładaniu spółki młyna parowego w Warszawie (1827), a w 1829 r., w swoich dobrach Ruda Guzowska (dziś Żyrardów) uruchomili pierwszą na ziemiach polskich fabrykę wyrobów lnianych. W 1830 r. stworzyli dom handlowy „Bracia Łubieńscy”, którego dyrektorem został Tomasz. W tym czasie były szwoleżer był lojalnym poddanym nowych władców. W latach 1825–1828 był sędzią pokoju powiatu chełmskiego. W 1820 i 1825 r. posłował na sejm. W 1829 r. otrzymał nominację na senatora – kasztelana i ponownie został kawalerem Orderu Świętego Stanisława II klasy.
W powstaniu listopadowym stanął po stronie sceptycznie nastawionych generałów. Dzięki poparciu Franciszka Ksawerego Druckiego Lubeckiego, Łubieński został wiceprezydentem Warszawy, faktycznie obejmując dyktaturę miasta. Jego głównym celem na tym stanowisku było doprowadzenie do rozbrojenia ludności cywilnej i powstrzymywanie rewolucyjnych wystąpień. 7 grudnia dyktator Józef Chłopicki mianował Łubieńskiego szefem Dyrekcji Poczt i Policji Krajowych. 21 grudnia Łubieński wszedł do rządu jako zastępca ministra spraw wewnętrznych, ale na tym skończyła się jego cywilna kariera powstańcza. Już 7 stycznia 1831 r. został zdymisjonowany w atmosferze skandalu. Powodem była sprawa wykradzenia ze szpitalnego więzienia oskarżonego o zdradę Mateusza Lubowidzkiego, brata związanego interesami gospodarczymi z Łubieńskimi prezesa Banku Polskiego, Józefa Lubowidzkiego. Co prawda bezpośredni udział w zdarzeniu brał Henryk Łubieński, ale Tomasz wiedział o tym i jako wiceminister spraw wewnętrznych próbował zatuszować sprawę. Jako senator podpisał 25 stycznia 1831 roku akt detronizacji Mikołaja I Romanowa. Następnego dnia po detronizacji Mikołaja I, czyli 26 stycznia, Tomasz Łubieński zgłosił poprawkę do protokołu obrad senatu zastrzegającą, że pozbawienie cara tronu polskiego odbyło się z inicjatywy izby poselskiej, a senatorowie zmuszeni byli iść w ślad za nią.
10 lutego 1831 r. Tomasz Łubieński został mianowany dowódcą liczącego 33 szwadrony jazdy i 16 dział II korpusu jazdy. W bitwie pod Wawrem udało mu się ochronić swój korpus od zmiażdżenia przez przeważające siły rosyjskie. Józef Chłopicki i Ignacy Prądzyński zarzucali Łubieńskiemu, że zmarnował szansę zwycięstwa wojsk powstańczych pod Grochowem (25 lutego) odmawiając wykonania rozkazu ataku swoją kawalerią. Późniejsi historycy usprawiedliwiają tu byłego bohatera spod Wagram i Berezyny oceniając, że decyzja Łubieńskiego była słuszna, gdyż w tej fazie walk szarża kawalerii nie odmieniłaby losów bitwy, a doprowadziła do niepotrzebnych strat. Z zarzutami zajmowania dwuznacznego stanowiska w wojnie polsko-rosyjskiej spotkał się jeszcze Łubieński kilkakrotnie. Po bitwie grochowskiej był zdecydowanym zwolennikiem rokowań z rosyjskim dowódcą Iwanem Dybiczem i kapitulacji. Nie taił swego przekonania o daremności walk i spodziewał się szybkiej, całkowitej klęski. Przyczynił się do mianowania wodzem naczelnym podobnie myślącego Jana Skrzyneckiego. Ignacy Prądzyński zarzucał Łubieńskiemu niedołężność w prowadzeniu ofensywy przeciwko korpusowi Rosena. W kampanii zakończonej bitwą pod Ostrołęką generał Łubieński dowodził prawym skrzydłem, osłaniającym Skrzyneckiego. Miał pod komendą 11 900 żołnierzy i 26 dział. Iwan Dybicz zaskoczył jednak nie wykazującego aktywności Łubieńskiego, który zmuszony do działania pokazał, że nie zapomniał jak się walczy. Sprawnymi manewrami wydostał się przebojem z okrążenia pod Nurem, ponosząc przy tym bardzo nieznaczne straty i wycofał się w kierunku Ostrołęki. W bitwie stoczonej pod tym miastem (26 maja) Łubieński stał w odwodzie, a po klęsce opowiedział się za odwrotem w kierunku Warszawy. 1 czerwca Skrzynecki awansował Łubieńskiego do stopnia generała dywizji i mianował szefem sztabu. Na tym stanowisku okazał się on dobrym organizatorem, dbającym o zaopatrzenie. Szefem sztabu pozostał również przy kolejnych naczelnych wodzach, a 15 sierpnia sam odrzucił propozycję objęcia dowództwa. 19 sierpnia podczas narady wojennej sprzeciwiał się stoczeniu walnej bitwy z następcą zmarłego na cholerę Dybicza feldmarszałkiem Iwanem Paskiewiczem. Spodziewając się szybkiego kresu powstania, wystarał się o odkomenderowanie ze swoim korpusem do województwa płockiego, aby zejść z widoku zwycięzcom. Podczas walk o Warszawę dostarczał zaopatrzenie do miasta, nie próbował jednak wiązać odwodów przeciwnika. 8 września został odwołany do Modlina. Przebywający tam po ucieczce z Warszawy członkowie Towarzystwa Patriotycznego i inni przeciwnicy kunktatorskiej polityki reprezentowanej przez Łubieńskiego, zaatakowali ostro jego poprzednie działania, oskarżając o walne przyczynienie się do przegranej powstania. Generał, prawdopodobnie dyplomatycznie, rozchorował się i 28 września uzyskał od Macieja Rybińskiego dymisję. Trzy dni później wrócił do zajętej przez Rosjan Warszawy.
Jak wszyscy generałowie powstania pozostali w kraju, Tomasz Łubieński został zesłany do Rosji. Szybko uzyskał jednak przebaczenie. Tylko on został zaszczycony audiencją u cara Mikołaja I dnia 24 listopada 1831 r. w Moskwie. W następnym roku ponownie przybył do Rosji, tym razem do Petersburga, wraz z deputacją hołdowniczą. Pozostał tu dwa lata, dopilnowując interesów Domu Handlowego „Bracia Łubieńscy”. Chodziło głównie o zmniejszenie strat spowodowanych konfiskatami majątków niektórych powstańców, którzy w związku z tym nie mogli wywiązać się z zaciągniętych w firmie Łubieńskich zobowiązań. Dzięki szerokim koneksjom w stolicy cesarstwa, udało się generałowi i utalentowanemu przedsiębiorcy uzyskać zaspokojenie roszczeń ze skonfiskowanych majątków.
Przedsiębiorca.
W 1839 r. Tomasz Łubieński udał się do Londynu w związku z nowym przedsięwzięciem gospodarczym, w którym brał udział. Zabiegał mianowicie o kredyty na sfinansowanie kolei warszawsko-wiedeńskiej. W latach 1840–1841 był dyrektorem budowy tej kolei. Do podjęcia decyzji o wycofaniu się z czynnego życia gospodarczego przyczyniły się kłopoty brata Henryka, który został oskarżony o nadużycia w Banku Polskim, a następnie skazany na czteroletnie więzienie. Ratując dobre imię rodziny dołożył się do pokrycia strat spowodowanych w banku przez brata. Nadwątliło to fortunę Tomasza, ale nie na tyle, żeby obniżyć jego pozycję społeczną czy poziom życia. Zlikwidował interesy Domu Handlowego „Bracia Łubieńscy”, majątki ziemskie przekazał dzieciom, a sobie zabezpieczył godziwą, pozwalającą na prowadzenie życia na „odpowiednim poziomie”, rentę.
Mieszkając w Warszawie prowadził aktywne życie towarzyskie. Był prezesem Resursy Kupieckiej, członkiem Towarzystwa Rolniczego, Członkiem Towarzystwa Dobroczynności i główną postacią środowiska katolicko-konserwatywnego. Cieszył się względami namiestnika Paskiewicza, u którego bywał częstym gościem. Jego prestiż podniósł się jeszcze bardziej po ustanowieniu we Francji II Cesarstwa. W 1858 r. otrzymał Krzyż Komandorski Orderu Legii Honorowej. Przygotowywał listę żołnierzy napoleońskich narodowości polskiej, mających być odznaczonymi ustanowionym przez Napoleona III Medalem Świętej Heleny. Podczas ożywienia nadziei narodowych w latach 1861–1863 był już zbyt schorowany, aby brać czynny udział w życiu publicznym.
Postać Tomasza Łubieńskiego, jego życie prywatne oraz działalność polityczna w latach 1815–1825, są jednym z tematów, jakie podjął Marian Brandys w swym reportażu historycznym pt. "Czcigodni weterani", opublikowanym w cyklu "Koniec świata szwoleżerów" (1972). Korzystające ze źródeł z epoki, Brandys szkicuje portret Łubieńskiego jako przedstawiciela elity politycznej i ekonomicznej ówczesnego Królestwa Polskiego.
Pochowany został na cmentarzu Powązkowskim w Warszawie (aleja katakumbowa, grób 54/55).

</doc>
<doc id="95018" url="https://pl.wikipedia.org/wiki?curid=95018" title="Lizol">
Lizol

Lizol (łac. "Lysolum," syn. "Cresolum saponatum, Sapo Cresoli" FP IV, "Liquor Cresoli saponatus", ciekłe mydło krezolowe) – stężony roztwór krezolu surowego w mydle potasowym. Odznacza się bardzo silnym działaniem bakteriobójczym, a także umiarkowanym wirusobójczym.
Ciekłe mydło krezolowe jest preparatem galenowym do użytku zewnętrznego. W Polsce na stan obecny (2021) skład określa monografia szczegółowa tego preparatu ujęta w Farmakopei Polskiej IV (1965). Żółtobrunatna lub czerwonobrunatna, przezroczysta ciecz o słabo zasadowym odczynie i silnej woni krezolu. Miesza się z 96% alkoholem etylowym, wodą, gliceryną oraz benzyną apteczną. Podobnym preparatem jest kreolina.
Zastosowanie.
Obecnie znaczenie lizolu w medycynie jest znikome (praktycznie niestosowany). Jest to preparat o znacznej toksyczności ogólnej, a nierozcieńczony w kontakcie ze skórą jest silnie żrący. Dawniej szeroko stosowany, głównie pozaustrojowo (3–10% roztwory wodne i spirytusowe) jako środek dezynfekcyjny, rzadko jako składnik odkażających leków recepturowych stosowanych u ludzi i zwierząt.
Zastosowania historyczne.
Lizol stosowany był w czasie II wojny światowej, w obozach koncentracyjnych do tzw. dezynfekcji więźniów, którzy musieli nawet 4–5-krotnie zanurzać się w dużej kadzi z tym płynem.
Od lat 30. do lat 60. XX wieku reklamowany był jako produkt do higieny intymnej, stanowił najpowszechniej używany w Ameryce środek do kąpieli oraz środek pielęgnujący. Konsumenci domyślali się, że żel lizolowy został opracowany jako środek antykoncepcyjny, mimo zawoalowanego języka reklam, które mówiły o problemach z „mikrobami” oraz z „zapachem” i sugerowały „strach przed straszliwym wydarzeniem” u kobiety (inaczej mówiąc: strach przed ciążą). Jako środek antykoncepcyjny lizol był bezużyteczny oraz niebezpieczny. Źle rozpuszczony, mógł spowodować oparzenia oraz pojawianie się pęcherzy na ściankach pochwy, a w niektórych przypadkach mógł nawet spowodować śmierć użytkowniczki. Mimo tego dopiero po pojawieniu się pigułki antykoncepcyjnej przestał być najczęściej używaną metodą antykoncepcyjną w Ameryce.

</doc>
<doc id="95020" url="https://pl.wikipedia.org/wiki?curid=95020" title="Miasta w Japonii">
Miasta w Japonii

Według danych oficjalnych pochodzących z 2010 roku Japonia posiadała ponad 160 miast o ludności przekraczającej 150 tys. mieszkańców. Stolica kraju Tokio jako jedyne miasto liczyło ponad 5 milionów mieszkańców; 11 miast z ludnością 1÷5 mln.; 17 miast z ludnością 500÷1000 tys. oraz reszta miast poniżej 500 tys. mieszkańców.
Największe miasta w Japonii.
Największe miasta w Japonii według liczebności mieszkańców (stan na 01.10.2018):
Alfabetyczna lista miast w Japonii.
Lista miast Japonii w podziale na prefektury (w nawiasach stolice danych prefektur):

</doc>
<doc id="95024" url="https://pl.wikipedia.org/wiki?curid=95024" title="Autorski system RPG">
Autorski system RPG



</doc>
<doc id="95026" url="https://pl.wikipedia.org/wiki?curid=95026" title="Skoczek narciarski">
Skoczek narciarski



</doc>
<doc id="95028" url="https://pl.wikipedia.org/wiki?curid=95028" title="Powiernicze Wyspy Pacyfiku">
Powiernicze Wyspy Pacyfiku

Powiernicze Terytorium Wysp Pacyfiku – byłe terytorium powiernicze ONZ w Mikronezji, w zachodniej części Oceanu Spokojnego, administrowane przez Stany Zjednoczone od 18 lipca 1947 do końca lat 90. Obejmowało ono obszar wcześniejszego terytorium mandatowego Ligi Narodów, które pozostawało pod administracją japońską do 1944, kiedy to zostało zajęte właśnie przez Amerykanów podczas wojny na Pacyfiku. USA zakończyły swoją administrację 3 listopada 1986, choć formalnie powiernictwo Narodów Zjednoczonych wygasło 22 grudnia 1990.
Ustrój polityczny.
Władzę ustawodawczą, do roku 1979, sprawował dwuizbowy parlament (Kongres Mikronezji), składający się z 12-osobowego Senatu o kadencji 4-letniej oraz 21-osobowej Izby Reprezentantów o kadencji 2-letniej.
Władzę wykonawczą sprawował wysoki komisarz mianowany przez prezydenta Stanów Zjednoczonych, a podległy Departamentowi Spraw Wewnętrznych.
Po roku 1978 z Wysp Powierniczych powstały 3 państwa i jedno terytorium stowarzyszone z własnymi władzami ustawodawczymi i wykonawczymi:

</doc>
<doc id="95031" url="https://pl.wikipedia.org/wiki?curid=95031" title="Landnámabók">
Landnámabók

Landnámabók ("Księga o Zasiedleniu") – jedno z dzieł średniowiecznej literatury islandzkiej, opisujące historię odkrycia Islandii oraz jej zasiedlania, czyli "landnám". Księga wymienia imiona i przydomki osadników, ich rodziny, nazwy ziem przez nich zajmowanych oraz przyczyny, które skłoniły ich do opuszczenia Norwegii.
"Księga o Zasiedleniu" opisuje m.in. historię założenia Reykjaviku przez Ingólfura Arnarsona w 874. Poza tym opisuje także innych osadników, czyli "landnámsmenn", oraz dzieje ich potomków doprowadzone do XII wieku. W "Landnámabók" opisana jest historia w sumie 400 rodów, czyli ponad 3 tysiące postaci oraz około 1400 osad. Wiele współczesnych rodzin islandzkich potrafi dzięki niej odnaleźć swoich przodków wśród pierwszych osadników.
Nie jest znany autor "Landnámabók", powstałej w XIII wieku w języku islandzkim. Za to pewne jest, że oparł się na starszym dziele Ariego Thorgilssona pod tytułem "Íslendingabók", czyli "Księga o Islandczykach". 
"Landnámabók" zachowała się w pięciu wersjach:
Po raz pierwszy "Księga o Zasiedleniu" ukazała się drukiem w 1688, wydana przez biskupa Skálholtu.

</doc>
<doc id="95033" url="https://pl.wikipedia.org/wiki?curid=95033" title="Księga o Zasiedleniu">
Księga o Zasiedleniu



</doc>
<doc id="95034" url="https://pl.wikipedia.org/wiki?curid=95034" title="Krezol">
Krezol

Krezol, – organiczny związek chemiczny z grupy fenoli, hydroksylowa pochodna toluenu lub metylowa pochodna fenolu. Występuje w postaci 3 izomerów strukturalnych: 2-metylofenol ("o"-krezol), 3-metylofenol ("m"-krezol) i 4-metylofenol ("p"-krezol). Mają one podobne własności chemiczne, ale różnią się nieco temperaturą topnienia i wrzenia. Mieszanina izomerów określana jest jako "krezol surowy" bądź "trikrezol". Otrzymywany jest przez destylację smoły pogazowej lub ropy naftowej.
Jest obecny w dymie tytoniowym.
Ma działanie bakterio- i grzybobójcze, a także, podobnie jak naftalina, własności insektobójcze. Czasami stosuje się go razem z naftaliną do środków na mole, znacznie częściej jest jednak stosowany jako dodatek do płynów odkażających i środków czystości. Preparatem takim jest np. lizol (50% roztwór krezolu surowego w mydle potasowym).
Krezol handlowo jest dostępny jako trikrezol i jako czyste izomery "orto", "meta", "para".
Nazwa krezol pochodzi od tradycyjnego jego źródła – kreozotu.
Krezole są półproduktami do syntezy tworzyw sztucznych (żywice nowolakowe, modyfikatory żywic fenolowo– formaldehydowych) i dodatków do nich, herbicydów, insektycydów, rozpuszczalników, środków dezynfekcyjnych i zapachowych, materiałów wybuchowych. Otrzymywane z nich produkty są także wykorzystywane w przemyśle lakierniczym i tekstylnym.

</doc>
<doc id="95036" url="https://pl.wikipedia.org/wiki?curid=95036" title="TVP Kultura">
TVP Kultura

TVP Kultura – kanał tematyczny Telewizji Polskiej, poświęcony w całości tematyce kulturalnej (prezentuje film, teatr, muzykę, sztukę i literaturę), który został uruchomiony 24 kwietnia 2005 roku o godzinie 17.00. Od 1 stycznia 2015 roku TVP Kultura jest dostępna tylko na terytorium Polski: w sieciach kablowych, na platformach satelitarnych i w Naziemnej Telewizji Cyfrowej. 23 października 2019 stacja rozpoczęła nadawanie w HD na 8 multipleksie cyfrowej telewizji naziemnej. Poza granicami kraju najbardziej popularne programy TVP Kultura można obejrzeć w TVP Polonia.
Historia.
Konflikt z operatorami telewizji kablowej.
TVP Kultura w pierwszych miesiącach nadawania zanotowała bardzo słabą oglądalność. Stację w ciągu minuty według AGB Polska oglądało ok. 812 osób. Dla porównania: TVN Turbo i TVN Meteo – ok. 10 000 osób, TVN24 – ponad 63 000 osób, a TVP1 – 1 200 000 osób. AGB nie potrafiła zapisać tak niskiego wyniku w procentach.
Było to wynikiem bojkotu stacji przez wiele największych sieci kablowych, m.in. UPC Polska. Bojkot związany był z konfliktem Telewizji Polskiej z kablówkami. TVP żądała od sieci kablowych dodatkowych opłat, bądź stworzenia darmowego pakietu, składającego się tylko i wyłącznie z kanałów TVP, co technicznie i finansowo jest niemożliwe do zrealizowania lub też dodatkowej opłaty od każdego gniazdka w wysokości 1,5 zł.
Ostatecznie konflikt został rozwiązany poprzez zawarcie 2 grudnia 2005 r. porozumienia z Polską Izbą Komunikacji Elektronicznej na bezpłatne dostarczanie kanału. Na początku 2006 r. TVP Kultura zaczęła docierać do blisko 4 milionów abonentów obsługiwanych przez członków PIKE, głównie przez sieci UPC Polska oraz pakiet analogowy Basic Aster (poprzednio był tam dostępny tylko w pakiecie cyfrowym Basic+).
Emisja.
Kanał TVP Kultura emitowany jest od 7:00 do 5:00. Dostępny jest drogą satelitarną oraz poprzez około 115 sieci kablowych bez dodatkowych opłat, a także od 2010 roku w naziemnej telewizji cyfrowej - pierwotnie w III multipleksie naziemnej telewizji cyfrowej, jednak od 23 października 2019 stacja rozpoczęła nadawanie w HD na VIII multipleksie naziemnej telewizji cyfrowej, co wiązało się z likwidacją kanału w wersji SD na III multipleksie naziemnej telewizji cyfrowej. 3 września 2020 stacja rozpoczęła nadawanie w jakości HD na testowym V multipleksie telewizji naziemnej w standardzie DVB-T2, a od 19 listopada 2020 roku nadaje w jakości HD na satelitarnych platformach cyfrowych.
Oferta programowa.
Ramówka programu wygląda następująco:
Nagrody i wyróżnienia.
We wrześniu 2006 oraz w 2007 kanał TVP Kultura otrzymał nagrodę telewizyjną Hot Bird TV Awards, zwaną telewizyjnym Oscarem, w kategorii Kultura/Edukacja. O nagrodę w tej kategorii walczyły też niemiecka Deutsche Welle i włoski Rai Sat Nettuno. Nagroda Hot Bird przyznawana jest kanałom tematycznym emitowanym za pośrednictwem europejskich satelitów.
W maju 2011 kanał TVP Kultura otrzymał złoty medal w konkursie EBUconnect za najlepszą kampanię promocyjną w kategorii Best Comedy, Reality or Entertainment Promo za spoty promujące XVI Międzynarodowy Konkurs Pianistyczny im. Fryderyka Chopina.
W 2012 roku kanał TVP Kultura otrzymał nagrodę SAT Kuriera dla najlepszego kanału tematycznego.
We wrześniu 2014 roku kanał TVP Kultura został laureatem nagrody Muzeum Sztuki w Łodzi.
Gwarancje Kultury.
Co roku w rocznicę powstania TVP Kultura świętuje swoje urodziny, przyznając nagrody – Gwarancje Kultury – dla wybitnych twórców polskiej kultury.
Teatr w TVP Kultura.
TVP Kultura jako pierwszy kanał Telewizji Polskiej rozpoczął transmisje spektakli teatralnych na swojej antenie. Pierwszym w ten sposób pokazanym przedstawieniem było „Made in Poland” w reż. Przemysława Wojcieszka z Teatru im. Heleny Modrzejewskiej w Legnicy. Specjalnie na zamówienie TVP Kultura realizowane są przeniesienia telewizyjne najgłośniejszych w ostatnich sezonach przedstawień, dzięki czemu tworzone jest archiwum najnowszej historii teatru polskiego.
Dotychczas wśród premierowych realizacji telewizyjnych i transmisji znalazły się:
2005
2006
2007
2008
2009
2010
2011
2012
2013
2014
2019 - Scena monodramu
2020

</doc>
<doc id="95038" url="https://pl.wikipedia.org/wiki?curid=95038" title="Dagen H">
Dagen H

Dagen H (dzień H) – dzień, w którym w Szwecji zmieniono organizację ruchu drogowego z lewostronnej na prawostronną. Była to niedziela 3 września 1967, dokładnie o godzinie 5:00 rano. Litera H to skrót szwedzkiego wyrazu "Högertrafik", który oznacza „ruch prawostronny”.
Historia.
Pierwsze regulacje ruchu drogowego w Szwecji z 1718 roku ustanowiły ruch prawostronny. Nie obowiązywały długo, bo już w 1734 wprowadzono ruch lewostronny, obowiązujący przez następne ponad 230 lat.
W 1927, a następnie w późniejszych latach, podejmowano próby zmiany na ruch prawostronny.
Decyzja o zmianie organizacji ruchu drogowego została podjęta przez szwedzki parlament 10 maja 1963, stosunkiem głosów 294:50. Była ona jednak bardzo niepopularna wśród obywateli. Wcześniej, w referendum przeprowadzonym 16 października 1955 roku, zdecydowana większość (82,9%) opowiedziała się przeciw takiej zmianie. By przekonać Szwedów, rząd prowadził, przy pomocy psychologów, specjalny program edukacyjny, który trwał 4 lata.
Parlament podjął taką decyzję z dwóch powodów:
Przygotowania i przebieg.
Jednocześnie wszystkie służby rozpoczęły przygotowania do tej skomplikowanej operacji. Na każdym skrzyżowaniu zamontowano dodatkową sygnalizację świetlną oraz odpowiednie znaki drogowe, które do Dagen H owinięte były czarnym materiałem. Na drogach wymalowano także nowe linie w kolorze białym, które przykryte zostały czarną taśmą. Do Dagen H używano linii w kolorze żółtym. W dniu, w którym nastąpiła zmiana organizacji ruchu, o odpowiedniej godzinie w całym kraju odsłonięto nowe znaki drogowe, zasłaniając jednocześnie stare, które później zlikwidowano. Poza skrzyżowaniami duży problem stanowiły ulice jednokierunkowe, których układ musiał się zmienić wraz ze zmianą organizacji ruchu.
Musiano dokonać też pewnych zmian w organizacji komunikacji zbiorowej – kupiono około tysiąca autobusów z drzwiami po prawej stronie. Ponadto 8 tysięcy starych autobusów dostosowano do ruchu prawostronnego poprzez wmontowanie drzwi z prawej strony. Zlikwidowana została sieć tramwajowa w Helsingborgu oraz znacznie ograniczono sieci w Malmö i w Sztokholmie, pozostawiając jedynie linie podmiejskie. Modyfikacji wymagała również infrastruktura komunikacji zbiorowej – przede wszystkim przebudowy wszystkich przystanków na znajdujące się z prawej strony pojazdów. We wszystkich prywatnych samochodach, nawet w tych mających już kierownicę z lewej strony, trzeba było ustawić przednie światła tak, by po zmianie kierunku ruchu nie oślepiały nadjeżdżających z przodu kierowców.
Na Dagen H wybrano nieprzypadkowo wczesne godziny poranne weekendu, ponieważ wówczas ruch drogowy jest najmniejszy. Dodatkowo wprowadzono zakaz ruchu na drogach między godziną 1:00 a 6:00 rano, poza niezbędnymi w tym czasie przemieszczeniami. W Sztokholmie ograniczenia w poruszaniu się były jeszcze większe, ponieważ ekipy drogowców musiały poprawić więcej skrzyżowań. Ograniczenia ruchu w stolicy dotyczyły okresu od 10:00 w sobotę do 15:00 w niedzielę. Kierowcy poruszający się wówczas po drogach musieli o godzinie 4:50 w niedzielę się zatrzymać i w ciągu 10 minut przejechać na przeciwny pas ruchu. O godzinie 5:00 mogli ruszyć dalej, ale już zgodnie z nowymi zasadami.
Ostatecznie zmiana ruchu z lewostronnego na prawostronny została zakończona powodzeniem. W poniedziałek po "dagen H" zanotowano jedynie 125 wypadków samochodowych, czyli mniej niż zwykle w ten dzień tygodnia (dotychczas było to od 130 do 198 wypadków). Nie zanotowano żadnego śmiertelnego wypadku, który mógłby być spowodowany tą zmianą. Wydaje się jednak, że wielu starszych kierowców zrezygnowało w ogóle z prowadzenia samochodu, gdyż uznało, że nie poradzą sobie z nowymi zasadami ruchu.
Przejście Szwecji na ruch prawostronny w 1967 zapoczątkowało w tym kraju obowiązek używania zewnętrznych świateł samochodowych przez całą dobę. Na początku w ciągu dnia wymagano tylko pozycyjnych, po 10 latach uznano je za niewystarczające i nakazano używania świateł mijania.

</doc>
<doc id="95039" url="https://pl.wikipedia.org/wiki?curid=95039" title="Wiadomości">
Wiadomości



</doc>
<doc id="95042" url="https://pl.wikipedia.org/wiki?curid=95042" title="Jeremiasz Falck">
Jeremiasz Falck

Jeremiasz Falck (ur. 1609 w Gdańsku, zm. 1677 tamże) – XVII-wieczny rytownik, podpisywał się "Polonus" lub "Gedanensis".
Życiorys.
Wykonał około 500 sztychów, przeważnie portretów polskich (m.in. Władysława IV, Marii Ludwiki, Jana Kazimierza, Bogusława i Janusza Radziwiłów, Hieronima Radziejowskiego, Łukasza Opalińskiego, Andrzeja Leszczyńskiego, Konstantego Ferbera, ale również Fryderyka III duńskiego), scen biblijnych (według obrazów Tintoretta, Tycjana i Coreggia) i alegorycznych (choć wiele sztychów pozostawił niepodpisanych), dowodząc swego mistrzostwa w dziedzinie rytu. Stworzył swój typ rytowanego portretu – z profilu, w owalu.
W 1633 roku wyjechał do Paryża, gdzie powstała seria rycin przedstawiająca cztery pory roku, a następnie do Holandii. W latach 1649–1654 był zatrudniony jako nadworny rytownik królowej szwedzkiej Krystyny, po jej abdykacji został zwolniony ze służby przez Karola Gustawa. Następnie mieszkał w Kopenhadze, Amsterdamie i Hamburgu.
W 1646 wrócił do Gdańska, w którym wykonał sztychy przedstawiające bramy triumfalne postawione na część Marii Ludwiki, przybywającej do kraju na ślub z Władysławem IV. W późniejszym okresie rytował karty tytułowe dzieł Andrzeja Maksymiliana Fredry, Jerzego Ossolińskiego, Szymona Starowolskiego, Jana Dymitra Solikowskiego i Stanisława Orzechowskiego.
Ryciny do ilustrowanego katalogu kolekcji Gerarda de Reynst, wydanego w 1660 roku, głównie o tematyce religijnej powstały w Amsterdamie. W 1662 roku w Hamburgu wykonał serię 16 rycin o tematyce botanicznej przedstawiających różne gatunki kwiatów i roślin.
Głównym nurtem twórczości Falcka w Polsce były miedzioryty według portretów, najczęściej autorstwa Daniela Schultza Młodszego. Współpracował w tej dziedzinie z gdańskim domem wydawniczym Georga Forstera, ilustrując wydawane w nim dzieła, wliczając w to "Selenografię" Heweliusza i "Orationes" Ossolińskiego, które do dziś pozostają przedmiotem pożądania bibliofilów i kolekcjonerów.
Przed śmiercią, w 1664, powrócił do rodzinnego Gdańska, gdzie spoczął w kościele św. Piotra i Pawła, gdzie wcześniej wziął ślub i ochrzcił swojego syna.
Swe prace sygnował najczęściej "Jeremias Falck Polonus". Patron ulicy Falcka Polonusa na gdańskich Stogach oraz tramwaju Pesa Swing 120NaG SWING Gdańskich Autobusów i Tramwajów o numerze bocznym 1028.

</doc>
<doc id="95044" url="https://pl.wikipedia.org/wiki?curid=95044" title="Osteomalacja">
Osteomalacja

Osteomalacja – choroba metaboliczna kości, polegająca na niedostatecznej mineralizacji i zmniejszeniu gęstości kości wskutek niedoboru witaminy D lub jej metabolitów.
Etiologia i patogeneza.
Osteomalacja to zaburzenie o podobnych objawach do osteoporozy. Występuje u osób dorosłych, u których występuje niedobór witaminy D. Z tego powodu dochodzi do nieprawidłowego wchłaniania jonów wapnia i fosforanów przez jelita lub do ich utraty przez nerki.
Przyczyną osteomalacji może być też przyjmowanie niektórych leków (np. leków przeciwpadaczkowych), zespół złego wchłaniania, choroby wątroby i nerek, nowotwór (zespół paraneoplastyczny), niedostateczne przebywanie w świetle słonecznym.
Objawy.
Choroba zwiększa ryzyko złamań, także szyjki kości udowej. Mogą wystąpić bóle kości, zaburzenia chodu (tzw. kaczy chód), szpotawość bioder, skrzywienia kręgosłupa i klatka piersiowa kurza. Mięśnie szkieletowe są osłabione lub tkliwe. W większości przypadków pojawia się przewlekła hipofosfatemia i hipokalcemia.
Leczenie.
Chorobę leczy się podawaniem witaminy D3 i fosforanów. Osteotomię stosuje się zazwyczaj jedynie przy znacznych deformacjach.

</doc>
<doc id="95045" url="https://pl.wikipedia.org/wiki?curid=95045" title="Kwasy żółciowe">
Kwasy żółciowe

Kwasy żółciowe – organiczne kwasy syntetyzowane w wątrobie, będące końcowymi produktami degradacji (rozkładu) endogennego (wewnątrzustrojowego) cholesterolu. Wśród związków steroidowych są one najlepiej rozpuszczalne w wodzie, ze względu na obecność kilku hydrofilowych grup –OH oraz polarnej grupy karboksylowej. Ułatwiają rozpuszczanie się zawartego w żółci cholesterolu.
Główne rodzaje kwasów żółciowych.
W żółci występują głównie następujące pochodne kwasu cholanowego:
Sole żółciowe.
Kwasy żółciowe mogą koniugować z tauryną lub glicyną przez wiązanie amidowe aby utworzyć sole żółciowe (żółciany), które zjonizowane tworzą sole z kationami sodowymi. Koniugacja ta zwiększa amfipatyczność, dzięki czemu żółciany są substancjami powierzchniowo czynnymi. W fazie wodnej tworzą one micele, dzięki czemu mają zdolność emulgowania kwasów tłuszczowych i tłuszczów. Zjawisko to nosi nazwę solubilizacji. Powstanie emulsji jest równoznaczne ze zwiększeniem powierzchni dostępnej dla lipazy trzustkowej, dzięki czemu może ona skutecznie hydrolizować tłuszcze – enzymu odpowiedzialnego za trawienie tłuszczów w jelicie (ponadto aktywują one ten enzym).

</doc>
<doc id="95049" url="https://pl.wikipedia.org/wiki?curid=95049" title="Camille Saint-Saens">
Camille Saint-Saens



</doc>
<doc id="95054" url="https://pl.wikipedia.org/wiki?curid=95054" title="Jan Ludwik Vives">
Jan Ludwik Vives



</doc>
<doc id="95055" url="https://pl.wikipedia.org/wiki?curid=95055" title="Dobra Giffena">
Dobra Giffena



</doc>
<doc id="95059" url="https://pl.wikipedia.org/wiki?curid=95059" title="Dobra kapitałowe">
Dobra kapitałowe



</doc>
<doc id="95061" url="https://pl.wikipedia.org/wiki?curid=95061" title="Dobra konsumpcyjne">
Dobra konsumpcyjne

Dobra konsumpcyjne – dobra wytworzone w celu niezwłocznego ich wykorzystania (zużycia) przez konsumenta. W przeciwieństwie do dóbr inwestycyjnych przy nabywaniu dóbr konsumpcyjnych nie zakłada się, że wydatek za jakiś czas może się zwrócić – stanowi on czysty koszt.
Dobra konsumpcyjne to np. ubrania, jedzenie.

</doc>
<doc id="95062" url="https://pl.wikipedia.org/wiki?curid=95062" title="Antoni Malczewski">
Antoni Malczewski

Antoni Malczewski herbu Abdank, właśc. Tarnawa (ur. 3 czerwca 1793 w Warszawie lub w Kniahininie na Wołyniu, zm. 2 maja 1826 w Warszawie) – polski poeta, prekursor romantyzmu, alpinista (pierwszy zdobywca Aiguille du Midi).
Przodkowie.
Jego ojcem był generał Jan Józef Malczewski (syn Ignacego i Antoniny Dunin), związany z konfederacją targowicką, matką natomiast Konstancja z Błeszyńskich Haumanowa (zm. 1800). Miał przyrodnie rodzeństwo - Filipinę Sobolewską (później teściową Adolfa Rozwadowskiego) i Edwarda Haumana, oraz młodszego brata Konstantego (ur. 1797) – generała artylerii w Meksyku. Jego ojczymem był gen. Filip Hauman. Jego babka, Antonina Dunin, była wnuczką elektora saskiego Jana Jerzego IV, brata króla polskiego, Augusta II Mocnego, a tym samym był potomkiem Fryderyka III Oldenburga, króla Danii i Norwegii.
Malczewski był bratem generała Konstantego oraz ojcem poety Augusta Antoniego Jakubowskiego.
Życiorys.
Współczesne badania literatury polskiego romantyzmu dostarczają skąpych informacji na temat życia Antoniego Malczewskiego. Wiadomo, że urodził się 3 czerwca 1793, jako potomek zamożnej rodziny szlacheckiej, skoligaconej z arystokracją. Nie można być jednak pewnym, co do miejsca narodzin: prawdopodobnie była to Warszawa, lecz jednocześnie część historyków uznaje, iż mógł to być Kniahinin na Wołyniu.
W 1805 roku 12-letni Malczewski podjął naukę w Liceum Krzemienieckim. Uczył się dobrze, szczególnie zaś gustował w językach i matematyce. Wakacje spędzał u ciotek Błeszyńskich, w tym czasie podkochiwał się w swojej przyrodniej siostrze Filipinie. W roku 1811 Malczewski wstąpił do wojska Księstwa Warszawskiego. W stolicy został słuchaczem wojskowej szkoły inżynieryjnej, a czekając na przydział wojskowy odwiedzał warszawskie salony. Jego królewskie pochodzenie oraz pokrewieństwo z adiutantem księcia Józefa Poniatowskiego, Hipolitem Błeszyńskim, otwierały mu wszystkie drzwi. W jednym z salonów poznał wówczas Karolinę z Walewskich Chodkiewiczową, żonę hrabiego Aleksandra, prawnuka sławnego hetmana Jana Karola Chodkiewicza.
W latach 1816–1821 zwiedził Szwajcarię, Włochy i Francję, zetknął się wówczas z mesmeryzmem. Z punktu widzenia jego twórczości, niezwykle istotnym wydarzeniem było poznanie czołowego angielskiego romantyka – George’a Byrona. Po powrocie do kraju osiadł na Wołyniu. Tam po raz pierwszy spotkał Zofię Rucińską z Modzelewskich – nerwowo chorą żonę przyjaciela. Podjął się jej leczenia, co okazało się zgubne w skutkach, gdyż pacjentka uzależniła się od niego. Choć dręczyło go poczucie odpowiedzialności, to jednak kilkakrotnie próbował uwolnić się od jej obecności.
W dniu 4 sierpnia 1818 roku jako pierwszy Polak (i szósta osoba na świecie) wszedł na szczyt Mont Blanc. Tego samego dnia wraz z Jean-Michelem Balmatem i 5 przewodnikami został pierwszym zdobywcą północnego, niższego (3795 m n.p.m.) szczytu Aiguille du Midi. Opis wyprawy zawarł w XIX tomie czasopisma "Bibliotheque Universelle" wydawanego przez uniwersytet w Genewie.
Został pochowany w dniu 4 maja 1826 roku na cmentarzu Powązkowskim. Mogiła, przez lata zaniedbywana, zapadła się pod ziemię i zarosła trawą - w rezultacie wszelkie widoczne ślady grobu uległy zatarciu, a sama lokalizacja zapomnieniu. Późniejsze próby odnalezienia mogiły nie przyniosły skutku. Istniejący dziś pomnik w kwaterze 14-3-14/15 pochodzi z roku 1854, skrywa doczesne szczątki przyrodniej siostry Malczewskiego - Karoliny Kulman, natomiast kamienna tablica z inskrypcją "Autorowi Maryi" ma charakter symboliczny.
Twórczość literacka. Powieść "Maria".
Wraz z Sewerynem Goszczyńskim i Józefem Bohdanem Zaleskim zaliczany do szkoły ukraińskiej polskiego romantyzmu. Jest autorem pierwszej polskiej romantycznej powieści poetyckiej ("Maria", 1825). Tło fabularne „Marii” tworzą wydarzenia autentyczne, związane ze zbrodnią dokonaną 13 lutego 1771 na Gertrudzie Komorowskiej – pierwszej żonie Szczęsnego Potockiego, zamordowanej na polecenie przeciwnego małżeństwu teścia, wojewody wołyńskiego, Franciszka Salezego Potockiego. Jednak fakty historyczne potraktowane zostały z charakterystyczną dla powieści poetyckiej swobodą: czas akcji przesunięto na XVII wiek, a miejsce przeniesiono z Wołynia na Naddnieprze. Składający się z dwóch pieśni poemat utrzymany jest w nastroju bajronowskiego pesymizmu. Już w dedykacji adresowanej do Juliana Niemcewicza jest napisane, że dzieło tworzą obrazy ciemną farbą nakreślone. Typowa dla gatunku jest także atmosfera grozy i tajemniczość, co osiągnięte zostaje przez brak chronologicznej ciągłości zdarzeń i umieszczenie ich na tle pejzażu stepowego.
Upamiętnienie.
W II Rzeczypospolitej przed 1939 działało Państwowe Liceum i Gimnazjum im. Antoniego Malczewskiego w Sokalu. Jest patronem ulic w Gdyni (Chylonia) i Warszawie (Wierzbno).

</doc>
<doc id="95064" url="https://pl.wikipedia.org/wiki?curid=95064" title="Norkay Tenzing">
Norkay Tenzing



</doc>
<doc id="95068" url="https://pl.wikipedia.org/wiki?curid=95068" title="Buszyzm">
Buszyzm

Buszyzm () – określenie powiedzonek lub słownych lapsusów byłego prezydenta Stanów Zjednoczonych, George’a W. Busha.
Prezydent Bush znany jest ze stosunkowo częstego używania niegramatycznych sformułowań, tworzenia neologizmów oraz błędnego używania metafor. Z tego względu w okresie jego prezydentury po Internecie zaczęły krążyć liczne zestawienia szczególnie zabawnych pomyłek językowych prezydenta. O ile większość z nich znajduje potwierdzenie w oficjalnych stenogramach przemówień i konferencji prasowych (patrz odnośniki), należy podkreślić, że pomiędzy rzeczywiste wypowiedzi co jakiś czas wkradają się cytaty całkowicie sfabrykowane, a także w rzeczywistości pochodzące z ust innych polityków (przede wszystkim równie barwnie wypowiadającego się dawnego wiceprezydenta Dana Quayle’a).

</doc>
<doc id="95069" url="https://pl.wikipedia.org/wiki?curid=95069" title="Korupcja">
Korupcja

Korupcja (łac. "corruptio" – zepsucie) – nadużycie stanowiska publicznego w celu uzyskania prywatnych korzyści.
Korupcja może w praktyce powstawać niezależnie od formy rządów. Poziom korupcji może być bardzo różny, od drobnych przypadków wykorzystania wpływu lub faworyzowania w celu wyświadczenia lub oddania przysługi, do kleptokracji ("rządów złodziei"), gdzie porzucone zostają nawet zewnętrzne pozory uczciwości.
Z korupcją można się spotkać zarówno w biurach polityków, jak i urzędników, w sektorze państwowym, jak i prywatnym. Często związana jest ona z handlem narkotykami, prostytucją, zarabianiem nielegalnych pieniędzy, ale się do nich nie ogranicza. Żeby zrozumieć problem i znaleźć skuteczne środki zaradcze konieczne jest w trakcie analizy rozdzielenie przestępczości i korupcji.
Definicje prawne.
W rozumieniu art. 1 ust. 3a "ustawy z dnia 9 czerwca 2006 r. o Centralnym Biurze Antykorupcyjnym" () korupcją jest obiecywanie, proponowanie, wręczanie, żądanie, przyjmowanie przez jakąkolwiek osobę, bezpośrednio lub pośrednio, jakiejkolwiek nienależnej korzyści majątkowej, osobistej lub innej, dla niej samej lub jakiejkolwiek innej osoby, lub przyjmowanie propozycji lub obietnicy takich korzyści w zamian za działanie lub zaniechanie działania w wykonywaniu funkcji publicznej lub w toku działalności gospodarczej.
W rozumieniu art. 2 "cywilnoprawnej konwencji o korupcji sporządzonej w Strasburgu dnia 4 listopada 1999 r." () korupcją jest żądanie, proponowanie, wręczanie lub przyjmowanie, bezpośrednio lub pośrednio, łapówki lub jakiejkolwiek innej nienależnej korzyści lub jej obietnicy, które wypacza prawidłowe wykonywanie jakiegokolwiek obowiązku lub zachowanie wymagane od osoby otrzymującej łapówkę, nienależną korzyść lub jej obietnicę.
Z kolei "prawnokarna konwencja o korupcji sporządzona w Strasburgu dnia 27 stycznia 1999 r." () nakłada na strony konwencji obowiązek przyjęcia środków koniecznych do uznania przez prawo wewnętrzne za przestępstwo szereg zachowań związanych z przekupstwem:
a także: handel wpływami, przekupstwa w sektorze prywatnym, pranie pieniędzy pochodzących z przestępstw korupcyjnych i przestępstwa księgowe.
Konwencja Narodów Zjednoczonych Przeciwko Korupcji () z 31 października 2003 r. określa przekupstwo jako "obietnicę, propozycję lub wręczenie funkcjonariuszowi publicznemu, bezpośrednio lub pośrednio, nienależnej korzyści dla samego funkcjonariusza lub innej osoby bądź podmiotu, w celu działania lub zaniechania działania podczas wykonywania przez niego obowiązków służbowych", a także domaganie się lub przyjęcie przez funkcjonariusza publicznego, bezpośrednio lub pośrednio, takiej korzyści (art. 15). Do korzyści zaliczane jest mienie "materialne, jak i niematerialne, ruchome i nieruchome, trwałe i nietrwałe, a także dokumenty prawne lub instrumenty stanowiące o istnieniu tytułu własności lub uprawnieniach do tych korzyści" (art. 1).
Konwencja OECD "o zwalczaniu przekupstwa zagranicznych funkcjonariuszy publicznych w międzynarodowych transakcjach handlowych sporządzona w Paryżu 17 grudnia 1997 r." () w art. 1 zobowiązuje Strony do uznania za przestępstwo "umyślnego proponowania, obiecywania lub dawania przez jakąkolwiek osobę jakiejkolwiek nienależnej korzyści majątkowej lub innej zagranicznemu funkcjonariuszowi publicznemu, zarówno bezpośrednio, jak i poprzez pośredników, dla takiego funkcjonariusza lub dla osoby trzeciej, w celu skłonienia tego funkcjonariusza do działania lub powstrzymania się od działania w związku z wykonywaniem obowiązków służbowych, w celu otrzymania lub utrzymania możliwości prowadzenia działalności gospodarczej lub zapewnienia sobie innej nienależnej korzyści w prowadzeniu międzynarodowej działalności gospodarczej". Karane są również: podżeganie, pomocnictwo, poplecznictwo, sprawstwo kierownicze, usiłowanie i zmowa w celu przekupienia. Działanie lub zaniechanie działania w związku z wykonywaniem obowiązków służbowych obejmuje wszelkie wykorzystanie stanowiska funkcjonariusza publicznego, bez względu na to, czy pozostaje w zakresie kompetencji udzielonych temu funkcjonariuszowi.
Negatywne skutki.
Demokracja.
Korupcja stanowi poważne zagrożenie dla rozwoju. W dziedzinie polityki, podkopuje demokrację i dobre zarządzanie przez naruszanie procesów formalnych. Korupcja w czasie wyborów i w ciałach ustawodawczych skutkuje nierówną dystrybucją dóbr i usług. Bardziej ogólnie, na skutek korupcji zmniejsza się zdolność instytucji do wykonywania procedur, wypompowane zostają zasoby a urzędnicy są zatrudniani i awansują bez uwzględniania ich sprawności. Jednocześnie korupcja narusza takie wartości demokratyczne jak zaufanie i tolerancja.
Ekonomia.
Korupcja podkopuje również rozwój ekonomiczny, generując poważne wypaczenia i niesprawność. Dla przedsiębiorców prywatnych, korupcja zwiększa koszty prowadzenia działalności, dodając same pozaprawne opłaty, koszty prowadzenia negocjacji z urzędnikami, ryzyko złamania uzgodnień i ryzyko wykrycia. Chociaż niektórzy utrzymują, że korupcja zmniejsza koszty przez redukcję biurokracji, to ogólnie w coraz większym stopniu przyjmuje się, że dostępność łapówek nakłania urzędników do wymyślania nowych zasad i opóźnień. Poza zwiększaniem kosztów, korupcja wprowadza nierówne zasady, chroniąc firmy mające powiązania przed konkurencją i pośrednio promując firmy mało efektywne.
Korupcja wykoślawia również sektor publiczny, przenosząc inwestycje publiczne do projektów oferujących więcej łapówek. Urzędnicy mogą zwiększać techniczną złożoność projektów publicznych, żeby ukryć takie układy, w ten sposób jeszcze głębiej zakłócając przebieg inwestycji. Korupcja osłabia też zgodność z wymaganiami konstrukcyjnymi, ochrony środowiska itp., obniża jakość usług państwowych i infrastruktury oraz zwiększa ciężar budżetu. Jednym z najgroźniejszych zjawisk korupcyjnych są łapówki za podpisanie protokołu odbioru niezgodnego z prawdą – za produkt niepełny, nie działający, wadliwy lub w ogóle nieistniejący.
Istnieje pogląd, że korupcja spełnia rolę „smarującą” wzrost ekonomiczny w państwach o nieefektywnym sektorze publicznym, jednak wyniki badań empirycznych są w tej kwestii niejednoznaczne. Według modeli budowanych w oparciu o teorię gier przez Ubedę i Dueneza z Uniwersytetu Harvarda pewien niewielki poziom korupcji jest niezbędny dla prawidłowego funkcjonowania społeczeństwa.
Dobrobyt narodowy.
Korupcja ma znaczący ujemny wpływ na poziom życia obywateli. Rządy mają wtedy tendencje do stosowania zasad, które faworyzują dających łapówki, a nie ogół. Inny przykład to konstruowanie praw chroniących wielkie korporacje, a jednocześnie krzywdzących drobne przedsiębiorstwa. Politycy "promujący" w ten sposób przedsiębiorczość, oddają po prostu przysługi korporacjom, które miały duży wkład w ich kampanie wyborcze.
Rodzaje nadużyć.
W ramach korupcji zawierają się zarówno nadużycia popełniane przez urzędników państwowych jak defraudacja czy nepotyzm, jak i nadużycia wiążące osoby prywatne z urzędnikami: przekupstwo, wymuszenie, płatna protekcja lub oszustwo.
Przekupstwo: dający i biorący.
W tym przypadku potrzebne są dwie strony: ta, która oferuje łapówkę, i ta, która ją przyjmuje. W niektórych krajach tradycja korupcyjna rozciąga się na wszystkie aspekty życia publicznego, czyniąc prowadzenie przedsiębiorstwa praktycznie niemożliwym bez wręczania łapówek. Kraje w których najczęściej występuje dawanie łapówek nie są ogólnie tymi samymi w których najpowszechniejsze jest branie łapówek.
Według badania Transparency International (wskaźnik percepcji korupcji) przeprowadzonego w 2004 w 146 państwach, jako najmniej łapówkarskie (najbardziej „przejrzyste”) postrzegane są:
Polska zajęła 67. miejsce, ex aequo z Chorwacją, Peru i Sri Lanką.
Sąsiedzi Polski zajęli miejsca: Niemcy 15., Czechy 51., Słowacja 57., Ukraina 122., Białoruś 74., Litwa 44., Rosja 90.
Według badania z roku 2009, za najbardziej skorumpowane uchodzą:
W raporcie z 2006 roku Polska poprawiła swoją pozycję zajmując 61 "ex aequo" z Jamajką. Inne kraje europejskie o niższym postrzeganym wskaźniku korupcji to m.in. Turcja (60), Bułgaria (57), Grecja (54), Czechy (46), Słowacja (49), Włochy (45), Węgry (41), Litwa (46), Łotwa (49) i Estonia (24).
Jednak wartość tych badań jest kwestionowana, ponieważ dotyczy subiektywnych odczuć badanych osób.
Straty.
UE rocznie traci 120 mld euro z powodu korupcji. Według raportu OLAF z 2013 roku w Polsce 19–23% przetargów mogło być ustawionych w wyniku zmowy przetargowej lub korupcji. Dla porównania, we Francji było to 3%, a w Holandii 1% przetargów. We Włoszech symptomy zmowy znaleziono w 8–10% przetargów, zaś w Hiszpanii 31–37%.
Prawo karne obowiązujące w Polsce.
Kodeks karny (1997):
Art. 228. § 1. "Kto, w związku z pełnieniem funkcji publicznej, przyjmuje korzyść majątkową lub osobistą albo jej obietnicę, podlega karze pozbawienia wolności od 6 miesięcy do lat 8." § 2. "W wypadku mniejszej wagi, sprawca podlega grzywnie, karze ograniczenia wolności albo pozbawienia wolności do lat 2." Według § 3 jeśli przyjęcie korzyści albo jej obietnicy nastąpiło za zachowanie stanowiące naruszenie przepisów prawa, sprawca podlega karze pozbawienia wolności od roku do lat 10. Jeśli korzyść jest znacznej wartości, kara pozbawienia wolności sięga od lat 2 do 12.
Art. 229 identycznym karom podlega udzielający korzyści lub jej obietnicy. Sprawca nie podlega karze, jeżeli korzyść majątkowa lub osobista albo ich obietnica zostały przyjęte przez osobę pełniącą funkcję publiczną, a sprawca zawiadomił o tym fakcie organ powołany do ścigania przestępstw i ujawnił wszystkie istotne okoliczności przestępstwa, zanim organ ten o nim się dowiedział.
Art. 230 § 1. "Kto, powołując się na wpływy w instytucji państwowej, samorządowej, organizacji międzynarodowej albo krajowej lub w zagranicznej jednostce organizacyjnej dysponującej środkami publicznymi albo wywołując przekonanie innej osoby lub utwierdzając ją w przekonaniu o istnieniu takich wpływów, podejmuje się pośrednictwa w załatwieniu sprawy w zamian za korzyść majątkową lub osobistą albo jej obietnicę, podlega karze pozbawienia wolności od 6 miesięcy do lat 8." § 2. "W wypadku mniejszej wagi, sprawca podlega grzywnie, karze ograniczenia wolności albo pozbawienia wolności do lat 2."
Art. 230a. § 1. "Kto udziela albo obiecuje udzielić korzyści majątkowej lub osobistej w zamian za pośrednictwo w załatwieniu sprawy w instytucji państwowej, samorządowej, organizacji międzynarodowej albo krajowej lub w zagranicznej jednostce organizacyjnej dysponującej środkami publicznymi, polegające na bezprawnym wywarciu wpływu na decyzję, działanie lub zaniechanie osoby pełniącej funkcję publiczną, w związku z pełnieniem tej funkcji, podlega karze pozbawienia wolności od 6 miesięcy do lat 8." § 2. "W wypadku mniejszej wagi, sprawca podlega grzywnie, karze ograniczenia wolności albo pozbawienia wolności do lat 2." Sprawca nie podlega karze, jeżeli korzyść majątkowa lub osobista albo ich obietnica zostały przyjęte przez osobę pełniącą funkcję publiczną, a sprawca zawiadomił o tym fakcie organ powołany do ścigania przestępstw i ujawnił wszystkie istotne okoliczności przestępstwa, zanim organ ten o nim się dowiedział.
Art. 231. § 1. "Funkcjonariusz publiczny, który, przekraczając swoje uprawnienia lub nie dopełniając obowiązków, działa na szkodę interesu publicznego lub prywatnego, podlega karze pozbawienia wolności do lat 3." § 2. "Jeżeli sprawca dopuszcza się czynu określonego w § 1 w celu osiągnięcia korzyści majątkowej lub osobistej, podlega karze pozbawienia wolności od roku do lat 10." § 3. "Jeżeli sprawca czynu określonego w § 1 działa nieumyślnie i wyrządza istotną szkodę, podlega grzywnie, karze ograniczenia wolności albo pozbawienia wolności do lat 2."
§ 2 nie ma zastosowania, jeżeli czyn wyczerpuje znamiona czynu zabronionego określonego w art. 228.
Art. 271. § 1. "Funkcjonariusz publiczny lub inna osoba uprawniona do wystawienia dokumentu, która poświadcza w nim nieprawdę co do okoliczności mającej znaczenie prawne, podlega karze pozbawienia wolności od 3 miesięcy do lat 5." § 2. "W wypadku mniejszej wagi, sprawca podlega grzywnie albo karze ograniczenia wolności." § 3. "Jeżeli sprawca dopuszcza się czynu określonego w § 1 w celu osiągnięcia korzyści majątkowej lub osobistej, podlega karze pozbawienia wolności od 6 miesięcy do lat 8."
Art. 296 § 2 przy prowadzeniu cudzych spraw majątkowych narażenie ich na poważną stratę podlega karze karze pozbawienia wolności od 6 miesięcy do lat 8, gdy sprawca działa z chęci zysku.
Art. 296a. § 1. "Kto, pełniąc funkcję kierowniczą w jednostce organizacyjnej wykonującej działalność gospodarczą lub pozostając z nią w stosunku pracy, umowy zlecenia lub umowy o dzieło, żąda lub przyjmuje korzyść majątkową lub osobistą albo jej obietnicę, w zamian za nadużycie udzielonych mu uprawnień lub niedopełnienie ciążącego na nim obowiązku mogące wyrządzić tej jednostce szkodę majątkową albo stanowiące czyn nieuczciwej konkurencji lub niedopuszczalną czynność preferencyjną na rzecz nabywcy lub odbiorcy towaru, usługi lub świadczenia, podlega karze pozbawienia wolności od 3 miesięcy do lat 5." § 2. "Tej samej karze podlega, kto w wypadkach określonych w § 1 udziela albo obiecuje udzielić korzyści majątkowej lub osobistej." W sprawach mniejszej wagi sprawca podlega grzywnie, karze ograniczenia wolności albo pozbawienia wolności do lat 2. Przy znacznej szkodzie kara wynosi od 6 miesięcy do lat 8. Sprawca przekupstwa nie podlega karze jeżeli korzyść albo obietnica została przyjęta, a sprawca zawiadomił o tym organ powołany do ścigania przestępstw i ujawnił wszystkie istotne okoliczności przestępstwa, zanim organ ten o nim się dowiedział.
Art. 299. § 1. "Kto środki płatnicze, instrumenty finansowe, papiery wartościowe, wartości dewizowe, prawa majątkowe lub inne mienie ruchome lub nieruchomości, pochodzące z korzyści związanych z popełnieniem czynu zabronionego, przyjmuje, przekazuje lub wywozi za granicę, pomaga do przenoszenia ich własności lub posiadania albo podejmuje inne czynności, które mogą udaremnić lub znacznie utrudnić stwierdzenie ich przestępnego pochodzenia lub miejsca umieszczenia, ich wykrycie, zajęcie albo orzeczenie przepadku, podlega karze pozbawienia wolności od 6 miesięcy do lat 8." § 2. tej samej karze podlega, "kto będąc pracownikiem lub działając w imieniu lub na rzecz banku, instytucji finansowej lub kredytowej lub innego podmiotu, na którym na podstawie przepisów prawa ciąży obowiązek rejestracji transakcji i osób dokonujących transakcji, przyjmuje, wbrew przepisom, środki płatnicze, instrumenty finansowe, papiery wartościowe, wartości dewizowe, dokonuje ich transferu lub konwersji, lub przyjmuje je w innych okolicznościach wzbudzających uzasadnione podejrzenie, że stanowią one przedmiot czynu określonego w § 1, lub świadczy inne usługi mające ukryć ich przestępne pochodzenie lub usługi w zabezpieczeniu przed zajęciem." Jeżeli sprawca dopuszcza się czynu określonego w § 1 lub 2, działając w porozumieniu z innymi osobami, lub o ile osiąga znaczną korzyść majątkową, podlega karze pozbawienia wolności od roku do lat 10. Nie podlega karze za przestępstwo określone w § 1 lub 2, kto dobrowolnie ujawnił wobec organu powołanego do ścigania przestępstw informacje dotyczące osób uczestniczących w popełnieniu przestępstwa oraz okoliczności jego popełnienia, jeżeli zapobiegło to popełnieniu innego przestępstwa; jeżeli sprawca czynił starania zmierzające do ujawnienia tych informacji i okoliczności, sąd stosuje nadzwyczajne złagodzenie kary.
Art. 302. § 1. "Kto, w razie grożącej mu niewypłacalności lub upadłości, nie mogąc zaspokoić wszystkich wierzycieli, spłaca lub zabezpiecza tylko niektórych, czym działa na szkodę pozostałych, podlega grzywnie, karze ograniczenia wolności albo pozbawienia wolności do lat 2."
§ 2. "Kto wierzycielowi udziela lub obiecuje udzielić korzyści majątkowej za działanie na szkodę innych wierzycieli w związku z postępowaniem upadłościowym lub zmierzającym do zapobiegnięcia upadłości, podlega karze pozbawienia wolności do lat 3." § 3. "Tej samej karze podlega wierzyciel, który w związku z określonym w § 2 postępowaniem przyjmuje korzyść za działanie na szkodę innych wierzycieli albo takiej korzyści żąda."
Art. 305. § 1. "Kto, w celu osiągnięcia korzyści majątkowej, udaremnia lub utrudnia przetarg publiczny albo wchodzi w porozumienie z inną osobą działając na szkodę właściciela mienia albo osoby lub instytucji, na rzecz której przetarg jest dokonywany, podlega karze pozbawienia wolności do lat 3." § 2. "Tej samej karze podlega, kto w związku z publicznym przetargiem rozpowszechnia informacje lub przemilcza istotne okoliczności mające znaczenie dla zawarcia umowy będącej przedmiotem przetargu albo wchodzi w porozumienie z inną osobą, działając na szkodę właściciela mienia albo osoby lub instytucji, na rzecz której przetarg jest dokonywany." Jeśli poszkodowanym jest Skarb Państwa ściganie następuje z urzędu, w innych wypadkach na wniosek poszkodowanego.
W razie skazania osoby pełniącej funkcję publiczną za przestępstwa określone w art. 228 § 1 i 3–6, art. 230 § 1, art. 230a § 1, art. 250a § 1 i 2, art. 271 § 3, art. 296a § 1, 2 i 4 oraz art. 305 § 1 i 2 Kodeksu karnego orzeka się zakaz zajmowania stanowiska lub wykonywania zawodu lub pracy w organach i instytucjach państwowych i samorządu terytorialnego, a także w spółkach prawa handlowego, w których Skarb Państwa lub jednostka samorządu terytorialnego posiadają bezpośrednio lub pośrednio przez inne podmioty co najmniej 10% akcji lub udziałów (wobec innych osób, w tym za przestępstwo określone w art. 229 § 1 i 3-5 Kodeksu karnego, zakaz jest fakultatywny). W razie skazania za przestępstwo określone w art. 228 § 1 i 3–6, art. 229 § 1 i 3–5, art. 230 § 1, art. 230a § 1, art. 250a § 1 i 2, art. 271 § 3, art. 296a § 1, 2 i 4 oraz art. 305 § 1 i 2 Kodeksu karnego można orzec pozbawienie praw publicznych.

</doc>
<doc id="95071" url="https://pl.wikipedia.org/wiki?curid=95071" title="Fandango">
Fandango

Fandango – hiszpański taniec ludowy na 3/8 w rytmie właściwym (1/8 4/32 1/8 | 4/32 2/8 |) ostro wybijanym kastanietami i z towarzyszeniem gitary. Para tańcząca oddala się od siebie i przybliża w ruchach bardzo swobodnych, nie obejmując się jednak wcale. Fandango znaczy: błahostka.
Znany również w odmianach lokalnych: granadina (okolice Grenady), malagueña (okolice Málagi), tańczony podczas obchodów święta św. Patryka.

</doc>
<doc id="95072" url="https://pl.wikipedia.org/wiki?curid=95072" title="Eyre (jezioro)">
Eyre (jezioro)

Eyre (po angielsku oficjalnie Kati Thanda–Lake Eyre) – jezioro endoreiczne położone w Australii Południowej. W nieczęstych przypadkach, kiedy zostaje wypełnione wodą, staje się największym jeziorem w Australii. Jest też najniżej położonym miejscem w Australii (w depresji piętnaście metrów poniżej poziomu morza). Przy maksymalnym wypełnieniu zajmuje powierzchnię około 9,5 tysięcy kilometrów kwadratowych.
Jezioro odkrył w 1839 Edward John Eyre. Nazwa Kati Thanda jest tradycyjną, aborygeńską nazwą jeziora.
Jezioro znajduje się na pustyni w centralnej Australii, w północnej części stanu Australia Południowa. Położone jest w Wielkim Basenie Artezyjskim, w samym centrum dużego basenu endoreicznego. Dno jeziora pokryte jest charakterystyczną dla tych systemów warstwą soli. Nawet w suchym sezonie w jeziorze znajduje się trochę wody, zazwyczaj w postaci mniejszych jezior i dużych kałuż pokrywających wysuszone dno. W czasie sezonu deszczowego jezioro zasilane jest wodami rzek płynących z północnego Queensland (Cooper Creek i Warburton). Ilość wody w jeziorze uzależniona jest też od lokalnych opadów deszczu. Małe powodzie (wzrost poziomu jeziora o 1,5 m) zdarzają się mniej więcej co trzy lata, duże powodzie (4 m) zdarzają się co 10 lat. Jezioro wypełnia się całkowicie lub prawie całkowicie kilka razy (około czterech) na stulecie. Woda po małych i średnich powodziach wyparowuje przed końcem następnego lata.
W okolicach jeziora 27 listopada 2015 roku zaobserwowano upadek meteorytu Murrili. Meteoryt odnaleziono 31 grudnia 2015 roku. Jego waga wynosi 1,7 kg, a wiek szacowany jest na 4,5 miliarda lat.

</doc>
<doc id="95077" url="https://pl.wikipedia.org/wiki?curid=95077" title="PZL.19">
PZL.19

PZL.19 – polski samolot sportowy projektu inżynierów Jerzego Dąbrowskiego i Franciszka Misztala opracowany i oblatany w 1932 roku w Państwowych Zakładach Lotniczych.
Historia.
Samolot PZL.19 został opracowany na zamówienie Ministerstwa Komunikacji dla potrzeb zawodów Challenge 1932 mających się odbyć w roku 1932.
Służba w lotnictwie.
Samolot ten był wykorzystywany w lotnictwie sportowym, biorąc udział w rajdach i zawodach.
W roku 1932 wszystkie trzy samoloty PZL.19 wzięły udział w międzynarodowych zawodach samolotów sportowych Challenge 1932. W ocenie technicznej zostały pokonane jedynie przez polskie RWD-6, lecz rajd nie był tak udany. Jerzy Bajan ukończył zawody na 11. miejscu, Ignacy Giedgowd na 18., a Bolesław Orliński musiał wycofać się z powodu choroby. 11 września 1932 wszystkie samoloty wzięły udział w mityngu lotniczym w Pradze.
W polskich aeroklubach był używany do zawodów i rajdów takich jak wykonany w maju 1933 roku przez kapitanów Bajana i Dudzińskiego rajd dwóch samolotów na trasie Warszawa – Charków – Leningrad – Lwów – Wiedeń długości 4063 km (zajęły one 1. i 2. miejsce w rajdzie gwiaździstym do Wiednia). Wzięły następnie udział w 1. Locie Alpejskim, podczas którego jednak SP-AHI został rzucony przez wiatr na drzewa po starcie z Baltant koło Treibach i spłonął (załoga Jerzy Bajan i Gustaw Pokrzywka uratowała się).
11 września 1933 SP-AHH rozbił się koło Kazania podczas próby bicia rekordu odległości lotu na trasie Warszawa-Krasnojarsk. Samolot prawdopodobnie wpadł w korkociąg w locie w chmurach (na skutek zawirowania powietrza), został wyprowadzony tuż nad ziemią, lecz uderzył o nią skrzydłem. W wypadku zginął pilot Józef Lewoniewski, drugi członek załogi został lekko ranny. Ostatni PZL.19 był używany w Aeroklubie Poznańskim do 1935, kiedy został spisany.
Przeznaczenie.
Samolot był budowany pod kątem uzyskania możliwie dużej prędkości lotu i konstruktorzy odnieśli tu duży sukces. Był to najszybszy samolot sportowy polskiej konstrukcji do końca 1933 roku. W wersji rajdowej miał duży udźwig użyteczny w stosunku do swojej masy – obok samoloów PWS-52 i RWD-5bis miał największy udźwig z polskich samolotów sportowych. Jednakże staranne oprofilowanie goleni podwozia i płat bez wzniosu sprawiły, że samolot miał konstrukcyjnie mały zapasy stateczności, szczególnie bocznej (w ślizgu). Cecha ta była przyczyną utraty w wypadkach 2 maszyn. Rozwinięciem tej konstrukcji był samolot PZL.26.
Konstrukcja.
Metalowy duralowy dolnopłat ze stałym podwoziem. Wyposażony w klapy i sloty. Samolot był wyposażony w silnik rzędowy de Havilland Gipsy III o mocy 130 KM. W wersji rajdowej (SP-AHH) zamontowano następnie większy (657 litrów) zbiornik paliwa i przesuniętą kabinę drugiego członka załogi.

</doc>
<doc id="95078" url="https://pl.wikipedia.org/wiki?curid=95078" title="PZL-19">
PZL-19



</doc>
<doc id="95080" url="https://pl.wikipedia.org/wiki?curid=95080" title="Adam Rapacki">
Adam Rapacki



</doc>
<doc id="95082" url="https://pl.wikipedia.org/wiki?curid=95082" title="Turgor">
Turgor

Turgor – stan napięcia ściany komórkowej w wyniku działania na nią ciśnienia hydrostatycznego wewnątrz komórki. Efektem turgoru jest stan jędrności tkanek roślinnych oraz możliwość zachowania kształtu i sztywności nawet tych elementów, które pozbawione są tkanek mechanicznych.
Wpływ napięć ściany komórkowej na potencjał wody określany jest jako potencjał turgorowy. Ten składnik potencjału wody może przyjmować wartość dodatnią, gdy wewnątrz komórki panuje ciśnienie hydrostatyczne, może być też równy zeru, gdy protoplast nie wywiera ciśnienia na ścianę komórkową. W wyjątkowych sytuacjach potencjał turgorowy przyjmuje wartość ujemną. Tak jest w komórkach ksylemu, w których ściany komórkowe zapewniają utrzymanie ujemnego ciśnienia hydrostatycznego i związanej z nim siły ssącej. W stanie pełnego turgoru potencjał wody w komórce jest równy zero, komórka nie może pobrać więcej wody.

</doc>
<doc id="95083" url="https://pl.wikipedia.org/wiki?curid=95083" title="Fanega">
Fanega

Fanega – dawna miara objętości materiałów sypkich, używana w krajach hiszpańskojęzycznych. W obrębie Kastylii zawierała 12 celeminów (1 celemin = około 4,6 l), co odpowiadało 54,5 litrom (54,488 l). W krajach Ameryki Łacińskiej używana była jeszcze na początku XX wieku, w Meksyku składała się z 12 almude, co odpowiadało 90,815 l (objętość 1 almude znacznie różni się w zależności od tego, czy dotycy materiałów sypkich, czy cieczy, natomiast w przypadku materiałów sypkich, w zależności od regionu i czasu, w XIX wieku Doursther opublikował zestawienie szacowanych przeliczników obejmujące wartości z zakresu od 1,88 l do 6,278 l) ; w Chile 96,98 l; w Argentynie 1,327 hl; natomiast w Gwatemali 54,52 l. Nazwa była używana w odniesieniu do porcji ziarna, roślin strączkowych, nasion itd. o objętości 1 fanegi, ale także do określenia powierzchni, którą można było obsiać za pomocą jednej fanegi pszenicy ( lub ). Używany był również termin , który był jednostką pola powierzchni o wielkości zależnej od regionu. W Kastylii oznaczał jednostkę złożoną z 536 estadale kwadratowych (1 estadale = 12 stóp), co odpowiadało 64,596 arom.

</doc>
<doc id="95084" url="https://pl.wikipedia.org/wiki?curid=95084" title="Malczewski">
Malczewski

Malczewski (forma żeńska: Malczewska; liczba mnoga: Malczewscy) – polskie nazwisko.

</doc>
<doc id="95085" url="https://pl.wikipedia.org/wiki?curid=95085" title="Adam Rapacki (polityk)">
Adam Rapacki (polityk)

Adam Rapacki (ur. 24 grudnia 1909 we Lwowie, zm. 10 października 1970 w Warszawie) – polski polityk, ekonomista i dyplomata. Poseł na Sejm Ustawodawczy oraz na Sejm PRL I, II, III i IV kadencji, członek Biura Politycznego KC PZPR (w latach 1948–1954 i 1956–1968, od 1954 do 1956 zastępca członka), minister żeglugi (1947–1950), minister szkół wyższych i nauki oraz minister szkolnictwa wyższego (1950–1956), w latach 1956–1968 minister spraw zagranicznych. Budowniczy Polski Ludowej.
Życiorys.
Przed wojną.
Był synem Mariana, działacza ruchu spółdzielczego, i Marii z Dobrzańskich. Po wybuchu I wojny światowej Rapaccy przenieśli się do Piotrkowa Trybunalskiego, a w 1919 do Warszawy. W okresie 1920–1929 uczył się w Gimnazjum im. Adama Mickiewicza w Warszawie, a 1929–1932 studiował w Wyższej Szkole Handlowej. W czasie studiów działał w organizacjach młodzieżowych lewicy. W 1931 wstąpił do Związku Niezależnej Młodzieży Socjalistycznej, w którym sympatyzował z „centrowym” nurtem organizacji, kierującym się zasadami austromarksizmu. Pracował również w Organizacji Młodzieży Towarzystwa Uniwersytetu Robotniczego. Po ukończeniu Wyższej Szkoły Handlowej w 1932 opublikował w „Spółdzielczym Przeglądzie Naukowym” (1933 nr 9 i 10) pracę dyplomową pt. "Podstawy spółdz. ruchu spożywców w Polsce i jej możliwości rozwojowe". W latach 1933–1934 ukończył Dywizyjny Kurs Podchorążych Rezerwy 28 Dywizji Piechoty przy 15 Pułku Piechoty „Wilków” w Dęblinie, a następnie odbył praktykę w 36 Pułku Piechoty Legii Akademickiej w Warszawie. W 1934 rozpoczął pracę zawodową w Spółdzielczym Instytucie Naukowym w Warszawie. Kontynuował przerwaną przez służbę wojskową działalność w ZNMS i został członkiem zarządu warszawskiego środowiska organizacji. Brał też udział w starciach z Obozem Narodowo-Radykalnym oraz w demonstracjach. Już jako senior utrzymywał kontakty z ZNMS i wygłaszał prelekcje na kursach partyjnych, w związku zawodowym robotników budowlanych i w Towarzystwie Kooperatystów. Poza tym w latach 1934–1938 opublikował na łamach „Spółdzielczego Przeglądu Naukowego” kilka obszerniejszych artykułów i studiów o spółdzielczości, poruszając w nich m.in. problemy roli ideologii w spółdzielczym ruchu spożywców, dynamiki działalności gospodarczej robotniczych spółdzielni spożywców w Warszawie, Łodzi i Zagłębiu Dąbrowskim w latach 1927–1929 oraz w dobie wielkiego kryzysu. Od października 1937 do czerwca 1938 przebywał na stypendium we Włoszech, gdzie zbierał materiały o ruchu spółdzielczym i nawiązywał kontakty z włoskimi spółdzielcami. W końcu 1938 roku uzyskał magisterium nauk ekonomicznych, a 1 marca 1939 podjął pracę w Instytucie Badania Koniunktur Gospodarczych i Cen w Warszawie, na stanowisku kierownika oddziału rolnictwa.
Wojna.
Zmobilizowany do armii 24 sierpnia 1939 brał udział w wojnie obronnej jako podporucznik rezerwy i dowódca plutonu w 1 Kompanii Strzeleckiej 36 Pułku Piechoty Legii Akademickiej. Do niewoli niemieckiej dostał się 22 września 1939 na przedpolach Modlina i cały okres II wojny światowej spędził w oficerskich obozach jenieckich. Przebywał m.in. w obozach XVIII A w Lienzu, II C Woldenberg (Dobiegniew), II B w Arnswalde (Choszczno), II D w Gross-Born (Borne Sulinowo) i w VI B w Dössel. W oflagach prowadził szeroką działalność oświatową, artystyczną, publicystyczną i polityczną o charakterze antyhitlerowskim i lewicowym. Organizował tzw. koła zagadnień społecznych i pisywał w legalnych i tajnych gazetkach obozowych. W Woldenbergu należał do grona założycieli koła ekonomistów, a w Arnswalde do założycieli grupującego komunistów, socjalistów i ludowców koła zagadnień wiejskich, które z czasem rozszerzyło działalność na ogół oficerów. Na podstawie prasy niemieckiej opracowywał tygodniowe przeglądy zdarzeń i przekazywał je współwięźniom. Był przewodniczącym koła literackiego. Pisywał recenzje teatralne do pisma obozowego „Za Drutami”, wygłaszał odczyty o literaturze włoskiej i uczył języka włoskiego, a sam pobierał lekcje języka rosyjskiego. Z inicjatywy Rapackiego zorganizowano w 1942 kurs urbanistyki i historii sztuki na poziomie średnim z udziałem ok. 280 osób. Po zlikwidowaniu legalnego pisma był redaktorem naczelnym tajnego tygodnika mówionego „Zadrucie”. W obozie w Dössel wygłaszał wykłady z prawa i ekonomii i redagował tygodnik „Siedem Kresek w Kalendarzu”.
Po II wojnie światowej.
Po uwolnieniu z obozu jenieckiego 1 kwietnia 1945 pełnił krótko służbę, sprawując pieczę nad obozem oficerów i żołnierzy włoskich i na początku lipca 1945 powrócił do kraju. Przebywał początkowo w Poznaniu, a następnie w Łodzi, gdzie rozpoczął pracę w biurze Komisji Planowania i Spółdzielczości w Łodzi – miesiąc później został także kierownikiem Referatu Polityki Spółdzielczej w „Społem” Związku Gospodarczym Spółdzielni RP. W grudniu 1945 stanął na czele Biura Prezydialnego „Społem”, które działając od stycznia 1946 w Warszawie (po przeniesieniu się centralnych agend „Społem” do stolicy), zajmowało się zagadnieniami planowania i polityki gospodarczej w spółdzielczym ruchu spożywców. Dzięki zabiegom Rapackiego 8 marca 1946 podpisana została umowa między „Społem” i Związkiem Samopomocy Chłopskiej o połączeniu tych jednostek gospodarczych i utworzeniu komisji wiejskiej w ramach Związku „Społem”.
W sierpniu 1945 wstąpił do koncesjonowanej Polskiej Partii Socjalistycznej, wygłaszał odczyty na tematy gospodarcze, organizował kursy OM TUR. Po przeniesieniu się w styczniu 1946 do Warszawy, brał udział w pracach gospodarczych organów doradczych przy Centralnym Komitecie Wykonawczym PPS. Zajmował się również zagadnieniami roli ruchu spółdzielczego w przemianach społecznych i gospodarczych Polski, co łączyło się z koncepcjami ustrojowymi, rozwijanymi przez działaczy PPS. Wraz z grupą innych działaczy socjalistycznych, którzy powrócili z niemieckich obozów lub przybyli do Polski z Zachodu, został 25 sierpnia 1946 dokooptowany do Rady Naczelnej i w skład Centralnego Komitetu Wykonawczego PPS. W związku z przygotowywaniem wyborów do Sejmu Ustawodawczego CKW PPS powołał go na stanowisko pełnomocnika do spraw propagandy wyborczej. Z ramienia RN PPS uczestniczył w redagowaniu manifestu wyborczego partii. W wyborach z 19 stycznia 1947 wybrany został na posła z listy państwowej i był nieprzerwanie posłem na Sejm Ustawodawczy oraz na Sejm PRL I, II, III i IV kadencji. W latach 1947–1948 wchodził w skład prezydium Związku Parlamentarnego Polskich Socjalistów. 16 kwietnia 1947 został ministrem żeglugi. Tego samego dnia został sekretarzem CKW PPS, zajmując się w kierownictwie partii polityką gospodarczą, był też referentem w sprawie działalności gospodarczej na XXVII Kongresie PPS we Wrocławiu w dniach 14–17 grudnia 1947, na którym wszedł ponownie do Rady Naczelnej i CKW. Od 11 stycznia 1948 do utworzenia Polskiej Zjednoczonej Partii Robotniczej wchodził w skład Komisji Politycznej CKW PPS, stanowiącej ścisłe kierownictwo partii. Należał do grupy „centrowej”, która z czasem przeszła na pozycje lewicy i opowiedziała się za koncepcją budowy „socjalizmu” głoszoną przez Polską Partię Robotniczą i uczestniczył w „kampanii zjednoczeniowej”. Obok Józefa Cyrankiewicza i 8 innych działaczy był wnioskodawcą uchwalonej 17 września 1948 deklaracji CKW PPS, która z kolei stała się podstawą uchwały RN obradującej w dniach 18–22 września 1948, która wysoce krytycznie oceniając przeszłość PPS w ogóle, a także politykę i taktykę wielu działaczy PPS, spowodowała restrykcje organizacyjne wobec licznych pepeesowców, a innych spośród nich odepchnęła od PZPR. Na Radzie tej Adam Rapacki był znów referentem w sprawach polityki gospodarczej PPS, krytykując ją z pozycji bliskich lub identycznych, jakie zajmowało ówczesne kierownictwo PPR (Bolesław Bierut, Hilary Minc i inni). Na Kongresie Zjednoczeniowym PZPR w dniach 15–21 grudnia 1948 został wybrany do Biura Politycznego Komitetu Centralnego. Zasiadał w nim do 16 marca 1954, następnie był zastępcą członka i od 28 lipca 1956 do 15 listopada 1968 ponownie członkiem BP. Zaliczany do byłych członków PPS zbliżonych do „puławian” podczas walki o władzę w kierownictwie PZPR w latach pięćdziesiątych. Członkiem KC był do 16 listopada 1968, czyli do V Zjazdu PZPR.
Do 15 maja 1950 był ministrem żeglugi. Na tym stanowisku koncentrował działalność na sprawach odbudowy i rozbudowy gospodarki morskiej i floty handlowej. Od 15 maja 1950 do 27 kwietnia 1956 był ministrem szkół wyższych i nauki (od 15 grudnia 1951 szkolnictwa wyższego). Z tytułu pełnienia tego urzędu należał do współorganizatorów I Kongresu Nauki Polskiej w 1951, wchodził też w skład kierownictwa Komitetu Współpracy Kulturalnej z Zagranicą oraz był pierwszym przewodniczącym powołanej w 1953 Centralnej Komisji Kwalifikacyjnej kadr naukowych; w tym samym roku ogłosił broszurę pt. "Rozwijać i pogłębiać ofensywę ideologiczną". W latach 1956–1968 sprawował funkcję ministra spraw zagranicznych.
2 października 1957 na forum Organizacji Narodów Zjednoczonych przedstawił propozycję utworzenia strefy bezatomowej w Europie Środkowej – tzw. Plan Rapackiego. W 1964 postulował zwołanie Konferencji Bezpieczeństwa i Współpracy w Europie. W 1965 został doktorem "honoris causa" Uniwersytetu Wrocławskiego. Brał udział w posiedzeniach Doradczego Komitetu Politycznego Państw – Stron Układu o Przyjaźni, Współpracy i Pomocy Wzajemnej. W 1966 został nominowany do Pokojowej Nagrody Nobla. Wycofał się z życia politycznego w okresie wydarzeń marcowych w 1968 w proteście przeciwko prześladowaniom osób żydowskiego pochodzenia.
Został pochowany z honorami wojskowymi w Alei Zasłużonych na cmentarzu Wojskowym na Powązkach (kwatera A28-tuje-15). W pogrzebie udział wzięli członkowie najwyższych władz PRL, m.in. I sekretarz KC PZPR Władysław Gomułka, premier Józef Cyrankiewicz, marszałek Sejmu PRL Czesław Wycech, Zenon Kliszko, Eugeniusz Szyr, Bolesław Podedworny, Emil Kołodziej, Józef Kępa. W imieniu Rady Ministrów PRL przemówienie wygłosił premier Józef Cyrankiewicz.
Życie prywatne.
Dwukrotnie żonaty: z Alicją ze Stępnowskich i z Krystyną z Zańskich "primo voto" Rudzką. Z pierwszego małżeństwa miał córkę Joannę, historyk literatury serbsko-chorwackiej. Drugą córką (przybraną, "de facto" pasierbicą) jest Maria Wierzbicka, historyk historiografii.

</doc>
<doc id="95088" url="https://pl.wikipedia.org/wiki?curid=95088" title="Plan Rapackiego">
Plan Rapackiego

Plan Rapackiego – projekt dotyczący stopniowego rozbrojenia konwencjonalnego i utworzenia strefy bezatomowej zaproponowany w 1957 roku przez ówczesnego ministra spraw zagranicznych Polskiej Rzeczypospolitej Ludowej Adama Rapackiego.
Tło.
Instytucjonalizacja i rozwój dwubiegunowego podziału Europy po II wojnie światowej stwarzały zagrożenie dla bezpieczeństwa międzynarodowego. Od połowy lat 50. pojawiały się kolejne koncepcje na rzecz podjęcia kroków rozbrojeniowych oraz ustanowienia mechanizmów budowy zaufania pomiędzy NATO a Układem Warszawskim. Na fali odwilży popaździernikowej tego rodzaju idea pojawiła się również w dyplomacji PRL-owskiej – przyjęła postać planu Rapackiego. Jedną z przyczyn jego powstania były też tendencje remilitaryzacyjne w Niemczech Zachodnich, w tym ich przystąpienie do NATO (5 maja 1955), układ sojuszniczy z USA (27 grudnia 1955) oraz wypowiedź kanclerza Adenauera dotycząca wyposażenia Bundeswehry w broń jądrową.
Historia i założenia planu.
W czasie spotkania z Władysławem Gomułką Adam Rapacki został obarczony wymyśleniem takiego planu, dzięki któremu rosyjskie rakiety atomowe zostałyby wycofane z Polski. Opracowany przez Rapackiego plan dzięki któremu to osiągnięto (strefa bezatomowa) najpierw przedstawiono Rosjanom jako ideę wymierzoną w zachodnich imperialistów. Po akceptacji Moskwy, propozycja utworzenia strefy bezatomowej w Europie Środkowej została przedstawiona przez Adama Rapackiego w dniu 2 października 1957 na XII sesji Zgromadzenia Ogólnego Organizacji Narodów Zjednoczonych. Następnie propozycja ta przybrała formę memorandum rządowego z 14 lutego 1958.
Propozycją objęte miały być terytoria następujących państw:
Proponowana strefa miałaby zatem obszar 796 tysięcy km2, z czego 249 tys. km2 przypadałoby na obszar NATO, a 547 tys. km2 na obszar Układu Warszawskiego. Ludność na tym terytorium obejmowałaby ok. 115 mln mieszkańców. Państwa strefy miałyby zobowiązać się do nieprodukowania, nieutrzymywania, niesprowadzania i nie wyrażania zgody na rozmieszczenie na swych terytoriach broni jądrowej oraz urządzeń do jej obsługi i przenoszenia. Zakazane byłoby również użycie tego rodzaju broni przeciw państwom strefy.
Postanowienia planu objąć miałyby także cztery mocarstwa:
Państwa te miałyby się zobowiązać do "nieutrzymywania broni jądrowej w uzbrojeniu swoich wojsk stacjonujących na obszarze państw strefy, nieutrzymywania i nieinstalowania na obszarze państw strefy żadnego sprzętu ani urządzeń przeznaczonych do jej obsługi, w tym wyrzutni rakietowych". Propozycja zakładała również utworzenie systemu kontroli międzynarodowej i inspekcji naziemnej i powietrznej.
Za realizacją planu opowiedziały się Czechosłowacja, NRD i ZSRR. Propozycja wzbudziła również zainteresowanie wśród wielu zachodnioeuropejskich partii politycznych o profilu socjalistycznym i socjaldemokratycznym. Spotkała się jednak ze sprzeciwem RFN, USA i Wielkiej Brytanii, które dostrzegły, że plan uderzałby w równowagę sił – NATO równoważyło bowiem wówczas przewagę konwencjonalną ZSRR swoim potencjałem jądrowym. Skrytykował go m.in. sekretarz generalny NATO Paul-Henri Spaak, który powiedział, że plan jest "pełen hipokryzji". Wskazywano, że z punktu widzenia strategicznego jego przyjęcie byłoby dla Zachodu wysoce niekorzystne – armia sowiecka pozostałaby wówczas w środku Europy nienarażona na atak nuklearny, zaś zachodnie siły nuklearne pozostawałyby w odległości ok. 1000 km od terytorium ZSRR. Wskazywano także na faktyczny brak realnych gwarancji postanowień planu.
Strona polska postanowiła nie lekceważyć w pełni postulatów państw NATO, w związku z czym dokonano dwukrotnej modyfikacji planu. 4 listopada 1958 na konferencji prasowej w Warszawie Adam Rapacki zaproponował dwuetapowy proces realizacji planu. Pierwsza faza miałaby objąć zakaz produkcji broni jądrowej na terenie państw strefy oraz zakaz wyposażania ich armii w tego rodzaju uzbrojenie i urządzenia do jego obsługi. Drugą fazę stanowić miałyby rokowania dotyczące rozbrojenia konwencjonalnego. Zapowiedziano również wdrożenie stosownych mechanizmów kontroli dla realizacji obu etapów propozycji. 28 marca 1962 podczas forum Komitetu Rozbrojeniowego Osiemnastu Państw w Genewie przedstawiono ostateczną wersję planu – zawierała ona kolejny element w postaci propozycji poszerzenia strefy o inne państwa europejskie, które wyraziłyby wolę przystąpienia do niej. W wersji tej sprecyzowano zadania, które miały być zrealizowane w dwóch etapach. W etapie I na terytorium strefy obowiązywać miał zakaz przygotowywania produkcji, sprowadzania broni jądrowej i środków jej przenoszenia oraz zakaz zakładania nowych baz służących do jej magazynowania. W etapie II nastąpić miała redukcja sił zbrojnych państw będących w strefie i likwidacja wszystkich środków przenoszenia broni jądrowej będących w ich dyspozycji. Mocarstwa atomowe, które posiadały na terenie strefy swoje bazy i środki jądrowe, zobowiązane były do ich zlikwidowania. Państwa te miały też udzielić gwarancji państwom strefy, że w razie konfliktu zbrojnego nie użyją broni jądrowej na ich obszarze.
Echa planu.
Ówczesna strategia obronna Zachodu z góry skazywała przyjęcie planu na porażkę – zakładała ona bowiem właśnie wykorzystanie broni jądrowej celem odstraszania przeciwnika od podjęcia ataku. W warunkach przewagi sił konwencjonalnych ZSRR przyjęcie tych propozycji byłoby zatem niekorzystne dla równowagi w Europie. Plan Rapackiego wywarł jednak wpływ na działania podejmowane w czasie zimnej wojny w celu podniesienia poziomu bezpieczeństwa międzynarodowego – przyczynił się bowiem do rozwoju myśli teoretycznej w zakresie denuklearyzacji. Przyjęta w nim koncepcja strefy bezatomowej przybrała z czasem wymiar uniwersalny. Plan Rapackiego uważany jest za najbardziej znaną inicjatywę rozbrojeniową polskiej dyplomacji.

</doc>
<doc id="95089" url="https://pl.wikipedia.org/wiki?curid=95089" title="Święty Zastęp">
Święty Zastęp

Święty Zastęp (lub "Święty Oddział, Święty Hufiec", gr. ίερός λόχος "hierόs lόchos") – elitarna jednostka armii tebańskiej. Według przekazów Plutarcha Zastęp składał się z 300 doborowych hoplitów, mężczyzn i młodzieńców, których łączyły związki homoseksualne. 
Oddział powołał do życia Gorgidas, by ochraniał cytadelę miejską w Tebach. Według Arystotelesa żołnierze przysięgali sobie wierność przy grobie Jolaosa, serdecznego przyjaciela i nieodłącznego towarzysza Heraklesa. Święty Zastęp był jedynym w całych Tebach oddziałem zawodowych żołnierzy. Jako pierwszy pokonał spartańskich hoplitów w bitwie pod Tegyrą w 375 p.n.e., a następnie pod Leuktrami. Wedle panujących w nim zasad opuszczenie na placu boju któregokolwiek z towarzyszy stanowiło wielką hańbę, stąd powstało utarte twierdzenie, iż Święty Zastęp walczył zawsze na śmierć. Służyli w nim dwaj wybitni tebańscy stratedzy: Pelopidas i Epaminondas. 
Podczas bitwy pod Cheroneą Święty Zastęp pod wodzą Theaganesa został wybity przez Macedończyków, zginęło wówczas 254 hoplitów. Pogrzebano ich w siedmiu rzędach mogił, zaś nad grobami wzniesiono marmurowy pomnik Lwa Cheronejskiego.

</doc>
<doc id="95090" url="https://pl.wikipedia.org/wiki?curid=95090" title="Solfatara">
Solfatara

Solfatara – rodzaj ekshalacji wulkanicznych umiarkowanie gorących (o temperaturze 100–300 °C). Składają się głównie z przegrzanej pary wodnej, dwutlenku węgla i siarkowodoru, z którego wytrąca się nieraz duża ilość siarki. Zazwyczaj towarzyszą wulkanom drzemiącym i wygasającym. Często traktowane jako odmiana fumaroli.
Solfatara to także otwór, z którego wydobywają się te ekshalacje.

</doc>
<doc id="95092" url="https://pl.wikipedia.org/wiki?curid=95092" title="Eyre">
Eyre



</doc>
