<doc id="95822" url="https://pl.wikipedia.org/wiki?curid=95822" title="Automatyczny pilot">
Automatyczny pilot

Automatyczny pilot (autopilot) – urządzenie służące do wykonywania określonego zestawu zadań umożliwiających automatyczne sterowanie obiektem (statkiem, samolotem, śmigłowcem itp.) oraz rakietami (głównie ziemia-powietrze).
Autopilot lotniczy.
Ze względu na bezpieczeństwo pasażerów i pilota jego konstrukcja musi być bardziej niezawodna od innych typów autopilotów.
Autopilot porównuje zmienne wejściowe otrzymane od pilota lub układu nawigacyjnego z wartościami rzeczywistymi (uchyb) i na tej podstawie wytwarza sygnał sterujący zapewniający odpowiednią stabilizację lub manewrowanie statkiem powietrznym. Generowanie uchybu odbywa się dla wybranego rodzaju regulacji, najczęściej typu PD lub PID ze stałymi współczynnikami wzmocnienia. Ze względu na zmieniające się warunki lotu (zmiana masy aerodyny, zjawiska związane ze zmianą wysokości lotu np. gęstość powietrza) konieczne jest stosowanie układu adaptacyjnego formułującego optymalne współczynniki wzmocnienia (najczęściej będące funkcją wysokości i prędkości lotu) dla bieżących stanów lotu.
W skład autopilota wchodzą:
Mimo zaawansowanych rozwiązań technicznych zastosowanych w konstrukcji autopilota, start oraz lądowanie samolotu są zazwyczaj nadal wykonywane ręcznie przez pilotów. Autopilot włączany jest zwykle dopiero na wysokości około 3500 m. W nowoczesnych samolotach pasażerskich autopilot jest w stanie wylądować samodzielnie na odpowiednio wyposażonych lotniskach dzięki systemowi ILS.
Autopilot jednostki pływającej.
Jest to urządzenie służące do utrzymywania stałego kursu jednostki pływającej. Pilot automatyczny porównuje wskazania żyrokompasu lub (przez odpowiedni układ) kompasu magnetycznego i w przypadku zboczenia z kursu przekazuje odpowiednie impulsy do mechanizmu sterowego.
W najprostszych pilotach automatycznych jedynym parametrem wejściowym było odchylenie od kursu. Powodowało to nieefektywne sterowanie w różnych warunkach pogodowych, dlatego też wprowadzono regulację kilku parametrów, takich jak czułość urządzenia, jego wzmocnienie i tłumienie, które umożliwiały ustawienie najlepszych parametrów dla aktualnej pogody i stanu załadowania. Początkowo ustawienia te były regulowane ręcznie przez operatora, następnie zastosowano elektroniczne układy adaptacyjne, które regulowały nastawy dla osiągnięcia optymalnego sterowania.
Obecnie coraz częściej stosuje się rozwiązania, w których, zamiast porównywania wskazań żyrokompasu (lub kompasu)(czyli kursu żyrokompasowego lub kompasowego), porównuje się, wskazany przez GPS kurs nad dnem z zaplanowaną drogą statku i na podstawie różnic ustawia urządzenia sterowe. Przy takim rozwiązaniu statek może automatycznie wykonywać zwroty (zaplanowane zmiany kursu) lub automatycznie podążać ortodromą.
Jako regulatory przeważnie stosuje się układy PID albo adaptacyjne.

</doc>
<doc id="95823" url="https://pl.wikipedia.org/wiki?curid=95823" title="Punkt doświadczenia">
Punkt doświadczenia

Punkty doświadczenia (PD lub EXP (XP) od "experience point") – wyznacznik aktywności gracza w tradycyjnych grach fabularnych oraz ich komputerowych odpowiednikach (cRPG). PD są zwykle przyznawane na końcu sesji, przygody lub kampanii. Najczęściej są przyznawane za pokonanie przeciwnika, lecz mistrz gry może przyznać je graczowi za wyjątkowy pomysł, wczucie się w postać itp., w zależności od systemu.
Liczba przyznawanych PD jest wyznaczana przez dany system gry fabularnej, lub opiera się na logice i uczciwości mistrza gry. Gracz może rozdysponować przydzielone PD na rozwinięcie cech, umiejętności lub innych współczynników postaci, opierając się na mechanice gry w danym systemie.
W grach opartych na Dungeons &amp; Dragons (D&amp;D), nagromadzenie wystarczającej liczby punktów doświadczenia podnosi poziom postaci gracza o jeden np.: z 1 na 2. Awansowanie na wyższy poziom zwiększa umiejętności postaci, a statystyki wzrastają co ułatwia graczowi wykonywanie zadań (questów), które zwykle stają się coraz trudniejsze w trakcie rozgrywki.
Typowe poziomy są związane z klasą postaci gracza, gry (większość z nich) pozwalają graczowi dostosować rozwój postaci do własnych potrzeb. Niektóre systemy rozwoju są oparte na kupowaniu za punkty, np. umiejętności, perków, czy broni, więc gracz musi zebrać odpowiednią liczbę punktów, żeby mógł mieć dostęp do coraz to bardziej skomplikowanych możliwości.
Czasami gry mają limitowany wzrost poziomu doświadczenia np. w internetowej grze "RuneScape", gracz nie może osiągnąć poziomu wyższego niż 138 oraz nie może mieć więcej niż 200 milionów XP, chociaż gry MMO mają dynamiczny maksymalny poziom doświadczenia, który zależy od stylu życia gracza (wzrasta stopniowo do osiągnięcia max.).

</doc>
<doc id="95824" url="https://pl.wikipedia.org/wiki?curid=95824" title="Serginho (ur. 1971)">
Serginho (ur. 1971)

Serginho, właśc. Sergio Claudio dos Santos (ur. 27 czerwca 1971 w Rio de Janeiro) – piłkarz brazylijski występujący na pozycji lewego obrońcy lub lewego pomocnika.
Reprezentant Brazylii, występował m.in. w jednym meczu eliminacji mistrzostw świata w Korei i Japonii 2002. Razem z A.C. Milan świętował między innymi zdobycie Pucharu Europy w 2003. W rozgrywkach tych strzelił wówczas jedną bramkę – w pierwszej rundzie rozgrywek grupowych przeciwko Bayernowi Monachium. Był pierwszym graczem, który wykorzystał rzut karny w decydującej rozgrywce karnych w finale z Juventusem. Występował w Lidze Mistrzów także w kolejnych sezonach, w 2004 razem z Milanem zdobył mistrzostwo Włoch. Przed Milanem występował w takich klubach jak: Itaperuna Esporte Clube, EC Bahia, CR Flamengo, Cruzeiro Esporte Clube oraz São Paulo FC.
Przydomek Serginho nosił także inny piłkarz brazylijski, Serginho (1974-2004), zmarły nagle po zasłabnięciu na boisku.

</doc>
<doc id="95826" url="https://pl.wikipedia.org/wiki?curid=95826" title="Sérgio Bernardino">
Sérgio Bernardino



</doc>
<doc id="95827" url="https://pl.wikipedia.org/wiki?curid=95827" title="Martyrologium">
Martyrologium

Martyrologium – w Kościele katolickim i w prawosławiu, uporządkowana chronologicznie księga liturgiczna zawierająca informacje o męczennikach, świętych, błogosławionych i obchodzonych uroczystościach.
Martyrologia powstawały lokalnie, w poszczególnych Kościołach, z czasem zrodziła się potrzeba martyrologiów ponadregionalnych, zwanych "ogólnymi". W Kościele wschodnim takie ogólne martyrologium powstało przed 400 r. Napisano je w języku greckim, jednak przetrwało ono do naszych czasów jedynie w przekładzie syryjskim, stąd nosi nazwę "Martyrologium syryjskiego". W połowie V w. w północnej Italii zostało ono przetłumaczone na łacinę i dodano do niego męczenników Kościoła zachodniego oraz męczenników afrykańskich. Autor-tłumacz przypisał to dzieło św. Hieronimowi, stąd znane jest ono jako "Martyrologium Hieronima" ("Martyrologium Hieronymianum").
W średniowieczu, nowego wydania martyrologium, uproszczonego, ale też wzbogaconego o nowych świętych, dokonał mnich angielski św. Beda Czcigodny (673–735). W IX wieku opracowano nowe wydania, m.in. "martyrologium Usuarda". Korzystali z nich redaktorzy nowego martyrologium, opracowanego po soborze trydenckim na polecenie papieża Grzegorza XIII (ur. 1502, zm. 1585) – tak zwane "Martyrologium Romanum" – ("Martyrologium Rzymskie"), kiedy to zreformowano też Kalendarz juliański, wprowadzając Kalendarz gregoriański. Po wielu korektach tego nowego wydania martyrologium, ostatecznej rewizji dokonał papież Benedykt XIV (ur. 1675, zm. 1758).
Martyrologium Romanum jest oficjalnym spisem wszystkich świętych i błogosławionych Kościoła Katolickiego. Ostatnie oficjalne wydanie "Martyrologium Romanum" ("Martyrologium Rzymskie"), uzupełnione na polecenie soboru watykańskiego II i promulgowane przez Jana Pawła II, ukazało się w 2004 r.
"Martyrologium Rzymskie" ukazało się też po polsku po Soborze w 1967 r. W przekładzie opuszczono "elementy legendarne i historycznie niepewne".
Wykreślenie świętego z kalendarza liturgicznego nie oznacza pozbawienia świętego świętości, „bowiem, kto raz został uznany za świętego i wpisany do Martyrologium, pozostaje świętym na zawsze, chociażby wypisano go ze wszystkich kalendarzy liturgicznych na całym świecie”.

</doc>
<doc id="95828" url="https://pl.wikipedia.org/wiki?curid=95828" title="Shishapangma">
Shishapangma



</doc>
<doc id="95830" url="https://pl.wikipedia.org/wiki?curid=95830" title="Jan Młodożeniec">
Jan Młodożeniec

Jan Młodożeniec (ur. 8 listopada 1929 w Warszawie, zm. 12 grudnia 2000 tamże) – polski grafik; zajmował się grafiką użytkową, w tym zwłaszcza plakatem i grafiką książkową; jeden z najwybitniejszych przedstawicieli polskiej szkoły plakatu; malarz.
Życiorys.
Jan Młodożeniec był synem Stanisława Młodożeńca, poety, i Wandy Młodożeniec z domu Arlitewicz, malarki. W latach 1948–1955 odbył studia w Akademii Sztuk Pięknych w Warszawie, na Wydziale Grafiki, w katedrze grafiki i plakatu prof. Henryka Tomaszewskiego.
Od 1953 projektował plakaty i grafiki, współpracując z wydawnictwami: Czytelnik, Iskry, Wydawnictwem Artystyczno-Graficznym, centralą Wynajmu Filmów oraz teatrami i muzeami. Zdaniem krytyków sztuki jego prace wyróżniała bogata, żywa kolorystyka, humor i umiejętność zamknięcia tematu pracy w jednym znaku.
Tworzył projekty plakatów filmowych (m.in. "Dawno temu w Ameryce", "Ojciec chrzestny", "Gremliny Rozrabiają", "Wielki Gatsby"), teatralnych (do sztuk Czechowa, Fredry, Wyspiańskiego), z okazji wydarzeń kulturalnych ("X Zamojskie Lato Teatralne", wystawy plakatów, grafiki) reklamowych oraz okładek książek (Stanisław Młodożeniec "Kreski i futureski", Agnieszka Osiecka "Szpetni czterdziestoletni", Witold Gombrowicz "Trans-Atlantyk").
W 1962 odbyła się jego pierwsza wystawa indywidualna w warszawskiej Galerii Kordegarda, później w Wiedniu (1964), Pradze (1966), Poitiers (1968). W ciągu całego życia Jan Młodożeniec miał ponad 40 wystaw indywidualnych.
W latach 1962–2000 brał udział w wielu wystawach polskiego plakatu w kraju i za granicą, w Międzynarodowych Biennale Plakatu w Warszawie, USA, Toyamie. Od 1974 był członkiem Alliance graphique internationale.
Pochowany został w alei zasłużonych (grób 93) na cmentarzu Powązkowskim w Warszawie.
Laureat licznych nagród, m.in.:
Jego prace są w kolekcjach m.in.:
Po jego śmierci we Wrocławiu w 2001 odbyła się wystawa monograficzna.
Był ojcem grafika Piotra i malarza Stanisława.

</doc>
<doc id="95833" url="https://pl.wikipedia.org/wiki?curid=95833" title="Ramallah">
Ramallah

Ramallah (, "Rām Allah") – miasto w środkowej Palestynie, ok. 15 km na północ od Jerozolimy. Jedno z największych miast na Zachodnim Brzegu Jordanu i faktyczna stolica Palestyny – siedziba władz Autonomii Palestyńskiej. Według danych szacunkowych Palestyńskiego Centralnego Biura Statystycznego w 2016 roku miejscowość liczyła 35 140 mieszkańców.
Historia.
Ramallah zostało założone około 1550 roku przez arabskich chrześcijan przybyłych z Jemenu i aż do początku XX wieku było niewielką miejscowością rolniczą. W 1908 roku uzyskało prawa miejskie. Początkowo zamieszkane przez chrześcijan, po wojnie żydowsko-arabskiej w 1948 roku muzułmańscy uchodźcy z Izraela zaczęli osiedlać się w mieście. W 1967 wojska izraelskie zajęły miasto, lecz zostało ono odbite podczas pierwszej intifady (1987). W 1995 Ramallah oficjalnie stało się częścią Autonomii Palestyńskiej.

</doc>
<doc id="95834" url="https://pl.wikipedia.org/wiki?curid=95834" title="Rząd Wojciecha Jaruzelskiego">
Rząd Wojciecha Jaruzelskiego



</doc>
<doc id="95838" url="https://pl.wikipedia.org/wiki?curid=95838" title="Biskupi szczecińsko-kamieńscy">
Biskupi szczecińsko-kamieńscy

Biskupi szczecińsko-kamieńscy – biskupi diecezjalni i biskupi pomocniczy diecezji pomorskiej (1140–1186), diecezji kamieńskiej (1186–1545) oraz diecezji i (od 1992) archidiecezji szczecińsko-kamieńskiej (od 1972).

</doc>
<doc id="95839" url="https://pl.wikipedia.org/wiki?curid=95839" title="Stres">
Stres

Stres ( ‘naprężenie’), napięcie psychiczne – psychologiczny stan obciążenia systemu regulacji psychicznej powstający w sytuacji zagrożenia, utrudnienia lub niemożności realizacji ważnych dla jednostki celów, zadań, wartości. Jest definiowany w psychologii jako dynamiczna "relacja adaptacyjna" pomiędzy możliwościami jednostki, a wymogami sytuacji (stresorem; bodźcem awersyjnym), charakteryzująca się brakiem równowagi psychicznej i fizycznej. Podejmowanie zachowań zaradczych jest próbą przywrócenia równowagi.
W terminologii medycznej, stres jest zaburzeniem homeostazy spowodowanym czynnikiem fizycznym lub psychologicznym. Czynnikami powodującymi stres mogą być czynniki umysłowe, fizjologiczne, anatomiczne lub fizyczne.
Pochodzenie pojęcia "stres".
Pojęcie "stresu" wprowadzone zostało do użycia przez Hansa Hugona Selye'a, który badaniu tego zjawiska poświęcił 50 lat pracy naukowej. Z tego też powodu nosił przydomek "dr Stress". Selye opublikował ponad 1400 artykułów i 30 książek na temat stresu.
Selye jako pierwszy postawił hipotezę, że szereg chorób somatycznych jest skutkiem niezdolności człowieka do radzenia sobie ze stresem. Zjawisko to nazwał mianem "niewydolności tzw. syndromu ogólnej adaptacji" i opisał je w pierwszej swojej książce na temat stresu w roku 1956 pt. "The Stress of Life".
Definicje stresu.
Pojęcie stresu psychologicznego nie doczekało się powszechnie akceptowanej definicji naukowej.
Istnieją 3 typy definicji stresu:
Najczęściej wykorzystywanym modelem teoretycznym stresu jest podejście stworzone przez Lazarusa i Folkman.
Trzy typy reakcji na stres:
Radzenie sobie ze stresem (coping) to poznawcze i behawioralne wysiłki skierowane na opanowanie, zredukowanie lub tolerowanie zewnętrznych lub wewnętrznych żądań.
Biologia stresu.
Dwa główne systemy biologiczne biorące udział w reakcji stresowej to układ współczulny i oś podwzgórze-przysadka-nadnercza (oś HPA). Układ współczulny zostaje aktywowany już w pierwszych chwilach po zadziałaniu stresora i odpowiada za tzw. reakcję walki lub ucieczki. Pobudza on nadnercza do wydzielania adrenaliny i noradrenaliny i wywołuje takie skutki jak rozszerzenie źrenic, przyspieszenie tętna i oddechu, przyspieszenie akcji serca.
Oś HPA zostaje aktywowana dopiero po minutach lub godzinach od zadziałania stresora. Podwzgórze wydziela hormon kortykoliberynę (CRH), który pobudza przysadkę do wydzielania hormonu kortykotropiny (ACTH). ACTH z kolei, pobudza korę nadnerczy do wydzielania glukokortykoidów, z których u ludzi w największych ilościach występuje kortyzol. Oś HPA działa na zasadzie ujemnego sprzężenia zwrotnego – glikokortykoidy hamują aktywność podwzgórza i przysadki.
Ważną rolę w biologicznym mechanizmie stresu pełni też miejsce sinawe, znajdujące się w pniu mózgu. Ma ono połączenia z podwzgórzem, przez które aktywuje oś HPA, która również aktywuje miejsce sinawe, co powoduje rozwój reakcji stresowej. Miejsce sinawe odpowiada też za wzmacnianie zachowań lękowych poprzez pobudzanie ciała migdałowatego i hamowanie aktywności kory przedczołowej. Pełni też rolę w wzmacnianiu czujności i selektywności uwagi dzięki umiarkowanej aktywacji szlaków noradrenergicznych.
Istotną rolę w stresie pełni też ciało migdałowate. Jest ono odpowiedzialne za rozpoznawanie stresora i przypisywanie mu znaczenia emocjonalnego. Nadmierna aktywacja ciała migdałowatego prowadzi do zahamowania czynności hipokampu, pełniącego bardzo ważną funkcję w pamięci. Hipokamp bierze również udział w hamowaniu reakcji stresowej, dzięki hamowaniu wydzielania kortykoliberyny przez podwzgórze.
W reakcji stresowej ma udział również układ serotoninergiczny i układ dopaminergiczny.
Psychologia stresu.
Stres w powszechnym odbiorze jest uważany za zjawisko szkodliwe. W rzeczywistości działanie niepożądane przynosi jedynie stres zbyt silny (przekraczający indywidualne możliwości adaptacyjne jednostki) lub zbyt długotrwały. Stres umiarkowany zwiększa możliwości radzenia sobie z wymaganiami adaptacyjnymi otoczenia, dzięki czemu umożliwia rozwój psychiczny. Wielu badaczy zjawiska określa go jako podstawowy czynnik rozwoju.
Stres zbyt długotrwały przyczynia się do rozwoju zaburzeń psychicznych, przede wszystkim takich jak: zaburzenia lękowe (nerwicowe) i depresyjne, stres zbyt silny, traumatyczny stwarza ryzyko PTSD (zespołu stresu pourazowego) oraz w szczególnych przypadkach zaburzeń osobowości.
Fazy stresu.
Według Hansa Selyego stres przebiega w następujących fazach:
Typowe stresory, czyli alternatywna koncepcja stresu według Thomasa Holmesa i Richarda Rahe'a.
W roku 1967, dwaj psychiatrzy z Washington University w Seattle, tj. Thomas Holmes oraz Richard Rahe ogłosili alternatywną koncepcję stresu, bazującą na pojęciu stresora. Holmes i Rahe opracowali skalę 43 wydarzeń życiowych, którą wolontariusze uszeregowali według tego, jak wielkiego przystosowania wymaga każde wydarzenie. Badacze badali względną siłę działania sytuacji stresujących, przypisując bodźcowi odpowiednią wartość umowną jednostek stresu w skali od 0 do 100. W ten sposób powstał popularny kwestionariusz "Social Readjustment Rating Scale (SRRS)".
Kwestionariusz "(SRRS)" Thomasa Holmesa i Richarda Rahe’a aplikowano ludziom przywiezionym na ostry dyżur oraz osobom towarzyszącym. Okazało się, że osoby chore doświadczyły znacznie więcej stresujących wydarzeń w przeciągu roku poprzedzającego chorobę, niż osoby towarzyszące. Udowodniono wówczas statystyczny związek pomiędzy stresorami a chorobą.
Statystyczny efekt stresorów.
Z badań Holmesa i Rahe'a wynika interesująca zależność statystyczna pomiędzy stresorami, a prawdopodobieństwem zapadnięcia na poważną chorobę:
Reakcje na stres.
Osoby żyjące w mieście wykazują większą aktywność ciała migdałowatego podczas sytuacji stresowej niż osoby ze wsi. U osób, które dorastały w dużym mieście, zaobserwowano większą aktywność przedniej części zakrętu obręczy. Badania te prowadzono na osobach rozwiązujących zadania arytmetyczne pod presją. Do obserwacji wyników użyto funkcjonalnego magnetycznego rezonansu jądrowego.
Stres może być jedną z przyczyn przybierania na wadze.
U osób, które doświadczają homofobii ze strony społeczeństwa, może pojawić się stres mniejszościowy. Stres ten może prowadzić do samookaleczania obniżenia samooceny, stanów lękowych i depresyjnych, wycofania się z kontaktów społecznych, trudności w nauce, uzależniania, zachowań ryzykownych, zaburzeń zachowania, jedzenia czy snu, a nawet prób samobójczych.

</doc>
<doc id="95843" url="https://pl.wikipedia.org/wiki?curid=95843" title="Biskupi koszalińsko-kołobrzescy">
Biskupi koszalińsko-kołobrzescy

Biskupi koszalińsko-kołobrzescy – biskupi diecezjalni i biskupi pomocniczy diecezji koszalińsko-kołobrzeskiej.

</doc>
<doc id="95844" url="https://pl.wikipedia.org/wiki?curid=95844" title="Paul Marston">
Paul Marston

Paul Marston (ur. 1949) – nowozelandzki oraz australijski brydżysta, autor wielu książek o tematyce brydżowej, właściciel klubu brydżowego "Grand Slam Bridge Centre" w Sydney, wydawca dwumiesięcznika "Australian Bridge Magazine". Współautor systemu licytacyjnego MOSCITO. World International Master (WBF).
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:

</doc>
<doc id="95845" url="https://pl.wikipedia.org/wiki?curid=95845" title="Relay">
Relay

Relay w terminologii brydżowej oznacza sztuczną odzywkę, która jest forsująca i prosi partnera o ujawnienie czegoś więcej o jego ręce niż do tej pory przekazał. Prostym przykładem "relaya" jest Stayman.

</doc>
<doc id="95846" url="https://pl.wikipedia.org/wiki?curid=95846" title="Biskupi legniccy">
Biskupi legniccy

Biskupi legniccy – biskupi diecezjalni i biskupi pomocniczy diecezji legnickiej.

</doc>
<doc id="95849" url="https://pl.wikipedia.org/wiki?curid=95849" title="Bliższość do dowodu">
Bliższość do dowodu

Bliższość do dowodu - zasada określająca w dawnym polskim prawie procesowym, która ze stron procesu ma prawo przeprowadzić pierwsza dowód.
Ze względu na formalistyczny charakter procesu, bliższość do dowodu miała zasadnicze znaczenie dla jego wyniku. Osoba, która jako pierwsza prawidłowo przeprowadziła swój dowód wygrywała sprawę, gdyż drugiej strony nie dopuszczano już wtedy do przeprowadzenia jej dowodu. 
O bliższości do dowodu decydowała jakość dowodu, który mogła przedstawić strona oraz przynależność stanowa. Dowód z dokumentu był lepszy od dowodu ze świadków, a ten z kolei miał pierwszeństwo przed przysięgą. W przypadku równej pozycji społecznej stron, gdy chciały przedstawić dowody tej samej wagi, pierwszeństwo przyznawano pozwanemu.
W sytuacji gdy strony należały do różnych stanów, miało to wpływ na bliższość do dowodu. Zasadniczo przy tej samej wadze dowodów, strona z wyższego stanu miała zawsze bliższość do dowodu, niezależnie od tego czy występowała jako powód czy jako pozwany. W niektórych rodzajach spraw następowała, w związku z nierównością stanową, zmiana hierarchii dowodów. Np. w XV wieku przysięga szlachcica dobrej sławy miała pierwszeństwo w sprawie o kradzież wytoczonej mu przez chłopa przed dowodem chłopa ze świadków i kończyła rozprawę uniewinnieniem. Jeżeli szlachcic był już kiedyś oskarżony o kradzież, przysięga musiała być wzmocniona przez pięciu współprzysięgników dobrej sławy.

</doc>
<doc id="95850" url="https://pl.wikipedia.org/wiki?curid=95850" title="Digesta">
Digesta



</doc>
<doc id="95851" url="https://pl.wikipedia.org/wiki?curid=95851" title="Corpus iuris civilis">
Corpus iuris civilis



</doc>
<doc id="95852" url="https://pl.wikipedia.org/wiki?curid=95852" title="Kopaliński">
Kopaliński



</doc>
<doc id="95853" url="https://pl.wikipedia.org/wiki?curid=95853" title="Milton Work">
Milton Work

 
Milton Work (ur. 15 września 1864, zm. 27 czerwca 1934) – amerykański brydżysta, teoretyk i popularyzator brydża. Opracował (wspólnie z Olive Petersonem) najbardziej popularną metodę liczenia punktów honorowych.
Na początku XX wieku Work był uznawany w Ameryce za największy autorytet w dziedzinie brydża (wtedy jeszcze był to "brydż licytowany" czyli okszen). W roku 1928 płacono mu jak wówczas zawrotną sumę 7000 $ tygodniowo za prowadzenie wykładów o tej tematyce. Wspólnie z Elim Culbertsonem był współtwórcą pierwszego nowoczesnego systemu "The Official System". W latach 1932–1934 był prezesem United States Bridge Association.

</doc>
<doc id="95854" url="https://pl.wikipedia.org/wiki?curid=95854" title="Alphonse U Than Aung">
Alphonse U Than Aung

Alphonse U Than Aung (ur. 1 sierpnia 1933, zm. 2 listopada 2004), duchowny katolicki Mjanmy (dawniej Birmy), arcybiskup Mandalay.
Otrzymał święcenia kapłańskie 18 stycznia 1959. W kwietniu 1975 został mianowany przez papieża Pawła VI biskupem pomocniczym Mandalay, z biskupią stolicą tytularną Horrea. Otrzymał sakrę biskupią z rąk Edwarda Cassidy (dyplomaty watykańskiego, pełniącego funkcję nuncjusza w państwach azjatyckich) 19 października 1975. Po śmierci arcybiskupa U Ba Khima (metropolity Mandalay) mianowany jego następcą we wrześniu 1978.
W kwietniu 2002 zrezygnował z dalszego kierowania archidiecezją, otrzymał tytularne arcybiskupstwo Chusira. Zmarł na początku listopada 2004.

</doc>
<doc id="95856" url="https://pl.wikipedia.org/wiki?curid=95856" title="Ego (psychologia)">
Ego (psychologia)



</doc>
<doc id="95857" url="https://pl.wikipedia.org/wiki?curid=95857" title="Ego (buddyzm)">
Ego (buddyzm)

Ego – w buddyzmie oznacza świadomość siebie jako oddzielnego bytu, będącą złudzeniem. Doktryna "braku ja" (czyli "anatta") mówi o złudzeniu "ja", czy też osobowości jako niezależnego i trwałego (patrz "anicca") bytu, podczas gdy w rzeczywistości składają się na nie zjawiska (patrz skandha), które istnieją w nietrwały i zależny od innych zjawisk sposób (patrz dwanaście ogniw współzależnego powstawania).
Interpretacja praktyczna.
Powyższa definicja prowadzić może też do nieporozumień w potocznych dyskusjach, w których używa się zwrotów mówiących o "zabijaniu ego", "wykorzenianiu ego", "pozbywaniu się ego". Z punktu widzenia buddyjskiej praktyki rozumienie dosłowne u osób nie posiadających osobistego nauczyciela lub silnego związku ze wspólnotą może doprowadzić do pomyłek i niepowodzeń. Najczęstsze pomyłki, to na przykład traktowanie swojej osoby jako niezależnego bytu, którego należy się pozbyć, czy traktowanie swojego "ego" jako substancjalnego abstraktu uważanego za zbędny i kłopotliwy. Podsumowując: buddyjskie "ego" to nie jest "ego freudowskie", nie jest to też poczucie "ja", ani nie jest to "ego społeczne", choć są części wspólne. Buddyjskie "ego" jest nazwą na pewien zestaw procesów, które mogą i powinny być postrzegane na różnych poziomach ogólności, w zależności od poziomu zaawansowania praktykującego.
Ego w doświadczeniu.
Buddha nauczał o dwóch prawdach: konwencjonalnej i absolutnej. Chociaż nauki absolutne mówią, że żadne "ego" nie istnieje, więc nie ma czegoś, z czym można by pracować, to jednak na co dzień można doświadczyć szeregu procesów, które świadczą o jego istnieniu. Dzieje się tak, ponieważ doświadczenia prezentowane przez nauki absolutne mogą być pojęte tylko przez ludzi, którzy urzeczywistnili prawdziwą naturę Umysłu. Praktykujący potrzebuje przebyć pewną drogę, używając pewnych metod, które można zastosować w odniesieniu do wielu procesów, które składają się na tak zwane "ego". Oczywiście, ta droga może prowadzić do punktu wyjścia, lecz sam proces jej przechodzenia (stosowania metod) zmienia praktykującego.
Ego a przyczyna cierpienia.
Budda Siakjamuni wskazał, że przyczyną cierpienia jest niewiedza. Ta podstawowa niewiedza oznacza, że postrzegamy siebie jako oddzielne, niezależnie istniejące byty. Cierpimy więc, ponieważ nie urzeczywistniamy (nie posiadamy ugruntowanego doświadczenia) "pustości" swojej indywidualnej tożsamości, a co za tym idzie "pustości" rzeczy i stanów. Pogląd taki sprawia, że doświadczamy świat w biegunowy, dualistyczny sposób. Pojawiają się także "trzy trucizny umysłu" sprawiające, że iluzja ta jest podtrzymywana. Te trzy trucizny, to przywiązanie ("chcę tego"), awersja ("nie chcę tego") i pomieszanie ("nie wiem, czego chcę"). Na wyższym poziomie trzy trucizny jawią się jako "przeszkadzające uczucia": gniew, duma, pożądanie, zazdrość i ignorancja. Różne wariacje występowania i nasilenia tych pięciu przeszkadzających uczuć dają w efekcie 84000 możliwych stanów iluzorycznych. Buddyjskie "ego" może być rozumiane jako przyczyna tych stanów, jako trwanie tych stanów, jako trzy trucizny, jako przyczyna trzech trucizn, jako podstawowa niewiedza, a także jako źródło podstawowej niewiedzy. Należy jednak jeszcze raz zaznaczyć, że w praktyce zależy to od zdolności praktykującego, który (jeśli w ogóle któryś) z przedstawionych wariantów będzie dla niego w danym momencie czasu najbardziej pomocnym.
Zestawy praktyk.
Aby pracować z cierpieniem "ego" szkoły buddyzmu tybetańskiego posługują się najpierw technikami pracy z głównymi uczuciami pomieszanymi przy użyciu praktyk wstępnych zwanych Nyndro, a następnie skupiają się na zmianie w domenie głęboko zakorzenionych koncepcji i zmianie sposobu przeżywania siebie i świata przy pomocy uspokajania umysłu i medytacji wglądu. Szkoły buddyzmu zen stosują technikę pracy z przekonaniami zwaną Koan i siedzącą medytację zazen.
W zależności od predyspozycji praktykującego doświadczenie prawidłowego przeżywania siebie może nastąpić w dowolnym momencie treningu.

</doc>
<doc id="95859" url="https://pl.wikipedia.org/wiki?curid=95859" title="Biskupi łowiccy">
Biskupi łowiccy

Biskupi łowiccy – biskupi diecezjalni i biskupi pomocniczy diecezji łowickiej.

</doc>
<doc id="95860" url="https://pl.wikipedia.org/wiki?curid=95860" title="Broad Peak">
Broad Peak

Broad Peak, Falchan Kangri () – dwunasta pod względem wysokości góra na świecie (8051 m n.p.m.), ośmiotysięcznik zlokalizowany na granicy Chin i Pakistanu. W pierwszej klasyfikacji Karakorum dostała nazwę K3. Zbudowana jest z prekambryjskich gnejsów i granitów.
Opis.
Ten potężny masyw wznosi się na południowy wschód od K2. Wierzchołki obu gór oddalone są od siebie zaledwie o 9 km i leżą po przeciwległych stronach lodowca Godwin-Austen. Ze względu na rozłożystość masywu, Martin Conway w 1892 nazwał go – "Szeroki Szczyt" (ang. "Broad Peak"). Ardito Desio jako pierwszy wprowadził nazwę Falchan Kangri – co w języku balti oznacza także – "Szeroki Szczyt". Góra posiada kilka wierzchołków: "Broad Peak główny" o wysokości 8051 m, tzw. przedwierzchołek "Rocky Summit" 8028 m, "Broad Peak Central" 8011 m, "Broad Peak North" 7490 m, "Kharut Kangri" 6942 m. Od strony południowo-zachodniej wysokość względna szczytu wynosi około 3250 metrów, z czego 2300 metrów to bardzo stroma ściana górska.

</doc>
<doc id="95861" url="https://pl.wikipedia.org/wiki?curid=95861" title="Beagle (ujednoznacznienie)">
Beagle (ujednoznacznienie)

Zobacz też:

</doc>
<doc id="95862" url="https://pl.wikipedia.org/wiki?curid=95862" title="Lech Bądkowski">
Lech Bądkowski

Lech Bądkowski (właśc. Leszek Mieczysław Zygmunt Buntkowski), ps. „Stanica” (ur. 24 stycznia 1920 w Toruniu, zm. 24 lutego 1984 w Gdańsku) – polski i kaszubski pisarz, dziennikarz, tłumacz, działacz polityczny, kulturalny i społeczny, podporucznik piechoty rezerwy Polskich Sił Zbrojnych.
Życiorys.
Młodość.
Urodził się 24 stycznia 1920 w Toruniu w rodzinie Kazimierza Buntkowskiego i Zofii z domu Faustmann. Miał brata Tadeusza i siostrę Aleksandrę. Uczęszczał tam do szkoły powszechnej i Gimnazjum Klasycznego im. M. Kopernika, które ukończył w 1938. Pod wpływem ojca, który był m.in. przewodnikiem wycieczek, zainteresował się historią i geografią Pomorza. 21 września 1938 został przyjęty na Wydział Prawa Uniwersytetu Józefa Piłsudskiego w Warszawie, a siedem dni później "urlopowany celem odbycia czynnej służby wojskowej". W czasie służby wojskowej ukończył Dywizyjny Kurs Podchorążych Rezerwy 4 DP przy 67 Pułku Piechoty w Brodnicy.
Wojna.
W czasie kampanii wrześniowej 1939 dowodził plutonem piechoty i m.in. walczył w bitwie nad Bzurą, którą potem opisał w książce "Żołnierze znad Bzury". W 1940 przedostał się do Francji i został przyjęty do Wojska Polskiego. Jako kapral podchorąży otrzymał stopień aspiranta. Został przydzielony do Samodzielnej Brygady Strzelców Podhalańskich, w szeregach której odbył kampanię norweską i francuską. Walczył w bitwie o Narwik i wykazał się męstwem. W czerwcu został ewakuowany z Francji do Wielkiej Brytanii.
19 lipca 1941 został "zaliczony w Poczet Kawalerów Orderu Wojennego Virtuti Militari" i otrzymał "oznaki Krzyża Srebrnego tego orderu". 21 lipca 1941 w miejscowości Douglas w Szkocji został odznaczony przez generała Władysława Sikorskiego Krzyżem Srebrnym Orderu Wojennego Virtuti Militari, a 20 listopada 1941, jako "aspirant Lech Buntkowski" otrzymał legitymację "kawalera Orderu Wojennego Virtuti Militari kl. V." (leg. nr 8810).
Jego oddział stacjonował też w St Andrews. Potem pełnił służbę w 1 kompanii przeciwpancernej 1 Brygady Strzelców. Awansował na podporucznika. 15 kwietnia 1943 razem z por. rez. Adolfem Gałackim i por. rez. inż. Janem Walterem został przeniesiony na Kurs Doskonalenia Administracji Wojskowej w charakterze słuchacza. Odbył przeszkolenie dla cichociemnych i miał zostać zrzucony na teren okupowany, do czego nie doszło. Później służył w Marynarce Wojennej i w jednostce spadochroniarzy w Szkocji. W Anglii działał w Związku Pomorskim i napisał broszurę "Pomorska myśl polityczna" (1945), będącą szkicem historyczno-ideologicznym.
Lata stalinowskie.
W 1946 wrócił do Polski i zamieszkał w Gdyni. W 1947 ożenił się z Zofią Janiszewską (1925–1985). 30 czerwca 1947 w Sądzie Grodzkim w Toruniu uzyskał błyskawicznie "sprostowanie metryki urodzenia" powołując się na brzmienie nazwiska dziadka, które zostało zniemczone podczas zaboru pruskiego. Już jako Lech Bądkowski 20 października 1949 otrzymał (z oceną "dobry") dyplom Wyższego Studium Administracyjno-Gospodarczego przy Wyższej Szkole Handlu Morskiego w Gdyni z siedzibą w Sopocie. W 1951 zamieszkał w Gdańsku przy ul. Długiej 79/80 m. 5. Pod koniec roku ukończył (zaocznie) nauki polityczne na Wydziale Prawa Uniwersytetu Łódzkiego. Związał się z wybrzeżową prasą – od 1952 pisał w "Dzienniku Bałtyckim", a od 1953 w tygodniku "Rybak Morski". Na początku 1952 ukazała się jego pierwsza powieść "Kuter na strądzie", napisana w estetyce socrealistycznej, do której pisarz nabrał potem dystansu. W 1953 doczekał się córki Sławiny, po mężu Kosmulskiej. Od końca lipca 1953 działał w Związku Literatów Polskich. Z powodu wojennej przeszłości nie zdobył jednak pełnego zaufania ówczesnych władz i został odsunięty od pracy w prasie codziennej. W latach 1954–1956 był kierownikiem Teatru Lalki i Aktora "Miniatura". W 1956 wystawił w nim jedną bajkę dla dzieci, a trzy lata później następną. W 1956 był krótko zastępcą redaktora naczelnego tygodnika "Ziemia i Morze", którym kierowała Maria Boniecka.
Po Październiku ’56.
W 1956 Lech Bądkowski współtworzył Zrzeszenie Kaszubskie (późniejsze Zrzeszenie Kaszubsko-Pomorskie) i jego program ideowy, mimo że nie był Kaszubą i nie mówił po kaszubsku. We władzach ZKP był od początku. Miał legitymację nr 4. Opracował zarys historii literatury kaszubskiej, wydany później jako druk powielany. Przygotował dogłębną analizę pierwszych lat działalności tej organizacji i poszerzenie jej profilu oraz nazwy, co nastąpiło w 1964. W latach 1957–1966 był prezesem oddziału gdańskiego ZLP. Napisał też wtedy swe najpopularniejsze książki: "Wesoło w tropikach" i "Bitwa trwa", która miała kilka wydań. 22 lipca 1960 otrzymał odznakę honorową „Za zasługi dla Gdańska” (legitymacja nr 180), uzyskał też dla siebie lokal na pracownię literacką przy ul. Targ Rybny 6c/7. W tych latach przetłumaczył z języka kaszubskiego na polski arcydzieło prozatorskie literatury kaszubskiej – powieść "Żëcé i przigodë Remusa" ("Życie i przygody Remusa") Aleksandra Majkowskiego. Nad przekładem pracował 10 miesięcy, ostatecznie tekst złożył Wydawnictwu Morskiemu w październiku 1963 roku. Wzbudziło ono wielkie zainteresowanie oraz kontrowersje ze strony niektórych działaczy i naukowców-polonistów, głównie prof. Andrzeja Bukowskiego, który do końca zwalczał pisarza i jego tłumaczenie. Książka się jednak obroniła i szybko została wznowiona. 10 maja 1965 Bądkowski otrzymał Krzyż Kawalerski Orderu Odrodzenia Polski, a 27 listopada 1965 jako prezes Oddziału Gdańskiego ZLP na "XX-lecie pracy publicystycznej i literackiej" otrzymał od Wydziału Kultury Prezydium Wojewódzkiej Rady Narodowej w Gdańsku nagrodę pieniężną w kwocie 5000 zł. W tym samym roku wystawiono w Gdańsku jego sceniczne "Intermedium". Ponownie wiele pisał do prasy codziennej, m.in. do "Głosu Wybrzeża", oraz do czasopism, takich jak "Biuletyn ZKP" i "Pomerania". Kilka tekstów Bądkowskiego przedstawiono jako słuchowiska w Polskim Radiu Gdańsk (zachowały się też jego wywiady radiowe z późniejszych lat). Pisał i wydawał mniej więcej jedną książkę rocznie, a niektóre z nich uzyskiwały kolejne wydania. (Ale jego gotowa powieść "Huśtawka" mogła się ukazać dopiero po śmierci autora, w innej rzeczywistości politycznej.) Powoli narastał w nim jednak sprzeciw wobec systemu rządów w PRL-u i w 1968 – wraz z dwoma pisarzami Wybrzeża Różą Ostrowską i Franciszkiem Fenikowskim – oficjalnie zaprotestował wobec wydarzeń marcowych.
Lata siedemdziesiąte XX wieku (epoka Edwarda Gierka).
Od początku lat 70. tempo pracy twórczej L. Bądkowskiego nieco spadło. Jednym z powodów były trudności czynione przez władze i cenzurę, drugim – styl życia, nałogi i problemy zdrowotne pisarza. Niewątpliwie wielostronność zainteresowań i działalności, jaką prowadził, musiała spowodować rozproszenie jego artystycznej energii i sił, a trzeba dodać, że w swej pracy starał się być drobiazgowy i dokładny. Studia nad niektórymi zagadnieniami pochłaniały mu mnóstwo czasu, podobnie życie towarzyskie, korespondencja z licznymi znajomymi, jak np. z Maciejem Słomczyńskim i różne prace redakcyjne. W tych latach Bądkowski znalazł czas na opracowanie i napisanie wstępów do dwóch książek Augustyna Necla "Z deszczu pod rynnę" i "Rewianie" oraz pracy Jerzego Pobłockiego "Na Kaszubach przed 100 laty". Tematem jego własnej twórczości literackiej było m.in. Pomorze Nadwiślańskie i jego historia. W połowie lat 70. Bądkowski zaplanował sześcioczęściowy cykl powieści o początkach państwowości na Pomorzu, z którego ukończył tylko dwa tomy: "Młody książę" i "Chmury". Za twórczość i działalność na rzecz Pomorza otrzymał Medal Stolema (1978). Od marca 1979 był członkiem Polskiego Klubu Literackiego P.E.N. Łącznie napisał ok. 1000 artykułów oraz 30 książek i broszur. Stał się obiektem zainteresowania Służby Bezpieczeństwa, założono mu podsłuchy w mieszkaniu i w pracowni, a w aktach otrzymał pseudonim "Inspirator". Pod koniec lat 70. włączył się w działalność opozycyjną środowiska gdańskiego; wśród młodych liberałów i konserwatystów, m.in. związanych z Ruchem Młodej Polski, miał wielu znajomych i przyjaciół. W 1978 w tzw. drugim obiegu opublikował dla nich szkic polityczny "Kaszubsko-pomorskie drogi", który wcześniej zakwestionowała cenzura. Pod koniec życia doczekał się narodzin swego pierwszego wnuka Barnima. (Wnuczka Miłosława urodziła się już po śmierci L. Bądkowskiego.)
Lata osiemdziesiąte XX wieku.
W sierpniu 1980 L. Bądkowski jako przedstawiciel literatów Wybrzeża poparł strajkujących stoczniowców. Od 21 sierpnia 1980 był członkiem prezydium Międzyzakładowego Komitetu Strajkowego w Stoczni Gdańskiej, jego rzecznikiem prasowym, a także członkiem grupy negocjującej Porozumienia Gdańskie, w której odpowiadał za postanowienia dotyczące wolności słowa w Polsce. (Na taśmie filmowej zachował się fragment jego wystąpienia, wykorzystany potem w filmie o nim.) Założył Klub Myśli Politycznej im. Konstytucji 3 Maja. W 1980 został redaktorem rubryki "Samorządność", która ukazywała się w "Dzienniku Bałtyckim". 1 sierpnia 1981 otrzymał Nagrodę Prezydenta Miasta Gdańska Jerzego Młynarczyka "za zasługi w upowszechnianiu kultury, sztuki i wiedzy o Gdańsku". 17 sierpnia 1981 otrzymał pełnomocnictwo Lecha Wałęsy "do utworzenia i wydawania tygodnika" na bazie rubryki "Samorządność" i pod tą samą nazwą. 11 września 1981 cenzura, czyli Główny Urząd Kontroli Prasy, Publikacji i Widowisk, wydała zgodę na tę inicjatywę. Tygodnik "Samorządność" ukazał się w końcu listopada 1981 i zdążył wydać 3 numery. Zawieszono go w stanie wojennym, choć oficjalnie Bądkowski był jego redaktorem naczelnym do końca 1982. Otrzymał wtedy wynagrodzenie w kwocie 6100 zł. Po 13 grudnia L. Bądkowski publikował w pismach "Bratniak" i "Własne Zdanie". Przygotował czwarty numer "Samorządności", który nie trafił do normalnej dystrybucji. Skupiał wtedy wokół siebie młodych działaczy regionalnych i solidarnościowych. Za długoletnią działalność na rzecz Pomorza otrzymał Pieczęć Świętopełka Wielkiego klasy złotej (1982).
Od końca lat 70. L. Bądkowski chorował na raka i zmarł 24 lutego 1984 w swym domu w Gdańsku. Został pochowany na cmentarzu Srebrzysko w Gdańsku (rejon IX, taras V wojskowy, rząd 1, grób 46). Jego pogrzeb, w którym uczestniczyli m.in. Lech Wałęsa, Zbigniew Herbert, Bronisław Geremek, Donald Tusk i ok. 5000 mieszkańców Pomorza, stał się manifestacją opozycji przeciw rządowi. Później na jego mogile stanęła rzeźba kaszubskiego Gryfa z napisem "Lech Bądkowski – pisarz, żołnierz, obywatel".
Pokłosie i pamięć.
W 1987 Lech Bądkowski został patronem nagrody literackiej Zrzeszenia Kaszubsko-Pomorskiego. W 1988 w domu przy ul. Targ Rybny 6c w Gdańsku, gdzie miał swoją pracownię, staraniem ZKP wmurowano tablicę z napisem: "W tym domu w latach 1960–1984 mieszkał i tworzył Lech Bądkowski / pisarz, działacz kaszubsko-pomorski / sygnatariusz Porozumień Gdańskich 1980."
Od 24 maja 1991 Bądkowski jest patronem Szkoły Podstawowej w Luzinie, w którym miał okazję bywać; była to pierwsza szkoła jego imienia. Na początku lat dziewięćdziesiątych jego imieniem nazwano jedną z ulic na gdańskich Siedlcach oraz gimnazjum na gdańskim Jasieniu, a w 2000 otrzymał pośmiertnie tytuł Honorowego Obywatela Gdańska. W związku z tym 22 lutego 2000 odbył się w Gdańsku wieczór wspomnień o L. Bądkowskim, a 9 marca 2000 otwarto w MKT "Plama" w Gdańsku Zaspie wystawę "Lech Bądkowski – człowiek, pisarz, obywatel". W Gdańsku, Luzinie, Rumi, Tczewie, Starogardzie Gdańskim i Gdyni znajdują się niewielkie i peryferyjne ulice Bądkowskiego.
3 maja 2006 Prezydent RP Lech Kaczyński odznaczył go pośmiertnie Krzyżem Komandorskim z Gwiazdą Orderu Odrodzenia Polski. Od lutego 2006 miesięcznik "Pomerania" opublikował kilkanaście wspomnień ludzi, którzy znali Bądkowskiego. W 2005 roku powstał o nim film "Kryptonim »Inspirator«" wyreżyserowany przez Henrykę Dobosz, pokazywany m.in. w Gdańsku, Luzinie i Gdyni oraz w TVP Gdańsk. W ostatnich latach, prócz mniej lub bardziej rocznicowych spotkań, wznowiono też część jego dorobku, opublikowano liczne archiwalia i napisano o nim trzy książki oraz – trzecią już – pracę magisterską. Rok 2009 został na Kaszubach ogłoszony Rokiem Lecha Bądkowskiego. 18 lutego 2009 Senat RP przyjął uchwałę w sprawie uczczenia pamięci Lecha Bądkowskiego. W tym samym dniu została otwarta przez premiera RP Donalda Tuska i marszałka Senatu Bogdana Borusewicza wystawa „Autorytety: Lech Bądkowski” przygotowana przez i Europejskie Centrum Solidarności. Organizator (ECS) wydał także katalog wystawy z obszernym szkicem biograficznym. W lutym wznowiono korespondencję pisarza z M. Słomczyńskim. Jest patronem dzwonu b1 carillonu Ratusza Głównego Miasta w Gdańsku.
W 2010 roku opublikowano bibliografię poświęconą Lechowi Bądkowskiemu pt. Lech Bądkowski – znany i nieznany.
W 2020 roku wydana została przez Wojewódzką i Miejską Biblioteka Publiczną w Gdańsku oraz Muzeum Piśmiennictwa i Muzyki Kaszubsko-Pomorskiej w Wejherowie książka autorstwa córki Bądkowskiego, Sławiny Kosmulskiej pt. „(Nie)znane życie figuranta Lecha Bądkowskiego”.
W 2021 został patronem X Liceum Ogólnokształcącego w Gdańsku.
Kolekcja cyfrowa Lecha Bądkowskiego.
Rok 2020 został ustanowiony przez gdańskich rajców Rokiem Lecha Bądkowskiego. Jako jedną z form obchodów setnej rocznicy urodzin pisarza utworzono w Bałtyckiej Bibliotece Cyfrowej, prowadzonej przez Wojewódzką i Miejską Bibliotekę Publiczną w Gdańsku oraz Miejską Bibliotekę Publiczną w Słupsku kolekcji pod nazwą „Lech Bądkowski”. Zestawienie zawiera zdigitalizowane powieści Bądkowskiego, wydaną w 1945 roku broszurę Pomorska myśl polityczna oraz 3 numery tygodnika społeczno-politycznego Samorządność.

</doc>
<doc id="95864" url="https://pl.wikipedia.org/wiki?curid=95864" title="Ely Culbertson">
Ely Culbertson

Ely Culbertson (ur. 22 lipca 1891, zm. 27 grudnia 1955 w Brattleboro) – amerykański brydżysta, teoretyk, autor i propagator brydża. Był jedną z najważniejszych osobistości światowych, które przyczyniły się do rozwoju i popularyzacji tej gry.
Urodził się w Rumunii, jego ojcem był amerykański inżynier pracujący przy wydobyciu ropy na Kaukazie, jego matka, Ksenia Rogoznaja, była podobno córką kozackiego atamana. Studiował na Uniwersytecie Yale i Uniwersytecie Cornella, później uczęszczał także do Ecole des sciences economiques et politiques w Paryżu. Mówił płynie po rosyjsku, angielski, francusku, czesku, hiszpańsku i włosku. Oprócz tego potrafił się też porozumieć po polsku, szwedzku, norwesku; znał także łacinę i grekę.
W 1921 r. przybył do Nowego Jorku, gdzie zarabiał na życie grając w karty. Pod koniec lat dwudziestych, kiedy pojawiła się współczesna forma brydża – "contract bridge", Culbertson spopularyzował tę grę i stworzył kilkutysięczną organizację zawodowych nauczycieli brydżowych o nazwie „Culbertson National Studios”. Jego książki stały się podstawowymi źródłami wiedzy o brydżu, a założony przez niego w 1929 r. miesięcznik "The Bridge World" wydawany jest w dalszym ciągu.
Opracował system licytacyjny nazwany jego imieniem, który był przez długi czas najpopularniejszym systemem licytacyjnym w Ameryce.

</doc>
<doc id="95865" url="https://pl.wikipedia.org/wiki?curid=95865" title="I bitwa pod El Alamein">
I bitwa pod El Alamein

I bitwa pod El Alamein – bitwa stoczona w czasie kampanii afrykańskiej II wojny światowej w dniach 1–27 lipca 1942 r. pomiędzy włoskimi wojskami i niemieckimi oddziałami Afrika Korps pod dowództwem feldmarszałka Erwina Rommla a brytyjską 8 Armią dowodzoną przez generała Claude’a Auchinlecka.
Po porażce w bitwie pod Gazalą w czerwcu 1942 r. brytyjska 8 Armia wycofała się z Marsa Matruh na linię Alamein w Egipcie, 60-kilometrową lukę między El Alamein i depresją Al-Kattara na Pustyni Libijskiej.
1 lipca nastąpił atak Afrika Korps. Linie alianckie wytrzymały atak i spowodowały utknięcie oddziałów Osi. 2 lipca Rommel skoncentrował swoje siły na północy, zamierzając obejść El Alamein. Generał Auchinleck zarządził kontratak na centrum linii przeciwnika, jednak bez rezultatu. Wskutek silnego oporu wojsk alianckich Rommel zdecydował się dokonać przegrupowania i bronić osiągniętych rubieży.
Auchinleck zaatakował ponownie 10 lipca w Tel el Eisa na północy, biorąc do niewoli około tysiąca jeńców. Po nieudanym kontrataku Niemców brytyjski generał ponownie zaatakował w centrum, staczając dwie kolejne potyczki pod Ruweisat, 14 i 21 lipca. Nie przyniosły one sukcesu, a brak broni pancernej, która nie dotarła na czas do piechoty, spowodował utratę 700 żołnierzy. Pomimo tego 27 lipca przypuszczono dwa kolejne ataki na północ od Tel el Eisy, jednak z niewielkim skutkiem – drugi atak, pod Miteriją, okazał się pechowy, gdyż z powodu nieoczyszczenia pól minowych do żołnierzy nie dotarła broń pancerna, która mogła ich skutecznie wesprzeć w obliczu niemieckiego kontrataku.
8 Armia była wyczerpana i Auchinleck rozkazał zakończyć operacje ofensywne i rozpocząć umacnianie linii obronnych, spodziewając się poważniejszej ofensywy niemieckiej.
Bitwa doprowadziła do sytuacji patowej, jednak postępy wojsk Osi na Aleksandrię i Kair zostały zatrzymane. Podjęta przez Rommla w sierpniu kolejna próba obejścia lub przełamania sił alianckich została zniweczona w bitwie pod Alam Halfa, a w październiku wzmocniona 8 Armia, teraz pod dowództwem generała Bernarda Law Montgomery’ego, ostatecznie pokonała siły Osi w II bitwie pod El Alamein.

</doc>
<doc id="95867" url="https://pl.wikipedia.org/wiki?curid=95867" title="Claude Auchinleck">
Claude Auchinleck

Claude John Eyre Auchinleck (ur. 21 czerwca 1884 w Aldershot, zm. 23 marca 1981 w Marrakeszu) – brytyjski generał, żołnierz obu wojen światowych, od 1946 r. marszałek polny, noszący pseudonim "The Auk" („Alka”).
Życiorys.
Wywodził się ze szkockiej rodziny osiadłej w Irlandii Północnej. Urodził się 21 czerwca 1884 r. w Aldershot, gdzie stacjonował pułk jego ojca, płk. Johna Auchinlecka. Straciwszy ojca we wczesnym dzieciństwie, dorastał w trudnych warunkach, ale dzięki własnemu wysiłkowi i stypendiom udało mu się ukończyć Wellington College, a później prestiżową Royal Military Academy w Sandhurst.
Karierę wojskową rozpoczął w 1903 r. w Indiach w 62 Pułku Pendżabskim i z tym krajem wiązał się na większość lat swojej służby. Podczas I wojny światowej z tym samym pułkiem trafił na pozaeuropejski front działań armii brytyjskiej: w Egipcie, Palestynie i Mezopotamii, gdzie toczył walki z Turkami, najpierw w obronie Kanału Sueskiego a później w Mezopotamii. Awansowany do stopnia majora, podczas tej kampanii w 1917 otrzymał Order Wybitnej Służby. W okresie międzywojennym kontynuował swoją służbę w Indiach. W 1933 r. został dowódcą Brygady Peszawarskiej, na jej czele uczestniczył w tłumieniu lokalnych zamieszek. Pięć lat później, już w stopniu generała majora, brał udział w modernizowaniu armii brytyjskiej w Indiach. Zaraz po wybuchu II wojny światowej objął dowództwo hinduskiej 3 Dywizji Piechoty, ale w styczniu 1940 r. otrzymał przeniesienie do Wielkiej Brytanii, gdzie przydzielono mu dowództwo IV Korpusu Armijnego. W maju, tuż przed zakończeniem walk w Norwegii, już jako generał porucznik objął komendę nad całością sił alianckich w Norwegii. Dwa miesiące później na krótko został dowódcą V Korpusu Armijnego, po czym na kilka miesięcy trafił do dowództwa południowego rejonu obrony Wielkiej Brytanii. W listopadzie 1940 r. mianowano go naczelnym dowódcą wojsk brytyjskich w Indiach. Pół roku później zastąpił gen. Archibalda Wavella na stanowisku głównodowodzącego sił brytyjskich na Bliskim Wschodzie. Ponieważ nie miał doświadczenia w dowodzeniu wojskami pancernymi, nie najlepiej sobie radził. Popełniał też błędy w dobieraniu oficerów, faworyzując tych, których znał z Indii. Pierwszym poważnym przedsięwzięciem nowego dowódcy wojsk brytyjskich w Egipcie i sąsiednich krajach była operacja Crusader, kolejna ofensywa przeciwko wojskom gen. Erwina Rommla, przeprowadzona w listopadzie 1941 r. Gen. Auchinleck, przekonany o sukcesie operacji (w jej wyniku odblokowano twierdzę Tobruk po wielomiesięcznym oblężeniu) dał się zaskoczyć kontrofensywie gen. Rommla. Wojska brytyjskie zostały pokonane w bitwie pod Gazalą i zmuszone do odwrotu. W jego wyniku utracono wszelkie zdobycze terytorialne ostatniej ofensywy, a także Tobruk, zdobyty przez Afrika Korps 21 czerwca 1942 r. Zdemoralizowane przegraną wojska brytyjskie wycofały się na ostatnią linię obrony, zamykającą Rommlowi dostęp do Kanału Sueskiego i irackich pól naftowych. Pod El-Alamein udało się powstrzymać zmęczone, cierpiące na braki w zaopatrzeniu w paliwo i amunicję oddziały niemieckie. Mimo przewagi liczebnej i materiałowej gen. Auchinleck nie zdołał jednak w serii kontrataków pokonać przeciwnika. Chociaż obronił Egipt, został niedługo później odwołany ze stanowiska przez Winstona Churchilla (zastąpił go gen. Harold Alexander). Pomimo licznych porażek w czasie walk w Afryce, uznawany był przez niemieckie dowództwo za jednego z najlepszych brytyjskich dowódców w tym rejonie działań wojennych. Premier Wielkiej Brytanii zaproponował Auchinleckowi dowodzenie wojskami brytyjskimi w Persji i Iraku, ale ten odmówił. Powrócił do Indii, gdzie aż do 1943 r. pozostawał bez przydziału, zanim ponownie objął dowództwo nad armią brytyjską w tym kraju, które pełnił do końca wojny. W czerwcu 1946 r. został awansowany na marszałka. Rok później przeszedł na emeryturę i w 1948 r. powrócił do Wielkiej Brytanii. Zmarł 23 marca 1981 r. w Marrakeszu.
Odznaczenia.
Brytyjskie
Zagraniczne

</doc>
<doc id="95868" url="https://pl.wikipedia.org/wiki?curid=95868" title="Biskupi łódzcy">
Biskupi łódzcy

Biskupi łódzcy – biskupi diecezjalni i biskupi pomocniczy diecezji łódzkiej (od 1992 archidiecezji).

</doc>
<doc id="95872" url="https://pl.wikipedia.org/wiki?curid=95872" title="Gustaw VI Adolf">
Gustaw VI Adolf

Gustaw VI Adolf, właśc. Oscar Fredrik Wilhelm Olaf Gustaf Adolf Bernadotte (ur. 11 listopada 1882 w Sztokholmie, zm. 15 września 1973 w Helsingborgu) – król Szwecji w latach 1950–1973 z dynastii Bernadotte. Syn króla Szwecji Gustawa V Bernadotte i Wiktorii Badeńskiej, córki wielkiego księcia Badenii Fryderyka I Badeńskiego.
Zarys biografii.
Po urodzeniu został kreowany księciem Skanii (Skåne). Wstąpił na tron po śmierci ojca 29 października 1950 i jako ostatni monarcha szwedzki nosił pradawny tytuł: „Z Bożej Łaski Król Szwedów, Gotów i Wenedów” (szw. "med Guds Nåde Sveriges, Götes och Vendes Konung"; łac. "Dei Gratia Suecorum, Gothorum et Vandalorum Rex"). Za dewizę swego panowania obrał: „Obowiązek ponad wszystko” (szw. "Plikten framför allt").
Był dwukrotnie żonaty. Z pierwszego małżeństwa zawartego 15 czerwca 1905 z wnuczką królowej Wielkiej Brytanii Wiktorii Hanowerskiej księżniczką Małgorzatą z Connaught miał pięcioro dzieci:
Z synów tylko Gustaw Adolf zawarł małżeństwo z równą rodem księżniczką. Pozostali (oprócz Bertila, który do późnego wieku tj. 1976 r. pozostał w stanie wolnym) musieli się zrzec praw do tronu i wrócić do rodowego nazwiska Bernadotte.
Po śmierci księżnej Małgorzaty w 1920, Gustaw VI Adolf poślubił w 1923 księżniczkę Ludwikę Mountbatten (ciotkę Filipa Mountbattena, męża królowej Wielkiej Brytanii Elżbiety II, prawnuczkę Maurycego Haukego). Ich jedyne dziecko – córka – urodziło się martwe.
Gustaw VI Adolf był uznanym archeologiem amatorem. W 1953 został członkiem honorowym Akademii Brytyjskiej. Założył szwedzki instytut archeologiczny w Rzymie i Atenach.
Najstarszy syn i następca tronu, książę Gustaw Adolf Bernadotte zmarł tragicznie w 1947. Tron po Gustawie VI Adolfie odziedziczył wnuk Karol XVI Gustaw, jedyny syn księcia Gustawa Adolfa.

</doc>
<doc id="95873" url="https://pl.wikipedia.org/wiki?curid=95873" title="Biskupi opolscy">
Biskupi opolscy

Biskupi opolscy – biskupi diecezjalni i biskupi pomocniczy diecezji opolskiej, a także administratorzy apostolscy i biskupi pomocniczy Administracji Apostolskiej Śląska Opolskiego ze stolicą w Opolu (do 1972).

</doc>
<doc id="95874" url="https://pl.wikipedia.org/wiki?curid=95874" title="Tao Te Ching">
Tao Te Ching



</doc>
<doc id="95876" url="https://pl.wikipedia.org/wiki?curid=95876" title="Daniel McFadden">
Daniel McFadden

Daniel L. McFadden (ur. 29 lipca 1937 w Raleigh, Karolina Północna) – amerykański ekonomista, laureat Nagrody Banku Szwecji im. Alfreda Nobla w dziedzinie ekonomii w 2000 roku.
Życiorys.
W latach 1968–1979 i od 1990 profesor ekonomii na Uniwersytecie Kalifornijskim w Berkeley, od 1991 dyrektor Econometrics Laboratory przy tej uczelni; 1978–1991 wykładał w Massachusetts Institute of Technology i kierował tam Statistics Center.
W pracy naukowej zajmuje się ekonometrią i teorią ekonomii. Nagrodę Banku Szwecji im. Alfreda Nobla otrzymał w 2000 roku – wspólnie z Jamesem Heckmanem – za opracowanie „teorii i metod szeroko stosowanych w analizie statystycznej i zachowań poszczególnych osób i gospodarstw domowych”.
W 1975 otrzymał John Bates Clark Medal, a w 2000 – Nagrodę Nemmersa.

</doc>
<doc id="95877" url="https://pl.wikipedia.org/wiki?curid=95877" title="Biskupi pelplińscy">
Biskupi pelplińscy

Biskupi pelplińscy – biskupi diecezjalni i biskupi pomocniczy diecezji pelplińskiej.

</doc>
<doc id="95881" url="https://pl.wikipedia.org/wiki?curid=95881" title="Biskupi radomscy">
Biskupi radomscy

Biskupi radomscy – biskupi diecezjalni i biskupi pomocniczy diecezji radomskiej.

</doc>
<doc id="95886" url="https://pl.wikipedia.org/wiki?curid=95886" title="Biskupi siedleccy">
Biskupi siedleccy

Biskupi siedleccy – biskupi diecezjalni i biskupi pomocniczy diecezji janowskiej i następnie diecezji siedleckiej.
W 1867 diecezja została skasowana przez cara, w 1889 zniesiona przez papieża i połączona z diecezją lubelską. Administrację nad jej terytorium od 1868 sprawowali biskupi lubelscy.
W 1924 stolica diecezji została przeniesiona z Janowa Podlaskiego do Siedlec.

</doc>
<doc id="95889" url="https://pl.wikipedia.org/wiki?curid=95889" title="Osobowość (psychoanaliza)">
Osobowość (psychoanaliza)

Osobowość w ujęciu Freuda – teoria psychologiczna powstała na gruncie filozofii deterministycznej i pozytywistycznej. 
Dynamika osobowości jest tu sposobem rozdziału i wykorzystania energii psychicznej przez systemy osobowości - id, ego i superego. 

</doc>
<doc id="95890" url="https://pl.wikipedia.org/wiki?curid=95890" title="Sergejs Žoltoks">
Sergejs Žoltoks

Sergejs Žoltoks, ros. Сергей Иванович Жолток – Siergiej Iwanowicz Żołtok (ur. 2 grudnia 1972 w Rydze, zm. 3 listopada 2004 w Mińsku) – łotewski hokeista.
Życiorys.
Kariera klubowa.
Wychowanek Dinama Ryga. Od 1992 roku występował w lidze północnoamerykańskiej NHL w barwach zespołów Boston Bruins, Ottawa Senators, Montreal Canadiens, Edmonton Oilers, Minnesota Wild i Nashville Predators. Łącznie rozegrał 633 mecze, w których zdobył 276 punktów za 115 bramek i 161 asyst.
W okresie lokautu w lidze NHL ogłoszonego na sezon 2004/2005 wyjechał do Europy i w sezonie 2004/2005 występował w barwach zespołu HK Riga 2000.
Kariera reprezentacyjna.
W młodości występował w reprezentacjach ZSRR do lat 18 i 20. Następnie był wielokrotnym reprezentantem seniorskiej kadry Łotwy: uczestniczył turniejach o Mistrzostwach Świata w Grupie B – 1994 (Łotwa zajęła 2. miejsce i awansowała do najwyższej grupy rozgrywkowej mistrzostw świata), następnie w Grupie A – 1997, 1999, 2001, 2002 i 2004 – w tym ostatnim turnieju pełnił rolę kapitana reprezentacji).
Śmierć i upamiętnienie.
W lutym 2003 roku wykryto u niego arytmię serca, mimo to kontynuował karierę sportową. 3 listopada 2004 roku w trakcie meczu w Mińsku zasłabł (w tym czasie znajdował się poza lodem) i zmarł.
Dla jego uczczenia klub zastrzegł numer 33, z którym występował. W 2005 roku Szkołę średnią nr 55 w Rydze nazwano jego imieniem. Miał żonę Annę oraz dwóch synów: Edgara i Nikitę.

</doc>
<doc id="95891" url="https://pl.wikipedia.org/wiki?curid=95891" title="Biskupi sosnowieccy">
Biskupi sosnowieccy

Biskupi sosnowieccy – biskupi diecezjalni i biskupi pomocniczy diecezji sosnowieckiej.

</doc>
<doc id="95892" url="https://pl.wikipedia.org/wiki?curid=95892" title="Biskupi świdniccy">
Biskupi świdniccy

Biskupi świdniccy – biskupi diecezjalni i biskupi pomocniczy diecezji świdnickiej.

</doc>
<doc id="95893" url="https://pl.wikipedia.org/wiki?curid=95893" title="Miklos Feher">
Miklos Feher



</doc>
<doc id="95894" url="https://pl.wikipedia.org/wiki?curid=95894" title="Biskupi ełccy">
Biskupi ełccy

Biskupi ełccy – biskupi diecezjalni i biskupi pomocniczy diecezji ełckiej.

</doc>
<doc id="95897" url="https://pl.wikipedia.org/wiki?curid=95897" title="Muzea Watykańskie">
Muzea Watykańskie

Muzea Watykańskie () – muzea publiczne Państwa Watykańskiego, powstałe ze zbiorów dzieł sztuki zgromadzonych przez poszczególnych papieży. Początki kolekcji związane są z kolekcją dzieł zgromadzonych przez Sykstusa IV i Juliusza II. Powiększone podczas pontyfikatów kolejnych papieży. Udostępnione publiczności już w 1787 roku w celu pogłębienia znajomości sztuki i kultury. Są jednym z najczęściej odwiedzanych muzeów świata.
Historia.
Muzea Watykańskie wywodzą swoje początki z odkrycia 14 stycznia 1506 roku w winnicy niedaleko bazyliki Santa Maria Maggiore w Rzymie antycznej rzeźby Grupy Laokoona, którą zakupił Papież Juliusz II od właściciela winnicy, za rekomendacją Giuliano da Sangallo i Michała Anioła, którzy pracowali w tym czasie dla papieża i zostali wysłani by zbadać to odkrycie. Po zakupie rzeźby papież nakazał umieścić ją na wystawie publicznej w Watykanie dokładnie miesiąc po jej odkryciu. W tym samym roku papież przeniósł swoją prywatną kolekcje rzeźb na dziedziniec oktagonalny. Równocześnie trwała budowa, zaprojektowanego przez Donato Bramante, dziedzińca belwederskiego, wokół którego przez następne stulecia rozbudowywano kolejne części muzeów. Jeszcze za panowania Juliusza II doszło do zakupu kolejnej rzeźby która z czasem nabrała statusu jednego z najcenniejszych dzieł w kolekcji muzeów - pochodzącej najprawdopodobniej z II wieku n.e. rzeźby przedstawiającej Apollina, która ze względu na jej ustawienie w krużganku dziedzińca (obok grupy Laokoona) zyskała sławę jako Apollo Belwederski. 
Zbiory dzieł sztuki sukcesywnie powiększały się nawet pomimo katastrofalnego w skutkach dla miasta złupienia w 1527 roku. Pomiędzy 1530, a 1536 rokiem do zbiorów dołączono Tors Belwederski, który dla renesansowych artystów, szczególnie Michała Anioła był źródłem inspiracji, pomimo uszkodzenia rzeźby w znacznej części. 
Muzea otwarto oficjalnie w roku 1757 za pontyfikatu papieża Benedykta XIV jako "Museum Christianum".
Zbiory i oddziały.
Obecnie zgromadzono w nich, w różnych działach, najbogatszą kolekcję dzieł sztuki z całego świata. W skład Muzeów wchodzą m.in.:
W licznych galeriach zgromadzone są zbiory arrasów, map i ksiąg. Do ciągu muzealnego zostały włączone Stanze, czyli pomieszczenia ozdobione freskami m.in. przez Rafaela oraz Kaplica Sykstyńska.
W Sali Sobieskiego eksponowany jest obraz Jana Matejki przedstawiający Jana III Sobieskiego po zwycięstwie pod Wiedniem. Na obrazie król podaje list z wiadomością o pokonaniu Turków księdzu, który przekazuje go wraz ze zdobytym sztandarem papieżowi. Obraz został podarowany przez Jana Matejkę papieżowi Leonowi XIII z okazji obchodów 200. rocznicy stoczenia zwycięskiej bitwy.

</doc>
<doc id="95898" url="https://pl.wikipedia.org/wiki?curid=95898" title="Marian Gołębiewski (duchowny)">
Marian Gołębiewski (duchowny)

Marian Gołębiewski (ur. 22 września 1937 w Trzebuchowie) – polski duchowny rzymskokatolicki, doktor habilitowany nauk teologicznych, biskup diecezjalny koszalińsko-kołobrzeski w latach 1996–2004, arcybiskup metropolita wrocławski w latach 2004–2013, od 2013 arcybiskup senior archidiecezji wrocławskiej.
Życiorys.
Urodził się 22 września 1937 w Trzebuchowie. W latach 1952–1956 był uczniem Niższego Seminarium Duchownego im. Jana Długosza we Włocławku, które ukończył uzyskaniem wewnętrznej matury. Państwowy egzamin dojrzałości zdał eksternistycznie w 1956 w Liceum im. Jana Matejki w Poznaniu. W latach 1956–1962 odbył studia filozoficzno-teologiczne w Wyższym Seminarium Duchownym we Włocławku. Na prezbitera został wyświęcony 24 czerwca 1962 w katedrze włocławskiej przez Antoniego Pawłowskiego, biskupa diecezjalnego włocławskiego. W latach 1966–1968 odbył studia specjalistyczne w zakresie badania "Pisma Świętego" na Wydziale Teologii Katolickiego Uniwersytetu Lubelskiego, które uwieńczył magisterium i licencjatem z teologii. Następnie w latach 1969–1971 kontynuował studia biblijne w Papieskim Instytucie Biblijnym w Rzymie, uzyskując stopień licencjata nauk biblijnych. W 1976 uzyskał doktorat, który został nostryfikowany na Katolickim Uniwersytecie Lubelskim. W roku akademickim 1992/1993 był stypendystą w Instytucie Katolickim w Paryżu. W 1994 w Akademii Teologii Katolickiej w Warszawie na podstawie dorobku naukowego i rozprawy "Hymny samopochwalne Jahwe u Deutero-Izajasza (40-48). Studium literacko-krytyczno-teologiczne" uzyskał stopień doktora habilitowanego nauk teologicznych.
Jako wikariusz pracował w latach 1962–1964 w parafii św. Mikołaja i Dobrego Pasterza w Ślesinie, następnie w latach 1964–1966 w parafii Wniebowzięcia Najświętszej Maryi Panny w Zduńskiej Woli. W strukturach diecezji włocławskiej był członkiem rady kapłańskiej i kolegium konsultorów, sędzią sądu biskupiego (1978–1989) i egzaminatorem prosynodalnym (od 1982).
W 1976 został wykładowcą Wyższego Seminarium Duchownego we Włocławku. Prowadził wykłady z Pisma Świętego Starego Testamentu oraz lektoraty języków: hebrajskiego, greckiego, łacińskiego i angielskiego. W latach 1981–1982 pełnił funkcję prefekta studiów, zaś w latach 1983–1992 rektora włocławskiego seminarium. Prowadził także zajęcia w Wyższym Seminarium Duchownym Misjonarzy Ducha Świętego w Bydgoszczy oraz w Instytucie Pastoralnym i w Instytucie Wyższej Kultury Religijnej we Włocławku. Od roku akademickiego 1979/1980 pracował w Akademii Teologii Katolickiej w Warszawie. W 1983 został adiunktem w Katedrze Pisma Świętego Starego Testamentu. W 1994 został mianowany kierownikiem Katedry Biblistyki Starego Testamentu, od następnego roku pełnił obowiązki kierownika Katedry Filologii Biblijnej. W 1995 został nominowany na stanowisko profesora nadzwyczajnego. W 1998 został profesorem nadzwyczajnym Wydziału Teologicznego Uniwersytetu Adama Mickiewicza w Poznaniu.
Jako prezbiter wchodził w skład: Komisji Episkopatu Polski ds. Seminariów Duchownych, Podkomisji (następnie Komisji) Episkopatu Polski ds. Dialogu z Judaizmem oraz Komisji Prosynodalnej ds. Wychowania Katolickiego. W latach 1978–1986 był członkiem kolegium redakcyjnego „Ateneum Kapłańskiego”. Był również redaktorem „Ładu Bożego”, dwutygodnika diecezji włocławskiej.
20 lipca 1996 papież Jan Paweł II mianował go biskupem diecezjalnym diecezji koszalińsko-kołobrzeskiej. 31 sierpnia 1996 otrzymał święcenia biskupie i odbył ingres do katedry koszalińskiej. Głównym konsekratorem był arcybiskup Józef Kowalczyk, nuncjusz apostolski w Polsce, a współkonsekratorami Henryk Muszyński, arcybiskup metropolita gnieźnieński, oraz Marian Przykucki, arcybiskup metropolita szczecińsko-kamieński. 8 września 1996 odbył ingres do konkatedry w Kołobrzegu. Jako zawołanie biskupie przyjął słowa „"Ad imaginem Tuam"” ("Na obraz i podobieństwo Twoje").
3 kwietnia 2004 po przyjęciu przez papieża Jana Pawła II rezygnacji Henryka Gulbinowicza ze względu na wiek został mianowany arcybiskupem metropolitą wrocławskim. Ingres do katedry św. Jana Chrzciciela we Wrocławiu odbył 24 kwietnia 2004. W dniu kanonicznego objęcia archidiecezji został wielkim kanclerzem Papieskiego Wydziału Teologicznego we Wrocławiu. 29 czerwca 2004 otrzymał z rąk papieża paliusz metropolitalny. 18 maja 2013 papież Franciszek przyjął jego rezygnację z obowiązków arcybiskupa metropolity wrocławskiego. Jednocześnie zlecił mu pełnienie funkcji administratora apostolskiego archidiecezji do czasu kanonicznego objęcia urzędu przez jego następcę.
Podczas pełnienia funkcji biskupa diecezjalnego koszalińsko-kołobrzeskiego w strukturach Konferencji Episkopatu Polski był członkiem Rady Naukowej i Komisji Nauki Wiary, w obrębie której pełnił funkcję przewodniczącego Sekcji Nauk Biblijnych. Będąc na tym stanowisku, zainspirował w Kościele w Polsce ruch zwany Dziełem Biblijnym im. Jana Pawła II i wraz z ks. prof. Henrykiem Witczykiem oraz innymi biblistami doprowadził do rozwoju tego ruchu we wszystkich polskich diecezjach, jak również do powstania Kręgów Biblijnych w większości polskich parafii. Jako arcybiskup metropolita wrocławski w ramach Konferencji Episkopatu Polski został członkiem Rady Stałej, przewodniczącym Rady ds. Apostolstwa Świeckich, przewodniczącym Sekcji Biblijnej Komisji Nauki Wiary oraz członkiem Rady Naukowej. W 2001 Jan Paweł II powołał go na członka Papieskiej Rady Duszpasterstwa Migrantów i Podróżnych.
Konsekrował biskupa pomocniczego wrocławskiego Andrzeja Siemieniewskiego (2006), a także asystował podczas sakr biskupa pomocniczego świdnickiego Adama Bałabucha (2008) i biskupa pomocniczego legnickiego Marka Mendyka (2009).
W 2020 w procesie wytoczonym przez byłego ministranta molestowanego w dzieciństwie przez księdza Pawła Kanię przeciwko kuriom wrocławskiej i bydgoskiej zapadł prawomocny wyrok, w którym sąd ustalił, że pomimo otrzymywanych zgłoszeń na temat pedofilnych zachowań podległego księdza i postępowania przeciwko niemu o posiadanie dziecięcej pornografii (za co w 2010 został skazany) arcybiskup Marian Gołębiewski umożliwił mu w latach 2005–2012 kontynuowanie działalności duszpasterskiej (w tym pracę z dziećmi i młodzieżą), przenosząc go między parafiami i diecezjami, i w tym czasie duchowny wykorzystał seksualnie kolejnych małoletnich. W 2021 archidiecezja wrocławska poinformowała, że w wyniku dochodzenia przeprowadzonego w oparciu o przepisy kodeksu prawa kanonicznego i motu proprio "Vos estis lux mundi", dotyczącego sygnalizowanych jego zaniedbań w prowadzeniu spraw o nadużycia seksualne wobec osób małoletnich przez niektórych podległych mu kapłanów diecezji koszalińsko-kołobrzeskiej i archidiecezji wrocławskiej, Stolica Apostolska nakazała hierarsze prowadzenie życia w duchu pokuty i modlitwy, zakazała uczestnictwa w jakichkolwiek uroczystościach publicznych, a także zobowiązała go tytułem pokuty do dokonania wpłaty z prywatnych środków na rzecz Fundacji św. Józefa. W 2023 złamał zakaz uczestnictwa w uroczystościach publicznych, biorąc udział w sakrze i ingresie biskupa diecezjalnego gliwickiego Sławomira Odera.
Wyróżnienia.
W 2008 otrzymał tytuł doktora honoris causa Papieskiego Wydziału Teologicznego we Wrocławiu.

</doc>
<doc id="95899" url="https://pl.wikipedia.org/wiki?curid=95899" title="Biskupi warszawsko-prascy">
Biskupi warszawsko-prascy

Biskupi warszawsko-prascy – biskupi diecezjalni, biskupi koadiutorzy i biskupi pomocniczy diecezji warszawsko-praskiej.

</doc>
<doc id="95902" url="https://pl.wikipedia.org/wiki?curid=95902" title="Muzeum Watykańskie">
Muzeum Watykańskie



</doc>
<doc id="95904" url="https://pl.wikipedia.org/wiki?curid=95904" title="Biskupi zamojsko-lubaczowscy">
Biskupi zamojsko-lubaczowscy

Biskupi zamojsko-lubaczowscy – biskupi diecezjalni i biskupi pomocniczy diecezji zamojsko-lubaczowskiej.

</doc>
<doc id="95915" url="https://pl.wikipedia.org/wiki?curid=95915" title="Zasada przyjemności">
Zasada przyjemności

Zasada przyjemności – w psychoanalizie, siła psychiczna, która motywuje ludzi do natychmiastowego zaspokajania instynktownych, libidalnych potrzeb (takich jak seks, głód czy pragnienie). Zasadą przyjemności kieruje się głównie nieświadoma część osobowości – id, które dominuje w dzieciństwie. Później, gdy wykształca się ego, dziecko w coraz większym stopniu ma kierować się zasadą rzeczywistości.
Sigmund Freud zapożyczył tę koncepcję od niemieckiego filozofa, lekarza, psychologa i mistyka Gustava Theodora Fechnera, który wprowadził termin i zauważył, że motywy działań mogą być nieświadome.

</doc>
<doc id="95917" url="https://pl.wikipedia.org/wiki?curid=95917" title="Punkt równoważnikowy">
Punkt równoważnikowy

Punkt równoważnikowy ("punkt równoważności", "punkt nasycenia równoważnikowego", PR) – moment miareczkowania, w którym oznaczany składnik (analit) przereagował ilościowo z dodanym z biurety odczynnikiem (titrantem). W celu zaobserwowania punktu równoważnikowego do miareczkowanego roztworu dodaje się kilka kropel wskaźnika lub stosuje się metody instrumentalne np. miareczkowanie konduktometryczne. W praktyce zamiast punktu równoważnikowego obserwuje się punkt końcowy miareczkowania (PK), który jest zwykle przesunięty w stosunku do PR o około 0,05–1%, a różnicę między PR i PK określa się jako błąd miareczkowania.

</doc>
<doc id="95919" url="https://pl.wikipedia.org/wiki?curid=95919" title="Titrant">
Titrant

Titrant – w miareczkowaniu jest to roztwór dodawany z biurety w postaci kropel do roztworu substancji analizowanej (analit). Titrant jest roztworem mianowanym związku chemicznego zdolnego do reakcji charakterystycznej analizowanego indywiduum chemicznego.

</doc>
<doc id="95920" url="https://pl.wikipedia.org/wiki?curid=95920" title="Proces pierwotny">
Proces pierwotny

Proces pierwotny – sugerowany przez Zygmunta Freuda pierwotny sposób funkcjonowania aparatu psychicznego. Polega on na swobodnym, niczym nie ograniczonym przemieszczaniu się energii psychicznej (pobudzenia, popędu) pomiędzy wyobrażeniami, czego ostatecznym skutkiem jest przejęcie kontroli nad ruchami dowolnymi lub halucynowanie obiektu spełniającego życzenie.
Proces pierwotny jest u małych dzieci jedynym sposobem funkcjonowania, aż do momentu pojawienia się wyparcia pierwotnego. Po zaistnieniu tego wyparcia proces pierwotny funkcjonuje swobodnie jedynie w systemie nieświadomości. W przedświadomości funkcjonuje proces wtórny.
Marzenia senne, halucynacje, urojenia, myślenie autystyczne i życzeniowe są przykładami funkcjonowania procesu pierwotnego.
Na proces pierwotny składają się dwa mechanizmy psychiczne:

</doc>
<doc id="95921" url="https://pl.wikipedia.org/wiki?curid=95921" title="Miareczkowanie">
Miareczkowanie

Miareczkowanie – chemiczna technika analizy ilościowej polegająca na kontrolowanym dodawaniu np. z biurety roztworu o znanym stężeniu, tzw. "titranta", do roztworu badanego zawierającego "analit". Obserwacja zmian zachodzących podczas procesu pozwala określić stężenie danej substancji w analicie.
W metodach miareczkowych wykorzystuje się reakcje chemiczne:
Metody miareczkowe umożliwiają w sprzyjających warunkach oznaczanie z dużą dokładnością (z niepewnością 0,1–0,2%), ustępują jednak nieco pod tym względem metodom wagowym. Dokładność metod miareczkowych zależy w dużym stopniu od dokładności nastawienia miana titranta. Podczas ważenia na wadze analitycznej możliwy do popełnienia błąd jest niewielki w porównaniu z błędami, jakie można popełnić przy odczytywaniu poziomu cieczy w biurecie, przy pipetowaniu i określaniu współmierności naczyń miarowych. Metody miareczkowe przewyższają metody wagowe szybkością wykonania, zwłaszcza wtedy, gdy w momencie oznaczania danej substancji dysponuje się gotowym titrantem.
Roztwory odczynników o znanym stężeniu (mianie) używane do miareczkowania nazywa się roztworami mianowanymi. Stężenia roztworów mianowanych wyraża się molowością (mol/l).
Rodzaje miareczkowania.
Ze względu na rodzaj reakcji w roztworze: 
Klasyfikacja wg sposobu prowadzenia miareczkowania:

</doc>
<doc id="95922" url="https://pl.wikipedia.org/wiki?curid=95922" title="Legenda Pięciu Kręgów">
Legenda Pięciu Kręgów

Legenda Pięciu Kręgów (ang. "Legend of the Five Rings") – kolekcjonerska gra karciana (stworzona w 1995) oraz gra fabularna (1ed. 1997, 2 ed. 2000, 3 ed. 2005, 4 ed. 2010) stworzone przez Johna Wicka i wydane przez firmę Alderac Entertainment Group. Akcja obydwu dzieje się w krainie fantasy zwanej Rokuganem. Jest ona stylizowana na feudalną Japonię i wykorzystuje popularne stereotypy o tym kraju.
Nazwa systemu jest nawiązaniem do traktatu pod tytułem "Księga Pięciu Kręgów" poświęconemu sztuce szermierki. Autorem owej pozycji jest Miyamoto Musashi – uznany za jednego z najlepszych szermierzy w historii Japonii, założyciela szkoły Hyoho Niten Ichi-ryu (styl ten również znajduje odbicie w grze).
Przez pewien czas wydawana była osadzona w realiach Rokuganu gra bitewna "Clan War".
Legenda Pięciu Kręgów – gra fabularna.
Gra fabularna po raz pierwszy sprowadzona została do Polski przez wydawnictwo Tori, po jego upadku kontynuowana przez Portal, a następnie Wolf Fang. Ostatnia z firm sprowadziła do kraju także karcianą wersję gry. Oprócz tego Rokugan jest również podstawowym światem dodatku "Krainy wschodu" do trzeciej edycji gry fabularnej "Dungeons &amp; Dragons" tworzonej przez Wizards of the Coast, zaś w Polsce wydawanej przez wydawnictwo ISA.
Gracze wcielają się w szlachetnie urodzonych przedstawicieli stanu samurajskiego, przedstawicieli jednego z siedmiu wielkich klanów lub licznych klanów pomniejszych (choć nie wykluczona jest również możliwość gry mnichem). Kładzie to duży nacisk na specyficzny etos i system zachowań postaci związany z kodeksem Bushidō. Mieszkańcy Rokuganu – krainy fantasy będącej mieszanką feudalnej Japonii, Chin oraz innych wschodnich kultur widzianych przez pryzmat człowieka zachodu.
Klany i wpływowe osoby zmagają się o jak największe wpływy, knują intrygi, często wykorzystują w tym celu podlegających im samurajów. Sami samurajowie, gdy tylko nie wykonują poleceń przełożonych, zajmują się doskonaleniem swoich umiejętności; poezją, sztuką rozmowy, składania papieru, ikebany, szermierką, polowaniem. Samurajowie, którzy zostali pozbawieni swojego miejsca w „niebiańskim porządku” zwani są rōninami – ludźmi fali, najczęściej borykają się ze złą sytuacją materialną i niechęcią społeczności, w której każdy komuś służy, z wyjątkiem samego Cesarza.
Istnieje siedem wielkich klanów:
Wraz z rozwojem systemu zwiększano jednak liczbę dostępnych stronnictw. Tak więc obecnie do Wielkich Klanów zalicza się także:
Obok wielkich klanów w Rokuganie istnieje też kilka innych, mniej znacznych stronnictw. Do najważniejszych z nich należą: Pomniejsze Klany, czyli kilkanaście niedużych związków rodowych, Rody Cesarskie, czyli rodziny samurajów służące Cesarzowi oraz Bractwo Shinsei, czyli mnisi wyznający religię podobną do Buddyzmu. Późniejsze dodatki wprowadziły też możliwość gry rasami nieludzi zaczerpniętymi z azjatyckiego folkloru.
W opozycji do Rokuganu istnieją Krainy Cienia. Jest to region znajdujący się we władzy złego boga Fu Lenga nawiedzany przez nieumarłych, demony i liczne potwory.
Mechanika gry wykorzystuje kości dziesięciościenne we wszystkich edycjach z wyjątkiem drugiej, która wykorzystuje kości dwudziestościenne. W przeciwieństwie do klasycznego systemu D&amp;D w "Legendzie Pięciu Kręgów" (nieco podobnie jak w Cyberpunku) znaczny wzrost umiejętności i poziomu cech postaci powoduje, że akcje banalnie proste w wykonaniu eksperta nie mogą się nie powieść (nie ma rzutów krytycznie złych) - za każdy poziom cechy lub umiejętności rośnie bowiem liczba kostek, którymi się rzuca, a poziom cechy określa, jaką liczbę kostek z każdego rzutu można zatrzymać, by obliczyć końcowy rezultat.
W Polsce ukazały się w języku polskim następujące pozycje pierwszej edycji Legendy Pięciu Kręgów:

</doc>
<doc id="95923" url="https://pl.wikipedia.org/wiki?curid=95923" title="Miareczkowanie konduktometryczne">
Miareczkowanie konduktometryczne

Miareczkowanie konduktometryczne – w chemii analitycznej chemiczna technika miareczkowa polegająca na pomiarze zmian przewodnictwa elektrycznego analizowanego roztworu w trakcie stopniowego dodawania do niego odczynnika miareczkującego.
Znajduje zastosowanie w przypadku roztworów silnie zabarwionych lub mętnych, a także w reakcjach, w których tworzą się kompleksy.
Miareczkowanie konduktometryczne przeprowadzane jest zwykle w układzie kwas-zasada. O przewodnictwie układu kwas-zasada decydują głównie bardzo ruchliwe jony hydroniowe, a zatem jest ono funkcją pH układu.
Przy miareczkowaniu słabych kwasów, nie zauważa się początkowego spadku przewodnictwa, gdyż od razu powstaje mocny elektrolit. Pomimo tego po osiągnięciu punktu równoważnikowego, stężenie jonów hydroksylowych i ciągłe zwiększanie się sumy stężeń wszystkich jonów, powoduje powstanie wyraźnego załamania w punkcie zobojętnienia na krzywej miareczkowania. Przy miareczkowaniu mieszaniny mocny – słaby kwas, najpierw zostaje zneutralizowany mocny kwas.

</doc>
<doc id="95925" url="https://pl.wikipedia.org/wiki?curid=95925" title="Bielefeld">
Bielefeld

Bielefeld – miasto na prawach powiatu w Niemczech, w północno-wschodniej części kraju związkowego Nadrenia Północna-Westfalia, w rejencji Detmold. To największe miasto w rejonie Ostwestfalen-Lippe, centrum kulturalne i gospodarcze. Położone w Lesie Teutoburskim, na wysokości 118 m n.p.m. Ośrodek przemysłowy (gł. włókienniczy, odzieżowy, spożywczy – zakłady koncentratów Dr. Oetkera, produkcja motocykli i obrabiarek). Centrum handlowe, kulturalne i naukowe (uniwersytet).
Podział administracyjny.
Bielefeld podzielony jest na dziesięć dzielnic. Każda z nich zarządzana jest przez złożoną z 19 wybieranych przez mieszkańców członków radę dzielnicową ("Bezirksvertretung").
Historia.
Bielefeld otrzymał prawa miejskie w 1214 roku. Miasto pierwotnie należało do hrabstwa Ravensbergu, od 1346 roku połączonego z księstwami Jülich i Bergu, wraz z którym w 1647 roku znalazło się pod panowaniem Brandenburgii. Od XVI wieku zaczął się w Bielefeldzie rozwijać przemysł tekstylny. W 1930 roku liczba mieszkańców przekroczyła 100 000. W czasie II wojny światowej miasto zostało znacznie zniszczone wskutek bombardowań.
Transport.
Z północy na południe miasta przebiega droga ekspresowa Ostwestfalendamm, która leży w ciągu drogi krajowej B61.
Głównym operatorem komunikacji miejskiej jest spółka "moBiel GmbH", córka komunalnego przedsiębiorstwa "Stadtwerke Bielefeld GmbH".
Komunikacja opiera się na zbliżonej do siedmioramiennej gwiazdy sieci szynowej oraz uzupełniającej ją sieci autobusowej. Komunikacja szynowa o prześwicie toru 1000 mm i napięciu zasilania 750 V nosi cechy tramwaju, metra i kolei podmiejskiej. W centrum miasta pojazdy poruszają się w tunelach, w większym oddaleniu od centrum podobnie do klasycznego tramwaju – tory są ułożone w ulicach, natomiast na przedmieściach torowiska są wydzielone a przejazdy wyposażone w sygnalizację zbliżoną do kolejowej. Istnieją cztery stałe podstawowe linie tramwajowe i trzy zjazdowe. W ruchu liniowym używane są wagony typów: Duewag M8C (wąskotorowa odmiana Düwag N8C), Siemens M8C, doczepy bierne MB4 włączane pomiędzy wagony M8C oraz, od czerwca 2011, GTZ8-B „Vamos” (prod. "HeiterBlick" (część mechaniczna) und "Vossloh Kiepe" (wyposażenie elektryczne)).
Współpraca.
Miejscowości partnerskie:

</doc>
<doc id="95927" url="https://pl.wikipedia.org/wiki?curid=95927" title="Lista szefów rządu Austrii">
Lista szefów rządu Austrii



</doc>
<doc id="95928" url="https://pl.wikipedia.org/wiki?curid=95928" title="Kamusznik zwyczajny">
Kamusznik zwyczajny

Kamusznik zwyczajny, kamusznik ("Arenaria interpres") – gatunek średniej wielkości ptaka wędrownego z rodziny bekasowatych (Scolopacidae). Nie jest zagrożony wyginięciem.
Podgatunki i zasięg występowania.
Kamusznik zamieszkuje w zależności od podgatunku:
Populację występującą od Syberii po zachodnią Alaskę niekiedy wydzielano do podgatunku "oahuensis".
Cechy gatunku.
Kamusznik to błotny ptak wielkości szpaka. W szacie godowej samiec ma głowę i szyję białą, wierzch głowy pokryty podłużnym czarnym kreskowaniem na białym tle, oczy łączy czarny, poprzeczny pasek, na bokach szyi i głowy podłużne czarne pasy łączące się w czarną plamę na gardle, obejmujące również boki piersi. Środek piersi, brzuch i pokrywy podogonowe białe. Skrzydła w rdzawobrązowe pasy, w podobnym kolorze grzbiet dodatkowo z czarnym pasem. W locie wygląda efektownie – widoczne białe plamy na skrzydłach, biały kuper z podkowiastą czarną plamą i ogon biały z dwoma czarnymi pasami. Krótki, mocny, klinowaty dziób czarny lekko wygięty ku górze, nogi pomarańczowe z czarnymi plamami na stawie skokowym. Samica mniej kontrastowa, o jednolicie ciemnym wierzchu głowy. Jesienią osobniki dorosłe tracą swój rudawy odcień. W szacie spoczynkowej zarówno samiec, samica, jak i osobniki młodociane mają wierzch ciała ciemnobrązowy z delikatnym deseniem, podobnego koloru szeroka obroża na szyi i boki piersi. Osobniki młode są jednak nieco jaśniejsze od dorosłych. Środek piersi, brzuch i pokrywy podogonowe oraz podgardle białe. Dziób szary, nogi pomarańczowe.
Status i ochrona.
Międzynarodowa Unia Ochrony Przyrody (IUCN) uznaje kamusznika za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 460–730 tysięcy osobników (czyli około 300–500 tysięcy osobników dojrzałych płciowo). Globalny trend liczebności uznawany jest za spadkowy, choć u niektórych populacji nie jest on znany.
W Polsce jest objęty ścisłą ochroną gatunkową.

</doc>
<doc id="95929" url="https://pl.wikipedia.org/wiki?curid=95929" title="Punkt Barana">
Punkt Barana

Punkt Barana – jeden z dwóch punktów przecięcia się ekliptyki z równikiem niebieskim. Moment przejścia Słońca przez punkt Barana oznacza początek astronomicznej wiosny na półkuli północnej. Dlatego nazywany jest także punktem równonocy wiosennej.
Wskutek precesji osi obrotu Ziemi punkt Barana cofa się po ekliptyce, dokonując pełnego obiegu w ciągu około 25 800 lat (tzw. Rok platoński). Ponad 2 tysiące lat temu punkt ten znajdował się w zachodniej części konstelacji Barana, skąd wziął swą nazwę. Wskutek precesji przemieszcza się z każdym rokiem o ponad 50″ na zachód i obecnie położony jest już w zachodniej części konstelacji Ryb. W konstelacji Ryb znajduje się od 67 n.e. W 2597 roku punkt Barana znajdzie się w gwiazdozbiorze Wodnika (o ile granice gwiazdozbiorów nie ulegną zmianie).
Precesję punktów równonocy odkrył w II wieku p.n.e. Hipparchos z Nikei. Obliczona przez niego wartość rocznej precesji (46") niewiele odbiega od współcześnie uznawanej 50,26".
Punkt Barana jest początkiem układu współrzędnych zarówno równikowych, jak i ekliptycznych. Wzdłuż równika niebieskiego mierzy się wartość rektascensji, a wzdłuż ekliptyki – długości ekliptycznej.
Gdy Słońce znajduje się w punkcie Barana, różnica między lokalnym czasem słonecznym a lokalnym czasem gwiazdowym wynosi 12 godzin.

</doc>
<doc id="95931" url="https://pl.wikipedia.org/wiki?curid=95931" title="Premierzy Chorwacji">
Premierzy Chorwacji



</doc>
<doc id="95933" url="https://pl.wikipedia.org/wiki?curid=95933" title="Prezydenci Chorwacji">
Prezydenci Chorwacji

Niepodległe Państwo Chorwackie (1941-1945).
Obok Szefa Państwa ("poglavnik"), Niezależne Państwo Chorwackie miało króla w latach 1943–1945 monarchia – zobacz Władcy Chorwacji.

</doc>
<doc id="95936" url="https://pl.wikipedia.org/wiki?curid=95936" title="Premierzy Czech">
Premierzy Czech

Chronologiczna lista premierów Czech

</doc>
<doc id="95938" url="https://pl.wikipedia.org/wiki?curid=95938" title="Ananas jadalny">
Ananas jadalny

Ananas jadalny ("Ananas comosus" (L.) Merr.), nazywany także ananasem właściwym lub a. czubatym – gatunek rośliny uprawnej, byliny z rodziny bromeliowatych ("Bromeliaceae"). W stanie dzikim występuje w Brazylii.
Biologia.
Owoc dojrzewa w okresie letnim. Obecnie dzięki opryskom kwasem naftylooctowym reguluje się rozwój roślin, aby plantacje dawały plon w ciągu całego roku. Pierwszy plon zbiera się po 18–24 miesiącach od założenia plantacji.
Są to rośliny generalnie przeprowadzające fotosyntezę CAM, chociaż badania wykazały, że w warunkach "in vitro "możliwa jest ich modyfikacja w roślinę C3. Ex vitro dzięki plastyczności morfologii oraz fizjologii "Ananas comosus" zależnie od warunków środowiska tj. intensywności światła i względnej wilgotności może zamiennie funkcjonować jako roślina C3 i roślina przeprowadzająca fotosyntezę CAM. 
Zastosowanie.
Roślina jadalna.
Ananas był uprawiany w Ameryce na długo przed przybyciem Kolumba. Największe uprawy współcześnie znajdują się w Chinach, na Hawajach, Filipinach, Brazylii i Meksyku. W Europie na pocz. XVIII wieku rozwinęła się, zwłaszcza w Anglii, uprawa ananasa w szklarniach, która przetrwała do następnego stulecia. Pionierem jej w Polsce był w tym samym wieku brat króla Stanisława Augusta, Kazimierz Poniatowski, który założył szklarnie z ananasami w warszawskich ogrodach Frascati. Ich roczna wydajność wynosiła 5 tys. owocostanów.
Sztuka kulinarna - duże soczyste i aromatyczne owoce nadają się do spożycia zarówno w stanie surowym jak i po przetworzeniu (soki, dżemy, kompoty).
Wartość odżywcza na 100 g: Wartość energetyczna to 235 kJ oraz 55 kcal. Woda to 85,5 g zawartości owocu. Białka stanowią 0,4 g, zaś tłuszcze 0,2 g (po 0,01 g kwasu palmitynowego i stearynowego; 0,02 g kwasu oleinowego; 0,04 g kwasu linolenowego i 0,03 g kwasu α-linolenowego). 
Indeks glikemiczny ananasa wynosi 59.
Roślina lecznicza.
Surowcem są owocostany i łodygi, z których w drodze ekstrakcji pozyskuje się mieszaninę pięciu enzymów proteolitycznych określanych zbiorczo jako bromelina. Bromelina ma działanie przeciwzapalne, przeciwobrzękowe, poprawia trawienie, działa antyagregacyjnie na płytki krwi. Właściwości te zostały potwierdzone w badaniach klinicznych. Ponadto bromelina może potęgować działanie antybiotyków, dlatego trzeba być ostrożnym w czasie przyjmowania leków. Bromelina stanowi również jeden z podstawowych alergenów ananasa. Niedojrzały ananas może podrażniać gardło i wywoływać biegunkę.
Znaczenie gospodarcze i produkcja.
"Ananas comosus "wykorzystywany jest do produkcji soków i napojów, owoce dodaje się także do deserów mlecznych czy wypieków. pH ananasa i jego produktów oscyluje między 3,1 a 4,0, czyli ma charakter kwasowy. W trakcie produkcji produktów z ananasa należy zadbać o dezaktywację enzymów powodujących psucie (PPO, POD, PME), zachowując jednocześnie aktywność bromeliny, której jest źródłem. Ekstrakcja soku z ananasa na szeroką skalę wymaga 2-stopniowego wyciskania miąższu z ananasa. Pozostały miąższ (przecier) pozostający po ekstrakcji soku ciągle zawiera ważne materiały, które można wyekstrahować, które mogą poprawić finalną jakość soku. Sok z owocu ananasa jest źródłem witaminy A, B1, B2, B6, C oraz minerałów, takich jak: wapń, magnez, potas, żelazo i cynk. Zawiera także błonnik i enzymy. Dodając enzymy stapiające błonę komórkową te wartościowe składniki soku mogą być wyekstrahowane z miąższu. W soku ananasa znajdują się także takie enzymy jak: syntaza sacharozofosforanowa (SPS), syntaza sacharozy (SS) i inwertaza (AI). Enzymy te w połączeniu z warunkami środowiska i sposobem uprawy rośliny mają istotne znaczenie w metabolizmie cukrów zawartych w jej owocach. Cukry natomiast są najistotniejszym czynnikiem wpływającym na jakość i wartość odżywczą owoców.

</doc>
<doc id="95939" url="https://pl.wikipedia.org/wiki?curid=95939" title="Prezydenci Finlandii">
Prezydenci Finlandii



</doc>
<doc id="95941" url="https://pl.wikipedia.org/wiki?curid=95941" title="Zasada rzeczywistości">
Zasada rzeczywistości

Zasada rzeczywistości – zasada, którą kieruje się świadoma część osobowości – ego. Ma ona na celu zapobiec rozładowaniu napięcia, dopóki nie zostanie znaleziony obiekt, umożliwiający zaspokojenie potrzeby, zawiesza czasowo zasadę przyjemności. Zasada rzeczywistości sprowadza się do pytania: "czy dane doświadczenie jest prawdziwe czy fałszywe"? (czy istnieje naprawdę w świecie zewnętrznym).
Zasada rzeczywistości nie powinna być rozumiana jako zasada odwoływania się do obiektywnej "prawdy ostatecznej" na temat rzeczywistości, lecz jedynie jako subiektywna percepcja formułowana na podstawie wybiórczego i stosunkowo skąpego zasobu informacji. Ludzki mózg odbiera około 2 miliardów bitów informacji na sekundę, z których jedynie 2 tysiące docierają do "świadomości".

</doc>
<doc id="95942" url="https://pl.wikipedia.org/wiki?curid=95942" title="Proces wtórny">
Proces wtórny

Proces wtórny – mechanizm psychiczny polegający na myśleniu realistycznym. Za pomocą tego procesu ego formułuje plan zaspokojenia potrzeby zapoczątkowanej przez proces pierwotny, a następnie sprawdza go poprzez "testowanie rzeczywistości". W służbie procesu wtórnego pozostają wszystkie wyższe funkcje psychiczne i intelektualne.
Przykład: Głodna osoba myśli, gdzie mogłaby znaleźć jedzenie, a następnie idzie do sklepu i kupuje chleb. 

</doc>
<doc id="95943" url="https://pl.wikipedia.org/wiki?curid=95943" title="Kaarlo Juho Ståhlberg">
Kaarlo Juho Ståhlberg

Kaarlo Juho Ståhlberg (ur. 28 stycznia 1865, zm. 22 września 1952) – fiński polityk, prawnik.
W latach 1908–1918 profesor prawa Uniwersytetu Helsińskiego. Był współzałożycielem Fińskiej Narodowej Partii Postępowej. W latach 1919–1925 pierwszy prezydent Finlandii. W latach 1931 i 1937 bezskutecznie ubiegał się ponownie o wybór.
W 1920 został odznaczony estońskim Krzyżem Wolności I klasy.

</doc>
<doc id="95944" url="https://pl.wikipedia.org/wiki?curid=95944" title="Pierre-Gilles de Gennes">
Pierre-Gilles de Gennes

Pierre-Gilles de Gennes (ur. 24 października 1932 w Paryżu, zm. 18 maja 2007) – francuski fizyk, laureat Nagrody Nobla w dziedzinie fizyki w 1991 r. Absolwent École normale supérieure. Początkowo zajmował się nadprzewodnikami, potem ciekłymi kryształami i polimerami. W 1999 nadano mu tytuł doktora honoris causa Uniwersytetu Karola w Pradze.

</doc>
<doc id="95946" url="https://pl.wikipedia.org/wiki?curid=95946" title="Lauri Kristian Relander">
Lauri Kristian Relander

Lauri Kristian Relander (ur. 31 maja 1883 w Kurkijoki, zm. 9 lutego 1942) – fiński polityk, drugi prezydent Finlandii (1925-1931).
Urodził się w Kurkijoki w Finlandii. Studiował agronomię, w latach 1908–1917 pracował jako pracownik naukowy w państwowej instytucji eksperymentalnej rolnictwa. Był aktywny w polityce, działając w Partii Agrarnej został wybrany do parlamentu w 1910. Do 1917 stał się jednym z przywódców partii. Po uzyskaniu niepodległości przez Finlandię, w 1919 roku i części 1920 pełnił funkcję przewodniczącego fińskiego parlamentu. W 1920 objął urząd gubernatora prowincji Viipuri. Na krótko przed wyborami prezydenckimi w 1925, Relander został zgłoszony jako kandydat swojej partii na prezydenta, po czym wygrał wybory jako alternatywa wobec kontrkandydata Risto Ryti.
Jako prezydent był krytykowany za brak wyrazistego programu, nie miał on jednak silnego poparcia politycznego, na którym mógłby się oprzeć, nie miał także dużego doświadczenia politycznego. Słabość ówczesnych rządów mniejszościowych przekładała się na postrzeganie Relandera jako słabego lidera. Dbając o rozwój stosunków zagranicznych, odbywał liczne podróże zagraniczne, które jednak też były przedmiotem krytyki. Po zakończeniu kadencji w 1931, Relander pracował jako dyrektor firmy ubezpieczeń od ognia. Zmarł na zawał serca w 1942.
Został odznaczony m.in. estońskim Krzyżem Wolności I klasy (1925) i Orderem Krzyża Orła I klasy (1930), łotewskim Orderem Trzech Gwiazd oraz polskim Orderem Orła Białego (1929).

</doc>
<doc id="95947" url="https://pl.wikipedia.org/wiki?curid=95947" title="Pehr Evind Svinhufvud">
Pehr Evind Svinhufvud

Pehr Evind Svinhufvud (ur. 15 grudnia 1861 w Sääksmäki, zm. 29 lutego 1944 w Luumäki) – fiński polityk, regent w (1918), premier (1930–1931) i prezydent Finlandii (1931–1937).
Życiorys.
Urodził się w Sääksmäki w należącej do szwedzkojęzycznej mniejszości fińskiej rodzinie staroszlacheckiej "Svinhufvud af Qvalstad".. Studiował na uniwersytecie w Helsinkach historię Rosji i Skandynawii, a następnie także prawo. Pracował następnie w Sądzie Apelacyjnym w Turku. W 1892 wybrano go do komisji Senatu opracowującej ustawy, lecz po kilku latach zdecydował powrócić do pracy w sądzie w Turku. W 1902 zaangażował się w procesy sądowe wytaczane przeciw rosyjskiemu gubernatorowi generalnemu Bobrikowowi, na skutek czego został zwolniony z pracy razem z 15 innymi urzędnikami sądowymi.
Od roku 1907 pełnił funkcję przewodniczącego senatu fińskiego. Od listopada 1917 do maja 1918 został premierem pierwszego rządu niepodległej Finlandii. Od maja do grudnia 1918 był tymczasowym szefem państwa („Posiadaczem najwyższej władzy”), a następnie regentem i zwolennikiem współpracy z Niemcami, reprezentując poglądy monarchizmu. W latach 1930–1931 premier Finlandii, a w latach 1931–1937 prezydent kraju.
Był odznaczony m.in. Orderem Orła Białego (1935).

</doc>
<doc id="95948" url="https://pl.wikipedia.org/wiki?curid=95948" title="Wyparcie">
Wyparcie

Wyparcie lub represja (od łac. "reprimere", odpierać, odpychać, tłumić) to jeden z mechanizmów obronnych osobowości znanych w psychologii.
Jest procesem nieświadomym polegającym na niedopuszczaniu do świadomości myśli, uczuć, wspomnień, impulsów, fantazji, pragnień itp., które przywołują bolesne skojarzenia lub w inny sposób zagrażają spójności osobowości danej jednostki (na przykład prowokują pytania o moralność, wywołują poczucie winy itp.). Wyparcie zachodzi wtedy, gdy zaspokojenie popędu (związane z przyjemnością) może spowodować – z uwagi na inne wymogi – przykrość. Wyparte myśli istnieją nadal, jednakże nie są dostępne świadomości. Wyparcie nie jest procesem jednorazowym i wymaga ciągłego nakładu energii. Energia związana z wypartym impulsem zmienia się w inne psychiczne jakości, lęk. Jest to też motywowane zapominanie.
Wyparcie jest jednym z podstawowych pojęć psychoanalizy. Według Freuda dzieli się ono na dwa typy:
Wyparte zjawiska pozostają w nieświadomości dzięki mechanizmowi zwanemu "cenzurą", kontrolowanemu przez superego, czasem jednak pojawiają się niespodziewanie kiedy cenzura słabnie (np. pod wpływem alkoholu, osłabienia ego, choroby, we śnie itp.), mogą też być przyczyną nerwic.
Jednym z kierunków psychoanalizy jest więc wydobywanie wypartych wspomnień wydarzeń na powierzchnię świadomości, co ma leczyć nerwice. Do tego celu służy szereg metod, m.in.:
Metody te bywają jednak zawodne. Znany jest na przykład przypadek pacjentki, u której pod hipnozą odsłonięto wspomnienie gwałtu dokonanego na niej w dzieciństwie przez ojca, podczas gdy później okazało się, że jest wciąż dziewicą (zobacz też: fałszywe wspomnienie). Również w przypadku odsłonięcia naprawdę wypartego wspomnienia nerwica wcale niekoniecznie ustępuje, choć świadomość jej przyczyn może pomóc w dalszym leczeniu.

</doc>
<doc id="95949" url="https://pl.wikipedia.org/wiki?curid=95949" title="Tarja Halonen">
Tarja Halonen

Tarja Kaarina Halonen (wym. ; ur. 24 grudnia 1943 w Helsinkach) – fińska polityk, prawniczka i samorządowiec, parlamentarzystka, minister w różnych resortach, w latach 2000–2012 przez dwie kadencje prezydent Finlandii.
Życiorys.
W 1968 ukończyła studia prawnicze na Uniwersytecie Helsińskim. W latach 1969–1970 pracowała jako sekretarz ds. społecznych w SYL, największej fińskiej organizacji studenckiej. Następnie została zatrudniona jako prawniczka w Centralnej Organizacji Fińskich Związków Zawodowych.
W 1971 została członkinią Socjaldemokratycznej Partii Finlandii. Na początku lat 80. kierowała organizacją SETA, działającą na rzecz praw osób homoseksualnych.
Od 1977 do 1996 zasiadała w radzie miejskiej Helsinek. W 1979 po raz pierwszy została wybrana do Eduskunty. Mandat deputowanej do fińskiego parlamentu uzyskiwała w kolejnych wyborach w 1983, 1987, 1991, 1995 i 1999, zasiadając w nim do 2000. Była wiceprzewodniczącą krajowej delegacji do Zgromadzenia Parlamentarnego Rady Europy. W kwietniu 1987 została ministrem w ministerstwie spraw społecznych i zdrowia w rządzie, którym kierował Harri Holkeri, pełniła tę funkcję do lutego 1990. W tym samym gabinecie od marca 1990 do kwietnia 1991 była ministrem sprawiedliwości. Od kwietnia 1995 do lutego 2000 w dwóch rządach Paava Lipponena sprawowała urząd ministra spraw zagranicznych.
W lutym 2000 jako kandydatka socjaldemokratów wygrała drugą turę wyborów prezydenckich, otrzymując 51,6% głosów i pokonując byłego premiera Eska Aha. Urząd ten objęła 1 marca 2000 jako pierwsza kobieta w historii Finlandii. W styczniu 2006 z powodzeniem ubiegała się o reelekcję w kolejnych wyborach. W drugiej turze dostała 51,8% głosów, wyprzedzając Sauliego Niinistö. Drugą kadencję zakończyła 1 marca 2012, na stanowisku prezydenta zastąpił ją jej konkurent z wyborów w 2006 – Sauli Niinistö.
Życie prywatne.
W 2000 poślubiła fińskiego polityka i prawnika Penttiego Arajärviego. Z poprzedniego związku ma córkę Annę.

</doc>
<doc id="95950" url="https://pl.wikipedia.org/wiki?curid=95950" title="PZL.22">
PZL.22

PZL.22 – prototyp jednomiejscowego, jednosilnikowego samolotu doświadczalnego w układzie bezogonowca, zbudowany w 1934 roku w Państwowych Zakładach Lotniczych. Samolot opracował polski inżynier, profesor Gustaw Andrzej Mokrzycki.
Historia.
Samolot został opracowany przez profesora Gustawa Mokrzyckiego jako pierwszy (i jedyny zbudowany) polski samolot bezogonowy. Był on efektem badań profesora nad nowymi koncepcjami rozwoju samolotów i skutkiem inspiracji badaniami niemieckiego konstruktora Lippischa nad samolotem bezogonowym. Samolot sfinansowany przez Ligę Obrony Powietrznej i Przeciwgazowej został zbudowany w 1934 roku w zakładach PZL otrzymując oznaczenie PZL.22. Do oblotu prototypu nie doszło wobec obaw władz o bezpieczeństwo (zakaz wydany przez gen. Rayskiego). Konstrukcji zarzucano, że zbyt wysoko położona kabina pilota nie gwarantuje równowagi samolotu podczas rozbiegu
Służba w lotnictwie.
Samolot ten nigdy nie wyszedł poza fazę prototypu i tym samym nigdy nie służył w lotnictwie.
Opis techniczny.
Konstrukcja mieszana metalowo-drewniana. Kadłub wykonany ze spawanych rur stalowych, skrzydła drewniane. Napęd stanowił silnik rzędowy de Havilland "Gipsy Major III" o mocy 230 KM.

</doc>
<doc id="95951" url="https://pl.wikipedia.org/wiki?curid=95951" title="PZL-22">
PZL-22



</doc>
<doc id="95953" url="https://pl.wikipedia.org/wiki?curid=95953" title="Neobatrachia">
Neobatrachia

Neobatrachia – podrząd płazów bezogonowych (Anura) o kosmopolitycznym zasięgu występowania. Obejmuje około 96% współcześnie żyjących gatunków płazów bezogonowych. Ich wczesna ewolucja jest jednoznacznie wiązana z Gondwaną. 
Rodziny.
Zaliczana do tej grupy płazów rodzina Heleophrynidae (straszaki) jest uważana za takson siostrzany wszystkich pozostałych rodzin Neobatrachia.

</doc>
<doc id="95954" url="https://pl.wikipedia.org/wiki?curid=95954" title="Funktor Scheffera">
Funktor Scheffera



</doc>
<doc id="95957" url="https://pl.wikipedia.org/wiki?curid=95957" title="Pelobatoidea">
Pelobatoidea

Pelobatoidea – grupa płazów bezogonowych, wyróżniana w niektórych systemach klasyfikacyjnych w randze podrzędu lub nadrodziny, obejmująca rodziny:
Prawdopodobnie jest to grupa siostrzana dla Neobatrachia. Scaphiopodidae włączana jest przez niektórych autorów do Pelobatidae. 

</doc>
<doc id="95961" url="https://pl.wikipedia.org/wiki?curid=95961" title="Mesobatrachia">
Mesobatrachia

Mesobatrachia – jeden z podrzędów płazów bezogonowych, wyróżniany w nowszych systemach klasyfikacyjnych. Mesobatrachia to duża grupa, wydzielona stosunkowo niedawno, obejmująca 6 rodzin, 21 rodzajów i 171 gatunków. Wprawdzie jest to grupa znacznie mniejsza niż podrząd Neobatrachia (4,5 tys. gatunków). Nazwa, wykorzystująca przedrostek "meso-" (pomiędzy) sugeruje, że do tego podrzędu zaliczają się płazy stojące ewolucyjnie niejako pomiędzy podrzędem Archaeobatrachia i Neobatrachia. W innych systemach klasyfikacji podrząd Mesobatrachia jest dzielony na dwa podrzędy: Pelobatoidea i Pipoidea.
W podrzędzie Mesobatrachia wyróżnia się następujące rodziny:

</doc>
<doc id="95963" url="https://pl.wikipedia.org/wiki?curid=95963" title="Crosby, Stills, Nash and Young">
Crosby, Stills, Nash and Young



</doc>
<doc id="95965" url="https://pl.wikipedia.org/wiki?curid=95965" title="II bitwa pod El Alamein">
II bitwa pod El Alamein

II bitwa pod El Alamein – bitwa stoczona od 23 października do 4 listopada 1942 roku w pobliżu egipskiego miasta El Alamein, uznawana za punkt zwrotny w kampanii pustynnej w Afryce Północnej w czasie II wojny światowej. Było to pierwsze zwycięstwo brytyjskich sił lądowych nad wojskami niemieckimi w tej wojnie. Większość historyków brytyjskich sądzi, że bitwa ta, wraz z bitwą stalingradzką, były dwoma zwycięstwami, które w największym stopniu przyczyniły się do klęski hitlerowskich Niemiec.
Podłoże.
Do lipca 1942 roku niemiecki Afrika Korps pod dowództwem Erwina Rommla wraz z wojskami włoskimi wtargnął głęboko do Egiptu, zagrażając ważnym brytyjskim liniom zaopatrzenia przez Kanał Sueski. Mając rozciągnięte linie zaopatrzenia i nie mając posiłków, wobec perspektywy przybycia dużych uzupełnień dla aliantów, Rommel zdecydował się uderzyć, gdy brytyjskie pozycje nie były jeszcze dostatecznie umocnione. Atak 30 sierpnia 1942 roku na Alam Halfa nie powiódł się i w oczekiwaniu kontrataku 8 Armii Afrika Korps okopał się. Po sześciu dalszych tygodniach 8 Armia była gotowa do uderzenia. 200 tys. ludzi i tysiąc czołgów skierowało się przeciwko 100 tys. żołnierzy i 500 czołgom Włochów i Afrika Korps. Po I bitwie pod El Alamein, która opóźniła postępy państw Osi, brytyjski feldmarszałek Bernard Law Montgomery przejął w sierpniu 1942 roku dowództwo 8 Armii od gen. Claude’a Auchinlecka.
Plan aliantów.
Operacją Lightfoot Montgomery spodziewał się utworzyć dwa korytarze przez pola minowe Osi na północy, aby mogły tamtędy przejść siły pancerne. Dywersyjne ataki na południu powstrzymałyby resztę sił Osi od przesunięcia się na północ. Montgomery oczekiwał 12-dniowej bitwy w trzech stadiach – włamanie, walka powietrzna i ostateczne przełamanie nieprzyjaciela.
Siły alianckie zastosowały szereg manewrów w miesiącach poprzedzających bitwę, aby zmylić dowództwo Osi nie tylko co do dokładnego miejsca nadchodzącej bitwy, ale i momentu jej rozpoczęcia. Była to tzw. operacja Bertram. Budowano fałszywy rurociąg, który miał przekonać Niemców, że atak nastąpi dużo później i dalej na południe. Aby wzmocnić efekt, skonstruowano też sztuczne czołgi zrobione ze sklejki umieszczonej na łazikach i rozmieszczono je na południu. Czołgi wyznaczone do bitwy na północy były zamaskowane jako samochody ciężarowe.
Wojska Osi były okopane wzdłuż dwóch linii, nazwanych przez aliantów "Oxalic Line" oraz "Pierson Line". Wokół rozmieszczono ok. pół miliona min, głównie przeciwczołgowych, tworząc tzw. Ogród Diabła.
Bitwa.
Bitwa rozpoczęła się 23 października o godzinie 21:40 nawałą artyleryjską. Pierwszym celem była "Oxalic Line", po czym miał nastąpić atak pancerny na "Pierson Line". Jednak gdy atak się rozpoczął, pola minowe (mimo masowego użycia polskiego wykrywacza min) nie były jeszcze w pełni oczyszczone.
Pierwszej nocy atak zmierzający do utworzenia północnego korytarza posunął się na odległość 5 km od "Pierson Line". Na południu był większy postęp, ale wojska utknęły przy grzbiecie Miteirya.
24 października dowódca niemiecki, generał Georg Stumme (Rommel był na zwolnieniu lekarskim w Austrii), zmarł na atak serca w czasie ostrzału. Po okresie zamieszania dowództwo objął generał Wilhelm von Thoma. Hitler początkowo polecił Rommlowi pozostanie w domu i kontynuowanie rekonwalescencji, ale gdy położenie wojsk niemieckich stało się krytyczne, poprosił go o powrót do Afryki. Rommel natychmiast wyjechał i przybył na miejsce 25 października.
Po nieudanym ataku na grzbiet Miteirya atak aliantów został zaniechany – Montgomery skoncentrował się na ataku na północy. Nocny atak z 25 na 26 października był pomyślny, a natychmiastowe przeciwnatarcie Rommla nieskuteczne. Alianci stracili 6200 ludzi (straty Osi wyniosły 2500 żołnierzy), jednak Rommel miał już tylko 370 czołgów, gdy Montgomery jeszcze ponad 900.
Montgomery zauważył, że ofensywa traci rozpęd, i zdecydował się na przegrupowanie. Do 29 października linia wojsk Osi pozostawała nienaruszona. Montgomery przygotował siły do Operacji Supercharge. Liczne niewielkie działania i ataki lotnictwa zmniejszyły siły pancerne Rommla do zaledwie 102 czołgów.
Kolejna duża ofensywa miała miejsce wzdłuż wybrzeża, początkowo by zdobyć szlak Rahman, a potem wziąć wzniesienie Tel el Aqqaqir. Atak zaczął 2 listopada – Rommel miał już tylko 35 czołgów nadających się do walki. Pomimo chwilowego zatrzymania brytyjskiego natarcia, nacisk na jego siły zmusił go do podjęcia decyzji o wycofaniu. Tego samego dnia Rommel otrzymał od Hitlera rozkaz „zwycięstwo albo śmierć”, co wstrzymało odwrót. Nacisk aliantów był jednak zbyt wielki i siły niemieckie musiały cofnąć się w nocy z 3 na 4 listopada. Do 9 listopada siły Osi były w pełnym odwrocie, a ponad 30 tys. żołnierzy poddało się.
Premier Wielkiej Brytanii Winston Churchill podsumował bitwę 10 listopada 1942 roku historycznymi słowami, często cytowanymi w różnym kontekście: „To nie jest koniec, to nie jest nawet początek końca. Ale to jest, być może, koniec początku”.
Bitwa była największym triumfem Montgomery’ego – przyjął miano „Lord Montgomery of Alamein” i został podniesiony do godności para Imperium brytyjskiego.
Operacja desantowa Torch rozpoczęta 8 listopada oznaczała rzeczywisty koniec zagrożenia ze strony sił Osi w Afryce Północnej.

</doc>
<doc id="95969" url="https://pl.wikipedia.org/wiki?curid=95969" title="FLOPS">
FLOPS

&lt;/math&gt;
 |CGS-jedn = 
 |Imp-jedn = 
 |Nazwisko = 
 |Etymologia = ang. "FLoating-point Operations Per Second"
 |JednPodstawowa = 
FLOPS (od ang. "floating point operations per second", operacje zmiennoprzecinkowe na sekundę) – jednostka mocy obliczeniowej komputerów, używana szczególnie w zastosowaniach naukowych. Jest bardziej uniwersalna od wcześniej używanej jednostki MIPS, oznaczającej liczbę rozkazów procesora wykonanych na sekundę.
FLOPS nie jest jednostką SI, ale można go interpretować jako jednostkę o wymiarze 1/s.
Pomiar mocy obliczeniowej.
FLOPS może być używane w różnych znaczeniach, w zależności od sposobu jego wyznaczania. Różne układy elektroniczne mogą mieć różne zestawy dostępnych operacji i reprezentować liczby zmiennoprzecinkowe z różną dokładnością. Dlatego do porównywania mocy obliczeniowej używa się zwykle testów wzorcowych. Przykładem takiego testu jest LINPACK używany do porównywania wydajności superkomputerów. Wadą testu LINPACK jest niemożność porównywania wydajności superkomputerów, których architektura uniemożliwia uruchomienie testu (przykładowo Anton, MDGRAPE-3).
Historia mocy obliczeniowej.
Rozwój technologii półprzewodnikowych powoduje wykładniczy wzrost mocy obliczeniowej kolejnych generacji komputerów, trwający nieprzerwanie od lat 60. XX wieku, kiedy to najwydajniejsze komputery miały moc wyrażaną w MFLOPS (milionach operacji na sekundę). Pierwszym komputerem o mocy obliczeniowej powyżej 1 GFLOPS był Cray-2, wyprodukowany przez Cray Research w 1985. Pierwszym komputerem o mocy obliczeniowej powyżej 1 TFLOPS był ASCI Red, wyprodukowany przez Intel w 1997. Pierwszym komputerem o mocy obliczeniowej powyżej 1 PFLOPS był Roadrunner, wyprodukowany przez IBM w 2008.
Aktualny rekord należy do amerykańskiego komputera Frontier o mocy 1.102 EFLOPS. 
Najszybszym superkomputerem w Polsce jest Athena na krakowskiej Akademii Górniczo-Hutniczej o wydajności ponad 7,7 PFLOPS.
Poprzedni rekord Polski to 2,65 PFLOPS – należał do superkomputera Prometheus, również na krakowskiej AGH.
Sumaryczna moc obliczeniowa 500 największych superkomputerów z listy TOP500 w czerwcu 2020 wynosiła 2,2 EFLOPS.

</doc>
<doc id="95971" url="https://pl.wikipedia.org/wiki?curid=95971" title="France Telecom">
France Telecom



</doc>
<doc id="95974" url="https://pl.wikipedia.org/wiki?curid=95974" title="Zimna Wódka">
Zimna Wódka

Zimna Wódka (dodatkowa nazwa w j. niem. Kaltwasser) – wieś w Polsce, położona w województwie opolskim, w powiecie strzeleckim, w gminie Ujazd.
We wsi mieszka ok. 720 osób.
W latach 1945–1954 miejscowość była siedzibą gminy Zimna Wódka. Od 1950 roku wieś należy administracyjnie do województwa opolskiego.
Nazwa.
Nazwa miejscowości pochodzi od wyrażenia „zimna woda”. Według niemieckiego nauczyciela Heinricha Adamy’ego nazwa miejscowości pochodzi od wcześniejszej polskiej nazwy, która została później zgermanizowana. W swoim dziele o nazwach miejscowości na Śląsku wydanym w 1888 roku we Wrocławiu Adamy wymienia jako najstarszą zanotowaną nazwę miejscowości "Zimnawodka" podając jej znaczenie "„wurde ubesetz in Kaltwasser”" czyli po polsku "„zostało przetłumaczone na Kaltwasser”".
Miejscowość znajduje się na terenie określonym w bulli protekcyjnej papieża Hadriana IV z 1155 r. jako „Circuitio iuxta Cozli”, czyli „ujazd obok Koźla”. Staropolskie słowo „ujazd” oznaczało obszar wytyczony przez całodzienny konny objazd, podczas którego ustalano m.in. kto jest właścicielem poszczególnych pól i w razie potrzeby dokonywano nowych rozgraniczeń. W 1295 r. w księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako Zymna wodka.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Zimnowodka" oraz niemiecką – "Kaltwasser". 15 marca 1947 r. nadano miejscowości polską nazwę Zimna Wódka.
Historia.
Po raz pierwszy wzmianka o Zimnej Wódce pojawia się w ugodzie księcia opolskiego Władysława opolskiego z biskupem wrocławskim Tomaszem I, sporządzonej 30 listopada 1260 r. w Sławięcicach. Zapis dotyczący miejscowości w Księdze uposażeń biskupstwa wrocławskiego – w rozdziale „Rejestr ujazdowski” – informuje: "Podobnie w Zimnej Wódce [in Zymnawodka] jest siedemdziesiąt łanów, z których pan biskup ma sześć pod pług, sołtys siedem, pleban dwa, a do pana należy pięćdziesiąt pięć łanów wraz z serwitutami. Także tam są cztery łany nie nadające się do użytku". Wzmianka o plebanie dowodzi istnienia tu już kościoła i parafii.
W piśmie ławników strzeleckich z 8 marca 1324 r. mowa jest o Krystianie, proboszczu "de frigido fonte" (pol. zimna woda). W spisie parafii dekanatu ujazdowskiego z 14 stycznia 1376 roku, sporządzonym w Awinionie w notariacie kardynała Jana, biskupa Sabiny, Zimna Wódka występuje pod nazwą Caldeborn.
List z wypowiedzeniem wojny trzydziestu czterech śląskich rycerzy wystosowany 4 lipca 1410 r. do Wielkiego Mistrza Zakonu Krzyżackiego podpisał m.in. Petulin z Caldim Wasser, którą to miejscowość Szymon Koszyk identyfikuje jako Zimną Wódkę.
W protokole z pierwszej wizytacji przeprowadzonej w 1690 r. w parafii Klucze ponownie występuje jako Zimnawodka.
Plebiscyt i powstanie.
W 1910 roku 686 mieszkańców mówiło w języku polskim, natomiast 27 osób posługiwało się językiem niemieckim. W wyborach komunalnych w listopadzie 1919 roku na listę polską oddano 150 głosów, co pozwoliło na zdobycie 8 z 12 mandatów. Do głosowania podczas plebiscytu uprawnionych było w Zimnej Wódce 258 osób, z czego 245, ok. 95,0%, stanowili mieszkańcy (w tym 245, ok. 95,0% całości, mieszkańcy urodzeni w miejscowości). Oddano 253 głosy (ok. 98,1% uprawnionych), w tym 251 (ok. 99,2%) ważnych; za Polską głosowało 181 osób (ok. 71,5%), a za Niemcami 70 osób (ok. 27,7%). W obszarze dworskim rozkład głosów prezentował się następująco: uprawnionych było 116 osób, z czego 107, ok. 92,2%, stanowili mieszkańcy (w tym 106, ok. 91,4% całości, mieszkańcy urodzeni w obszarze dworskim). Oddano 116 głosów (100% uprawnionych), w tym 115 (ok. 99,1%) ważnych; za Niemcami głosowało 75 osób (ok. 64,7%), a za Polską 40 osób (ok. 34,5%).
22 lutego 1921 roku w miejscowości powstał oddział najstarszej polskiej organizacji sportowej Polskiego Towarzystwa Gimnastycznego „Sokół”. Podczas III powstania śląskiego miejscowość 7 maja została zajęta przez żołnierzy z Podgrupy "Butrym". 4 czerwca, po ciężkich walkach z baonami Rudolfa Niemczyka, kiedy wieś kilkukrotnie przechodziła z rąk do rąk, Niemcy odbili Zimną Wódkę.
Okres powojenny.
15 sierpnia 2008 r. ok. godziny 17.00 w miejscowość uderzyła trąba powietrzna z prawdopodobną siłą F4 w skali Fujity i uszkodziła 15 gospodarstw.
Zabytki.
Do wojewódzkiego rejestru zabytków wpisane są:

</doc>
<doc id="95980" url="https://pl.wikipedia.org/wiki?curid=95980" title="Kyösti Kallio">
Kyösti Kallio

Kyösti Kallio (ur. 10 kwietnia 1873 w Yliviesce, zm. 19 grudnia 1940 w Helsinkach) – fiński polityk, premier, a później prezydent Finlandii.
Życiorys.
Urodził się jako "Gustaf Kallio" w mieście Ylivieska. Był członkiem Unii Agrariuszy. Trzykrotnie pełnił urząd ministra rolnictwa w latach: 1917–1918, 1919–1920 oraz 1921–1922, w tym czasie doprowadził do uchwalenia reformy rolnej, która promowała wykup ziemi na własność przez chłopów dzierżawców (tzw. "lex Kallio"). Aż cztery razy sprawował urząd premiera Finlandii, w latach: 1922–1924, 1925–1926, 1929–1930 i 1936–1937, a w latach 1920–1936 kilkakrotnie był przewodniczącym fińskiego parlamentu. W okresie od roku 1937 do 1940 był prezydentem Finlandii.
12 marca 1940 roku, w przeddzień zawarcia w Moskwie układu pokojowego kończącego wojnę zimową, prezydent Kallio podpisując pełnomocnictwa delegacji fińskiej do zawarcia pokoju na warunkach narzuconych przez Stalina, wyraził się słowami „Niech uschnie ręka, która podpisała taki dokument”. Pięć miesięcy później prezydent doznał wylewu krwi do mózgu, wskutek czego dotknął go paraliż prawej ręki. W związku z powyższym 27 listopada 1940 prezydent poprosił parlament o przyjęcie jego dymisji. Stan jego zdrowia pogarszał się jednak coraz bardziej i 19 grudnia 1940 Kyösti Kallio zmarł nagle na kolejny wylew na peronie dworca kolejowego w Helsinkach.
Został odznaczony m.in. estońskim Krzyżem Wolności II klasy (1920) oraz Orderem Krzyża Orła I klasy (1932).

</doc>
<doc id="95981" url="https://pl.wikipedia.org/wiki?curid=95981" title="Paul Yoshigorō Taguchi">
Paul Yoshigorō Taguchi

 – japoński duchowny katolicki, arcybiskup Osaki, kardynał.
Życiorys.
Studiował w Papieskim Athenaeum "De Propaganda Fide" i Papieskim Athenaeum Św. Apolinarego w Rzymie. Przyjął święcenia kapłańskie 22 grudnia 1928 w Rzymie. W latach 1931-1936 pracował jako duszpasterz w archidiecezji Tokio oraz wykładał w lokalnym seminarium. Od 1936 był sekretarzem delegatury apostolskiej w Japonii.
30 listopada 1940 mianowany administratorem apostolskim diecezji Osaka, rok później – 25 listopada 1941 – biskupem Osaki. Sakrę biskupią otrzymał 14 grudnia 1941. W latach 1941-1962 był jednocześnie administratorem apostolskim prefektury apostolskiej Sikoku. Brał udział w obradach Soboru Watykańskiego II (1962-1965) i sesji Światowego Synodu Biskupów w Watykanie (1967, 1969, 1971, 1974). 24 lipca 1969 Osaka została wyniesiona do rangi metropolii, a Taguchi do godności arcybiskupa. W 1970 został ponadto przewodniczącym Konferencji Episkopatu Japonii.
5 marca 1973 został mianowany przez papieża Pawła VI kardynałem, z tytułem prezbitera S. Maria in Via.

</doc>
<doc id="95982" url="https://pl.wikipedia.org/wiki?curid=95982" title="Kateksja">
Kateksja

Kateksja czyli wybór obiektu popędu – proces inwestycji energii w działanie lub wyobrażenie, które zaspokaja popęd.

</doc>
<doc id="95983" url="https://pl.wikipedia.org/wiki?curid=95983" title="Unger">
Unger

Unger (ur. ?, zm. 9 czerwca 1012 r.) – początkowo biskup Polski z siedzibą w Poznaniu lub Gnieźnie, ewentualnie bez stałej siedziby, a po roku 1000 z pewnością biskup poznański niezależny od metropolii gnieźnieńskiej.
Biografia.
Pochodził przypuszczalnie z Saksonii lub Turyngii. Był opatem klasztoru w Memleben (Turyngia), który znajdował się na terenie diecezji merseburskiej. W 982 lub 983 został konsekrowany na biskupa, nie ma jednak pewności, czy nominacja ta już wtedy miała związek z następstwem po pierwszym biskupie Polski Jordanie. Pewne jest, że jeszcze przez kilka lat zachował urząd opata w Memleben, gdyż w dokumencie cesarza Ottona III z 4 października 991 wspomniany jest jako biskup i opat. W 992 roku Reginold został jego następcą w Memleben, stąd przyjmuje się, że dopiero wtedy Unger przybył do Polski. Obecnie przypisuje się mu duże zasługi w chrystianizacji kraju i czynne popieranie polityki Bolesława Chrobrego. Przypuszcza się, że to właśnie zawiedzione nadzieje na objęcie zwierzchnictwa nad nową prowincją polską, po objęciu urzędu metropolity gnieźnieńskiego przez arcybiskupa Radzimia Gaudentego oraz wymuszona zgoda na okrojenie własnej diecezji w 1000 r., spowodowały, że wymusił pozostawienie biskupstwa poznańskiego poza prowincją gnieźnieńską.
Podczas podróży do Rzymu, zleconej mu przez Bolesława w 1004 roku, Unger został uwięziony w Magdeburgu, gdzie uznał się (być może pod przymusem) za sufragana arcybiskupa Magdeburga. Stało się to podstawą do późniejszych roszczeń metropolitów magdeburskich do zwierzchnictwa nad biskupstwem poznańskim. Na te lata mniej więcej datuje się powstanie tzw. narracji o utworzeniu metropolii magdeburskiej, według której Poznań już w 968 znalazł się wśród sufraganii magdeburskich. Pretensje te w początkach XII wieku próbowano rozciągnąć na całą metropolię gnieźnieńską. Nie jest jasne, czy Unger kiedykolwiek powrócił do Polski, wiele wskazuje na to, że do końca życia pozostał w Saksonii i zmarł tam 9 czerwca 1012.

</doc>
<doc id="95984" url="https://pl.wikipedia.org/wiki?curid=95984" title="Jimbo Wales">
Jimbo Wales



</doc>
<doc id="95985" url="https://pl.wikipedia.org/wiki?curid=95985" title="The Sisters of Mercy">
The Sisters of Mercy

The Sisters of Mercy – zespół muzyczny powstały w Wielkiej Brytanii w mieście Leeds w 1980 roku. Liderem grupy jest wokalista Andrew Eldritch. Od początku lat 90. zespół zaprzestał nagrywania nowych albumów i prowadzi jedynie działalność koncertową wraz ze zmienną ekipą muzyków (jedynie Andrew Eldritch jest zawsze obecny w składzie – programuje automat perkusyjny o pseudonimie Dr Avalanche).
Grupa jest przedstawicielem nurtu gotyckiego rocka. Ma w swoim dorobku zaledwie trzy albumy studyjne, a każdy z nich został nagrany w innym składzie i innym stylu muzycznym. Cechą łączącą wszystkie wydawnictwa jest śpiew Andrew Eldritcha, który jest znany z bardzo niskiego głosu oraz jednostajne dźwięki automatu perkusyjnego nazwanego Dr Avalanche. Oprócz wymienionych wcześniej trzech oryginalnych płyt, należy dodać do tego zestawu jeszcze jedną, w którą był zaangażowany Eldritch, zatytułowaną "GIFT", wydaną pod nazwą The Sisterhood. Płyta ta jest owocem sporu z byłymi muzykami i powstała w 1986 roku.
Historia.
Początki zespołu 1980–1983.
Początki zespołu sięgają roku 1980, kiedy to w Leeds doszło do spotkania dwóch przyszłych członków zespołu Andrew Eldritcha oraz Gary Marxa. Obaj panowie postanowili spróbować swoich sił w muzyce, gdyż jak potem ujawniono w wywiadzie, bardzo chcieli usłyszeć siebie w radio. Gary Marx rozpoczął próby z gitarami a Eldritch na perkusji. W tym składzie dokonano nagrania pierwszego singla zespołu The Sisters of Mercy, zawierającego trzy utwory "Damage Done/Watch/Home of the Hit-men". Nazwa zespołu została przyjęta po obejrzeniu filmu Roberta Altmana zatytułowanego McCabe &amp; Mrs. Miller, który w pewnym momencie jest zilustrowany utworem muzycznym Leonarda Cohena noszącym tytuł właśnie "The Sisters of Mercy".
W następnym roku do zespołu doszedł basista Craig Adams, a zespół zakupił automat perkusyjny, który został ochrzczony Dr Avalanche. Taką samą nazwę noszą wszystkie zestawy perkusyjne, używane przez zespół od tamtej pory. Ten zakup, pozwolił Eldritchowi objąć stanowisko wokalisty i głównego autora tekstów oraz producenta utworów. Kolejnym nowym członkiem zespołu został Ben Gunn, który pod koniec 1981 roku objął stanowisko drugiego gitarzysty. W tym składzie, zespół dokonał nagrań kilku singli, które zyskały spory rozgłos na lokalnym rynku niezależnym. Największy sukces odniósł wówczas utwór "Temple of Love", przypomniany wiele lat później w nowej wersji nagranej z izraelską wokalistką Ofrą Hazą. Efektem tej popularności stało się podpisanie kontraktu z wydawnictwem WEA przed upływem 1983 roku. W tym samym roku doszło do pierwszego konfliktu personalnego w składzie zespołu. Ben Gunn nie potrafił podporządkować się charyzmatycznemu liderowi i postanowił opuścić zespół. Na przestrzeni lat będzie jeszcze wielokrotnie dochodziło do takich sytuacji.
First and Last and Always (1984–1985).
Ben Gunn został zastąpiony przez Wayne Husseya, który zaistniał już wcześniej na brytyjskim rynku muzycznym z powodu zaangażowania w projekt Dead or Alive, który zyskał dużą popularność w kręgach kultury pop oraz wzbudził znaczną niechęć wśród fanów muzyki niezależnej. Hussey, nowy drugi gitarzysta, okazał się być dobrym kompozytorem, a także próbowany był jako wokalista. Ostatecznie nie zaśpiewał w żadnym utworze wydanym oficjalnie, ale znane są bootlegi z jego wokalem w niektórych piosenkach. W tym składzie, grupa nagrała pierwszą długogrającą płytę "First and Last and Always" (1985). Album odniósł spory sukces i ostatecznie osiągnął 14 pozycję na liście Billboard, co było zupełnie niespotykane wśród zespołów sceny niezależnej. 
Następnym krokiem była trasa koncertowa promująca wspomniany krążek. W jej trakcie z zespołem pożegnał się drugi z jego założycieli – Gary Marx, który także nie zniósł apodyktycznego charakteru Eldritcha. Po odejściu Marx założył nowy zespół Ghostdance. Trasa została dokończona w trójosobowym składzie, a jej ostatni koncert, w Royal Albert Hall w Londynie (18.06.1985) został zarejestrowany i wydany na kasecie VHS zatytułowanej Wake.
The Sisterhood (1985–1987).
Krótko po zakończeniu trasy koncertowej Andrew Eldritch postanowił przenieść się do Hamburga, gdzie rozpoczął pisanie utworów na kolejną płytę. Początkowo dołączyli do niego także pozostali dwaj muzycy Wayne Hussey, oraz Craig Adams – późniejsi założyciele grupy The Mission. Po krótkim pobycie w Niemczech Hussey i Adams odeszli z zespołu i powrócili do Anglii, gdyż, jak głosi legenda, pokłócili się z Eldritchem o honoraria ze sprzedaży poprzedniego albumu. Postanowili wtedy założyć nowy zespół, który pierwotnie miał nosić nazwę "The Sisterhood", a na jego próbach wykonywali utwory wcześniej nagrane (ale nie wydane) przez The Sisters of Mercy. Eldritch uznał to za wysoce nieuczciwy krok i postanowił pozwać byłych kolegów do sądu oraz w bardzo krótkim czasie nagrał album jako zespół The Sisterhood, żeby "zabić" tę nazwę dla innych. Płyta została zatytułowana "The Gift" (1986) (z ang. "prezent", z niem. "trucizna"), co ma także swój dwuznaczny wydźwięk. Według niepotwierdzonych informacji proces zakończył się zwycięstwem Eldritcha i przyznaniem mu odszkodowania w wysokości 25 tysięcy funtów. Przypuszczenia te ma potwierdzać utwór "Jihad", pierwszy na albumie The Sisterhood, w którym wykrzykiwane są słowa "dwa", "pięć", "zero", "zero", "zero". W związku z zaistniałą sytuacją nowy zespół Husseya i Adamsa został przemianowany na The Mission.
Floodland (1987–1989).
Kolejna płyta, wydana już pod szyldem The Sisters of Mercy, zatytułowana była "Floodland" (1987). W składzie, obok Eldritcha i niezastąpionego Doktora Avalanche, pojawiła się była basistka zespołu The Gun Club Patricia Morrison, która pomagała mu wcześniej przy projekcie "The Sisterhood". W późniejszych wywiadach Eldritch twierdził, że została ona przyjęta do zespołu tylko ze względu na to, że miała najbardziej niesamowite włosy, jakie kiedykolwiek widział, oraz że lepiej wyglądała niż grała. Niezaprzeczalny jest jednak fakt, że słychać jej śpiew w utworach z płyty i że występowała w teledyskach zespołu. Dlatego zupełnie nieuprawniona jest teza, że nie należy zaliczać jej w poczet członków zespołu. Z drugiej strony, w tym czasie zespół nie koncertował, a nagrania linii basu mogły być dokonane przez innych artystów (jak twierdzą plotki).
Płyta, zrealizowana przez Larrego Alexandra oraz Jima Steinmana w pompatycznym stylu określanym jako "wagnerowski", osiągnęła pozycję numer 5 w zestawieniu najlepiej sprzedających się płyt w Wielkiej Brytanii. Wśród zamieszczonych na niej utworów jest m.in. piosenka zatytułowana "This Corrosion", co do której Eldritch zastrzegł sobie, że jej tekst nie może zostać przetłumaczony i że pozwie przed sąd każdego tłumacza, który odważy się to zrobić. 
Vision Thing (1990–1993).
W 1990 r. Eldritch kompletuje zupełnie nowy skład zespołu – w miejsce Patricii Morrison doszedł Tony James (ex. Sigue Sigue Sputnik) – bas, oraz gitarzyści – Andreas Bruhn – kompletnie nieznany niemiecki gitarzysta z Hamburga i Tim Bricheno (ex. All About Eve). W tym składzie grupa nagrała trzeci, ostatni jak dotąd, album "Vision Thing", stylistycznie zbliżony do hard rocka. Wymienieni muzycy wzięli także udział w światowej trasie koncertowej (z koncertem we Wrocławiu) promującej płytę. W Stanach Zjednoczonych, gdzie przewidziano występy z zespołem Public Enemy, w części miast, w obawie przed starciami fanów obu zespołów, władze zablokowały koncerty i ostatecznie trasa została odwołana w połowie. Te wydarzenia podsyciły konflikt Eldritcha z macierzystą wytwórnią płytową East West Records, spadkobierczynią WEA. Doprowadziło to w rezultacie do zaprzestania dystrybucji płyt zespołu na terenie Stanów Zjednoczonych i są one tam dostępne tylko w drodze importu z Europy.
W 1991 odszedł James (w 1992 r. wrócił na krótko do grupy, aby wziąć udział w nagraniu i promocji singla "Temple of Love" – nie brał jednak udziału w trasie koncertowej). Pod koniec 1992 r. grupa zawiesiła działalność. Rok później wznowiła ją w składzie z gitarzystą Adamem Pearsonem (pod koniec 1993 r. na kilka koncertów do grupy jako drugi gitarzysta wrócił Andreas Bruhn). Jednocześnie na rynku pojawiło się wydawnictwo "Some Girls Wander by Mistake" (1992) – które jest zbiorem wczesnych dokonań zespołu. Jednak jedynym efektem studyjnym działalności Sisters of Mercy był singel Under The Gun z 1993 r. W tym samym roku wydano płytę "A Slight Case of Overbombing" (1993) będącą swoistym greatest hits.
Teraźniejszość (od 1993).
Konflikt z wytwórnią płytową narastał i w następnym okresie grupa skupiła się tylko na działalności koncertowej. W tym czasie do grupy doszedł drugi gitarzysta Mike Varjak, którego później zastąpił Chris Sheehan. W 2005 r. w miejsce Sheehana dołączył Chris May, który występuje również solo jako Robochrist. W 2006 r. odszedł Pearson, a jego miejsce w grupie zajął Ben Christo. W 2019 r. odszedł Chris May, którego zastąpił Dylan Smith.
Dyskografia.
Single.
"Detonation Boulevard" oraz "I Was Wrong" zostały wydane jako materiały promo, utwór "Black Planet" został wydany na stronie B w Stanach Zjednoczonych przez wytwórnię muzyczną Elektra na 12" płycie winylowej zatytułowanej "Walk Away" (singel).

</doc>
<doc id="95987" url="https://pl.wikipedia.org/wiki?curid=95987" title="Risto Ryti">
Risto Ryti

Risto Heikki Ryti (ur. 3 lutego 1889 w Huittinen, zm. 25 października 1956 w Helsinkach) – fiński polityk, prawnik, premier (1939–1940), następnie prezydent Finlandii (1940–1944).
Życiorys.
Wiosną 1914 roku przeniósł się na Uniwersytet Oksfordzki, aby kontynuować prawo. Był członkiem Fińskiej Narodowej Partii Postępowej. W latach 1921–1924 sprawował urząd ministra finansów, a w latach 1923–1940 oraz 1944–1945 był gubernatorem Banku Finlandii. Po agresji ZSRR na Finlandię (wojna zimowa) objął 1 grudnia 1939 funkcję premiera, którą pełnił do 19 grudnia 1940, gdy wskutek śmierci prezydenta Kallio został wyznaczony na jego zastępcę do końca kadencji. 15 lutego 1943 został wybrany na urząd prezydenta Finlandii.
Ponieważ Ryti jako prezydent podjął 26 czerwca 1944 w stosunku do Niemców osobiste zobowiązanie, że Finlandia nie podpisze ze Związkiem Radzieckim separatystycznego pokoju, 4 sierpnia 1944 ustąpił ze stanowiska by umożliwić feldmarszałkowi Mannerheimowi objęcie funkcji prezydenta i zawarcie rozejmu w wojnie kontynuacyjnej z ZSRR. Po rezygnacji ponownie objął obowiązki gubernatora Banku Finlandii.
Pod presją sowiecką i komunistów fińskich w 1946 roku stał się głównym oskarżonym i został skazany na 10 lat więzienia pod zarzutami przystąpienia Finlandii do wojny z ZSRR w 1941, wyrażenia zgody na tranzyt wojsk niemieckich oraz umowy z Ribbentropem o niepodpisywaniu separatystycznego pokoju. Jego obrońcą był były minister spraw zagranicznych Finlandii Hjalmar Procopé.
W 1949 roku został zwolniony z odbywania kary, wycofał się z życia publicznego.
W 1942 otrzymał węgierski Krzyż Wielki ze Świętą Koroną na Łańcuchu Orderu Zasługi.

</doc>
<doc id="95988" url="https://pl.wikipedia.org/wiki?curid=95988" title="Antykateksja">
Antykateksja

Antykateksja – hamowanie id przed inwestycją energii libidynalnej w obiekt, ponieważ byłoby to niezgodne z zasadą rzeczywistości ego.
Antykateksję rozpoczyna proces kumulacji energii przez ego, która może być wykorzystana do innych celów niż zaspokajanie popędów za pośrednictwem procesu wtórnego.

</doc>
<doc id="95989" url="https://pl.wikipedia.org/wiki?curid=95989" title="Gumieńce">
Gumieńce

Gumieńce (do 1945 niem. "Scheune", łac. "Orreum") – część miasta i osiedle administracyjne Szczecina, będące jednostką pomocniczą miasta, położone w dzielnicy Zachód.
Na Gumieńcach zameldowanych jest 21 322 osób.
Na terenie Gumieniec mają swoją siedzibę dwa wydziały Uniwersytetu Szczecińskiego: Humanistyczny (ul. Krakowska) i Zarządzania i Ekonomiki Usług (ul. Cukrowa). Jest to osiedle głównie domków jednorodzinnych. W środkowej części znajduje się blokowiskowe osiedle Reda, zbudowane dla potrzeb pracowników PŻM w latach 80. XX wieku. Przedwojenne "Scheune" w większej części zamieszkiwała społeczność pracująca w cukrowni, lecz dziś osiedle uchodzi za atrakcyjne.
We wschodniej części Gumieniec położony jest Cmentarz Centralny, a przy ul. Bronowickiej nowo wybudowany Cmentarz Zachodni. Przy południowej granicy osiedla (oraz miasta) znajdowała się i działała do 2003 r. Cukrownia Szczecin. W 2014 r. majątek byłej cukrowni został zakupiony przez dewelopera Alsecco, który od 2015 r. etapami wybudował na terenie byłego zakładu osiedle Nowa Cukrownia. Inwestycja wzbudziła kontrowersje z powodu niemal całkowitej rozbiórki zabytkowych budynków cukrowni. Nieco dalej, przy samej granicy z Warzymicami, na terenie byłej jednostki wojskowej, od 2019 r. budowane jest przez tę samą firmę osiedle Harmonia Gumieńce. W północno-zachodniej części Gumieniec, przy granicy z Mierzynem, powstało centrum handlowe (d. "King Cross", obecnie "Ster") składające się m.in. z supermarketów bi1 (d. Real i Géant) i Castorama, stacji obsługi pojazdów Feu Vert oraz otwartej wiosną 2013 roku restauracji McDonald’s. Od zachodu osiedle graniczy z gminami Dobra (Mierzyn) i Kołbaskowo (Warzymice), od wschodu z osiedlem Pomorzany, a na północy (Słowieńsko) ze Świerczewem.
Gumieńce pod względem liczby ludności są drugim osiedlem w Szczecinie.
Toponimia.
Początkowo ze względu na podmokły grunt rejon Gumieniec nie był wykorzystywany pod zabudowę mieszkalną, a jedynie jako lokalizacja budynków gospodarczych do przechowywania siana (a zatem znajdowały się tu gumna) – znalazło to odzwierciedlenie w słowiańskiej, niemieckiej i łacińskiej nazwie wsi, która powstała tu po przeprowadzeniu odwodnienia terenu.
Komunikacja.
Przez osiedle przechodzi droga krajowa nr 13 w ciągu ulic Mieszka I i Południowej, prowadząca do przejść granicznych w Kołbaskowie i Rosówku, oraz droga krajowa nr 10 w ciągu ul. Ku Słońcu, prowadząca do przejścia granicznego w Lubieszynie. Na rondzie Hakena bierze swój początek droga krajowa nr 31 (ul. Floriana Krygiera) w kierunku Podjuch i dalej do przejścia granicznego w Słubicach. Gumieńce to również układ komunikacyjny – linie tramwajowe 8 i 10 (których jeden z przystanków końcowych to właśnie "Gumieńce") i autobusowe (53, 60, 61, 88, 98, 108, 124, 241, 243, 244) oraz autobusowe nocne (523, 528, 529, 536). Przez osiedle prowadzi także linia autobusowa na żądanie (908). Przez Gumieńce przebiegają dwie linie kolejowe ze Szczecina Głównego do Tantow i do Grambow ze stacją Szczecin Gumieńce.
Dawne przejścia graniczne: kolejowe przejście graniczne w kierunku Pasewalku i Hamburga (Gumieńce-Grambow) oraz w kierunku Berlina (Gumieńce-Tantow).
Samorząd mieszkańców.
Samorząd osiedla Gumieńce został ustanowiony w 1990 roku. Rada Osiedla Gumieńce liczy 21 członków. W wyborach do rad osiedli 20 maja 2007 roku udział wzięło 425 głosujących, co stanowiło frekwencję na poziomie 2,71%.
W wyborach dnia 22 maja 2011 roku wzięło udział 693 osoby co stanowi 4,32%. Był to 11 wynik spośród wszystkich komisji wyborczych. Frekwencja w całym mieście wyniosła 3,17%. W 2015 roku w wyborach wzięło udział 1210 wyborców, był to najlepszy wynik pod względem wydanych kart.
Symbol.
Symbolem osiedla stał się bóbr, który od czasu do czasu widywany jest w pobliżu Ronda Gierosa i Jeziorka Słonecznego.

</doc>
<doc id="95990" url="https://pl.wikipedia.org/wiki?curid=95990" title="Mauno Koivisto">
Mauno Koivisto

Mauno Henrik Koivisto (ur. 25 listopada 1923 w Turku, zm. 12 maja 2017 w Helsinkach) – fiński polityk, działacz Socjaldemokratycznej Partii Finlandii, minister i wicepremier, w latach 1968–1970 i 1979–1982 premier Finlandii, od 1981 pełniący obowiązki, a od 1982 do 1994 prezydent Finlandii.
Życiorys.
Urodził się w Turku w rodzinie robotniczej. Pracował m.in. jako robotnik portowy. W czasie wojny kontynuacyjnej walczył jako ochotnik w oddziale Lauriego Törniego. Po zakończeniu wojny wstąpił do Socjaldemokratycznej Partii Finlandii. Szkołę średnią ukończył w 1949, w 1953 został absolwentem Uniwersytetu w Turku. Doktoryzował się na tej uczelni w 1956.
W latach 1948–1951 pracował jako menedżer biura zatrudnienia w porcie w Turku, następnie jako nauczyciel w szkole podstawowej. Zasiadał w radzie miejskiej, w latach 1954–1957 w zarządzie miasta odpowiadał za sprawy kształcenia zawodowego. W 1958 został dyrektorem, a w 1959 dyrektorem zarządzającym banku oszczędnościowego Helsingin Työväen Säästöpankki, którym zarządzał do 1967. Od 1968 do 1982 pełnił funkcję prezesa Banku Finlandii (łącząc ją w tym czasie z innymi stanowiskami politycznymi lub zawodowymi).
W latach 1966–1967 był po raz pierwszy ministrem finansów. Od marca 1968 do maja 1970 po raz pierwszy sprawował urząd premiera. Był przedstawicielem Finlandii w Międzynarodowym Banku Odbudowy i Rozwoju (1966–1969) oraz w Międzynarodowym Funduszu Walutowym (1970–1979). W 1972 ponownie był ministrem finansów i jednocześnie wicepremierem. W maju 1979 po raz drugi został premierem, pełniąc tę funkcję do stycznia 1982.
27 października 1981 przejął czasowo obowiązki prezydenta, zastępując Urha Kekkonena, który przekazał te obowiązki z uwagi na stan zdrowia. Pozostał premierem, przy czym czasowo jego obowiązki przejął wówczas Eino Uusitalo. W 1982 i 1988 wygrywał wybory prezydenckie. Urząd ten sprawował od stycznia 1982 do marca 1994.
W 1952 poślubił , z którą miał córkę Assi. W 2017 jego żona ujawniła, że u byłego prezydenta zdiagnozowano chorobę Alzheimera. Mauno Koivisto zmarł w tym samym roku.
Odznaczenia i wyróżnienia.
Odznaczony licznymi orderami krajowymi i zagranicznymi:
Otrzymał tytuły doktora honoris causa uniwersytetów m.in. w Helsinkach, Tampere, Turku, Pradze i Tuluzie.

</doc>
<doc id="95991" url="https://pl.wikipedia.org/wiki?curid=95991" title="Polski Senat">
Polski Senat



</doc>
<doc id="95993" url="https://pl.wikipedia.org/wiki?curid=95993" title="Martti Ahtisaari">
Martti Ahtisaari

Martti Oiva Kalevi Ahtisaari (ur. 23 czerwca 1937 w Viipuri) – fiński polityk i dyplomata, zastępca sekretarza generalnego ONZ, w latach 1994–2000 prezydent Finlandii. Laureat Pokojowej Nagrody Nobla w 2008.
Życiorys.
W 1959 ukończył studia na Uniwersytecie w Oulu. W 1965 dołączył do fińskiego ministerstwa spraw zagranicznych, a w 1972 wstąpił do Fińskiej Partii Socjaldemokratycznej.
W latach 1973–1976 był ambasadorem Finlandii w Tanzanii, Zambii, Somalii i Mozambiku. Od 1977 pełnił funkcję komisarza Organizacji Narodów Zjednoczonych i następnie specjalnego przedstawiciela sekretarza generalnego ONZ ds. Namibii. Z ramienia ONZ był odpowiedzialny za przygotowanie pierwszych wolnych wyborów w Namibii. Reprezentował Finlandię w Afrykańskim Banku Rozwoju, Azjatyckim Banku Rozwoju i Międzynarodowym Funduszu Rozwoju Rolnictwa. Kierował radą dyrektorów fińskiego funduszu wsparcia industrializacji krajów rozwijających się. W latach 1987–1991 zajmował stanowisko zastępcy sekretarza generalnego ONZ. Pozostał następnie w strukturach tej organizacji na stanowisku doradcy.
Wystartował jako kandydat socjaldemokratów w wyborach prezydenckich w 1994. Zwyciężył w drugiej turze głosowania, pokonując Elisabeth Rehn wynikiem 53,9% głosów. Sześcioletnią kadencję zakończył 1 marca 2000, nie ubiegał się o reelekcję.
Po odejściu z urzędu powrócił do dyplomacji. W latach 2000–2004 był przewodniczącym Międzynarodowej Grupy Kryzysowej (ICG) w Brukseli. Wszedł w skład rady dyrektorów think tanku IDEA. Zajmował się kwestiami dotyczącymi Kosowa, w tym w 2005 powołany na specjalnego przedstawiciela sekretarza generalnego ONZ.
Odznaczenia i wyróżnienia.
W 2008 został laureatem Pokojowej Nagrody Nobla, którą przyznano za działania w celu rozwiązania konfliktów międzynarodowych na kilku kontynentach (w szczególności w Namibii, Kosowie i prowincji Aceh).
Odznaczony m.in. duńskim Orderem Słonia, polskim Orderem Orła Białego oraz ukraińskim Orderem Księcia Jarosława Mądrego I klasy.

</doc>
<doc id="95995" url="https://pl.wikipedia.org/wiki?curid=95995" title="Syndrom sztokholmski">
Syndrom sztokholmski

Syndrom sztokholmski – stan psychiczny, który pojawia się u ofiar porwania lub u zakładników, wyrażający się odczuwaniem sympatii i solidarności z osobami je przetrzymującymi. Może osiągnąć taki stopień, że osoby więzione pomagają swoim prześladowcom w osiągnięciu ich celów lub w ucieczce przed policją.
Syndrom ten jest skutkiem psychologicznych reakcji na silny stres oraz rezultatem podejmowanych przez porwanych prób zwrócenia się do prześladowców i wywołania u nich współczucia.
Termin.
Nazwa syndromu wiąże się z napadem na Kreditbanken w Sztokholmie. Termin został użyty przez szwedzkiego kryminologa i psychologa, Nilsa Bejerota, który współpracował z policją podczas napadu i przedstawił swoje obserwacje dziennikarzom. Pojęcie wkrótce przyjęło się wśród psychologów na całym świecie.
Napad na Kreditbanken.
Podczas napadu na Kreditbanken przy placu Norrmalmstorg w Sztokholmie od 23 sierpnia do 28 sierpnia 1973 roku napastnicy przetrzymywali zakładników w budynku, do którego nie mogła dostać się policja. Po złapaniu napastników i uwolnieniu przetrzymywanych przez nich osób, te ostatnie broniły przestępców pomimo sześciodniowego uwięzienia i żegnały się z napastnikami.
W czasie przesłuchań odmawiały współpracy z organami ścigania i nie chciały składać zeznań obciążających sprawców. Jeden z zakładników stał na stanowisku, że porywacze bronili zakładników przed policją. Inny założył fundację charytatywną, która miała na celu zebrać pieniądze na opłacenie adwokatów sprawców napadu. Przetrzymywana w budynku zakładniczka zaręczyła się ze swoim porywaczem.
Na podstawie owego wydarzenia w 2003 roku zrealizowana została szwedzko-norweska koprodukcja filmowa "Norrmalmstorg".
Pierwsze badania.
Zachowanie zakładników po napadzie na Kreditbanken zaskoczyło opinię publiczną oraz środowiska naukowe. Pierwsze badania prowadzono w latach siedemdziesiątych. Definicję i opis zjawiska na potrzeby FBI i Scotland Yardu opracował psychiatra Frank Ochberg. Stał na stanowisku, że w sytuacji skrajnego stresu i zagrożenia życia ofiara czuje się bezradna jak dziecko, zaś wszelkie przejawy litości agresora traktuje jak dar, co powoduje uczucie wdzięczności, skutkujące sympatią do napastnika.
Konkluzje z badań Frank Ochberg zawarł w publikacji "Understanding the victims of spousal abuse". Ponadto zagadnienie zostało omówione w publikacji Ochberga "Post-traumatic therapy and victims of violence".
Inne przypadki.
Inne opisane przypadki syndromu sztokholmskiego dotyczą zakładników uprowadzonych samolotów oraz porwanych osób.
Patty Hearst.
Najbardziej znany przypadek dotyczy Patty Hearst, wnuczki amerykańskiego wydawcy Williama Randolpha Hearsta, która została uprowadzona 4 lutego 1974 roku przez wyznającą utopijne koncepcje socjalne grupę Symbionese Liberation Army. Porwana przyłączyła się do grupy i z bronią w ręku uczestniczyła m.in. w napadzie na bank w San Francisco.
Została aresztowana w 1975 roku i rok później skazana na 7 lat za współpracę z terrorystami, jednak zastosowano wobec niej prawo łaski i zmniejszono wyrok do dwóch lat. Ostatecznej amnestii dokonał Bill Clinton w finalnej serii amnestii prezydenckich, dokonanej przed złożeniem urzędu. Na podstawie jej historii w 1988 roku Paul Schrader wyreżyserował film "Patty Hearst".
Mary McElroy.
Historia Mary McElroy wydarzyła się w 1933 roku i po latach została zakwalifikowana jako przypadek syndromu sztokholmskiego. 27 maja 1933 roku, w wieku 25 lat, została porwana przez czterech mężczyzn, którzy wtargnęli do jej domu. Zażądali okupu, zaś przetrzymywaną ofiarę przykuli kajdankami do ściany. Po 34 godzinach uwolnili porwaną, gdyż otrzymali od jej rodziny okup w wysokości 30 000 dolarów.
Mary broniła porywaczy, tłumaczyła ich zachowanie, oczekiwała od swojego ojca wpłynięcia na decyzje sądu i złagodzenia wymierzonej kary, odwiedzała ich w więzieniu. 20 stycznia 1940 roku popełniła samobójstwo. W zostawionym liście pożegnalnym pozytywnie wyrażała się o porywaczach, sugerując, iż byli jedynymi ludźmi na świecie, którzy nie uważali jej za głupią.
Zakładnicy lotu 847.
Syndrom sztokholmski zdiagnozowano u zakładników samolotu linii TWA, porwanego 14 czerwca 1985 roku przez organizację Hezbollah. Lot numer 847 kierował się z Kairu do San Diego, z kilkoma międzylądowaniami. Na pokładzie znajdowało się ponad stu pasażerów. Maszyna została porwana w Atenach, pilotów zmuszono do lądowania w Bejrucie. Jeden z zakładników został zastrzelony, resztę wypuszczano w kolejnych dniach, kiedy samolot kursował pomiędzy Bejrutem a Algierem.
Po siedemnastu dniach od porwania uwolniono ostatnich zakładników, którzy współczuli porywaczom i tłumaczyli ich zachowanie. Część ofiar wyrażała zrozumienie i poparcie dla ich roszczeń, inni sympatię dla porywaczy.
Natascha Kampusch.
Wśród szczególnych przypadków syndromu sztokholmskiego wielu psychologów wymienia Nataschę Kampusch. Porwana w wieku 10 lat była więziona, bita i poniżana przez kolejne 8 lat. Przyznaje jednak, że dążyła do nawiązania swoistego rodzaju relacji ze swoim oprawcą Wolfgangiem Priklopilem, gdyż była to jedyna osoba, z jaką miała kontakt przez osiem lat niewoli aż do 23 sierpnia 2006 roku, gdy udało się jej uciec. Zareagowała płaczem na wiadomość o śmierci swojego oprawcy.
Przypadek Kampusch, według niektórych psychologów, wykracza znacznie poza definicję syndromu sztokholmskiego i doradzają oni używanie terminu: syndrom Nataschy Kampusch. Oba te stany psychiczne cechują się emocjonalnym stosunkiem do oprawcy, co w przypadku Nataschy było jawne.
Natascha opisała swoją historię w książce pod tytułem "3096 dni". Na jej podstawie powstał film pod tym samym tytułem w reżyserii Sherry'ego Hormanna.
Colleen Stan.
W 1977 roku dwudziestoletnia Colleen Stan podróżowała autostopem ze stanu Oregon do Kalifornii. Została porwana przez Camerona Hookera i jego żonę Janice. Do 1984 roku była przetrzymywana w ich domu w Kalifornii.
Cameron wielokrotnie bił i gwałcił Colleen, zabraniał jej mycia się, karmił odpadkami. W niektóre dni przez 22 godziny na dobę zmuszał do przebywania w drewnianej skrzyni, podobnej do trumny, znęcał się fizycznie i psychicznie. Straszył śmiercią i wymusił podpisanie umowy, w której przyznała mu bycie „właścicielem” jej duszy i ciała.
Zachowanie Colleen Stan zostało zakwalifikowane jako przykład syndromu sztokholmskiego, gdyż miała wiele możliwości ucieczki od katującego ją porywacza. Pracowała w ogrodzie, pozwalano jej biegać na zewnątrz, kontaktowała się ze swoimi krewnymi telefonicznie i listownie, ale nigdy nie powiedziała, że została porwana. W 1980 roku wraz z Janice, żoną Camerona, udała się do pobliskiego baru i nie podjęła próby ucieczki. W 1981 roku porywacz zabrał ją w odwiedziny do rodzinnego domu. Nocowała w nim, nie poinformowała bliskich o sytuacji, w której się znajduje, nie poprosiła o pomoc, ale wróciła z Cameronen do miejsca, gdzie była więziona. Uprzednio powiedziała rodzicom, że porywacz jest jej chłopakiem. Uciekła po siedmiu latach zachęcona przez Janice, jednocześnie zapewniając, że nie zgłosi sprawy na policję.
Jej historia stała się inspiracją dla filmu "Dziewczyna w skrzyni" w reżyserii Stephena Kempa. Przypadek został wielokrotnie opisany w publikacjach naukowych z zakresu psychologii i kryminologii. W 2019 roku została wydana książka "Colleen Stan: the simple gifts of life" autorstwa Jima Greena.
Rozszerzona definicja.
W XXI wieku termin „syndrom sztokholmski” zaczął być używany w pracach naukowych z dziedziny psychologii i psychiatrii w szerszym znaczeniu niż relacja pomiędzy porywaczami i zakładnikami. Obecnie określenie stosuje się do opisania toksycznej więzi emocjonalnej i przywiązania emocjonalnego ofiary przemocy do sprawcy, połączonego z sympatią i bronieniem agresora. Syndrom może wytworzyć się pomiędzy:
Przyczyny i mechanizm.
Syndrom sztokholmski diagnozuje się w przypadku wystąpienia następujących symptomów:
Syndrom sztokholmski jest uważany za reakcję obronną ofiary, której bezpieczeństwo, zdrowie lub życie zależy wyłącznie od sprawcy przemocy. Tym samym uczy się odgadywać i spełniać jego potrzeby, aby zminimalizować ryzyko własnej krzywdy. Szacuje się, że syndrom dotyczy 5% osób, przetrzymywanych przez oprawcę. Wykształca się wówczas, gdy ofiara nie widzi wyjścia z sytuacji, nie rozważa ucieczki (lub nie ma takiej możliwości), jest zniewolona lub poniżana, koncentruje się na pozytywnych zachowaniach oprawcy i ma tendencję do ich wyolbrzymiania. Jednocześnie jej życie lub zdrowie jest zagrożone, a bezpieczeństwo uzależnione wyłącznie od agresora.
Wyróżnia się cztery etapy rozwoju syndromu sztokholmskiego:
W niektórych przypadkach ofiara przyjmuje poglądy oprawcy lub stara się do niego upodobnić. Powyższym mechanizmem tłumaczy się udział Patty Hearst w napadzie na bank, wspólnie z porywaczami (Hearst deklarowała, że przystąpiła do grupy Symbionese Liberation Army dobrowolnie).
Istotnym czynnikiem wpływającym na zacieśnienie więzi emocjonalnej pomiędzy agresorami a ich ofiarami jest izolacja. Jeden ze sprawców napadu na Kreditbanken wyjaśniał, że podczas sześciu dni przetrzymywania zakładników rozmawiał z nimi, aby mogli bliżej się poznać, gdyż nie miał innego zajęcia. Identyczna sytuacja wystąpiła pomiędzy porywaczami i pasażerami lotu 847. Ostatni wypuszczeni zakładnicy spędzili ze sprawcami porwania siedemnaście dni w izolacji, na pokładzie samolotu, do którego nie mógł dostać się nikt z zewnątrz. Podczas rozmów poznali porywaczy i motywy ich działania, które nie tylko przyjęli do wiadomości, ale również uznali za słuszne.

</doc>
<doc id="95996" url="https://pl.wikipedia.org/wiki?curid=95996" title="Barwienie metodą Ziehla-Neelsena">
Barwienie metodą Ziehla-Neelsena

Barwienie metodą Ziehla-Neelsena – w bakteriologii rodzaj techniki diagnostycznej służącej do barwienia prątków (diagnostyka gruźlicy).
Wynik.
W wyniku barwienia bakterie kwasooporne (prątki) przybierają kolor czerwony pochodzący od fuksyny (nie odbarwiają się one bowiem w kwaśnym alkoholu). Natomiast, śluzy, komórki nabłonka oraz inne bakterie obecne w preparacie bezpośrednim, niekwasooporne, są wrażliwe na działanie kwaśnego alkoholu, odbarwiają się w nim z fuksyny i wybarwiają się na kolor niebieski od błękitu metylenowego.
Metodą tą można też identyfikować promieniowce.

</doc>
<doc id="95997" url="https://pl.wikipedia.org/wiki?curid=95997" title="Madison">
Madison

Madison – miasto w Stanach Zjednoczonych, stolica stanu Wisconsin, położone na przesmyku rozdzielającym jeziora Monona i Mendota. Obszar metropolitalny Madison obejmuje 683,2 tys. mieszkańców (2021) i jest drugim co do wielkości miastem w stanie Wisconsin. Znane jako „Miasto Czterech Jezior” ze względu na położenie wśród czterech jezior.
Zostało uznane przez "US News" za 17. najbardziej pożądane miejsce do życia w Stanach Zjednoczonych, w latach 2022–2023. O tak wysokim wyniku zadecydowały jakość życia, małomiasteczkowy klimat stolicy i rynek pracy, w tym wysoko oceniane szkolnictwo. 
Swoją siedzibę w Madison ma "Epic Systems" – firma zajmująca się oprogramowaniem dla służby zdrowia, która jest wskazywana jako wiodący czynnik pobudzający gospodarkę, podobnie jak inne szpitale i firmy technologiczne. Ponadto Madison stanowi ośrodek przemysłu metalowego, maszynowego, chemicznego, spożywczego, elektrotechnicznego oraz meblarskiego.
Madison zostało założone w 1836 roku. Od początku było stolicą Terytorium Wisconsin, od 1848 jest stolicą stanu Wisconsin. W Madison mieści się znany uniwersytet.
Demografia.
W latach 2010–2020 populacja miasta wzrosła o 15,7% do 269,8 tys. mieszkańców, a struktura rasowa miasta przedstawiała się następująco: biali nielatynoscy – 72%, Azjaci – 8,9%, Latynosi – 7,8%, czarni lub Afroamerykanie – 6,8% i rasy mieszanej – 6,2%. 
Do największych grup należały osoby pochodzenia niemieckiego (29,4%), irlandzkiego (12%), angielskiego (8,8%), norweskiego (6,9%), polskiego (5,5%), meksykańskiego (4,5%), włoskiego (4%), afrykańskiego lub arabskiego (3,1%) i chińskiego (3%).

</doc>
<doc id="96000" url="https://pl.wikipedia.org/wiki?curid=96000" title="FC Bayern München">
FC Bayern München



</doc>
<doc id="96001" url="https://pl.wikipedia.org/wiki?curid=96001" title="Louis Freycinet">
Louis Freycinet



</doc>
<doc id="96002" url="https://pl.wikipedia.org/wiki?curid=96002" title="Charles Freycinet">
Charles Freycinet



</doc>
<doc id="96012" url="https://pl.wikipedia.org/wiki?curid=96012" title="Choi Hong-hi">
Choi Hong-hi

Choi Hong-hi (ur. 9 listopada 1918, zm. 15 czerwca 2002) – południowokoreański generał, twórca taekwondo.
Urodził się na terenach okupowanych przez Japończyków i został wcielony siłą do armii japońskiej. Schwytany przy próbie dezercji i przedostania się do Koreańskiej Armii Wyzwoleńczej, został skazany na śmierć. Uratowało go wyzwolenie Korei. Po podziale państw koreańskich pozostał w Korei Południowej, chociaż pochodził z Północy. Opracował dla potrzeb wojska specjalny program treningowy, który z czasem został przekształcony w taekwon-do.
Popadł w niełaskę po dojściu do władzy prezydenta Parka Chung-hee (1961). Pod koniec lat 40. Choi był członkiem składu orzekającego, który skazał przyszłego prezydenta na karę śmierci (później złagodzoną). Choi został zmuszony do odejścia z armii i wysłany jako ambasador do Malezji (1962–1965). Po zakończeniu misji dyplomatycznej zdecydował się na emigrację i osiadł w Kanadzie (1972), gdzie współtworzył federację taekwon-do ITF (International Taekwon-Do Federation). W odpowiedzi w Korei Południowej powstała konkurencyjna federacja WTF (World Taekwondo Federation), co spowodowało rozłam w światowym taekwon-do.
W latach 80. wprowadził taekwon-do także do rodzinnej Korei Północnej. Zamknęło to ostatecznie drogę do porozumienia z władzami w Seulu, które uznały Choi za „zdrajcę”.
Opracował szereg prac na temat taekwon-do, m.in. encyklopedię tego sportu w 1985.
Kopnięcia opracowane przez Generała Choi Hong-hi:

</doc>
<doc id="96013" url="https://pl.wikipedia.org/wiki?curid=96013" title="Georges Pire">
Georges Pire



</doc>
<doc id="96014" url="https://pl.wikipedia.org/wiki?curid=96014" title="George Henri Pire">
George Henri Pire



</doc>
<doc id="96016" url="https://pl.wikipedia.org/wiki?curid=96016" title="Legenda 5 Kręgów">
Legenda 5 Kręgów



</doc>
<doc id="96019" url="https://pl.wikipedia.org/wiki?curid=96019" title="Ararat">
Ararat

Góra Ararat (, , , ) – masyw wulkaniczny leżący w centrum Wyżyny Armeńskiej między jeziorami Wan i Sewan, na terytorium Turcji, 32 km od granicy z Armenią i 16 km od granicy z Iranem.
Masyw górski zajmuje powierzchnię ok. 1000 km² i składa się z dwóch szczytów: Wielkiego – 5137 m n.p.m. i Małego Araratu 3896 m n.p.m. Na obydwu wierzchołkach zalegają lodowce. Wyższy wierzchołek wznosi się ponad 3000–4400 metrów względem otaczających górę równin – to wysokość względna większa niż w przypadku Mount Everestu.
Nazwa.
Według jednej z licznych wersji, nazwa góry pochodzi od Ary – bożka z epoki brązu. Ara był bogiem śmierci oraz odrodzenia. Góra została nazwana na jego cześć ze względu na zmiany zachodzące na stokach pomiędzy „martwą” zimą a „żywą” wiosną.
Historia.
Po ludobójstwie Ormian w roku 1915, tereny wokół Araratu zamieszkane są przez napływową ludność turecką i kurdyjską.
Pierwszego wejścia na szczyt dokonali Friedrich Parrot i Chaczatur Abowian w 1829 r. Pierwszym Polakiem (i jednym z pierwszych Europejczyków), który wszedł na szczyt Araratu (18 sierpnia 1850) był Józef Chodźko – polski topograf i geodeta w służbie rosyjskiej. Pierwszą kobietą, która zdobyła Ararat była Julia Młokosiewicz (sierpień 1889), córka Ludwika Młokosiewicza. III polskiego wejścia na biblijny wierzchołek, drogą od południa, dokonali dopiero w 1967 r. Andrzej Kuś, Andrzej Mróz, Maciej Popko i Jerzy Tuszyński.
Turystyka.
Góra znajduje się w strefie zmilitaryzowanej (pod koniec lat 50., po wejściu Turcji do NATO, Amerykanie zbudowali w masywie stację radarową). Wejście na Ararat wymaga uzyskania zezwolenia i możliwe jest tylko w zorganizowanej grupie.
W kulturze.
W Biblii góry Ararat (które utożsamia się z górami Urartu) wskazane są jako miejsce spoczynku Arki Noego po Potopie. W hinduskich wersjach opowieści o Potopie arka osiada na szczytach Himalajów.
Góra Ararat, w języku urzędowym nazywana Masis (), jest symbolem Armenii, wyeksponowanym pośrodku jej godła i częstym motywem w sztuce. Góra, położona na historycznie ormiańskich terenach, chociaż obecnie poza terytorium kraju, jest głęboko zakorzeniona w świadomości Ormian. Jest obecna w ich literaturze i sztuce. Ararat jest widoczny ze stolicy Armenii – Erywania.

</doc>
<doc id="96022" url="https://pl.wikipedia.org/wiki?curid=96022" title="Dolina Małej Łąki">
Dolina Małej Łąki

Dolina Małej Łąki – dolina walna w polskich Tatrach Zachodnich, położona pomiędzy Doliną Bystrej i Doliną Kościeliską.
Topografia.
Ma długość 5,4 km i powierzchnię ok. 5,7 km². Jest najmniejszą z walnych dolin tatrzańskich. Wylot znajduje się na wysokości około 930 m po wschodniej stronie Gronika. Górą dolina podchodzi pod główną grań Czerwonych Wierchów na odcinku od Kopy Kondrackiej po Małołączniaka. Orograficznie prawe ograniczenie doliny tworzy północna grań Kopy Kondrackiej po Giewont, dalej Mały Giewont, Grzybowiec i północno-zachodni grzbiet Łysanek. Lewe zbocza doliny tworzy Czerwony Grzbiet Małołączniaka, Wielka Turnia, Skoruśniak i Hruby Regiel.
Dolina Małej Łąki nie ma żadnych bocznych odgałęzień, a jedynie żleby. Największe ze żlebów przecinających jej zbocza to: Dolinka pod Grzybowiec, Głazisty Żleb, Zagon, Uwieziony Żleb, Gmiński Żleb.
W Dolinie Małej Łąki wyróżnia się 5 wyraźnych pięter:
Geologia.
Jest jedyną doliną walną, która w całości została wyżłobiona w skałach osadowych. Jedynie same wierzchołki Kopy Kondrackiej i Małołączniaka przykryte są skałami krystalicznymi. Dolna, północna część doliny nie została przekształcona przez lodowiec i ma postać głębokiego wciosu o przekroju V-kształtnym. Część środkowa i górna zaś charakteryzują się profilem U-kształtnym, właściwym dla dolin polodowcowych. W środkowej i górnej części doliny brak spływu powierzchniowego, co powoduje, że panuje tutaj cisza. Małołącki Potok pojawia się dopiero w dolnej części doliny, poniżej morenowego progu Wielkiej Polany.
W podziemiach Doliny Małej Łąki znajdują się liczne jaskinie, a wśród nich najdłuższe i najgłębsze jaskinie Polski: Jaskinia Wielka Śnieżna i Śnieżna Studnia.
Centralną częścią Doliny Małej Łąki jest Wielka Polana. Powstała ona na miejscu istniejącego tu niegdyś jeziora polodowcowego, które wypełniło zagłębienie spowodowane przez morenę czołową. Jezioro z czasem zostało zasypane przez stożki napływowe. Miąższość osadów dennych jest oceniana na 65 m.
Przyroda.
Północną część doliny pokrywają lasy dolnoreglowe, środkowa część jest porośnięta świerkami oraz łąkami – jest to roślinność regla górnego. Południowa część doliny porośnięta jest przeważnie kosodrzewiną. W dolinie znajduje się najliczniejsze w polskich Tatrach stanowisko bardzo rzadkiego w Polsce gatunku rośliny górskiej – zarzyczki górskiej.
Ciekawa flora. M.in. stwierdzono tutaj występowanie takich rzadkich w Polsce gatunków roślin, jak: ostrołódka polna, przymiotno alpejskie, sit trójłuskowy, sosna drzewokosa, starzec pomarańczowy, szarota Hoppego, tojad Kotuli, zarzyczka górska, gnidosz Hacqueta, skalnica zwisła, złoć mała.
Historia.
Dawniej dolina była jednym z terenów pasterskich w Tatrach, wchodziła w skład Hali Mała Łąka. Gleba jest tutaj żyzna, jak na warunki tatrzańskie, a trawa bujna. Stały na niej niegdyś szałasy. Po zniesieniu wypasu następuje stopniowe zarastanie kosodrzewiną i lasem wielu bezleśnych przedtem obszarów doliny. Jeszcze tylko Wielka Polana zachowuje swój bezleśny charakter, ale i ona zmniejsza stopniowo swoją powierzchnię, opanowywana przez świerki posuwające się od krawędzi lasu.
Turystyka i taternictwo.
Dolina Małej Łąki była zwiedzana i podziwiana przez wielu turystów od dawna. Prowadzą przez nią trzy szlaki turystyczne. Wielka, świetlista Wielka Polana, zamknięta od południa łańcuchem gór, z imponującym urwiskiem Wielkiej Turni, jest zwykle miejscem dłuższego postoju turystów. Maria Steczkowska tak opisywała widok z Wielkiej Polany: "„Jakoż wkrótce widok tak czarujący a niespodziany uderza oczy, że przez chwilę stoimy jakby w odurzeniu, nie mogąc pojąć, czy to, na co patrzymy jest tylko sennym złudzeniem, czy też rzeczywiście na łonie ciemnych lasów i skalistych turni wykwita jakby kwiat nadobny rozkoszna polana...”".
Dolina budzi zainteresowania także taterników. Atrakcyjnym dla nich celem wspinaczkowym jest Wielka Turnia i Mnichowe Turnie. Do 1982 r. były udostępnione do wspinaczki, po utworzeniu obszaru ochrony ścisłej „Wantule, Wyżnie, Mała Łąka” Tatrzański Park Narodowy zabronił tutaj wspinaczki.

</doc>
<doc id="96023" url="https://pl.wikipedia.org/wiki?curid=96023" title="Kąpiel borowinowa">
Kąpiel borowinowa



</doc>
<doc id="96025" url="https://pl.wikipedia.org/wiki?curid=96025" title="Prezydent Francji">
Prezydent Francji



</doc>
<doc id="96027" url="https://pl.wikipedia.org/wiki?curid=96027" title="Leszczyna">
Leszczyna

 
Leszczyna ("Corylus" L.) – rodzaj drzew i krzewów klasyfikowany do rodziny brzozowatych (dawniej często do wyodrębnianej rodziny leszczynowatych). Należy tu ok. 16–17 gatunków. Występują one w strefie umiarkowanej półkuli północnej, z centrum zróżnicowania w Azji Wschodniej na obszarze od Himalajów po Japonię. Trzy gatunki rosną w Europie, a dwa w Ameryce Północnej. W Polsce dziko rośnie leszczyna pospolita "C. avellana", często uprawiana jest leszczyna turecka "C. colurna" (rozsiewa się także w parkach) i leszczyna południowa "C. maxima", inne gatunki są spotykane rzadko w kolekcjach botanicznych. W naturze leszczyny rosną w lasach i zaroślach, często tworząc podszyt, ale gatunki drzewiaste są też lokalnie ważnym składnikiem drzewostanów. Leszczyny kwitną przed rozwinięciem liści, często jeszcze zimą. Kwiaty zapylane są przez wiatr.
Leszczyny uprawiane są dla jadalnych nasion zawartych w tzw. orzechach laskowych. Wykorzystywane są także do nasadzeń jako rośliny ozdobne (zwłaszcza odmiany o barwnych liściach). Drzewiasta leszczyna turecka wykorzystywana jest jako źródło surowca drzewnego.
Systematyka.
Rodzaj z rodziny brzozowatych z rzędu bukowców. W obrębie rodziny zaliczany do podrodziny leszczynowych "Coryloideae" . Podrodzina ta wyodrębniana była w dawniejszych systemach często w randze osobnej rodziny, ale analizy filogenetyczne wskazały na bardzo bliskie pokrewieństwo tych grup i w kolejnych wersjach systemów APG rodzaj zaliczany jest do szeroko ujmowanej rodziny brzozowatych.

</doc>
<doc id="96028" url="https://pl.wikipedia.org/wiki?curid=96028" title="Joseph Liouville">
Joseph Liouville

Joseph Liouville (ur. 24 marca 1809 r. w Saint-Omer (Pas-de-Calais), zm. 8 września 1882 w Paryżu) – francuski matematyk, profesor École Polytechnique i Collège de France, członek Francuskiej Akademii Nauk.
Zajmował się teorią liczb i analizą zespoloną, zwłaszcza teorią funkcji eliptycznych. W 1844 roku udowodnił istnienie liczb przestępnych, co bywa nazywane jego największym odkryciem. Miał też wkład w rozwój algebry, publikując prace Évariste’a Galois.

</doc>
<doc id="96033" url="https://pl.wikipedia.org/wiki?curid=96033" title="Dolina Strążyska">
Dolina Strążyska

Dolina Strążyska (poprawnie Dolina Strążysk) – dolina w polskich Tatrach Zachodnich, położona pomiędzy Doliną ku Dziurze a Doliną za Bramką. Właściwa nazwa doliny pochodzi od słowa "strąga", w gwarze podhalańskiej oznaczającego rodzaj zagrody przeznaczonej do dojenia owiec.
Topografia.
Wylot doliny znajduje się na wysokości 900 m przy Drodze pod Reglami, na przedłużeniu zakopiańskiej ul. Strążyskiej, a sama dolina prowadzi aż do ścian masywu Giewontu ograniczającego ją od południowej strony. Zachodnie obramowanie doliny tworzą Grzybowiec i Łysanki z Samkową Czubą, wschodnie odchodzący od Juhaskiej Kopy w Długim Giewoncie skalny filar, dalej grzbiet od Wyżniej Suchej Przełęczy do Niżniej Suchej Przełęczy, Suchy Wierch, Sarnia Skała i jej grzbiet Grześkówki. Grzbiet Styrżnika dzieli górną część Doliny Strążyskiej na dwie mniejsze dolinki stanowiące jej górne piętro: wschodnią Dolinę Wielkiej Równi i zachodnią Małą Dolinkę. Główna część doliny posiada jeszcze kilka bocznych odgałęzień: Samkowy Żleb, Dolina Grzybowiecka, Koński Żleb i Sarni Żleb.
Opis doliny.
Dolina powstała w wyniku uskoku tektonicznego przecinającego w tym miejscu, poczynając od Żlebu Kirkora całe regle. Ma powierzchnię ok. 4 km² i długość 3 km. W całości zbudowana jest ze skał osadowych. Dolinę porastają lasy, jednak na obu jej stromych zboczach widać liczne skaliste turnie. Najbardziej wybitne i posiadające własne nazwy to Kominy Strążyskie, Skała Jelinka, Kapelusze, Kiernia, Czarna Turnia. Dnem doliny płynie wartki Strążyski Potok. Józef Ignacy Kraszewski pisał o dolinie: "„kraj milczenia i marzenia, a tak piękny”". Obecnie nic nie straciła na swojej urodzie, krajem milczenia jest już jednak bardzo rzadko, jest bowiem jedną z najliczniej odwiedzanych dolin tatrzańskich (ok. 6% całej frekwencji Tatr).
0,5 km od wylotu doliny znajduje się polana Młyniska, na której stoi leśniczówka TPN. W górnej części doliny położona jest niewielka Polana Strążyska, na której znajdują się dwa szałasy, bufet i duży głaz nazwany przez dawnych turystów Sfinksem. Na polanie skrzyżowanie szlaków turystycznych.
Dawniej dolina była wypasana, wchodziła w skład Hali Strążyskiej. Najstarsze odnalezione dokumenty wzmiankujące o dolinie pochodzą z 1605 r., a nazwa Strążyska pojawia się już w 1669 r. W 1961 r. polanę przejął TPN i pasterstwo zlikwidowano. Droga przez dolinę została wykonana przez dwór zakopiański i Towarzystwo Tatrzańskie w latach 1893–1896.
Dolina Strążyska jest bardzo popularnym celem turystów, ze względu na jej dużą atrakcyjność, a także dlatego, że prowadzi tędy szlak turystyczny na Giewont. U wylotu doliny znajduje się willa „Roma” i parking, dojeżdżają też tutaj busy.
Mimo bliskości Zakopanego i masowego ruchu turystycznego w dość dobrym stanie zachowały się lasy. Na Samkowej Czubie i na Grześkówkach są jeszcze płaty pierwotnego lasu bukowo-jodłowego i występują z rzadka cisy. Północne ściany Giewontu porasta bogata flora roślin wapieniolubnych. Stwierdzono w dolinie występowanie takich rzadkich w Polsce roślin, jak: jarząb nieszpułkowy, rozrzutka alpejska, sosna drzewokosa, tojad Kotuli, irga kutnerowata, złoć mała.

</doc>
<doc id="96039" url="https://pl.wikipedia.org/wiki?curid=96039" title="Rudolf Lipschitz">
Rudolf Lipschitz

Rudolf Otto Sigismund Lipschitz (ur. 14 maja 1832 w Królewcu, zm. 7 października 1903 w Bonn) – niemiecki matematyk, profesor uniwersytetów w Bonn, Berlinie i Wrocławiu. Zajmował się teorią liczb i analizą, zwłaszcza teorią szeregów i równaniami różniczkowymi.

</doc>
<doc id="96041" url="https://pl.wikipedia.org/wiki?curid=96041" title="Rudolf Otto Sigismund Lipschitz">
Rudolf Otto Sigismund Lipschitz



</doc>
<doc id="96048" url="https://pl.wikipedia.org/wiki?curid=96048" title="Secesja (sztuka)">
Secesja (sztuka)

Secesja ( z „odejście”) – styl w sztuce europejskiej ostatniego dziesięciolecia XIX wieku i pierwszego XX wieku, zaliczany w ramy modernizmu. Istotą secesji było dążenie do stylowej jedności sztuki dzięki łączeniu działań w różnych jej dziedzinach, a w szczególności rzemiosła artystycznego, architektury wnętrz, rzeźby i grafiki. Charakterystycznymi cechami stylu secesyjnego są: płynne, faliste linie, ornamentacja abstrakcyjna bądź roślinna, inspiracje sztuką japońską, swobodne układy kompozycyjne, asymetria, płaszczyznowość i linearyzm oraz subtelna pastelowa kolorystyka.
We Francji i w krajach anglosaskich styl ten nazywany jest "art nouveau", w Niemczech "Jugendstil", w Austrii Sezession, we Włoszech "stile floreale" lub "stile liberty", w Anglii "Arts and Crafts Movement", a w Hiszpanii "modernismo".
Za bezpośredni okres kształtowania się secesji uważa się lata 80., za jej początek – lata 90. XIX. Dojrzałą formę osiągnęła ona w połowie lat 90. z apogeum popularności i możliwości w roku 1900 (Wystawa światowa w Paryżu). W drugiej połowie lat 90. styl rozpowszechnił się w całej Europie, czego efektem było wykształcenie się narodowych odmian stylu.
Nazewnictwo.
Secesja jest nurtem, który zyskał bardzo liczne nazwy. Polski termin "secesja" (jak i np. czeski "secese") pochodzi od terminów "Sezession" i "Sezessionsstil", używanych w Austrii na określenie tego nurtu, ale także i stowarzyszenia, powstałego w 1892 roku w Monachium (a potem Wiedniu i Berlinie). Słowo "Sezession" zaczerpnięto z łacińskiego "secessio" „oddzielenie się, wycofanie”.
We Francji secesja zyskała miano "art nouveau" ("nowa sztuka"). Terminu tego użył prawdopodobnie po raz pierwszy Henry van de Velde w eseju "Deblaiment d’art" (1894), jednak spopularyzowało go otwarcie rok później w Paryżu salonu Salomona Binga o nazwie "L’Art Nouveau". Terminem tym w polskiej literaturze określa się przede wszystkim francuską odmianę secesji, jednak bywa on także używany w odniesieniu do innych krajów. Ten francuski termin jest także powszechnie używany w krajach anglosaskich.
W Niemczech ukuto nazwę "Jugendstil", pochodzącą od monachijskiego tygodnika „Jugend” ("Młodość"). Obecnie pod nazwą tą rozumie się głównie niemiecką (lub austriacką) odmianę secesji.
Z kolei w Hiszpanii określa się secesję jako "modernismo" lub (w przypadku architektury) "arquitectura modernista", przy czym tego ostatniego nie należy mylić z "arquitectura moderna" (czyli architekturą modernistyczną).
W Rosji najbardziej rozpowszechnionym określeniem jest "модерн" ("modern"), przy czym "арт-нуво" (wzgl. "ар-нуво") ("art nouveau") też jest dość często spotykane. Na Ukrainie najbardziej popularny termin to "сецесія" ("secesija"), choć "модерн" ("modern") oraz "арт-нуво" ("art nouveau") również funkcjonują w tym języku. Modernizm w architekturze, podobnie jak w języku polskim, określany jest odpowiednio słowami "модернизм" ("modernizm") oraz "модернізм" ("modernizm").
Charakterystyka.
Za podstawowe cechy secesji uważa się powszechnie charakterystyczną linię – giętką, płynną i ruchliwą oraz bogatą ornamentykę, zwłaszcza roślinno-zwierzęcą. Niewątpliwie jest to słuszne twierdzenie, jednak secesja była zjawiskiem bardziej złożonym i różnorodnym, nieograniczającym się wyłącznie do tych dwóch tendencji. Obok nurtów kwiatowo-organicznych (występujących zwłaszcza w Nancy z Gallém), obecne były nurty bardziej geometryczne, a mniej ornamentalne (np. Austria) czy abstrakcyjne i strukturalne, w których motywy organiczne są silnie przekształcane, tworząc formy niemal abstrakcyjne, a struktura danego obiektu jest podkreślona (Francja, Belgia – np. wejścia Guimarda do paryskiego metra).
Secesja, dążąca do stworzenia nowego stylu i zerwania z historyzmem, odcięła się od stosowanych dotychczas tradycyjnych form architektonicznych, np. antycznych porządków i pragnęła nowości oraz innowacji, stosując nowe sposoby ujęcia, nowe tworzywa, metody konstrukcji i techniki. Artyści chcieli, by objąć nią wszystkie dziedziny: od malarstwa, rzeźby i architektury po meble, ceramikę, biżuterię, ubiory i tkaniny, nobilitując tym samym sztuki stosowane i zdobnictwo oraz tworząc dzieła o charakterze dekoracyjnym. Tę ozdobność uzyskiwano – tak jak i wcześniej – za pomocą ornamentu, ale nowego, nieodwołującego się już do antycznych meandrów czy palmet, lecz budowanego na bazie roślin (czy to egzotycznych, czy zupełnie pospolitych) i motywów zwierzęcych.
Charakterystycznym środkiem, jakiego używali artyści, była wspomniana już płynna linia. Według jednych teorii zaczerpnięta została ze świata roślin: łodyg, wici itp.; według innych było odwrotnie – to właśnie zamiłowanie secesji do giętkiej linii wywołało zainteresowanie motywami roślinnymi. Innym środkiem była płaska plama, oznaczająca rezygnację z efektów iluzjonistycznych i sugestii przestrzeni za pomocą dotychczas stosowanych metod: perspektywy linearnej i powietrznej oraz światłocienia. Artyści szczególnie chętnie podkreślili pion: obrazy często miały formę wąskich, wysokich prostokątów, stosowali motywy wertykalne i strzeliste (wysmukłe postacie, długie łodygi roślin), akcentowali elementy pionowe. Charakterystyczna była także asymetria oraz kolory: głównie jasne, delikatne, takie jak biel czy lila.
Źródła i kształtowanie się stylu.
Korzenie secesji były rozległe, miała ona wielu prekursorów i rozbudowane podłoże ideologiczne. Zapowiedzi typowych dla niej form i elementów pojawiły się w Anglii i Francji znacznie przed rozkwitem stylu.
Koniec XIX wieku naznaczony był szczególnie silną chęcią uwolnienia się od akademizmu, pobudzaną przez zbliżający się nowy wiek i pragnieniem reformy. Część artystów z pogardą traktowała powszechne wówczas zjawisko historyzmu, uważane przez nich za marną imitację dawnych stylów. Chcieli za wszelką cenę stworzyć nowy styl. Istotne było także dążenie do jedności sztuk, do którego nawoływano już wcześniej, choćby w kręgu prerafaelitów, którzy zajmowali się wieloma dziedzinami sztuki. Rozwój techniczny postawił przed ówczesnymi artystami pytanie o miejsce maszyny w sztuce. William Morris i John Ruskin opowiadali się za rękodziełem, a nie wytworem fabrycznym; ich zwolennicy poświęcali się zatem rękodziełu, tworząc dzieła drogie, a co za tym idzie niedostępne i w efekcie sprzeczne z dążeniem do upowszechnienia pięknych przedmiotów. Jednak większość artystów secesyjnych nie miała obaw wobec maszyny – secesja "godziła się z produkcją maszynową, ale nie rezygnowała z rękodzieła".
Wspomniany Morris i jego ruch Arts and Crafts mający na celu nadanie piękna przedmiotom codziennego użytku i przywrócenie rzemiosłu rangi sztuki odegrał istotną rolę w procesie kształtowania się secesji. Drogę secesji torowali także prerafaelici ze swoją dekoracyjnością, symboliką i zamiłowaniem do linii oraz malarz James McNeill Whistler. O ile w Anglii ostatecznie nie wzrosła dojrzała forma secesji, o tyle na kontynencie tendencje te okazały się niezwykle istotnym czynnikiem. Znaczący wpływ – zresztą nie tylko na secesję – wywarła sztuka japońska, która pojawiła się w Europie w latach 60. XIX wieku. Oprócz powierzchownego wykorzystywania w dziełach orientalnych akcesoriów, artyści przyswajali sobie nowe podejście do problemu perspektywy, swobodną kompozycję, asymetryczność, jasny koloryt czy operowanie pustą płaszczyzną.
Dla rozwoju i rozprzestrzeniania się stylu ważną rolę odegrały czasopisma artystyczne, wydawane wówczas bardzo licznie (w latach 90. XIX w Europie było co najmniej 100 tytułów).
Ośrodki.
"Początki secesji powstały jednocześnie i, jak się zdaje, niezależnie od siebie w kilku punktach ziemi. Poszczególne jej elementy występują w latach osiemdziesiątych w Katalonii, Stanach Zjednoczonych, Anglii, Francji". W latach 90. XIX styl nagle pojawił się w różnych ośrodkach, takich jak Anglia, Belgia, Francja.
Anglia.
Jak już zostało powiedziane, na pojawienie się secesji w Anglii złożyło się wiele czynników. Za jednego z pierwszych angielskich artystów secesyjnych uważa się projektanta Arthura H. Mackmurdo, autora m.in. okładki do książki "Wren’s City Churches" (1883) z motywem falujących, dynamicznych kwiatów. Czołowym twórcą był Aubrey Beardsley, tworzący w latach 90. XIX, który w swoich rysunkach szczególnie często (i bardzo śmiało) odwoływał się sfery erotycznej (np. nimfomanii). Jego ilustracje cechował silny linearyzm i płaszczyznowość, wyrafinowanie, rezygnacja ze światłocienia, deformacja – czasem wręcz karykaturalna.
Belgia.
To właśnie w belgijskiej Brukseli – bardzo żywym wówczas ośrodku artystycznym – najwcześniej pojawiła się architektura secesyjna. Pierwszym dziełem był Maison Tassel (Dom Tassela), wzniesiony przez Victora Hortę w latach 1892–1893. Pomieszczenia otrzymały różnorodne kształty, wzajemnie się przenikając. Klatka schodowa dekorowana jest motywami z dynamicznej, wijącej się linii, umieszczonymi na ścianach, podłodze, balustradzie i kolumienkach. W fasadzie architekt umieścił wykusz i okna o rozmaitych kształtach. Niejasna jest kwestia oryginalności Maison Tassel i stopnia, w jakim innym artyści mogli wpłynąć na powstanie tego pierwszego, w pełni secesyjnego i jednolitego dzieła architektonicznego. Horta był autorem także wielu innych kamienic i budowli (np. Hôtel Solvay, 1895-1900; Maison du Peuple, 1896-9), eksponujących żelazna konstrukcję, stosujących krzywolinijne ornamenty i różnorodne materiały.
Drugim czołowym secesyjnym twórcą był Henry van de Velde, najpierw działający jako malarz (neoimpresjonista i abstrakcjonista), od lat 90. jako architekt, projektant wnętrz, mebli, porcelany, biżuterii itd. Pierwszym ważnym dziełem była willa "Bloemenwerf" w Ukkel z secesyjnymi meblami i wyposażeniem. Następnie zaprojektowane wnętrza dla S. Binga do budynku w Paryżu zw. Maison Bing lub Maison de l’Art Nouveau, spotkały się mieszanym odbiorem. W 1897 roku miała miejsce wystawa dzieł Veldego, która ugruntowała jego pozycję, stając się wręcz "dla młodych artystów objawieniem nowego stylu". Po 1900 van de Velde tworzył w Niemczech, projektując liczne wnętrza i teatr "Werkbund" w Kolonii (1914). Zajmował się także teorią sztuki, pisząc artykuły i wykładając. Opowiadał się za sztuką bez podziału na sztuki piękne i rzemiosło, dostępną dla wszystkich. Był zwolennikiem maszyny, a nawet głosił piękno nowych wynalazków (np. lokomotywy). Posługiwał się przede wszystkim linią.
W malarstwie główną postacią był symbolista Fernand Khnopff, tworzący nastrojowe płótna z melancholijnymi kobietami.
Francja.
Podobnych rysów czy związków z secesją dopatruje się w niektórych dziełach Paula Gauguina, Émile’a Bernarda i Vincenta van Gogha. Podobieństwa polegały na odrzuceniu przez tych malarzy realizmu i impresjonizmu, by posługując się linią i płaską plamą, wyrażać idee i wywoływać nastroje. Także u nabistów widać cechy wspólne z Art Nouveau: symbolizm, używanie płaskich plam barwnych, zainteresowanie różnymi dziedzinami sztuki. W bogatym dorobku Auguste’a Rodina znajdują się rzeźby, posługujące się secesyjną falistością i płynnością ("Danaida", 1885; "Brama Piekła", 1880–1917).
Głównymi ośrodkami francuskiej secesji były: Paryż i Nancy. W stolicy działał czołowy architekt francuskiego Art Nouveau – Hector Guimard, znany przede wszystkim jako twórca wejść do stacji paryskiego metra. Wykonane fabrycznie z żelaza pomalowanego na zielono, oparte są na bujnych, płynnych liniach. Wznosił także kamienice i pałace (np. Castel Béranger, 1894-8) i budynki publiczne (np. sala w Humbert de Romans, 1902, z wyeksponowaną stalową konstrukcją). W Paryżu działał również najwybitniejszy złotnik i jubiler secesyjny, René Lalique.
Okres secesji przyniósł szczególny rozkwit sztuki plakatu. Jednym z ojców współczesnego plakatu był Jules Chéret, operujący żywą kolorystyką, niezwykłymi krojami pisma i uproszczonym rysunkiem, drugim – Henri de Toulouse-Lautrec.
Natomiast w Nancy tworzył Émile Gallé, działający na polu meblarstwa i szklarstwa. Szczególnym zainteresowaniem darzył przyrodę, a zwłaszcza rośliny. Zbierał je i hodował, czerpiąc z nich inspirację do tworzonych dzieł. W swoich wyrobach szklarskich stosował różne techniki i kształty naczyń. Dzięki własnym metodom barwienia szkła uzyskał szeroką gamą kolorów, stosując przede wszystkim odcienie mleczne i matowe.
Niemcy.
Dla rozwoju niemieckiej secesji ważnym wydarzeniem było powstanie w Monachium pisma „Jugend” (1896), bogato ilustrowanego m.in. przez Ottona Eckmanna. Ten grafik i projektant stworzył m.in. makatę z płynącymi łabędziami, operującą płaską plamą i linią oraz pozbawioną światłocienia. Stworzył również charakterystyczną, secesyjną czcionkę. Inne ważne niemieckie pisma tego czasu to: „Simplicissimus” i założone przez Juliusa Meiera-Graefego „Pan”.
Hermann Obrist był projektantem i rzeźbiarzem. Podobnie jak Morris, chciał odnowić rzemiosło i w tym celu założył w 1897 roku warsztaty rzemiosła artystycznego ("Vereinigte Werkstäten für Kunst im Handwek"). W swoim hafcie "Cyklamen" (1895), na niebieskawym tle przedstawił powyginaną, wężowatą żółtą roślinę. Ze względu na jej bardzo dynamiczny charakter haft ten nazywany jest również "Uderzenie biczem".
August Endell zaprojektował fasadę pracowni fotograficznej „Elvira” (1897-8): na płaskiej ścianie, zaopatrzonej w różnorodne okna, umieścił ogromną, dynamiczną płaskorzeźbę, na wpół-abstrakcyjną, przypominającą skrzydło ptaka, morskie fale i liście. "Ta na swe czasy szaleńczo zuchwała płaskorzeźba, przykład najbardziej wybujałej, najbardziej rozwichrzonej secesji, gorszyła długo dobrodusznych monachijczyków i została w końcu zniszczona za rządów Hitlera".
Hiszpania.
Głównym ośrodkiem w Hiszpanii była Barcelona, a czołowym twórcą – Antoni Gaudí. Jego twórczość była mieszaniną różnorodnych stylów, która z czasem zyskała odrębny, oryginalny charakter, po części secesyjny. Jego wczesne dzieło, Casa Vicens (1878-1880), otrzymało secesyjne ogrodzenie z żelaza, oparte na motywach roślinnych (palmy, lotos) i krzywych liniach. Wężowate kraty umieścił w portalach pałacu Güell (1885-1889). Park Güell ozdobił niezwykłymi budowlami. Wzniósł wreszcie dwie kamienice – Casa Batlló i Casa Milà – o falistych, rozkołysanych fasadach, pozbawionych niemal zupełnie prostych linii. Druga z nich porównywana była do zastygłej lawy, piaszczystych wydm, wypłukanych skał czy rozkołysanego morza. Na jej dachu architekt umieścił fantazyjne kominy. Dziełem jego życia stała się Sagrada Família, którą trudno zaklasyfikować w ramy jakiegoś stylu. Po części neogotycka, po części secesyjna, zwieńczona czterema wieżami, "przywodzącymi na myśl zarówno kubizm, jak ekspresjonizm".
Holandia.
Znamiona secesji nosi wczesna twórczość Vincenta van Gogha, kształtująca się pod wpływem sztuki japońskiej i oparta na niespokojnych liniach. Na dalszy rozwój secesji w Holandii wpływ mieli: Jan Toorop i Johan Prikker. Toorop, w którego dziełach podkreśla się często symboliczny wydźwięk, często malował kompozycje zagmatwane, rytmicznie powtarzające się. Wielokrotnie wykorzystywał motyw wysmukłych kobiet, oplecionych przez długie szaty i włosy.
Szkocja.
W Szkocji, a konkretnie w Glasgow, powstała odrębna odmiana secesji, stworzona przez Charlesa Mackintosa, Herberta MacNeira i ich żony: Margaret i Frances MacDonald. Ich dzieła charakteryzowała oszczędność połączona z wyrafinowaniem, jasne barwy, linie faliste obok prostych.
Mackintosh, architekt i projektant, stworzył budynek Glasgow School of Art o prostej, asymetrycznej bryle oraz wnętrza herbaciarni Miss Cranston: The Buchanan Street Tearoom (1896–1897) i Willow Tearoom (1903–1904). Pomieszczenie The Buchanan Street zostało podzielone metalowymi prętami i ozdobione namalowanymi na ścianach postaciami kobiecymi i różami.
Austria.
Wiedeń przełomu XIX i XX wieku był ośrodkiem obfitującym w nowe ruchy; tu działali: Richard Strauss, Gustav Mahler, Zygmunt Freud czy Arnold Schönberg. W 1897 zawiązało się stowarzyszenie artystyczne „Sezession”, od którego wywodzi się polska nazwa całego stylu. Stowarzyszenie miało swój gmach, wzniesiony przez Josepha Marię Olbricha w latach 1898–1899; wydawało też czasopismo „Ver Sacrum”. Jego wieloletni przewodniczący, Gustav Klimt, to autor obrazów przesyconych erotyką, przedstawiających niemal wyłącznie kobiety. Ich głowy przedstawiał realistycznie, natomiast stroje i tła są płaskie, zdobione wzorami geometrycznymi lub roślinnymi. Charakterystyczne dla niego było stosowanie złoceń.
Architekt Otto Wagner, po okresie wykorzystywania dawnych stylów, opowiedział się – choć też nie na długo – po stronie secesji. Stworzył wówczas dwie stacje kolei miejskiej w Wiedniu i kościół am Steinhof w tym samym mieście. Z czasem jego budynki stały się bardziej zwarte i blokowe, niemal pozbawione śladów po secesji.
Secesja wiedeńska wyróżniała się zamiłowaniem do linii prostych oraz figur i brył geometrycznych, zwłaszcza do kwadratu. Zredukowany został ornament i motywy roślinne. Występowały więc tu analogie z secesją szkocką, co wynikało ze wspólnych dążeń i wzajemnych kontaktów obu środowisk. Pozbawione części typowych cech pełnej secesji, zapowiadają już sztukę nowoczesną.
Czechy.
W Czechach secesja pojawiła się w ostatnich latach XIX wieku. Artystą jednoznacznie kojarzonym z czeską secesją jest Alfons Mucha, grafik, malarz, autor plakatów. Wypracował swój własny styl i repertuar motywów, bazując na krzywych liniach, ornamentach roślinnych, jasnych barwach i specyficznych postaciach kobiecych o długich włosach. Projektował liczne plakaty teatralne i handlowe, witraże, ilustracje, kalendarze itd.
Polska.
Błędem jest traktowanie terminu „Młoda Polska” jako synonimu secesji; Młoda Polska była zjawiskiem szerszym, w ramach którego występowała także secesja, ale nie każde dzieło młodopolskie miało cechy secesyjne.
Secesja została przeszczepiona do Polski z innych krajów, ale grunt pod nią nie był tak przygotowany, jak np. w Anglii. Głównym ośrodkiem stał się Kraków, w którym życie kulturalne mogło rozwijać się dość swobodnie. Najważniejszą postacią krakowskiej secesji był Stanisław Wyspiański, sam odżegnujący się od nazwy "secesja". Gdy zaprojektowane przez niego wnętrze Domu Lekarskiego zostało nazwane "secesyjnym", odpowiedział złośliwą fraszką:
Mimo iż sam artysta nie lubił, gdy jego dzieła włączano w ramy secesji, co oprócz ogólnej niechęci artystów do „etykietowania” ich dorobku, było spowodowane także kojarzeniem w Galicji słowa "secesja" z Wiedniem, a co za tym idzie – z monarchią austro-węgierską, w jego twórczości widoczne są liczne pierwiastki secesyjne. Tak jak i inni artyści secesyjni, był twórcą wszechstronnym, zajmującym się grafiką, malarstwem, projektowaniem mebli, wnętrz, krojów pisma, pisaniem dramatów, poezji itd. Pragnął także syntezy sztuk, dzieł sztuki całościowej, co realizował w przygotowywanych przez siebie inscenizacjach czy projektach wnętrz. Chętnie posługiwał się falistą linią i płaskimi plamami oraz wykorzystywał motywy roślinne. Rośliny rysował w „Zielniku” i wykorzystywał w wielu dziełach, np. malowidłach w krakowskim kościele franciszkanów.
Innym artystą, w którego dorobku widać wpływ secesji, był Józef Mehoffer, autor "Dziwnego ogrodu" (1902/3), gdzie nad postaciami w ogrodzie unosi się ogromna, nadnaturalnych rozmiarów ważka. Od lat 90. XIX przez 40 lat tworzył witraże dla katedry we Fryburgu. Ich styl zmieniał się z czasem, ulegając także oddziaływaniom secesji (np. witraż ze św. Katarzyną i Barbarą, 1898–1900, z motywami kwiatowymi i falującymi liniami). Secesyjny charakter miała także grafika książkowa Mehoffera. Secesji dopatruje się też w niektórych obrazach Władysława Ślewińskiego (np. "Czesząca się"), Witolda Wojtkiewicza, Ferdynanda Ruszczyca, Mieczysława Jakimowicza czy Edwarda Okunia.
Wśród rzeźbiarzy wpływy secesji zaznaczyły się u Xawerego Dunikowskiego, zwłaszcza w grupie "Kobiety brzemienne". Wacław Szymanowski, znany głównie jako autor pomnika Chopina w warszawskich Łazienkach, był autorem także innych secesyjnych rzeźb, takich jak "Płacząca", pomnik Wacława Szymanowskiego-ojca, "Fala", "Mickiewicz po improwizacji".
Tak jak na Zachodzie, tak i w Polsce artyści zainteresowali się rzemiosłem, tworząc Towarzystwo Polska Sztuka Stosowana. Projektowano też wnętrza: Wyspiański wnętrza gmachu Towarzystwa Lekarskiego w Krakowie (1905), Mehoffer wnętrza Izby Przemysłowo-Handlowej w Krakowie (1905), Karol Frycz wnętrza „Jamy Michalika” (1911).
Schyłek i późniejszy odbiór.
Po szczytowym okresie secesji, latach 1892–1902, około 1905 roku styl ten uległ wyczerpaniu. Część artystów zmarła, część powróciła do form historycznych, inni zaczęli tworzyć w nowszych stylach, a twórczość jeszcze innych uległa zbanalizowaniu. Powody załamania secesji były rozmaite: przerost ornamentyki, nadmierne dążenie do oryginalności, masowa produkcja słabych wyrobów, pojawienie się dużej ilości dzieł miernych i tandetnych, niefunkcjonalność przedmiotów i inne.
W latach 20. i 30. XX wieku secesja była najczęściej uważana za synonim złego smaku. Paul Morand pisał w 1931 roku: "Nigdy smak nie upadł tak nisko. Płynąca z Wiednia fala błędu zalewa Europę, oznaczając być może jej zmierzch. Jest to letarg, omdlenie. [...] Artystom wydaje się, że czerpią z natury – z baldaszków, z muszli, z kłosów lub ziarn, nigdy zaś nie byli od niej tak daleko". Zainteresowanie nauki secesją rozpoczęło się w 1925 roku z pracą niemieckiego historyka sztuki Ernsta Michalskiego "Die entwicklungsgeschichteliche Bedeutung des Jugendstils". 5 lat później Salvador Dalí, jak pierwszy artysta od czasu upadku secesji, wyraził swój podziw dla tego stylu. Wzrastała liczba publikacji i wystaw, poświęconych secesji, co w efekcie doprowadziło do wykształcenia się pozytywnego stosunku do secesji, a nawet mody. W efekcie w latach 60. możliwe było sformułowanie następującej opinii: "Secesja cieszy się dziś w świecie zachodnim wziętością niezrównaną".

</doc>
<doc id="96051" url="https://pl.wikipedia.org/wiki?curid=96051" title="London School of Economics">
London School of Economics

The London School of Economics and Political Science (w skrócie London School of Economics, LSE) – część University of London (od 1900 roku), jedna z najważniejszych uczelni specjalizujących się w ekonomii i naukach społecznych.
LSE jest jedną z uczelni o znacznym wpływie na kształt współczesnego świata. Według WEALTH-X and UBS Billionaire Census 2014, LSE znalazła się na 10. miejscu wśród światowych uniwersytetów pod względem liczby absolwentów-miliarderów. W 2021 roku w rankingu Top Universities, LSE zajęło drugie miejsce na świecie w kategorii swoich dziedzin.
Historia.
Twórcami LSE byli: Sidney Webb (1859–1947), jego żona, badacz społeczny Beatrice Webb (1858–1943), naukowiec Graham Wallas (1858–1932) i pisarz Bernard Shaw (1856–1950). Wszyscy byli członkami Towarzystwa Fabiańskiego. Pierwszym dyrektorem został historyk ekonomii, William Hewins (1865–1931).
W rozwój uczelni w pierwszych jej latach byli zaangażowani m.in.: Bertrand Russell i Clement Attlee. W latach po założeniu szkoła służyła jako kuźnia intelektualna dla kadr Partii Pracy. Nauczali w niej m.in. Friedrich August von Hayek i Michael Oakeshott, William Beveridge i Karl Popper. Szkoła utrzymywała wysoki poziom akademickiego nauczania w latach sześćdziesiątych i latach siedemdziesiątych – jej absolwentami byli laureaci Nagrody Nobla: Amartya Sen, George Akerlof, James Meade, Robert Mundell, John Hicks, Merton Miller.
Lista dyrektorów:
Współcześnie.
London School of Economics and Political Science mieści się przy Houghton Street w Londynie, w pobliżu Aldwych i obok Royal Court of Justice. Szkoła jest uważana za ważny ośrodek debaty politycznej. Wśród absolwentów LSE i jej kadry jest szesnastu zdobywców Nagrody Nobla w dziedzinie ekonomii, oraz nagród literackiej i pokojowej; dwadzieścia dziewięć byłych albo obecnych głów państwa, trzydziestu aktualnych brytyjskich parlamentarzystów i dwudziestu dziewięciu parów Izby Lordów. Jedna czwarta wszystkich Nagród Nobla z ekonomii jest związana z LSE. Szkoła jest też uważana za instytucję nadającą ton w badaniach stosunków międzynarodowych, filozofii społecznej, antropologii, socjologii i polityki społecznej. Biblioteka szkoły jest największą na świecie pod względem zasobów w dziedzinie nauk społecznych. LSE wydaje też znaną gazetę studencką "The Beaver" (Bóbr).
LSE miała w 2004 prawie 7000 studentów dziennych i ok. 750 zaocznych. 38% pochodziło ze Zjednoczonego Królestwa, 18% z innych krajów Unii Europejskiej, 44% z ponad 120 innych krajów. Około 48% studentów LSE stanowią kobiety. Wykłady są prowadzone w ponad trzydziestu obszarach badań, w tym finanse, antropologia, historia gospodarcza, ekonomia, geografia i środowisko, polityka, zarządzanie, systemy informacyjne, historia międzynarodowa, stosunki międzynarodowe, prawo, matematyka, media i łączność, badania operacyjne, logika filozofii i metody naukowe, polityka społeczna, psychologia społeczna, socjologia i statystyka.

</doc>
<doc id="96053" url="https://pl.wikipedia.org/wiki?curid=96053" title="Punkty honorowe">
Punkty honorowe

Punkty honorowe są jedną z metod oceny wartości ręki w brydżu. Najpopularniejsza obecnie metoda liczenia "punktów honorowych" została opracowana przez Miltona Worka. Licząc punkty według tej metody, as jest wart 4 punkty, król 3, dama 2, a walet 1. W literaturze polskiej przyjęło się nazywać te punkty jako "PC" (skrót od "Point Count"), w literaturze angielskojęzycznej używa się skrótu "HCP" ("high card points").

</doc>
<doc id="96063" url="https://pl.wikipedia.org/wiki?curid=96063" title="Wojny meseńskie">
Wojny meseńskie

Wojny meseńskie – trzy wojny toczone na Peloponezie przez mieszkańców starożytnej krainy Mesenia ze Spartanami. 
Podczas pierwszej wojny około 740–720 p.n.e. Mesenia została podbita przez Spartę, a jej ludność obrócona w państwowych niewolników (helotów). 
Druga (685–670 p.n.e.) i trzecia (465–461 p.n.e.) były powstaniami Meseńczyków przeciwko Sparcie. Obie zakończyły się klęską powstańców.

</doc>
<doc id="96064" url="https://pl.wikipedia.org/wiki?curid=96064" title="Order „Zwycięstwo”">
Order „Zwycięstwo”

Order „Zwycięstwo” () – najwyższe odznaczenie bojowe Związku Radzieckiego.
Zostało ustanowione dekretem Rady Najwyższej ZSRR z 8 listopada 1943 (jednocześnie zatwierdzono statut i opis orderu). Natomiast dekretem z 18 sierpnia 1944 została zatwierdzona wstążka orderowa oraz sposób i miejsce noszenia odznaczenia. Order ustanowiono w 26. rocznicę rewolucji październikowej.
Zasady nadawania.
Zgodnie z artykułem 1. statutu order ten nadawano dowódcom najwyższych szczebli za wybitne zasługi położone w zwycięskie przeprowadzenie operacji na szczeblu jednego lub kilku frontów. Mógł być również nadawany wyższym dowódcom państw koalicji antyhitlerowskiej.
Jako pierwsi Orderem „Zwycięstwo” zostali odznaczeni 10 kwietnia 1944 Marszałek Związku Radzieckiego Gieorgij Żukow, w tym czasie zastępca naczelnego wodza i dowódca 1 Frontu Ukraińskiego oraz szef Sztabu Generalnego marsz. Aleksandr Wasilewski.
W dowód szczególnego uznania nazwiska kawalerów tego orderu umieszczane były na specjalnej tablicy w Wielkim Pałacu Kremlowskim.
Opis odznaki.
Odznakę orderu stanowiła pięcioramienna gwiazda wykonana z platyny z pięcioma dużymi rubinami na ramionach. Na obrzeżu gwiazdy oraz pękach promieni osadzone były brylanty. W środku na błękitno emaliowanej tarczy znajduje się wypukłe, wykonane ze złota wyobrażenie murów Kremla z Mauzoleum Lenina i wieżą Spaską na pierwszym planie. Nad basztą umieszczony jest biało emaliowany napis "CCCP", po bokach girlandy z liści dębu i wawrzynu z osadzonymi na nich brylantami, a u dołu z czerwonej emalii napis Победа – (Zwycięstwo). Order ma wymiary 72 × 72 mm, a waga 174 brylantów wynosi około 16 karatów. Na odwrotnej stronie znajduje się kolejny numer oraz słupek z nakrętką. Wstążka o szerokości 46 mm jest wielokolorowa, w środku posiada duży czerwony pas, a po bokach symetrycznie wąskie paski – zielony, niebieski, bordowy, jasnoniebieski i pomarańczowy z wąskim czarnym paskiem. 
Order noszono na lewej stronie piersi, 12–13 cm powyżej pasa (przy drugim nadaniu – obok pierwszego), a baretkę – na lewej piersi, oddzielnie 1 cm ponad wszystkimi innymi baretkami.

</doc>
<doc id="96065" url="https://pl.wikipedia.org/wiki?curid=96065" title="Choroby odzwierzęce">
Choroby odzwierzęce

Choroby odzwierzęce, zoonozy, antropozoonozy – zakaźne lub pasożytnicze choroby zwierząt, bądź przez zwierzęta tylko roznoszone, przenoszące się na człowieka poprzez kontakt bezpośredni lub surowce pochodzenia zwierzęcego, rzadziej drogą powietrzną (np. toksoplazmoza, bruceloza, wścieklizna, ptasia grypa i inne).
Nad zapobieganiem szerzeniu się chorób zakaźnych zwierząt czuwają lekarze weterynarii, natomiast leczeniem chorób odzwierzęcych u człowieka trudnią się lekarze specjaliści chorób zakaźnych.

</doc>
<doc id="96067" url="https://pl.wikipedia.org/wiki?curid=96067" title="Działalność lecznicza">
Działalność lecznicza

Działalność lecznicza – działania służące zachowaniu, ratowaniu, przywracaniu lub poprawie zdrowia w ramach procesu określanego czasem także jako leczenie, terapia lub kuracja, obejmującego świadczenia zdrowotne udzielane celem przywrócenia równowagi (homeostazy) organizmu dotkniętego chorobą lub kalectwem albo poprawieniu jego jakości życia, za pomocą odpowiednich zabiegów medycznych, pielęgnacyjnych, usprawniających albo psychoterapeutycznych, z użyciem stosownych leków, materiałów, urządzeń, ćwiczeń lub rozmowy.
Pochodzenie pojęcia.
Rdzeń słów „leczenie” i „lek” jest pochodzenia indoeuropejskiego, a więc wspólny dla dawnych i obecnych form obu tych wyrazów w wielu językach europejskich. Staropolskie słowo „leczyć” było odpowiednikiem dzisiejszego słowa „wyciągnąć” w odniesieniu do różnorodnych sytuacji (nie tylko tych związanych z chorobami). „Wyciąganie choroby z ciała chorego” było tylko jednym z aspektów stosowania tego staropolskiego słowa. Językowe badania porównawcze języków słowiańskich wskazują też na magiczny kontekst słowa „leczyć”. W świetle tych badań „leczenie” odnosiło się m.in. do „zaklinania choroby”.

</doc>
<doc id="96068" url="https://pl.wikipedia.org/wiki?curid=96068" title="Sennaherib">
Sennaherib



</doc>
<doc id="96069" url="https://pl.wikipedia.org/wiki?curid=96069" title="Rozmowy rolowane">
Rozmowy rolowane

Rozmowy rolowane – satyryczna audycja radiowa Radia Zet.
Program składał się z wybranych fragmentów wypowiedzi osoby publicznej (często polityka), uzupełnionych komentarzem, w taki sposób, aby sprawiały wrażenie wywiadu lub rozmowy. 
Pierwsza audycja, wyemitowana w 1998 roku, była prowadzona przez Rafał Bryndala i Rafała Sławonia. W późniejszym czasie Bryndalowi towarzyszyli kolejno: Marta Lipińska, Edyta Jungowska i Borys Szyc. Emisję audycji przerwano jesienią 2006 na pół roku. Ostatecznie program znikł z anteny we wrześniu 2008.

</doc>
<doc id="96071" url="https://pl.wikipedia.org/wiki?curid=96071" title="Gość Radia Zet">
Gość Radia Zet

Gość Radia Zet – audycja Radia Zet w formie wywiadu, nadawana od 1992 roku. Obecnie program nadaje od poniedziałku do niedzieli o 8.02.
Charakterystyka programu.
Pomysłodawcą i pierwszym prowadzącym audycji był założyciel Radia Zet Andrzej Woyciechowski, a pierwszym gościem był Leszek Balcerowicz. Program na przestrzeni lat do 2002 miał od czterech do dwóch wydań emitowanych o różnych porach dnia, między innymi o 8.15, 13.15 czy 18.15. Oprócz ówczesnego szefa Radia Zet rozmowy prowadzili Monika Wójcicka, Dorota Zawadowska, Barbara Górska, Agnieszka Błotnicka i Krzysztof Skowroński, który po śmierci Woyciechowskiego został głównym prowadzącym programu do grudnia 2000 roku, kiedy to odszedł z Radia Zet. Następnie w 2001 program prowadzili wymiennie Monika Olejnik i Jacek Żakowski. 
Od 2002 na antenie pozostało tylko poranne wydanie "Gościa Radia Zet", które do 2016 prowadziła Monika Olejnik. W latach 2010–2016 producentem programu był Stanisław Skarżyński. 
Od września 2016 do czerwca 2018 program prowadził Konrad Piasecki, a producentką programu została Magdalena Adamczyk. Od 3 września 2018 program od poniedziałku do piątku prowadzi Beata Lubecka, a weekendowe odcinki prowadzą Łukasz Konarski (sobota) i Joanna Komolka (niedziela).
W okresie marzec 2021-kwiecień 2022 stacja emitowała od poniedziałku do czwartku popołudniowe wydania. Każde z nich miało innego prowadzącego i dotyczyły tematyki publicystycznej bądź lifestyle'owej.

</doc>
<doc id="96072" url="https://pl.wikipedia.org/wiki?curid=96072" title="Andrzej Woyciechowski">
Andrzej Woyciechowski

Andrzej Woyciechowski (ur. 12 czerwca 1946 w Hanowerze, zm. 20 października 1995 w Warszawie) – polski dziennikarz, założyciel Radia Zet.
Życiorys.
Rodzicami Andrzeja Woyciechowskiego byli Feliks Woyciechowski i Ludwika Woyciechowska-Dzięciołowska – matka była dziennikarką Expressu Wieczornego i krytykiem teatralnym. Rodzice Andrzeja, żołnierze Armii Krajowej, wywiezieni po upadku powstania warszawskiego, odnaleźli się po zakończeniu II wojny światowej w Hanowerze.
W jednym z wywiadów mówił o sobie: „Przez kilka lat moich studiów byłem szefem kabaretu Stodoła, pisałem teksty, byłem aktorem, konferansjerem. Krótko mówiąc, byłem na estradzie”. W studenckich czasach pisywał też teksty piosenek, głównie dla Magdy Umer, między innymi „Już szumią kasztany”.
Z wykształcenia romanista (w 1970 roku ukończył ten kierunek na Uniwersytecie Warszawskim), pracował jako dziennikarz od roku 1967 w Polskim Radiu, a od 1975 – w Telewizji Polskiej, z której został usunięty po wprowadzeniu stanu wojennego.
W stanie wojennym nawiązał współpracę z francuską agencją prasową Agence France-Presse, z Radio France Internationale, z sekcją polską BBC i Radiem Wolna Europa, był także korespondentem, pod pseudonimem "Pierre Vodnik", francuskich dzienników „Libération” i „Le Monde”.
Założyciel i właściciel Radia Zet, jednej z pierwszych komercyjnych stacji radiowych w powojennej Polsce. Prowadził wywiady polityczne "Gość Radia Zet" oraz pierwszy polski talk-show "Na każdy temat" w Polsacie. Laureat Wiktora w 1994 i laureat Nagrody Kisiela w 1995 roku.
Gdy Radio Gazeta rozpoczynało nadawanie swoich audycji (IX 1990), właścicielem całości była wydająca „Gazetę Wyborczą” spółka Agora. Start radia był możliwy dzięki pomocy rozgłośni Radio France Internationale, która udostępniła sprzęt. W lutym 1991 roku Agora 90% swoich udziałów udostępniła pracownikom tej rozgłośni, a firma przekształciła się w Radio Zet. Później skład wspólników zmieniał się kilkakrotnie, a Woyciechowski stopniowo przejmował udziały. Ostatecznie skupił w swoich rękach 88% udziałów, reszta przypadła „Gazecie Wyborczej”.
Miał córkę Katarzynę. Zmarł na raka płuc. Pochowany został na cmentarzu Powązkowskim (kwatera 173-6-13).
Od 2000 roku jest patronem skweru na warszawskim Żoliborzu.

</doc>
<doc id="96074" url="https://pl.wikipedia.org/wiki?curid=96074" title="Antoni Gaudí">
Antoni Gaudí

Antoni Plàcid Guillem Gaudí i Cornet (ur. 25 czerwca 1852 w Reus, zm. 10 czerwca 1926 w Barcelonie) – kataloński (hiszpański) architekt i inżynier secesyjny słynący z wyjątkowych projektów, tercjarz franciszkański, Sługa Boży Kościoła katolickiego.
Życiorys.
Urodził się w Reus koło Tarragony (Katalonia). Pochodził z wielodzietnej rodziny kotlarskiej. Jego pełne imię i nazwisko brzmi "Antoni Plàcid Guillem Gaudí i Cornet", jednak szerzej znany jest krócej jako "Antonio Gaudí" (z hiszpańską wersją imienia) lub po prostu "Gaudí".
W dzieciństwie był chorowity (reumatyzm), przez co rzadko opuszczał dom. Przypuszcza się, że w tym okresie wyrobił sobie niespotykaną wyobraźnię, co pozwoliło mu potem stwarzać przełomowe projekty w architekturze. Choroby dzieciństwa zadecydowały też o jego późniejszym wegetariańskim i spędzanym na częstych spacerach trybie życia (zalecenia lekarskie). Także w dzieciństwie Gaudí stał się samotnikiem. Potem podczas pracy nie lubił, gdy mu przerywano. Miewał także, już od najmłodszych lat, żywiołowy temperament, ale wyglądał na człowieka pogrążonego we własnym świecie.
Gaudí rozpoczął kształcenie w Reus u Francesca Beranguera, z którego synem długie lata potem współpracował. Następnie, także w Reus, jako jedenastolatek rozpoczął naukę w szkole pijarskiej. Zawdzięczał jej Gaudí, jak sam potem mówił, poznanie prawdziwej wartości nauki chrześcijańskiej, która miała później duży wpływ na jego dzieła. Nie był zbyt dobrym uczniem; wykazywał się raczej jako ilustrator gazetki szkolnej czy preparator dekoracji. Najważniejszym jednak faktem z czasów szkolnych Gaudíego była, stworzona wraz z kolegami, próba zaprojektowania restauracji klasztoru w Poblet.
Dało to Gaudíemu impuls do wyjazdu do Barcelony, gdzie przeniósł się w 1876 roku wraz z ojcem i siostrzenicą (reszta rodziny zmarła). Wcześniej już (1875) osiągnął cel, dla którego przyjechał do stolicy Katalonii i rozpoczął studia w Escula Tecina Superior de Arquitectura. Problemy finansowe ojca (sprzedaż rodzinnego domu) zmusiły Gaudíego do podjęcia pracy. Zarabiał jako asystent barcelońskich architektów: Francisco Villara, Josepa Fontsere i Joana Martorella. Ten ostatni właśnie wprowadził Gaudíego „na salony” architektury. Dzięki nowatorskim projektom i świetnemu rysunkowi otrzymał dyplom w 1878 i podjął pracę zawodową.
Na samym początku pracy w zawodzie, Gaudí brał każde zlecenie (za sprawą Martorella nie narzekał na ich brak). Projektował kioski, bramy wjazdowe, płoty i mury. Jego projekt gabloty dla sklepu fabrykanta rękawiczek, Estevego Comelli, doczekał się premiery na Wystawie Światowej w Paryżu w 1878 roku. Na Wystawie ukazał się także inny projekt Gaudíego – osiedle domków robotniczych dla spółdzielni pracowniczej z Mataró (30 km od Barcelony) – choć nigdy go nie wykonano. Oba te projekty bardzo rozsławiły katalońskiego architekta. W tym czasie też zaprojektował Gaudí dla Barcelony gazowe światła uliczne. Jednak różnice zdań w czasie wykonywania projektu spowodowały zarzucenie przez miasto współpracy z Gaudím na zawsze.
Przełomowym zdarzeniem w życiu Gaudíego okazało się spotkanie z barcelońskim przemysłowcem, Eusebim Güellem, z którym architekt nawiązał przyjaźń. Eusebi Güell docenił sztukę Gaudíego i finansował wykonanie bardzo wielu jego projektów aż do 1918 roku, kiedy zmarł. Gaudí stworzył dla niego szereg budynków, wśród nich pawilon myśliwski i kościół. W tym czasie projektował też dla innych katalońskich przedsiębiorców, a także dla Kościoła (pałac biskupi w Astordze i budynki dla zakonu św. Teresy). Wykonał on w sumie około 20 poważniejszych projektów, przeważnie w Barcelonie i nieopodal niej.
W 1883 Gaudí przejął zlecenie budowy świątyni pokutnej Sagrada Familia, ale do 1914 roku niespecjalnie nad nią pracował. Co ciekawsze miał on tylko skończyć gotowy projekt Francisco Villara. Po 1914 Gaudí poświęcił się zupełnie świątyni, jak sam określał, "może nie ostatniej zbudowanej, lecz zapewne pierwszej z nowej generacji". Zamieszkał nawet na terenie budowli, a po śmierci został, zgodnie ze swym życzeniem, w niej pochowany.
Gaudí zmarł w Barcelonie 10 czerwca 1926 roku w wyniku obrażeń doznanych trzy dni wcześniej, gdy potrącił go tramwaj.
Sztuka i styl.
Architekt w pierwszych swych dziełach zgodnie z duchem epoki czerpał z neogotyku (inspirowanym projektami francuskiego architekta, Eugène’a Viollet-le-Duca). W związku z tym projektował budynki o rysach gotycko-mauretańskich (te style krzyżowały się w Hiszpanii często). Za manifest Gaudiego należy uznać Casa Vicens w Barcelonie (1883–1888), dom dla bogatego przedsiębiorcy Manuela Vicensa. Widać w tym przykładzie zapowiedź nowego stylu, który już wkrótce Gaudí wypracował.
Styl Gaudiego był bardzo rzeźbiarski oraz secesyjny. Wykorzystywał łuki paraboliczne, fantastyczne formy i zawiłe desenie oraz organiczne kształty podpatrywane w przyrodzie. Nawiązywał niekiedy do płynności podwodnego świata. Dziś jest uważany za prekursora architektury biomorficznej.
Z narastaniem doświadczenia Gaudí zaczął mocniej eksperymentować w projektach. Wykorzystywał regułę równowagi krzywej łańcuchowej, tworząc model przestrzenny budynku i badając na nim siły grawitacji. Testował przy tym wytrzymałość różnych materiałów (bazalt, granit). Eksperymentował także z różnymi rodzajami oświetlenia. Dla osiągnięcia ciekawszego efektu używał do projektowania luster, fotografii. Odwoływał się także do geometrii innej niż Euklidesa. Do zdobienia powierzchni wykorzystywał kataloński styl mozaiki "trencadis". Z tego okresu pochodzą dzieła uważane za najdojrzalsze, np. Colonia Güell, Casa Milà czy Sagrada Familia.
Gaudí miał wielu krytyków wśród społeczeństwa i prasy. Koło sztuki, jaką uprawiał, nie sposób było przejść obojętnie. Jeden z ówczesnych filozofów, Francesc Pujols, określił to następująco: "W pracach Gaudíego zdumiewało to, że choć nikogo nie zachwycały, jednak nikt nie ośmielił się powiedzieć tego wprost, ponieważ jego styl sam się broni".
Pod względem poglądów politycznych był katalońskim nacjonalistą. W swych budowlach nawiązywał do tradycji katalońskiej (szczególnie do gotyku), często umieszczał też symbole, manifestujące przynależność katalońską. Zdarzyło się nawet, że został aresztowany za odpowiadanie policjantowi po katalońsku (a mówił tylko w tym języku, nawet w obecności króla Alfonsa XIII) w czasach, w których władze uważały to za nielegalne.
Wśród wielu niezrealizowanych prac Gaudí pozostawił projekt drapacza chmur – hotelu Attraction w Nowym Jorku. Za kontynuatora architektonicznych idei Gaudiego uznać można wiedeńskiego architekta Friedensreicha Hundertwassera.
Uhonorowanie i nawiązania.
Od roku 1992 trwa proces beatyfikacyjny Gaudíego. Zebrano wiele świadectw pobożności architekta, ale wyrok poprzedzony być musi długą i staranną analizą materiału.
Rok 2002 – w 150 lat po urodzeniu artysty – został ogłoszony przez władze Barcelony międzynarodowym rokiem Gaudíego. W związku z tym powstało wiele opracowań i przewodników dla lepszego poznania tego architekta.
W 1987 Gaudiemu zadedykował swą płytę zespół Alan Parsons Project i zatytułował ją „Gaudi”.
Główne dzieła.
chronologicznie wg roku rozpoczęcia budowy:

</doc>
<doc id="96077" url="https://pl.wikipedia.org/wiki?curid=96077" title="Order Czerwonego Sztandaru (ZSRR)">
Order Czerwonego Sztandaru (ZSRR)



</doc>
<doc id="96078" url="https://pl.wikipedia.org/wiki?curid=96078" title="Teksas południowoafrykański">
Teksas południowoafrykański

Teksas południowoafrykański (lub transfer południowoafrykański) jest odmianą teksasu. Po otwarciu 1BA lub 2BA skok na 4♣ jest transferem na kiery, a skok na 4♦ jest transferem na piki.

</doc>
<doc id="96079" url="https://pl.wikipedia.org/wiki?curid=96079" title="Denis-Benjamin Viger">
Denis-Benjamin Viger

Denis-Benjamin Viger (ur. 19 sierpnia 1774, zm. 13 lutego 1861) – kanadyjski (frankofoński) polityk, eseista i pisarz, jeden z najwybitniejszych kanadyjskich intelektualistów XIX w., kopremier rządu Prowincji Kanady.
Życiorys.
Denis urodził w Montrealu się w drobnomieszczańskiej rodzinie, która rozpoczynała swą drogę po drabinie społecznej. Dziadek był prostym rzemieślnikiem. Ojciec Denis Viger, który otrzymał wykształcenie rzemieślnicze, kontynuował rodzinne tradycje jako cieśla, jednakże uzyskał status przedsiębiorcy budowlanego oraz udziałowca fabryki potażu, znacznego eksportera ten surowca do Anglii. Wraz z awansem materialnym Denis Viger starszy zaangażował się w politykę. W latach 1796–1800 reprezentował okręg wyborczy Wschodni Montreal w zgromadzeniu legislacyjnym Dolnej Kanady. Denis-Benjamin, przez rodzinę matki, Cherrier de Saint-Denis-sur-Richelieu, skoligacony był z aktywnymi w polityce braćmi Louis-Josephem i Denis-Banjaminem Papineau.
Po ukończeniu szkoły rozpoczął studia filozoficzne na "College de Montreal", na następnie studiował prawo. Po ukończeniu studiów rozpoczął praktykę i został przyjęty do miejscowej palestry. Dochody adwokata wystarczały mu na wygodne życie. W 1808 ożenił się z Marie-Amabel Foretier, córką Pierre Foretier, miejscowego ziemianina, którego przodkowie tytuł senioralny otrzymali jeszcze we wczesnym okresie istnienia Nowej Francji. Gdy w 1814 Pierre Foretier zmarł, Viger odziedziczył część jego fortuny. Gdy 1823 zmarła jego matka, będąca już wtedy wdową, odziedziczył także i po niej znaczny spadek, na który składało się pięć domów i 47 akrów ziemi w Montrealu. W ten sposób Viger stał się jedną z najbogatszych osób w mieście.
Odziedziczona fortuna pozwoliła mu na odejście od praktyki prawniczej i poświęcenie się działalności intelektualnej, a później także politycznej. Rozpoczął od kolekcjonowania książek, lecz wkrótce zaczął także pisać. Najpierw do francuskojęzycznej "Gazette de Montreal", a potem także do innych francusko- i angielskojęzycznych czasopism. Jago pisarstwo zaawansowane intelektualnie i bardzo idealistyczne uznawane było za nieco nudne, lecz cieszyło się poczytnością i wpłynęło na kształtowanie się postaw francuskojęzycznych Kanadyjczyków. Głównie dotyczyło spraw społecznych i politycznych. Viger czujący równą niechęć do francuskiej rewolucji, jak i republikańskich instytucji amerykańskich, uważał, iż brytyjski model rządów jest najdoskonalszy. Był także zdania, iż frankofoni kanadyjscy, są w stanie zachować swoją specyfikę kulturową i prawną, pozostając jednocześnie lojalnymi obywatelami Zjednoczonego Królestwa.
Jednym z przejawów lojalności Vigera była jego służba militarna. Do milicji Dolnej Kanady wstąpił w 1803 i został promowany na porucznika. Wziął udział w wojnie 1812 roku, w czasie której został awansowany na kapitana, a następnie majora. Szeregi milicji opuścił w 1824 z przyczyn zdrowotnych.
Naturalną konsekwencją pisarstwa politycznego było osobiste zaangażowanie się w politykę. Viger wstąpił do "Parti Canadien" w czasie, gdy przeżywała ona kryzys związany z aresztowaniem przywódczej grupy i zamknięciem przez władze kolonialne jej organu "Le Canadien". W wyniku wewnętrznych walk partii do głosu doszła bardziej konserwatywna frakcja montrealska, opozycyjna do grupy z Quebec City. Viger był jej bardzo aktywnym członkiem. Co prawda na czele partii stanął Louis-Joseph Papineau, lecz Viger zawsze był w jej ścisłym kierownictwie. Partia stawiała sobie za cel utrzymanie specyfiki ustrojowej i prawnej Dolnej Kanady i większego udziału francuskojęzycznych Kanadyjczyków w sprawowaniu władzy. Nowe kierownictwo, bardziej umiarkowane i bliższe konserwatywnym pozycjom, okazało się dużo skuteczniejsze od wcześniejszych radykałów. W 1828 Viger był jedną z czołowych postaci delegacji partii do Londynu. W czasie pobytu w metropolii Kanadyjczycy odbyli szereg oficjalnych spotkań, między innymi ze specjalnie utworzoną komisją parlamentarną, która miała wysłuchać ich skarg. Delegacja została bardzo dobrze przyjęta i uzyskała szereg ważnych koncesji. Najważniejszym było, iż francuscy Kanadyjczycy, którzy stanowili zdecydowaną większość w wybieralnym, lecz nie posiadającym rzeczywistej władzy, parlamencie, zaczęli być zapraszani do udziału w rządzie kolonialnym. Sam Viger pierwszy raz został zaproszony do udziału w radzie w 1831. Nie zagrzał tam długo miejsca, lecz dał się poznać jako zdecydowany mówca i radykał, zaskarbiając sobie przydomek „kanadyjski Robespierre”.
Ograniczone ustępstwa brytyjskie wywołały skutek odwrotny od spodziewanego. Nastąpiła radykalizacja partii. Do głosu zaczęli ponownie dochodzić radykałowie, a Viger zaczął trącić swoje wpływy. Kulminacją radykalizacji nastrojów była rebelia patriotyczna w Dolnej Kanadzie. Zakres udziału Vigera w tej rewolucyjnej akcji jest niejasny. Zgodnie ze swoją koncepcją lojalności pozostał nieaktywny, nie popierając żadnej ze stron. Gdy jednak "Bank de Peuple", nadzorowany przez jego krewnego, wycofał się z obietnicy finansowania insurekcji, także i Viger został oskarżony przez radykałów zdradę. Mimo tych zewnętrznych oznak obojętności, mógł uczestniczyć w jakichś nielegalnych przedsięwzięciach, wynikiem których było jego aresztowanie w 1838. Viger w areszcie traktowany był bardzo dobrze i nawet zaoferowano mu zwolnienie warunkowe. Tę ofertę odrzucił jednak i spędził w odosobnieniu prawie dwa lata domagając się publicznego procesu, do którego nigdy nie doszło. Ostatecznie został zwolniony i wycofano wszelkie oskarżenia wysunięte przeciw niemu.
Po utworzeniu Prowincji Kanady, Viger odzyskał swoją naczelną pozycję, w oczyszczonym z radykałów środowisku. Ciągle traktowany był jako reformista, lecz bardzo umiarkowany. Na tyle umiarkowany, iż stał się atrakcyjnym partnerem także i dla umiarkowanych konserwatystów, którzy od 1841 do 1848, z krótką przerwą, sprawowali władzę w Kanadzie. W końcu roku 1842 po upadku reformistycznego rządu Baldwina-La Fontaine, gubernator generalny Charles Metcalfe, zaproponował Vigerowi wejście do konserwatywnego rządu Williama Drapera jako ko-premier reprezentujący Wschodnią Kanadę. Dla wielu francuskojęzycznych Kanadyjczyków zaakceptowanie przez Vigera tej propozycji równało się zdradzie, jednak jego trzyletnia kadencja przyniosła Wschodniej (Francuskiej) Kanadzie wiele korzyści.
Viger z życia politycznego wycofał się w 1854 po tym, jak jego żona zmarła na cholerę. Pozostał jednak aktywny społecznie zajmując się działalnością charytatywną i kulturalną. Zmarł 13 lutego 1861 w wieku 86 lat. Swój majątek zapisał kuzynowi Come-Sephine Cherrier, a całą, bardzo bogatą bibliotekę wraz z kolekcją grafik dla "Seminaire de Saint-Hyacinthe".

</doc>
<doc id="96081" url="https://pl.wikipedia.org/wiki?curid=96081" title="V Republika Francuska">
V Republika Francuska

V Republika Francuska – okres piątej konstytucji republikańskiej Francji, który rozpoczął się 5 października 1958. Piąta Republika jest bezpośrednią następczynią IV Republiki i zastępuje podzielony na frakcje parlamentarne rząd bardziej scentralizowaną demokracją.
Impulsem do dokonania zmian była wojna algierska. Chociaż Francja zrezygnowała z wielu swoich kolonii, jak posiadłości w Afryce Zachodniej czy Azji Południowo-Wschodniej, ciągle utrzymywała status kolonialny w Algierii, w której mieszkała duża liczba Francuzów. Algieria uzyskała ostatecznie niepodległość 5 lipca 1962.
Generał Charles de Gaulle wykorzystał kryzys algierski jako okazję do utworzenia nowego rządu francuskiego z silniejszym urzędem prezydenta, który poprzednio pełnił jedynie funkcje reprezentacyjne. Francuscy prezydenci zyskali większą władzę niż większość ich europejskich odpowiedników w demokracjach parlamentarnych. 28 września 1958 miało miejsce referendum i 79,2% głosujących poparło projekt nowej konstytucji. Prezydent był poprzednio wybierany przez ciało elektorskie, ale w 1962 de Gaulle zaproponował, aby prezydent był wybierany przez obywateli w bezpośrednich wyborach. Chociaż metoda i intencje de Gaulle’a w tym referendum były kontestowane przez wiele ugrupowań politycznych, zmiana została przyjęta przez francuski elektorat. System ten daje prezydentowi republiki dostateczną legitymację, gdyż zwycięzca wyborów prezydenckich musi uzyskać większość bezwzględną głosów w pierwszej lub ostatecznie w drugiej turze głosowania. 
Do 2002 roku kadencja prezydenta Republiki trwała 7 lat, zaś począwszy od drugiej kadencji Jacques’a Chiraca (2002–2007) trwa 5 lat. Decyzja o skróceniu długości i zsynchronizowaniu kadencji prezydenta z kadencją parlamentu zapadła w drodze referendum przeprowadzonego 24 września 2000 (opowiedziało się za nią 73% głosujących).
Następcami de Gaulle’a na stanowisku prezydenta Francji byli Georges Pompidou (1969–1974), Valéry Giscard d’Estaing (1974–1981), François Mitterrand (1981–1995), Jacques Chirac (1995–2007), Nicolas Sarkozy (2007–2012), François Hollande (2012–2017) i Emmanuel Macron (od 2017).

</doc>
<doc id="96082" url="https://pl.wikipedia.org/wiki?curid=96082" title="IV Republika Francuska">
IV Republika Francuska

IV Republika Francuska (fr. "Quatrième République") – okres ustrojowy we Francji w latach 1946–1958, pod rządami czwartej konstytucji republikańskiej.
Historia.
Była to pod wieloma aspektami kontynuacja Trzeciej Republiki, która istniała przed II wojną światową. Francja przyjęła konstytucję Czwartej Republiki 13 października 1946 roku.
Poczyniono szereg prób wzmocnienia władzy wykonawczej, aby zapobiec chwiejnej sytuacji politycznej, która miała miejsce przed wojną, jednak niestabilność pozostała i doprowadzała do częstych zmian w rządzie. Sytuacja zaostrzyła się szczególnie w 1958 roku, w czasie wojny algierskiej, która spowodowała gwałtowną polaryzację społeczeństwa na algierskich kolonistów, prawicę i armię z jednej strony, a szeroko rozumianą lewicę, dążącą do rozmów pokojowych, z drugiej. Aby uporać się z tym problemem, zwrócono się do bohatera z II wojny światowej, generała Charles’a de Gaulle’a, który przyjął zaoferowaną mu władzę pod warunkiem, że zostanie przyjęta nowa konstytucja, wprowadzająca silną władzę prezydencką. Zmiany te doprowadziły do powstania Piątej Republiki.

</doc>
<doc id="96083" url="https://pl.wikipedia.org/wiki?curid=96083" title="Order Suworowa (ZSRR)">
Order Suworowa (ZSRR)

Order Suworowa () – wojskowy order ZSRR. Nazwa upamiętnia Aleksandra Suworowa, osiemnastowiecznego dowódcę i teoretyka wojskowości.
Został ustanowiony dekretem Prezydium Rady Najwyższej ZSRR z 29 lipca 1942 roku, jednocześnie zatwierdzono jego statut, który później był uzupełniany o nowe postanowienia oraz opis orderu.
Zasady nadawania.
Zgodnie ze statutem order ten nadawano oficerom, generałom i marszałkom za wybitne zasługi w dziedzinie organizacji i kierowania operacjami wojskowymi, a także za sukcesy na polu walki w czasie II wojny światowej.
Order Suworowa miał trzy klasy. Był nadawany przez Prezydium Rady Najwyższej ZSRR:
Osoby odznaczone Orderem.
26 grudnia 1942 roku Orderem Suworowa II klasy jako pierwszy został odznaczony gen. mjr Wasilij Badanow – dowódca 24 Korpusu Pancernego za udział w bitwie pod Stalingradem. Pierwszym, który otrzymał Order Suworowa I klasy był marsz. ZSRR Gieorgij Żukow.
W sumie za okres II Wojny Światowej w ZSRR nadano orderów:
Wśród odznaczonych trzykrotnie tym orderem byli: marsz. ZSRR Wasilij D. Sokołowski i Wasilij I. Czujkow, główny marszałek artylerii Nikołaj N. Woronow, główny marszałek lotnictwa Konstantin A. Wierszynin, gen. armii Paweł I. Batow i gen. płk Władimir J. Kołpakczi.
Opis odznaki.
Order I klasy jest wykonany z platyny w postaci pięcioramiennej gwiazdy, na której umieszczono złotą okrągłą tarczę z podobizną feldmarszałka Aleksandra Suworowa na szarej emalii. U dołu tarczy umieszczono wieniec z liści dębowych i laurowych, a w górnej części napis Aleksandr Suworow (ros. АЛЕКСАНДР СУВОРОВ). Na górnym ramieniu gwiazdy znajduje się czerwono emaliowana gwiazda. Średnica odznaki wynosi 56 mm.
Order II klasy jest wykonany ze złota i srebra, a III klasy – tylko ze srebra, przy czym ordery te różnią się tym od I klasy, że nie mają emaliowanej czerwonej gwiazdy na górnym ramieniu oraz że ich średnica jest mniejsza (49 mm).
Wstążki do orderu:

</doc>
<doc id="96084" url="https://pl.wikipedia.org/wiki?curid=96084" title="III Republika">
III Republika



</doc>
<doc id="96086" url="https://pl.wikipedia.org/wiki?curid=96086" title="Anaksymander z Miletu">
Anaksymander z Miletu



</doc>
<doc id="96090" url="https://pl.wikipedia.org/wiki?curid=96090" title="Order Uszakowa (ZSRR)">
Order Uszakowa (ZSRR)

Order Uszakowa (ros. Орден Ушакова) – order wojskowy Związku Socjalistycznych Republik Radzieckich.
Order został ustanowiony dekretem Prezydium Rady Najwyższej ZSRR z dnia 3 marca 1944 roku, jednocześnie zatwierdzono jego statut i opis odznaki, później wprowadzono do niego niewielkie poprawki.
Patronem orderu był Fiodor Fiodorowicz Uszakow (1744–1817), rosyjski admirał i dowódca marynarki wojennej, nowator w taktyce wojny morskiej, zdobywca wielu twierdz i baz nadmorskich.
Zasady nadawania.
Zgodnie ze statutem order ten nadawano oficerom Floty Wojennej za wybitne zasługi w organizacji, dowodzeniu i zabezpieczaniu operacji wojskowych, w wyniku których osiągnięto zwycięstwo.
Order Uszakowa posiadał dwa stopnie i nadawany był przez Prezydium Rady Najwyższej ZSRR.
Orderem I stopnia nagradzano oficerów Marynarki Wojennej:
Orderem II stopnia nagradzano za:
Orderem tym jako pierwsi zostali odznaczeni: kontradm. P. Bołtunow – dowódca Brygady Okrętów Podwodnych Floty Czarnomorskiej i gen. lotn. W. Jermaczenkow – dowódca sił powietrznych Floty Czarnomorskiej w dniu 16 maja 1944 roku.
W sumie za okres wielkiej wojny ojczyźnianej w ZSRR nadano orderów:
Opis odznaki.
Odznaka orderu I stopnia przedstawia pięcioramienną gwiazdę wykonaną z platyny, na której jest umieszczona czarna oksydowana kotwica, w centrum umieszczono niebiesko emaliowaną tarczę ze złotą podobizną Uszakowa. U dołu tarczy umieszczono wieniec z liści dębowych i laurowych oraz sierp i młot, a w górnej części napis Admirał Uszakow (АДМИРАЛ УШАКОВ).
Odznaka orderu II stopnia wykonana była ze złota a tarcza ze srebra – nie różniła się od I stopnia.
Wstążki do orderu:

</doc>
<doc id="96091" url="https://pl.wikipedia.org/wiki?curid=96091" title="Fiodor Uszakow">
Fiodor Uszakow

Fiodor Fiodorowicz Uszakow (, (ur. w Burnakowie, zm. we wsi Aleksiejewka, Mordowia) – rosyjski admirał z 1799 i dowódca marynarki wojennej, święty Kościoła prawosławnego. Był nowatorem w taktyce wojny morskiej, zdobywcą wielu twierdz i baz nadmorskich.
Życiorys.
Urodził się w niezamożnej szlacheckiej rodzinie we wsi Burnakowo w obwodzie jarosławskim. Ukończył w 1766 roku Morski Korpus Kadetów. Początkowo służył we Flocie Bałtyckiej, a od 1769 we Flotylli Azowskiej (Dońskiej). W latach 1768–1774 uczestniczył w wojnie rosyjsko-tureckiej.
Od 1775 dowodził fregatą. W 1780 roku został mianowany dowódcą jachtu carskiego, lecz wkrótce zrezygnował z dworskiej kariery na rzecz służby liniowej. W latach 1780–1782 był dowódcą okrętu liniowego „Wiktor”, którego zadaniem była ochrona na Morzu Śródziemnym rosyjskich statków handlowych przed działalnością floty angielskiej. Od 1783 roku służył we Flocie Czarnomorskiej, nadzorował budowę okrętów w Chersoniu, uczestniczył w budowie głównej bazy floty w Sewastopolu. Na początku rosyjsko-tureckiej wojny 1787-1791 dowodził okrętem liniowym „Św. Paweł”. W 1788 dowodząc awangardą eskadry odniósł zwycięstwo nad przeważającymi siłami tureckimi w bitwie koło wyspy Fidonisi. W 1789 został awansowany do stopnia kontradmirała.
Od 1790 dowodził Flotą Czarnomorską. Pod jego dowództwem, Flota odniosła zwycięstwa nad Turkami koło Kerczu (1790), koło wyspy Tendra (1790) i koło przylądka Kaliakra (1791). W bitwach tych została wykorzystana nowa taktyka, wprowadzona przez Uszakowa. W 1793 awansował do stopnia wiceadmirała.
W latach 1798–1800 flota pod dowództwem Uszakowa przeprowadziła wypad na Morze Śródziemne, działając na wodach greckich i włoskich. Między innymi odbił w 1799 Wyspy Jońskie z rąk Francuzów, na których w marcu 1800 utworzono Republikę Siedmiu Wysp. Pokazał wzorową organizację współdziałania sil lądowych i morskich w czasie opanowania Wysp Jońskich, a szczególnie wyspy Korfu, przy wyzwalaniu od Francuzów Włoch, w czasie blokady Ankony i Genui. Mimo sukcesów dyplomatycznych i politycznych Uszakowa, car Aleksander I powierzył mu następnie mniej ważne stanowisko dowódcy Floty Bałtyckiej, a w 1807 odwołał go ze stanowisk. Uszakow zmarł 14 października 1817 w swojej posiadłości we wsi Aleksjejewka (w republice Mordwa).
Imieniem Uszakowa nazwano w późniejszym czasie kilka okrętów rosyjskich. 3 marca 1944 Prezydium Rady Najwyższej ZSRR ustanowiło order Uszakowa i medal Uszakowa.
6 sierpnia 2001 roku admirał Uszakow został kanonizowany przez Rosyjską Cerkiew Prawosławną.

</doc>
<doc id="96092" url="https://pl.wikipedia.org/wiki?curid=96092" title="1 Dywizja Piechoty">
1 Dywizja Piechoty

Dywizje piechoty (strzelców) noszące numer „1”:
Wojska Polskiego:
Armii Stanów Zjednoczonych:
Armii Belgijskiej:
Armii Francuskiej:
Armii Kanadyjskiej:
Armii Cesarstwa Niemieckiego:
Wehrmachtu:
Armii Imperium Rosyjskiego i Białych:
Armii Czerwonej:
Wojsk Wewnętrznych NKWD ZSRR:
cesarskiej i królewskiej Armii
Armii Rumuńskiej:

</doc>
<doc id="96103" url="https://pl.wikipedia.org/wiki?curid=96103" title="Medycyna weterynaryjna">
Medycyna weterynaryjna

Medycyna weterynaryjna (potocznie weterynaria) – nauka traktująca o chorobach zwierząt, ich leczeniu oraz profilaktyce, higienie produktów pochodzenia zwierzęcego oraz zajmująca się ochroną ludzi przed chorobami pochodzenia odzwierzęcego.
Początki weterynarii.
Pierwsze zapiski historyczne o leczeniu zwierząt pochodzą z roku 3000 p.n.e. z Mezopotamii i dotyczą pierwszego w historii lekarza weterynarii o imieniu Urlugaledinna. W starożytnej Grecji leczeniu zwierząt poświęcał uwagę Hipokrates. Około 500 p.n.e. jako pierwszy dokonywał sekcji zwierząt dla celów naukowych Alkmeon z Krotonu. Arystoteles opisał niektóre choroby zwierząt, m.in. wściekliznę psów i nosaciznę koni.
Pierwszy szpital dla zwierząt powstał w Indiach za panowania króla Aśoki w III w. p.n.e. W średniowieczu na rozwój weterynarii wpływ wywarło szereg dzieł, m.in. "Canon medicinae" Avicenny, "Anatomia del cavallo" C. Ruiniego, opisy rozmaitych chorób zwierząt, m.in. w 1494 pierwszy opis ospy owiec F. Rabelais’go. W 1711 Włoch G.M. Lancisi pierwszy rozpoznał księgosusz (chorobę bydła).
Pierwszą uczelnią weterynaryjną była Wyższa Szkoła Weterynarii w Lyonie we Francji, założona w 1762 przez C.Bourgelata. W latach 70. XVIII w. powstały następne w Szwecji, w Hannowerze (na polecenie Jerzego III), w Danii oraz w Wiedniu (w r. 1765).
W Polsce pierwszą książką o leczeniu zwierząt była "Sprawa a lekarstwa końskie" królewskiego kowala Conrada (1532). Pierwsza Katedra Weterynarii w Polsce powstała w 1804 roku w Krakowie na Uniwersytecie Jagiellońskim – działała ona z przerwami do 1936 r. (w 2012 roku została reaktywowana). W 1823 roku Ludwik Henryk Bojanus założył natomiast Szkołę Weterynaryjną przy Wydziale Lekarskim Uniwersytetu Wileńskiego. W 1840 w Warszawie powstała Szkoła Weterynaryjna, pod naciskami zaborcy zrusyfikowana i przemianowana w 1873 na Instytut Weterynaryjny. 1881 utworzono we Lwowie Szkołę Weterynarii, 1898 przekształconą w Akademię Weterynaryjną. 1927 otwarto Wydział Weterynaryjny na Uniwersytecie Warszawskim, przeniesiony 1952 do Szkoły Głównej Gospodarstwa Wiejskiego w Warszawie. 1945 w Puławach powstał Instytut Weterynarii, placówka naukowo-badawcza obejmująca szereg pracowni i zakładów naukowych, m.in. mikrobiologii, higieny zwierząt, anatomii patologicznej, parazytologii i chorób inwazyjnych, chorób bydła, świń, drobiu, ryb, owadów użytkowych, technologii i kontroli leków weterynaryjnych, badania produktów zwierzęcych.
Nauki podstawowe to zespół dziedzin obejmujących całość procesów zachodzących w prawidłowo funkcjonującym organizmie, a także wyjaśniające zachodzenie procesów chorobowych. Przygotowują lekarza weterynarii do zrozumienia zasady działania organizmu zwierzęcego. Należą do nich: 
Nauki kliniczne to zespół nauk ściśle ukierunkowanych na jedną dziedzinę zainteresowań. Ich opanowanie przygotowuje lekarza weterynarii do sprawnego działania w kierunku profilaktyki, diagnozy i leczenia poszczególnych schorzeń zwierząt. Należą do nich:
Kształcenie lekarzy weterynarii.
Studia na kierunku weterynaria w polskich uczelniach trwają 5,5 roku (wyjątek od Deklaracji Bolońskiej) jako jednostopniowe studia magisterskie zakończone uzyskaniem tytułu lekarza weterynarii, równorzędnego z tytułem magistra.
Obecnie lekarzy weterynarii w Polsce kształci się w siedmiu ośrodkach:
Uprawnienia dydaktyczne pozwalające kształcić w zakresie nauk weterynaryjnych, a także nadawać tytuły: 
oraz występować do Centralnej Komisji do Spraw Stopni i Tytułów o nadanie tytułu: 
posiadają w Polsce:
Specjalizacje lekarsko-weterynaryjne.
Nadawaniem tytułów specjalistów w danej dziedzinie trudni się Komisja Do Spraw Specjalizacji Lekarzy Weterynarii. Rozpoczęcie studiów specjalizacyjnych może zostać rozpoczęta przez absolwenta z dwuletnim doświadczeniem zawodowym. W Polsce działa 19 programów specjalizacyjnych dla lekarzy weterynarii:
Struktura weterynarii w Polsce.
Zakładami leczniczymi dla zwierząt według ustawy o zakładach leczniczych dla zwierząt są:
Wszystkie zakłady lecznicze dla zwierząt są własnością prywatną poza klinikami uniwersyteckimi.
We wszystkich wyżej przedstawionych zakładach, oprócz lekarzy weterynarii mogą być również zatrudniani technicy weterynarii, którzy posiadają kwalifikacje do wykonywania niektórych czynności w zakresie profilaktyki i ochrony zdrowia zwierząt.
Przy wydziałach medycyny weterynaryjnej również funkcjonują kliniki weterynaryjne, które są jednocześnie jednostkami naukowo-dydaktycznymi, jak i zakładami lecznictwa zwierząt. Są to wysoce rozbudowane jednostki, zatrudniające wyspecjalizowanych we wszystkich dziedzinach weterynaryjnych lekarzy weterynarii, doktorów, doktorów habilitowanych, jak i profesorów nauk weterynaryjnych. Takie kliniki są zazwyczaj wyposażone w wysoce specjalistyczne urządzenia diagnostyczne, jak chociażby tomograf komputerowy, rezonans magnetyczny.
W całej Polsce funkcjonuje również Inspekcja Weterynaryjna, która pełni nadzór nad mleczarniami, rzeźniami, i wszystkimi innymi zakładami trudniącymi się produkcją żywności pochodzenia zwierzęcego, pełni nadzór nad zakładami wyspecjalizowanymi w produkcji pasz dla zwierząt, monitoruje stan epizootyczny kraju, tzn. zapobiega szerzeniu się chorób zakaźnych zwierząt, jak również czuwa nad właściwym dobrostanem zwierząt.
W każdym województwie zostali również powołani lekarze weterynarii, którzy również sprawują nadzór weterynaryjny na danym terenie. Są to:
Nadzór nad Inspekcją Weterynaryjną w kraju sprawuje Główny Lekarz Weterynarii, który podlega Ministrowi Rolnictwa i Rozwoju Wsi. Aktualnie tę funkcję pełni:
Wszyscy lekarze weterynarii posiadający prawo do wykonywania zawodu są zrzeszeni w izbie lekarsko-weterynaryjnej właściwej dla miejsca wykonywanej praktyki. Samorząd ten czuwa między innymi nad należytym wykonywaniem zawodu lekarza weterynarii. Aktualnym Prezesem Krajowej Rady Lekarsko-Weterynaryjnej jest: 
Centralnym laboratorium referencyjnym akredytowanym przez Komisję Europejską w zakresie nauk weterynaryjnych jest Państwowy Instytut Weterynaryjny w Puławach. W kraju istnieje również szesnaście Zakładów Higieny Weterynaryjnej, które wraz ze swoimi oddziałami terenowymi pełnią rolę laboratoriów lokalnych (terenowych).

</doc>
<doc id="96108" url="https://pl.wikipedia.org/wiki?curid=96108" title="Bolko I opolski">
Bolko I opolski

Bolko (Bolesław) I opolski (ur. pomiędzy 1254 a 1258, zm. 14 maja 1313 roku) – od 1277 roku koregent w księstwie opolsko-raciborskim, od 1281/1282 z bratem Kazimierzem w wyniku podziału w Opolu i Bytomiu, od 1284 samodzielny książę opolski, niemodliński i strzelecki, w latach 1291–1305 lennik Wacława II.
Życiorys.
Bolko I był trzecim pod względem starszeństwa synem Władysława opolskiego i Eufemii. Nie wiadomo, kiedy dokładnie się urodził, w każdym razie jeszcze za życia ojca został od 1277 roku współwładcą księstwa opolsko-raciborskiego. W 1281 lub 1282 roku zmarł Władysław opolski pozostawiając jednolite dotąd księstwo do podziału pomiędzy czterech synów. Początkowo bracia rządzili wspólnie, jednak już w 1282 roku nastąpił podział na mocy którego Bolko, razem ze starszym bratem Kazimierzem otrzymał dzielnicę ze stolicą w Opolu i Bytomiu. Ostatecznie dwa lata później Bolko został samodzielnym księciem opolskim.
Bolko I obrał inną drogę w swoich rządach niż jego bracia (Mieszko cieszyński, Kazimierz bytomski i Przemysław raciborski) ściśle współpracując z księciem wrocławskim Henrykiem IV Probusem. Szczególnie wyraziście ujawniło się to podczas długotrwałego konfliktu Probusa z biskupem wrocławskim Tomaszem II Zarembą, kiedy Bolko I wspierał politykę wrocławskiego Piasta (m.in. w 1283 roku książę opolski wziął udział w zjeździe śląskich władców w biskupiej Nysie, gdzie jak zapisał kronikarz na koszt Tomasza II bawiono się przez kilka dni). W 1287 roku w trwającym konflikcie władzy świeckiej z kościelną Bolko wystąpił z próbą mediacji, co wobec wcześniejszego pełnego zwycięstwa militarnego Henryka IV skończyło się po myśli księcia wrocławskiego.
30 września 1288 zmarł bezpotomnie książę krakowski i sandomierski Leszek Czarny. Z pretensjami do krakowskiego tronu wystąpił początkowo książę płocki Bolesław II i sojusznik Bolka Henryk IV Probus. Więcej atutów militarnych miał początkowo Piast mazowiecki, który korzystając z pomocy książąt kujawskich Władysława Łokietka i Kazimierza łęczyckiego 26 lutego 1289 roku napadł pod Siewierzem w księstwie bytomskim niczego nie spodziewające się oddziały śląskie pod dowództwem Henryka III Głogowczyka, Przemka ścinawskiego i Bolka I Opolskiego, wracające z opanowanego Krakowa (zdobycie stołecznego grodu przez Ślązaków umożliwiło poparcie udzielone przez możnych z Sułkiem z Niedźwiedzia na czele). Bitwa zakończona sromotną klęską wojsk śląskich była, jak na średniowieczne zwyczaje niezwykle krwawa. Zginął w niej książę ścinawski Przemko, zaś Bolko I ciężko ranny dostał się do niewoli Władysława Łokietka, z której powrócił prawie rok później po zapłaceniu dużego okupu. Zwycięstwo pod Siewierzem umożliwiło także księciu kujawskiemu na dość znaczne złupienie władztwa Bolka w odwecie za poparcie udzielone Probusowi.
23 czerwca 1290 roku niespodziewanie zmarł zapewne otruty Henryk IV Probus zostawiając całość swego dziedzictwa do podziału między Henryka III i księcia wielkopolskiego Przemysła II (część historyków skupiona wokół Tomasza Jurka przyjmuje, że w testamencie książę wrocławski i krakowski wyznaczył jako spadkobiercę w Małopolsce nie Przemysła II, a Bolka I). Książę opolski zdecydował się wtedy na sojusz z władcą czeskim Wacławem II. 17 stycznia 1291 roku w Ołomuńcu doszło do podpisania formalnego układu, w którym Bolko I, wraz z braćmi Mieszkiem i Kazimierzem zobowiązali się do udzielenia pomocy zbrojnej przeciwko każdemu wrogowi Przemyślidy. Był to więc hołd lenny – nie wiadomo jednak czy złożony Wacławowi II tylko osobiście, czy jako władcy czeskiemu dziedzicznie (niektórzy historycy przesuwają datę złożenia hołdu na rok 1292). W latach następnych widzimy Bolka I wspierającego politykę władcy czeskiego w Polsce. W 1292 roku książę opolski brał udział w wyprawie wojennej skierowanej na Sieradz przeciwko Władysławowi Łokietkowi. Ponownie wojna z księciem kujawskim wybuchła w 1296 roku, kiedy Bolko I wsparł zbrojnie Henryka III Głogowczyka, w jego próbie opanowania Wielkopolski.
Polityka ścisłej współpracy z Przemyślidami wkrótce przyniosła Bolkowi I znaczny wzrost znaczenia międzynarodowego. W 1297 roku brał udział w czeskiej koronacji królewskiej swojego protektora, oraz został wyznaczony jako mediator w konflikcie pomiędzy hierarchami duchownymi z Ołomuńca i Wrocławia. Rok później znaczenie księcia opolskiego sięgnęło apogeum, kiedy został wysłany w zastępstwie Wacława II do Moguncji na spotkanie elektorów Rzeszy, na którym reprezentował zdanie Przemyślidy i gdzie wybrano nowym królem Albrechta Habsburga. Bolko I wsparł w tym roku również wyprawę przeciwko zdetronizowanemu królowi Adolfowi z Nassau.
W 1300 roku opolski Piast wziął udział w wyprawie Wacława II do Wielkopolski i jego koronacji królewskiej. Wkrótce po tym za wierną służbę został wynagrodzony stanowiskiem starosty krakowskiego, które z przerwami pełnił przez kilka lat.
Wygaśnięcie w 1306 dynastii Przemyślidów załamały dotychczasową linię polityki Bolka I. Prowadzone z takim rozmachem wcześniejsze stosunki z sąsiadami uległy znacznemu zawężeniu. Korzystając ze śmierci swojego protektora, udało mu się tylko opanować zapewne ziemię wieluńską. Do wielkiej polityki książę opolski próbował powrócić jeszcze w 1311 roku po wybuchu w Krakowie buntu wójta Alberta. Nie wiadomo, czy książę który na zaproszenie mieszczan krakowskich pojawił się w kwietniu następnego roku w stolicy Małopolski działał w swoim własnym interesie, czy tylko jako namiestnik nowego króla czeskiego Jana Luksemburczyka. W każdym razie Bolko I nie mogąc opanować grodu na Wawelu powrócił wkrótce do Opola dokąd zabrał uwięzionego przez siebie przywódcę powstania wójta Alberta. Pogodził się też w końcu z panowaniem w Małopolsce Władysława Łokietka.
W polityce wewnętrznej znamy Bolka I głównie z jego niezwykłej hojności względem instytucji kościelnych. Szczególnie upodobał sobie ufundowany przez siebie klasztor cystersów w Jemielnicy oraz kościół franciszkanów, gdzie kazał wybudować kaplicę św. Anny. Dbał również o rozwój gospodarczy swojego księstwa lokując na prawie niemieckim wiele miejscowości.
Bolko I zmarł 14 maja 1313 roku i został pochowany w Kościele Franciszkanów w Opolu.
Żonaty był z nieznaną bliżej Agnieszką (zdaniem prof. Łeontija Wojtowycza, jego żoną została Grzymisława Wsiewołodóna, córka księcia bełskiego Wsiewołoda Aleksandrowicza) poślubioną około 1280. Z małżeństwa tego doczekał się trzech synów – późniejszych książąt – Bolesława Pierworodnego, Bolka II opolskiego, oraz Alberta strzeleckiego. Z nieznanych powodów dwóch z nich otrzymało imię Bolesław.

</doc>
<doc id="96124" url="https://pl.wikipedia.org/wiki?curid=96124" title="Biatlon">
Biatlon



</doc>
<doc id="96125" url="https://pl.wikipedia.org/wiki?curid=96125" title="Łagów (powiat świebodziński)">
Łagów (powiat świebodziński)

Łagów (Łagów Lubuski, niem. "Lagow") – wieś o charakterze miejskim w Polsce, położona w województwie lubuskim, w powiecie świebodzińskim, w gminie Łagów, na północ od szosy E30, na terenie Łagowskiego Parku Krajobrazowego.
Informacje ogólne.
Wieś jest siedzibą gminy. W latach 1975–1998 miejscowość należała administracyjnie do województwa zielonogórskiego.
Łagów prawa miejskie posiadał w latach 1808–1931. Obecnie jest miejscowością wypoczynkową i turystyczną, usytuowaną nad dwoma jeziorami Pojezierza Łagowskiego: Trześniowskim (186 ha) i Łagowskim (82 ha). Jej najstarsza część położona jest na przesmyku między tymi jeziorami. W Łagowie znajduje się zamek joannitów.
Jeziora.
Na terenie wsi Łagów znajdują się dwa jeziora: Łagowskie i Trześniowskie (Ciecz). Łączy je przesmyk znajdujący się w centrum wsi.
Odległości.
Odległości od innych miast Polski (w linii prostej od centrum):
Historia.
Dawna historia Łagowa związana jest z osadą kultury łużyckiej na Sokolej Górze położonej na zachód od jeziora Trześniowskiego, według potwierdzonych źródeł zasiedlonej w 1220 roku.
Własność zakonów.
Pierwsze zapisane informacje o tym przysiółku pochodzą z 1251. Pierwotnie wieś była własnością templariuszy, a od 1285 była siedzibą komandorii tego zakonu. W 1300 osada została przejęta przez panów brandenburskich, oraz tego samego roku sprzedana Albertowi von Klepitz przez trzech margrabiów. Niedługo potem margrabia rządzący tamtymi terenami sprzedał Łagów zakonowi joannitów, który miał największy wpływ na rozwój wsi. Wkrótce zakon joannitów obejmował już pobliskie wioski (Wielowieś, Sieniawa, Boryszyn, Templewo, Sulęcin). Przed wybudowaniem zamku w Łagowie mieściła się siedziba komandorii zakonu. Budowę zamku rozpoczęto w XIV wieku. Zamek został postawiony na wzgórzu. W latach 1758 i 1842 wieża zamku została uszkodzona przez pożary.
Panowanie innych krajów.
W 1640 wieś została zajęta przez Szwedów oraz niedalekich Brandenburczyków. Jedne z najlepszych czasów dla Łagowa było panowanie Krystiana Ludwika, który dał wsi prawo do pobierania akcyzy oraz urządzanie jarmarków (Jarmark Joannitów). Łagów miał prawa do przyjęcia praw miejskich i stało się to w 1727. Ostatnim margrabią rządzącym Łagowem był Fryderyk von Hessen-Philippsthal. W 1819 zamek został nadany rodzinie Zastrow, zaś teren miasta przechodził z rąk do rąk. W 1895 w Łagowie urodził się Gerhard Domagk, niemiecki biochemik, laureat Nagrody Nobla w dziedzinie fizjologii lub medycyny z 1939.
Jednym z ważniejszych wydarzeń gospodarczych była budowa linii kolejowej Toporów – Międzyrzecz w 1909, ze stacją w Łagowie. Obecnie linia kolejowa jest czynna na odcinku Toporów – Łagów – Sieniawa Lubuska w ruchu towarowym. Mimo tego miasto nie rozwinęło się i ze względu na niewielkie rozmiary (w 1905 roku liczyło 428 mieszkańców) 16 maja 1931 Łagów utracił prawa miejskie. Dzięki połączeniu zaczął zaznaczać się jednak wzrost roli Łagowa jako ośrodka wypoczynkowego.
Czasy współczesne.
W 1945 niezniszczona poważnie miejscowość została włączona do Polski. Jej dotychczasowych mieszkańców wysiedlono do Niemiec. Mimo głębokich zmian Łagów utrzymał swoją rekreacyjną funkcję, potwierdzoną budową ośrodków wypoczynkowych.
Zabytki.
Do wojewódzkiego rejestru zabytków wpisane są:
Transport kolejowy.
W latach 1907–1909 wybudowano linię kolejową z Toporowa do Międzyrzecza. Łączyła ona powstałe już wcześniej linie kolejowe Frankfurt – Poznań (1870) i Międzyrzecz – Międzychód (1887). Uroczyste otwarcie linii kolejowej nastąpiło w dniu 1 sierpnia 1909. Z powodu urozmaiconej rzeźby terenu, budowniczowie łagowskiej kolei często stawali przed dużymi problemami. Widoczne ślady rozwiązań inżynieryjnych to liczne nasypy, wykopy i wiadukty. Najciekawszą jednak budowlą jest znajdujący się w Łagowie wiadukt rozpięty nad drogą do Żelechowa (ul. Mostowa). Wiadukt powstał w 1909. Różnica między powierzchnią drogi a poziomem torów wynosi 25 m. Cały wiadukt ma długość 40 m. Obiekt został zbudowany z cegieł, tylko kapinosy, na których wspierają się metalowe barierki, wykonano z granitu. Obiekt znakomicie wpisuje się w krajobraz historycznego miasta, tworząc trzy łuki nad przebiegającą pod nim drogą. Z wiaduktu w kierunku zachodnim roztacza się widok na zamek i centralną część miejscowości. W północnej części miejscowości (ul. Dworcowa) znajduje się łagowska stacja kolejowa. Obecnie linią kolejową odbywają się sezonowe przejazdy kolejowe do Zbąszynka oraz Zielonej Góry i z powrotem. Przejazdy te obsługuje Polregio.
Imprezy.
Amfiteatr
W parku krajobrazowym sąsiadującym z zamkiem nad Jeziorem Trześniowskim amfiteatr z 1969. W amfiteatrze nad Jeziorem Trześniowskim co roku odbywają się pokazy filmów – Lubuskie Lato Filmowe.
Sport.
Od 2006 w Łagowie funkcjonuje piłkarski Klub Sportowy „Iskra” Łagów. Do sezonu 2021/2022 klub występował dwukrotnie na poziomie A-klasy, dwukrotnie na poziomie C-klasy oraz 11-krotnie na poziomie B-klasy.

</doc>
<doc id="96126" url="https://pl.wikipedia.org/wiki?curid=96126" title="Terapia">
Terapia



</doc>
<doc id="96135" url="https://pl.wikipedia.org/wiki?curid=96135" title="Tasiemiec">
Tasiemiec



</doc>
<doc id="96137" url="https://pl.wikipedia.org/wiki?curid=96137" title="Innocenty I">
Innocenty I

Innocenty I (ur. w Albano, zm. 12 marca 417 w Rzymie) – święty Kościoła katolickiego, 40. papież od 21 grudnia 401 do 12 marca 417.
Życiorys.
Innocenty urodził się w Albano koło Rzymu. Jego ojcem był papież Anastazy I. Popierał patriarchę Konstantynopola w sporze z cesarzem wschodnim Arkadiuszem I. Udzielił swojego poparcia Janowi Chryzostomowi i Hieronimowi. Kiedy ten pierwszy umarł na wygnaniu, papież zerwał stosunki z Kościołem wschodnim.
17 czerwca 415 roku powierzył biskupstwo Tesalonik Rufusowi i dzięki temu stał się realnym założycielem wikariatu papieskiego na tamtym terenie. Nie uznawał usunięcia patriarchy w 404 roku, ani jego następcy Arsacjusza z Tyru. Podjął działania mające zorganizować życie w Rzymie po złupieniu przez barbarzyńców w 410 roku. Zwołał Synod w 417 roku w wyniku którego ekskomunikowany został mnich Pelagiusz. Potępienie herezji pelagiańskiej wywołało reakcję św. Augustyna, którego komentarze dotyczące tego wydarzenia weszły do mowy potocznej:
Innocenty I rozstrzygnął sprawy dotyczące liturgii i kościoła (zachowało się 36 listów). Umocnił znaczenie stolicy Piotrowej. Wybudował bazylikę męczenników Gerwazego i Protazego.
Innocenty I zmarł w Rzymie i został pochowany na cmentarzu Poncjata.
Wspominano go 28 lipca, nowe Martyrologium powróciło do daty 12 marca.

</doc>
<doc id="96140" url="https://pl.wikipedia.org/wiki?curid=96140" title="Korwin">
Korwin



</doc>
<doc id="96143" url="https://pl.wikipedia.org/wiki?curid=96143" title="Zozym (papież)">
Zozym (papież)

Zozym (łac. "Zosim", "Zosimos"; ur. w Grecji, zm. 26 grudnia 418 w Rzymie) – święty Kościoła katolickiego, 41. papież w okresie od 18 marca 417 do 26 grudnia 418.
Życiorys.
Z pochodzenia był Grekiem żydowskiego pochodzenia, synem Abrahama. W swej posłudze jako papież pragnął zreorganizować hierarchię w Galii. Odegrał też ważną rolę w kontrowersji pelagiańskiej, wobec której jego stanowisko ulegało zmianom. Po potępieniu tez Pelagiusza i Celestiusza przez afrykański synod w Kartaginie w 411 r., jesienią 417 r. przywrócił ich ponownie do komunii z Kościołem. Motywy są poddawane dyskusji, prawdopodobnie pragnął uniknąć rygoryzmu biskupów afrykańskich odnośnie do nauczania o grzechu pierworodnym bądź to ze względów teologicznych, bądź bardziej osobistych. Na skutek żywej i jednomyślnej interwencji episkopatu afrykańskiego, który na XVI synodzie w 418 r. w 9 kanonach ponowił anatemy z 411 r., promulgował ostatecznie, w liście zwanym "Tractoria", otwarte potępienie Pelagiusza i Celestiusza. Tekst listu zachował się jedynie we fragmentach, mimo iż krążył jako encyklika (list okrężny) na całym Wschodzie chrześcijańskim, otrzymali go wszyscy patriarchowie: w Egipcie, Konstantynopolu, Tesalonikach i w Jerozolimie. "Tractoria" cytowana jest m.in. w liście 190 (PL 20,693) św. Augustyna. W reakcji szereg biskupów Italii, m.in. Julian z Eklanum, rozpoczęło schizmę, która skończyła się ich wydaleniem z kraju. Przeciw listowi "Tractoria" protestował synod w Akwilei (PL 48, 509-526).
Jest pochowany w Rzymie, w kościele św. Wawrzyńca.
Wspomina się go 26 grudnia.

</doc>
<doc id="96145" url="https://pl.wikipedia.org/wiki?curid=96145" title="Korwin (herb szlachecki)">
Korwin (herb szlachecki)

Korwin, "Ślepowron odmieniony", ("Corvus, Corvinus, Corvin, Bujno") – polski herb szlachecki.
Opis herbu.
"W polu czerwonym na pniu naturalnym, ociętym, ułożonym w pas, o dwóch sękach u góry i dwóch u dołu stoi kruk czarny w lewo z pierścieniem złotym, diamentem ku dołowi w dziobie. W klejnocie trzy pióra strusie."
"Korwin I cz. "Ślepowron odm." – W polu czerwonem – na pniu naturalnym, ociętym, w poprzek leżącym o dwóch sękach od góry i dwóch od połu – kruk czarny w lewo z pierścieniem złotym w dziobie. Nad hełmem w koronie trzy pióra strusie.
Jeden ze starszych herbów polskich, lecz ani Długosz ani zapiski sądowe z XV wieku nie znają go. Herb ten, jak pisze prof. Małecki dopiero w pierwszych dziesiątkach XVI wieku wydzielił się ze Ślepowrona i dopiero od Paprockiego począwszy heraldyka traktuje te dwa herby jako osobne. Dowodem tego, że rodziny później pieczętujące się Korwinem, np. Kochanowscy, zaliczały się w XV stuleciu jeszcze do Ślepowronów. Nazwa Ślepowron odnosiła się do godła, zawołanie zaś, jak się z zapisek sądowych okazuje, było: Bojno czy Bujno. Herb Korwin, jako późniejszy, nie miał zawołania.
Dług.;Papr.;Okol.;Kojał.;Nies.;Ulan.;Mał."&lt;br&gt;
"Korwin II – Odwracanie figur częstym jest objawem w heraldyce naszej, nie trzymającej się ściśle ogólnych zasad Zachodzie przestrzeganych; znajdujemy też Korwina odwróconego w lewo, ale i w prawo. Niesiecki sam o tem wspomina. Nies.; Sieb. IV 14 12."&lt;br&gt;
"Korwin III – W polu czerwonem – na ociętym pniu o dwu sękach z każdej strony, w poprzek leżącym – kruk czarny z pierścieniem złotym w dziobie. Nad hełmem w koronie taki sam kruk z pierścieniem. Wspólność klejnotu nad hełmem uwidocznia pokrewieństwo tej odmiany z herbem Ślepowron. Papr.; Nies.; Sieb. IV14. 12."
Najwcześniejsze wzmianki.
"Do Polski zaś przyniesiony dobrze przed rokiem 1224: bo iuź w tym roku Wawrzęta Korwin herb swoy na Slepowrona zamienił, co znać z listu Konrada Xiażęcia Mazowieckiego w tym czasie danym. Ze zaś wielkie iest podobieństwo tego herbu do herbu Slepowron, dla tego niektorzy Korwin Slepowronem zowia, y Slepowron Korwinem."&lt;br&gt;
“Do Polski przyniesiony dobrze przed rokiem 1224. bo już w tym roku Wawrzęta Korwin herb swój na Ślepowrona zamienił, co znać z listu Konrada książęcia Mazowieckiego w tym czasie danym. Że zaś wielkie jest podobieństwo tego herbu do herbu Ślepowron, dla tego niektórzy Korwin Ślepowronem zowią, i Ślepowron Korwinem.” w Niesiecki, Kasper (1682-1744) Korona polska... T. 2, s. 619 – 620 
Wizerunek herbu Korwin znajduje się na płycie nagrobnej Łukasza Noskowskiego (Łukasz z Noskowa) (zm. 1532) w kościele Mariackim w Krakowie.
Wizerunek Kruka pojawił się na pieczęci miejskiej miasta 17 marca 1490 – kruk siedzący na srebrnej gałęzi to godło rodu Korwinów, którzy panowali w Głogowie. W XV wieku herb podarowali miastu.
Herbowni.
A: Abramik,&lt;br&gt;
B: Bachowski, Bagiński, Barański, Baszucki, Benkowski, Berengowicz, Bieńkowski, Bierzyński, Bieżyński, Binkowski, Boczkowski, Botowic, Botowicz, Bronicki, Bujalski, Bujnowski, Bunkowski, Buynowski,&lt;br&gt;
C: Cetnerski, Chłędowski, Chromecki, Chrzanowski, Chyczewski, Czarnolaski, Czopowski,&lt;br&gt;
D: Dabkowicz, Dalkowicz, Danisewicz, Danisiewicz, Dmochowski, Dobkiewicz, Doliński, Drozdowski-Meloch, Droziński, Dudorowicz, Dudrewicz, Dunaj, Dworakowski, Dzbański, Dzięcielski,&lt;br&gt;
F: Filiborn,&lt;br&gt;
G: Gacki, Gadzki, Gącki, Gąsiorowski, Gęsicki, Ginwił, Ginwiłł, Ginwiłłowicz, Gładyszewski, Gosiewski, Gronostajski, Grosman, Grozmani, Grudzina, Gutowski,&lt;br&gt;
H: Haraziński, Hollo, Hrudzina,&lt;br&gt;
J: Jachimowicz, Jagodyński, Jagodziński, Jagusiński, Jagużyński, Jahodyński, Jahołkowski, Jakimowicz, Jastrzębski, Jaszewski, Jawdyński,&lt;br&gt;
K: Kaftanowski, Kalinowski, Kamianowski, Kamiański, Kaminowski, Kamionowski, Karłowicz, Kilarski, Kirbut, Klimowski, Kłosieński, Kłosiński, Kochanowicz, Kochanowski, Kojrowicz, Komar, Komoński, Korotkiewicz, Korwin, Korwin-Piotrowski, Kosakowski, Kossakowski, Kossenda, Kostecki, Koszulko, Koyrowicz, Kozniecki, Krasiński, Kręczow, Krompach, Kropiwnicki, Kruczaj, Kruczkowski, Kruk, Krukowicz, Krukowski, Krupicki, Kunachowicz, Kurkowski,&lt;br&gt;
L: Lipczyński, Lisowski, Lissowski, Losniewski, Lutostański,&lt;br&gt;
Ł: Łośniewski,&lt;br&gt;
M: Maleczyński, Malenczyński, Maliszkiewicz, Małaciewski, Małaczeński, Małaczewski, Małaczyński, Małęczyński, Matelski, Metelski, Michalski, Mietelski, Milewski, Młodnicki, Moczulski, Moczydłowski, Morzkowski, Mroczkowski,&lt;br&gt;
N: Niskiewicz, Nowicki,&lt;br&gt;
O: Odelski, Odolski, Olszewski,&lt;br&gt;
P: Pannenko, Pawłowski, Pczycki, Perkowski, Pieślak, Piotrowski, Pirowski, Pluszczewski, Pluszczowski, Pluta, Pluto, Płuszczewski, Podgurski, Podrez, Polski, Prendowski, Prędowski, Proniewicz, Proniewski, Przełomiński, Przyłuski, Ptuszczewski, Pusz,&lt;br&gt;
R: Roszkowski,&lt;br&gt;
S: Sakiewicz, Sakowicz, Sarnewicz, Seredyński, Skirwin, Słobodziński, Smolak, Sobierajski, Sobolewski, Sołkowski, Sozański, Starzyński, Sujkowski, Surwiłło, Suykowski, Szawroński, Szawrowski, Szczefanowicz, Szuwalski, Szwaroński, Szwedowicz, Szwedowski,&lt;br&gt;
Ś: Świderski-Bałaszewicz,&lt;br&gt;
T: Tołokiewicz, Topczewski, Truskolaski, Truskolawski, Truskoleśny,&lt;br&gt;
U: Upnicki,&lt;br&gt;
W: Wakar, Wałejko, Wasilowski, Wasiłowski, Wendrychowski, Wędrychowski, Wierzbicki, Wojszyński, Wolimer, Wolmer, Wołejko, Wołk, Womer, Woronowicz, Woronowski, Wróblewski, Wronowicz, Wróblewski, Wyszkowski, Wyżewski, Wzderski, &lt;br&gt;
Z: Zaniwicki, Zawistowski, Zbożniakiewicz, Zienkowski,&lt;br&gt;
Ż: Żarnowiecki, Żorawski, Żórawski, Żyliński.
Odmiany, alternatywne wizerunki i wersje utytułowane.
Tadeusz Gajl wymienia 15 odmian herbu Korwin:
Istnieją herby nawiązujące merytorycznie do Korwina, których jednak nie sklasyfikowano w herbarzach jako odmiany:

</doc>
<doc id="96147" url="https://pl.wikipedia.org/wiki?curid=96147" title="Biathlon">
Biathlon

Biathlon, biatlon, dwubój zimowy ( – dwu, gr. "áthlon" – zawody, nagroda) – zimowa dyscyplina sportu, łącząca biegi narciarskie ze strzelectwem. Polega na biegu na określonym dystansie (zwykle od 7,5 do 20 km), w czasie którego zawodnicy 2 lub 4 razy zajmują stanowiska na strzelnicy, przyjmując postawę stojącą lub leżącą, oddając za każdym razem po 5 strzałów. Rozgrywany jest również biathlon letni.
Biathlon jest popularną dyscypliną w Niemczech, Rosji, Włoszech, Francji i części Skandynawii.
Historia.
Początki biathlonu można wiązać z ćwiczeniami norweskich żołnierzy. Pierwsze zawody w biathlonie zostały rozegrane w 1767, kiedy współzawodniczyły ze sobą kompanie norweskich pograniczników. Stopniowo sport ten stawał się coraz bardziej popularny w całej Skandynawii.
Biathlon został zademonstrowany po raz pierwszy podczas Zimowych Igrzysk Olimpijskich w 1924. Zawody odbywały się wtedy pod nazwą „bieg patrolowy”. Pojawił się też jako dyscyplina pokazowa podczas kolejnych igrzysk w 1928, 1936 i 1948. Nie został uznany za dyscyplinę olimpijską z racji niewielkiej liczby państw, które wystawiały swoich biathlonistów. W 1958 odbyły się pierwsze mistrzostwa świata w biathlonie, a dwa lata później dyscyplina ta pojawiła się też na zimowych igrzyskach olimpijskich.
Ciałem zarządzającym biathlonem jest Międzynarodowa Unia Biathlonu ("International Biathlon Union", IBU), która oficjalnie powstała w 1998, kiedy wydzieliła się z powstałej w 1948 Międzynarodowej Unii Pięcioboju Nowoczesnego i Biathlonu ("Union Internationale de Pentathlon Moderne et Biathlon", UIPMB).
Modyfikacją biathlonu jest biathlon czołgowy.
Zasady.
Bieg narciarski.
W biegu narciarskim w biathlonie dozwolone są wszystkie techniki narciarskie. Zawodnicy wyposażeni są jedynie w narty, których długość nie może być mniejsza niż wzrost zawodnika pomniejszony o 4 cm oraz kijki.
Strzelanie.
Karabinek o minimalnej masie 3,5 kg wraz z amunicją musi znajdować się podczas całego biegu na plecach zawodnika. Używane są karabinki kalibru 5,6 mm (.22 lr). Muszą być ładowane ręcznie przez zawodników, nie można używać broni samoczynnej lub samopowtarzalnej.
Cele na strzelnicy znajdują się w odległości 50 m. Przy każdym strzelaniu zawodnik musi trafić w 5 krążków o średnicy 45 mm w pozycji leżącej lub 115 mm w pozycji stojącej. Tarcza strzelnicza wyposażona jest w specjalny mechanizm, który automatycznie zasłania trafiony cel białym krążkiem. Dzięki temu biatloniści są na bieżąco informowani co do skuteczności na strzelnicy.
Konkurencje.
Bieg indywidualny.
Bieg indywidualny (IN = "individual") na 20 km mężczyzn i 15 km kobiet jest najstarszą biatlonową konkurencją. Zawodnicy czterokrotnie pojawiają się na strzelnicy oddając za każdym razem 5. strzałów, po dwa razy w każdej pozycji - kolejności: pozycja leżąca, stojąca, leżąca, stojąca. Za każdy nietrafiony cel dodawana jest minuta kary. Zawodnicy startują w odstępach czasowych - zazwyczaj 30 sekundowych.
Sprint.
Bieg sprinterski (SP = "sprint") w biathlonie rozgrywany jest na dystansie 10 km dla mężczyzn lub 7,5 km dla kobiet. Zawodnicy pojawiają się dwa razy na strzelnicy, gdzie oddają po 5 strzałów, raz w pozycji leżącej, raz w pozycji stojącej. Za każdy niecelny strzał muszą pokonać dodatkowe 150 m rundy karnej. Zawodnicy wypuszczani są do biegu w odstępach czasowych, zazwyczaj co 30 sekund.
Gdy zawodnik nie trafi do celu i nie przejedzie za to rundy karnej zostają mu doliczone 2 minuty kary. Jest jedną z najczęściej rozgrywanych konkurencji biathlonowych.
Pościg.
W biegu pościgowym (PU = "pursuit") biathloniści startują zgodnie z różnicami czasowymi uzyskanymi we wcześniejszym starcie, najczęściej sprintu. Tym samym, zawodnik, który pierwszy przekroczy linię mety jest zwycięzcą tego biegu. Bieg pościgowy rozgrywany jest na dystansie 12,5 km dla mężczyzn i 10 km dla kobiet, każdy zawodnik wykonuje 4 strzelania (2 leżąc, 2 stojąc), a każdy błąd skutkuje dodatkową rundą o długości 150 m.
Bieg masowy.
W biegu ze startu wspólnego (MS = "mass start") wszyscy zawodnicy startują w tym samym czasie, co ogranicza liczbę zawodników (zazwyczaj do 30), by uniknąć tłoku na strzelnicy. Bieg ten rozgrywany jest na dystansie 15 km dla mężczyzn i 12,5 km dla kobiet, każdy zawodnik wykonuje 4 strzelania (2 leżąc, 2 stojąc), za każdy błąd zawodnik musi pokonać karną rundę o długości 150 m.
Sztafeta.
W sztafecie (RL = "relay") startuje po czterech zawodników, z których każdy pokonuje 7,5 km (dla mężczyzn) i 6 km (dla kobiet) i oddaje dwie serie strzałów na strzelnicy, po jednej w każdej pozycji. Na każde pięć celów na strzelnicy zawodnik może wykorzystać aż 8 nabojów, z tym, że 3 ostatnie może doładować pojedynczo na strzelnicy. Dopiero jeżeli mimo użycia wszystkich nabojów pozostały nietrafione krążki, zawodnik musi wykonać karną rundę o długości 150 m za każdy błąd. Wszyscy zawodnicy z pierwszej zmiany startują w tym samym czasie. By dokonać ważnej zmiany zawodnik jednej zmiany musi dotknąć zawodnika kolejnej zmiany.
Sztafeta mieszana.
W sztafecie mieszanej (MR = "mixed relay") startuje po czterech zawodników (dwóch mężczyzn i dwie kobiety). Kolejność startujących wcześniej określa organizator. Zależy od tego dystans do pokonania dla każdego z zawodników. Jeśli zaczynają kobiety (kolejność sztafety: kobieta, kobieta, mężczyzna, mężczyzna) to wszyscy pokonują dystans 6 km, ale jeśli zaczynają mężczyźni (kolejność sztafety: mężczyzna, mężczyzna, kobieta, kobieta) to konkurencja toczy się na dystansie 7,5 km.
Pierwsza zmiana startuje tak jak w biegu ze startu wspólnego. Najpierw zawodnicy oddają strzał na leżąco, a potem na stojąco. System strzelania (kary) u kobiet i mężczyzn taki jak w sztafetach.
Pojedyncza sztafeta mieszana.
(SR = "single mixed relay") Analogicznie do sztafety mieszanej w konkurencji startują przedstawiciele obu płci. Jednakże w pojedynczej sztafecie mieszanej startuje po jednym zawodniku oraz zawodniczce. Łącznie kobieta przebiega 6 km zaś mężczyzna 7,5 km. Najpierw kobieta wykonuje dwie rundy po 1,5 km. Po każdej z nich odbywa się strzelanie, najpierw w pozycji leżącej później stojąc. Po drugim pobycie na strzelnicy i ewentualnym przebiegnięciu karnej/nych rund (75 m) odbywa się zmiana i na trasę wyrusza mężczyzna, który ma do przebiegnięcia taki sam dystans jak kobieta. Po drugim strzelaniu mężczyzny odbywa się zmiana i ta sama kobieta, która biegła na początku, ponownie wyrusza na trasę. Podobnie jak przy pierwszej zmianie po dwóch pobytach na strzelnicy odbywa się zmiana i startuje ponownie mężczyzna, biegnący już wcześniej. Jednakże w przypadku drugiego startu, mężczyzna po drugim strzelaniu przebiega jeszcze jedną rundę biegową o długości 1,5 km.
Polskie kluby biathlonowe.
Polskie kluby biathlonowe zrzeszone są w Polskim Związku Biathlonu:

</doc>
<doc id="96148" url="https://pl.wikipedia.org/wiki?curid=96148" title="Dariusz Doliński">
Dariusz Doliński

Dariusz Doliński (ur. 1959) – polski psychologii, profesor nauk humanistycznych, członek rzeczywisty Polskiej Akademii Nauk, pracownik naukowy Uniwersytetu SWPS.
Życiorys.
Stopień doktora habilitowanego nauk humanistycznych w zakresie psychologii uzyskał na Wydziale Psychologii Uniwersytetu Warszawskiego w 1993 r. na podstawie pracy "Orientacja defensywna". Tytuł profesora otrzymał w 2000 r. Od 2004 do 2011 r. pełnił funkcję dziekana Wydziału Zamiejscowego we Wrocławiu Szkoły Wyższej Psychologii Społecznej. W 2013 r. został członkiem korespondentem, a w 2022 r. członkiem rzeczywistym PAN. Jest profesorem na II Wydziale Psychologii Uniwersytetu SWPS, był też profesorem w Instytucie Psychologii PAN oraz na Wydziale Nauk Historycznych i Pedagogicznych Uniwersytetu Wrocławskiego, Wydziale Historyczno-Pedagogicznym Uniwersytetu Opolskiego i Wydziale Wychowania Fizycznego Akademii Wychowania Fizycznego we Wrocławiu.
Specjalizuje się w psychologii zachowań społecznych (mechanizmy ulegania wobec zewnętrznego nacisku i manipulacji społecznej) oraz w psychologii emocji i motywacji. Jest autorem około 200 publikacji, m.in. książek „Techniques of social influence. The psychology of gaining compliance”, „Przypisywanie moralnej odpowiedzialności”, „Orientacja defensywna”, „Strategie samoutrudniania. Rzucanie kłód pod własne nogi”, „Psychologia wpływu społecznego”, „Psychologia reklamy”.
Jest redaktorem naczelnym Polish Psychological Bulletin, autorem artykułów publikowanych m.in. w Journal of Experimental Social Psychology, Personality and Social Psychology Bulletin, European Journal of Social Psychology i Journal of Personality and Social Psychology, członkiem Komitetu Psychologii PAN oraz przewodniczącym Polskiego Stowarzyszenia Psychologii Społecznej.
Członek Rady Kuratorów Wydziału I Nauk Humanistycznych i Społecznych PAN, a także Komitetu Psychologii PAN (był też jego przewodniczącym). W 2019 r. został członkiem Rady Doskonałości Naukowej I kadencji.

</doc>
<doc id="96154" url="https://pl.wikipedia.org/wiki?curid=96154" title="Góra Ararat">
Góra Ararat



</doc>
<doc id="96156" url="https://pl.wikipedia.org/wiki?curid=96156" title="Uniwersytet SWPS">
Uniwersytet SWPS

Uniwersytet SWPS z siedzibą w Warszawie – uczelnia niepubliczna z siedzibą w Warszawie, utworzona w 1996. Prowadzi studia pierwszego i drugiego stopnia, jednolite studia magisterskie, studia podyplomowe oraz szkołę doktorską. Uczelnia posiada pięć filii: we Wrocławiu, w Poznaniu, w Sopocie, w Katowicach oraz w Krakowie .
W 2015 uczelnia uzyskała status uniwersytetu przymiotnikowego. Ma uprawnienia do nadawania stopni naukowych doktora w dyscyplinach: psychologia, nauki o kulturze i religii, nauki socjologiczne, nauki prawne, literaturoznawstwo oraz nauki o polityce i administracji, a także stopni naukowych doktora habilitowanego w dyscyplinach: psychologia, nauki o kulturze i religii, nauki prawne. Do 31 stycznia 2021 uczelnia nadała 393 stopnie naukowe doktora, 90 stopni naukowych doktora habilitowanego i zakończyła 9 postępowań o nadanie tytułu profesora.
Historia.
Założycielami uczelni byli profesorowie Instytutu Psychologii PAN: prof. dr hab. Andrzej Eliasz, prof. dr hab. Zbigniew Pietrasiński i prof. dr hab. Janusz Reykowski. Od 2008 r. organem założycielskim uczelni jest spółka Instytut Rozwoju Edukacji utworzona przez założycieli. Prezesem zarządu spółki jest Piotr Voelkel.
Studia na Uniwersytecie SWPS.
Uniwersytet SWPS prowadzi studia I, II stopnia oraz studia jednolite magisterskie w Warszawie, Wrocławiu, Poznaniu, Sopocie i Katowicach. Uczelnia oferuje także interdyscyplinarne studia doktoranckie, studia podyplomowe i szkolenia.
Studia podyplomowe
Szkolenia
Działalność studencka.
Na uczelni działa wiele organizacji studenckich, w tym koła naukowe czy Chór Uniwersytetu SWPS, Studencka Poradnia Prawna oraz AZS Uniwersytet SWPS.

</doc>
<doc id="96158" url="https://pl.wikipedia.org/wiki?curid=96158" title="Denis-Benjamin Papineau">
Denis-Benjamin Papineau

Denis-Benjamin Papineau (ur. 13 listopada 1789 w Montrealu, zm. 20 stycznia 1854 w Papineauville) – kanadyjski księgarz, ziemianin, administrator ziemski i polityk. Ko-premier rządu Prowincji Kanady.
Życiorys.
Denis-Benjamin urodził się 13 listopada 1789 w Montrealu w wielodzietnej, lecz bogatej rodzinie francuskiej żyjącej w Dolnej Kanadzie. W latach 1801–1807 studiował na "Petit Seminaire de Quebec", w tej samej szkole, którą w 1804 ukończył jego starszy brat Louis-Joseph Papineau – przywódca rebelii patriotycznej. Po ukończeniu szkoły zajął się zarządzaniem majątkiem swego ojca Josepha Papineau, który zaangażowany był w regionalną politykę. W tym czasie dbał o rozszerzenie areału ziem uprawnych poprzez karczowanie lasów, zasiedlanie nieużytków, zbudował także młyn oraz luksusową rezydencję i nowoczesny gospodarczy dwór. Choć ojciec Denisa-Banjamina uważał, że jest on słabym zarządcą, utrzymał swe stanowisko przez wiele lat, nawet wtedy gdy majątek odziedziczył jego starszy brat, podobnie jak ojciec zaangażowany w politykę. Denis-Benjamin kontynuował zarządzaniem majątkiem także w czasie wygnania brata, po nieudanej rebelii, aż do 1845 roku. W tym czasie zaangażowany był w inne przedsięwzięcia handlowe. Był między innymi współwłaścicielem dużej księgarni w Montrealu. Obok zajęć handlowych zaangażowany był także w lokalna administrację. Wielokrotnie sprawował funkcje sędziego pokoju. Był także komisarzem departamentu dróg i mostów. W 1822 nabył seniorat Petite-Nation, którym zarządzał ze zmiennym szczęściem. Próba hodowli koni okazała się porażką, lecz przemysłowa hodowla owiec zakończyła się sporym sukcesem, przynosząc Papineau spore dochody.
Podobnie jak ojciec i starszy brat, Denis-Benjamin zainteresowany był czynną polityką. Przez długie lata był liderem "Parti Canadien" kierując ją na bardziej konserwatywne tory. W latach 1842–1847 reprezentował Ottawę w radzie legislacyjnej. W 1844 wszedł do rządu Drapera – Vigera. Po jego rozwiązaniu wziął na siebie role ko-premiera w rządzie Drapera, a następnie Sherwooda. W tym czasie postać jego wzbudziła wiele kontrowersji we francuskojęzycznym środowisku. Choć Papineau rodzinnie związany był ze środowiskiem radykalnych reformatorów, politycznie raczej bliski swemu kuzynowi i imiennikowi Denis-Benjamin Viger, który reprezentował frakcję umiarkowanych reformatorów i lojalistów we francuskiej społeczności. Do najbardziej kontrowersyjnych decyzji Papineau, w czasie udziału w rządzie była zgoda na likwidację drugiego oficjalnego języka Kanady, języka francuskiego. Głęboki sprzeciw wywołało poparcie udzielone reformie oświaty, która poddawała szkoły pod kontrolę państwową, ze szkodą dla kościoła katolickiego. Dopiero silna opozycja kleru skłoniła go do zmiany syanowiska w tej kwestii i przeprowadzenia zmiany w ustawie, przywracającej pewna formę kontroli szkolnictwa przez kościół.
Kariera polityczna Papineau zakończyła się w 1848, gdy uległ namowom Vigera i wraz z nim wyszedł z rządu. Od tego momentu trawiony chorobami zamieszkał w swej posiadłości, gdzie pozostał do śmierci 20 stycznia 1854.

</doc>
<doc id="96161" url="https://pl.wikipedia.org/wiki?curid=96161" title="Alphonse Mucha">
Alphonse Mucha



</doc>
<doc id="96162" url="https://pl.wikipedia.org/wiki?curid=96162" title="Viking metal">
Viking metal

Viking metal – podgatunek muzyki heavymetalowej, którego początki sięgają wydanej w 1988 roku płyty studyjnej "Blood Fire Death", szwedzkiego zespołu metalowego Bathory. Rozwój jako odrębnego gatunku powiązać można z wydaniem kolejnych albumów Bathory oraz pojawieniem się wielu skandynawskich grup w latach 90. XX wieku takich jak Enslaved, Hades Almighty, Vintersorg, Einherjer.
Viking metal swą nazwę zawdzięcza tekstom piosenek Bathory, nawiązujących do tradycji oraz historii skandynawskich rozbójników morskich. W późniejszym okresie do typowych tematów piosenek vikingmetalowych dołączyła tematyka nawiązująca do germańskich wojowników i ich wierzeń oraz pozostałych ludów nadbałtyckich. Pod względem muzycznym viking metal charakteryzuje się mało skomplikowaną i rytmiczną grą na perkusji, a także prostymi riffami, które często przybierają wzniosłą bądź melancholijną formę. Podobnie jak w przypadku folk metalu, muzyka nie jest skomplikowana, a główny nacisk kładzie się na odwzorowanie atmosfery panującej w przeszłości (jednak w odróżnieniu od muzyki ludowej, atmosfera nie wiąże się z prostym życiem danej społeczności, lecz prowadzonymi przez narody wojnami). W utworach vikingmetalowych spotkać się można zarówno ze śpiewem znanym jako growl, jak i z tzw. czystym śpiewem (zazwyczaj tenor).
Obecnie niewiele grup scharakteryzować można jako "czysty" viking metal. Wśród takowych wyróżnić można Einherjer, późniejsza twórczość Månegarm i Thyrfing, czy Iuvenes (albumy "Riddle of Steel" oraz "Towards Sources of Honour and Pride"). Często gatunek ten wiąże się z black metalem (Nachtfalke, Wyrd, Mithotyn), bądź też z folk metalem (Falkenbach, Moonsorrow, Ásmegin).
Wielkim nieporozumieniem jest przeświadczenie o tym, iż viking metal to dowolna forma metalu, tematycznie nawiązująca do obyczajów wikingów. Wraz z rosnącą popularnością viking metalu, coraz częściej spotkać się można z protestami odnośnie do zaliczania do niego grup takich jak Doomsword, Drakkar czy też Amon Amarth (obie grupy tematyką tekstów nawiązują do wikingów, lecz muzycznie odbiegają od standardów tego gatunku). Mimo to na ostatnich płytach Amon Amarth zaobserwować można pojawianie się elementów typowych dla viking metalu.

</doc>
<doc id="96163" url="https://pl.wikipedia.org/wiki?curid=96163" title="PZL P.24">
PZL P.24

PZL P.24 – polski myśliwiec konstrukcji inżyniera Wsiewołoda Jakimiuka z rodziny myśliwców z płatem polskim, opracowany i produkowany w Państwowych Zakładach Lotniczych.
Historia.
W 1928 roku utworzone zostało przedsiębiorstwo Państwowe Zakłady Lotnicze (PZL) celem stworzenia konstrukcji zaawansowanego całkowicie metalowego samolotu myśliwskiego. Konstrukcja pierwszego samolotu – PZL P.1 – powierzono inż. Zygmunt Puławskiemu, który niedługo wcześniej ukończył Politechnikę Warszawską. Jego konstrukcje tego czasu stały w awangardzie światowej techniki lotniczej na następne 10 lat. Powstałe następnie projekty samolotów myśliwskich PZL P.7 i P.11 stanowiły trzon ówczesnych polskich sił powietrznych. Najbardziej rozwiniętą konstrukcją samolotów tej rodziny był PZL P.24.
PZL P.24 był przeznaczonym na eksport rozwinięciem konstrukcji samolotu PZL P.11, przystosowanym do nieużywanych w Polsce silników Gnome-Rhone. Oblatał go w maju 1933 pilot doświadczalny PZL Bolesław Orliński. W 1934 Orliński ustanowił na nim rekord prędkości dla samolotów myśliwskich z silnikiem gwiazdowym, wynoszący 416 km/h. W tym samym roku trzeci prototyp P.24/III, nazwany Super P-24bis wystawiono na paryskim salonie lotniczym, gdzie został wysoko oceniony i spotkał się z dużym zainteresowaniem. Samolot demonstrowano ponadto misjom wojskowym licznych państw.
Ponieważ prototypy P.24 były oparte na konstrukcji samolotu PZL P.11a, a w tym czasie wdrożono do produkcji w Polsce ulepszoną i zmienioną konstrukcyjnie wersję P.11c, podobne zmiany wprowadzono we wzorcu wersji seryjnej P.24, oblatanym wiosną 1936. Zaadaptowano w nim między innymi nowy tył kadłuba i usterzenie z P.11c oraz obniżono oś silnika w celu uzyskania lepszej widoczności. Samolot ten wdrożono do produkcji pod oznaczeniem PZL P.24A.
W następnych latach opracowano nowe wersje B, C, E różniące się uzbrojeniem, oraz wersje F i G z mocniejszym silnikiem. Samolot został zakupiony przez takie kraje jak Turcja (14 P.24A i 26 P.24C), Bułgaria (14 P.24B i 26 P.24F), Grecja (30 P.24F i 6 P.24G) i Rumunia (5 P.24E). Ponadto Rumunia i Turcja nabyły licencję na produkcję P.24. W Turcji w zakładach TFK Kayseri wyprodukowano łącznie 20 samolotów PZL P.24C i 30 P.24F. Część tych samolotów następnie przebudowano na wersję PZL P.24G. Jeden z takich samolotów znajduje się w tureckim muzeum lotnictwa (tur. Havacilik Müzesi) w miejscowości Yesilköy koło Stambułu.
W Rumunii w zakładach IAR wyprodukowano 25 samolotów w wersji PZL P.24E. Licencyjny PZL P.24E stał się podstawą opracowania oryginalnej rumuńskiej konstrukcji myśliwca IAR-80. Nowy myśliwiec zbudowano w układzie dolnopłata, natomiast z PZL P.24E zachowano kadłub z całością wyposażenia wewnętrznego i silnik. W 1937 opracowano wersję PZL P.24H, ewentualnie dla lotnictwa polskiego. Natomiast w 1939 opracowano wersję PZL P.24J dla lotnictwa bułgarskiego. Prawdopodobnie prototyp PZL P.24/III przerobiono na wersję PZL P.11g Kobuz, wmontowując inny silnik i kilka elementów z PZL P.11c. We wrześniu 1939 w Polsce na Okęciu znajdował się kadłub prototypu PZL P.24J. 3 września rozpoczęto prace nad jego ukończeniem, jednak zdołano tylko przynitować jeden element. Poza tym pomalowano usterzenie.
Udział w walce.
Samolot służył w siłach lotniczych Turcji, Rumunii, Bułgarii i Grecji. Lotnictwo greckie skutecznie i z wysoką oceną użyło go w walkach z włoskim agresorem w latach 1940–1941, mimo stosunku sił samolotów myśliwskich stron 36:179 .
Opis techniczny.
Całkowicie metalowy górnopłat zastrzałowy z płatem Puławskiego (lub „płatem polskim”). Podwozie samolotu klasyczne dwukołowe stałe z płozą ogonową. Kabina pilota jednomiejscowa, zamknięta. Uzbrojenie stanowiły dwa działka kaliber 20 mm i 2 karabiny maszynowe kal. 7,9 mm lub 4 km-y oraz 50 kilogramów bomb. Silnik gwiazdowy w P.24A, B, C i E Gnome-Rhone 14K (930 KM), w P.24F i G Gnome-Rhone 14N o mocy 970 KM.
Muzealne P.24.
W muzeum w Stambule eksponowany jest jeden egzemplarz PZL P.24G. Według niepotwierdzonej informacji, zamieszczonej w LAI, w Turcji miałyby znajdować się jeszcze trzy inne myśliwce tego typu.

</doc>
<doc id="96164" url="https://pl.wikipedia.org/wiki?curid=96164" title="PZL P-24">
PZL P-24



</doc>
<doc id="96165" url="https://pl.wikipedia.org/wiki?curid=96165" title="Kolekta">
Kolekta

Kolekta (łac. "collecta" – składka, zbiór) – modlitwa w liturgii kościołów chrześcijańskich, odmawiana przed pierwszym czytaniem w czasie mszy świętej/nabożeństwa i zamykająca obrzędy wstępne.
W Kościele rzymskokatolickim, po skończeniu hymnu ("Chwała na wysokości Bogu") lub – w dzień powszedni – aktu pokuty i litanii "Kyrie elejson", kapłan ze złożonymi rękami mówi „Módlmy się”. Wszyscy razem z kapłanem modlą się przez pewien czas w milczeniu. Potem kapłan z rozłożonymi rękami odmawia modlitwę (na słowa „Przez naszego Pana...” składa ręce). Po jej ukończeniu lud odpowiada: „Amen”.
Kolektą nazywa się też ofiarę pieniężną, zbieraną podczas mszy/nabożeństwa na określone cele.
Budowa tekstu.
W skład kolekty wchodzą:

</doc>
<doc id="96169" url="https://pl.wikipedia.org/wiki?curid=96169" title="Terapia genowa">
Terapia genowa

Terapia genowa – leczenie polegające na wprowadzeniu obcych kwasów nukleinowych (DNA lub RNA) do komórek. Charakter lub informacja genetyczna zawarte we wprowadzonym DNA lub RNA powinny wywierać efekt terapeutyczny. Pomysł terapii genowej opisano po raz pierwszy w 1972. Pierwszy na świecie lek terapii genowej dopuszczono do użytku w Chinach w 2003 roku. Pierwszy taki lek dopuszczono na terenie Unii Europejskiej w 2012.
Mechanizmy działania wprowadzonych kwasów nukleinowych są następujące:
Metoda "in vivo" polega na podaniu nośnika kwasu nukleinowego do ustroju pacjenta. W tym celu najczęściej stosuje się wektory wirusowe, które potrafią wprowadzać DNA lub RNA do komórki. DNA plazmidowe niepodawane z żadnym nośnikiem jest w stanie wnikać jedynie do komórek mięśni szkieletowych. Nie wiadomo dokładnie, przez kogo metoda "in vivo" została wynaleziona.
Metoda "ex vivo" polega na wyizolowaniu komórek z organizmu pacjenta, wprowadzeniu do nich terapeutycznego DNA lub RNA (zobacz: transfekcja) i ponownym podaniu ich pacjentowi.
Zastosowanie terapii genowej.
W latach 90. XX wieku pewne sukcesy odnotowano w leczeniu dzieci cierpiących na X- i niedobór deaminazy adenozynowej (ADA-SCID). Pierwszą pacjentką była czteroletnia Ashanthi DeSilva, chora na ADA-SCID, u której w 1990 rozpoczęto terapię genową przez izolację limfocytów dziecka, wprowadzanie do nich zdrowej kopii uszkodzonego genu, i ponowne wprowadzenie limfocytów do organizmu dziewczynki. W 2000 część prób klinicznych z udziałem chorych na X-SCID została przerwana, gdy u dwóch spośród 10 pacjentów rozwinęła się białaczka, związana zapewne z uaktywnieniem się onkogenu po wprowadzeniu retrowirusa do genomu. Ostatecznie w 2016 dopuszczono w UE lek Strimvelis, skierowany przeciw ADA-SCID.
W sierpniu 2006 na łamach „Science” Steven A. Rosenberg z amerykańskiego Narodowego Instytutu Raka poinformował o dwóch przypadkach czerniaka, w których uzyskano pełną remisję dzięki terapii genowej. Polegała ona na izolacji limfocytów T od chorych, ich namnożeniu oraz wprowadzeniu do nich retrowirusem genu umożliwiającego rozpoznanie komórek nowotworowych. Następnie po 6–9 dniach w ten sposób modyfikowane limfocyty T były podawane chorym. Pełny efekt terapeutyczny uzyskano jednak tylko u dwóch z siedemnastu pacjentów poddanych leczeniu tego typu.
Trwają badania kliniczne mające na celu ocenę skuteczności immunoterapii CAR-T w innych nowotworach hematologicznych, a także w nowotworach narządów litych. Jednym z leków opartych o CAR-T, już dopuszczonych do użytku, jest Yescarta.
Leki terapii genowej.
Pierwszy na świecie lek terapii genowej dopuszczono do użytku w Chinach w 2003 roku. W USA i UE - w 2013. 
Niektóre dopuszczone leki terapii genowej:

</doc>
<doc id="96180" url="https://pl.wikipedia.org/wiki?curid=96180" title="Diazepam">
Diazepam

Diazepam () – organiczny związek chemiczny, lek psychotropowy z grupy pochodnych benzo-1,4-diazepiny. Został zsyntetyzowany w 1959 przez Leona Henryka Sternbacha (absolwenta Uniwersytetu Jagiellońskiego), wprowadzony zaś do lecznictwa w 1963 przez koncern farmaceutyczny Hoffman-La Roche (pod nazwą handlową "Valium"). Wykazuje działanie uspokajające, przeciwlękowe, przeciwdrgawkowe, rozluźniające mięśnie i ułatwiające zasypianie. Wykazuje około pięć razy silniejsze działanie niż chlorodiazepoksyd ("Elenium").
Działanie.
U ludzi wykazuje silne działanie hamujące na wzgórze, podwzgórze i układ limbiczny, co manifestuje się poprzez działanie uspokajające i przeciwlękowe. Lek ten znalazł szerokie zastosowanie przede wszystkim w psychiatrii i neurologii, lecz także w szerokiej praktyce lekarskiej w doraźnym leczeniu stanów lękowych, łagodzenia zachowań agresywnych, terapii alkoholizmu, padaczki, w leczeniu trudności z zasypianiem (jako środek nasenny), w celu łagodzenia skurczu mięśni powodowanego przez tężec, wyjątkowo w leczeniu psychoz oraz w premedykacji przed niektórymi zabiegami diagnostycznymi i terapeutycznymi.
Jest skuteczny w leczeniu stanu padaczkowego (podawany jest wtedy domięśniowo lub dożylnie).
Stosowany również jako lek wspomagający w zatruciach związkami fosforoorganicznymi – gazami bojowymi serii G (sarin, soman, tabun) i serii V (np. VX) oraz insektycydami – w leczeniu drgawek wywołanych działaniem gazu, jak i atropiny podawanej w celu kontrolowania zatrucia gazem.
Stosowany u zwierząt stymuluje pobieranie paszy.
Mechanizm działania polega na zwiększeniu powinowactwa neuroprzekaźnika hamującego, jakim jest kwas γ-aminomasłowy do receptora GABA-A.
Dawkowanie: standardowo stosuje się dawki 2–10 mg (przy podaniu doustnym).
Aktywne metabolity: nordazepam, oksazepam, temazepam. Ulega rozkładowi w wątrobie – okres półtrwania wynosi od 20 do 100 godzin. Wydalany jest głównie z moczem.
Podawany przez dłuższy okres może wywołać tolerancję i uzależnienie, natomiast używanie doraźne nie grozi takimi konsekwencjami. Nagłe przerwanie długotrwałego zażywania diazepamu może spowodować objawy abstynencyjne. Z tych względów dąży się do ograniczenia jego przewlekłego stosowania w lecznictwie.
Działania niepożądane.
Możliwe skutki uboczne: zmęczenie i senność w ciągu dnia, ból głowy, zawroty głowy, niewyraźna mowa, zaburzenia równowagi, drżenie rąk, „kac”, podwójne widzenie, osłabienie mięśni, zmniejszenie zdolności reagowania, stępienie emocji, zapominanie
W czasie stosowania leku należy unikać spożywania napojów alkoholowych.
Regulacje prawne.
W Polsce, a także innych krajach, diazepam wydawany jest wyłącznie na receptę lub przeznaczony do lecznictwa zamkniętego. Ze względu na swoje potencjalne właściwości narkotyczne (w przypadku stosowania wysokich dawek) bywa nadużywany w celach pozamedycznych.

</doc>
<doc id="96181" url="https://pl.wikipedia.org/wiki?curid=96181" title="Historia Unii Europejskiej">
Historia Unii Europejskiej

Idee przed 1945 rokiem.
Próby zjednoczenia narodów Europy miały wielokrotnie miejsce w historii kontynentu od upadku Cesarstwa Rzymskiego.
Początki "europejskiej idei integracji międzynarodowej" sięgają już starożytności. W wypowiedziach myślicieli starożytnych, m.in. Talesa z Miletu, na temat potrzeby jednoczenia się ludzi w coraz szersze organizmy społeczne – państwa, występują dwie przesłanki:
Podobnie jak w starożytności, dyskusje na temat zjednoczonej Europy w średniowieczu miały również dwa aspekty: obronny i ekspansjonistyczny.
Frankońskie imperium Karola Wielkiego i Święte Cesarstwo Rzymskie na setki lat połączyły wielkie obszary pod luźną administracją. W XIX wieku taką próbą była unia celna pod władzą Napoleona, a w XX wieku działania wojenne III Rzeszy – jednak obie zakończyły się niepowodzeniem. Różnorodność językowa i kulturowa Europy czyniły próby oparte na prawach dynastycznych albo narzucone przez podboje wojenne niepewnymi i skazanymi na niepowodzenie.
Gdy Arabowie podbili starożytne centra chrześcijaństwa w Syrii i Egipcie w VIII stuleciu, pojęcie „chrześcijaństwa” stawało się zasadniczo pojęciem zjednoczonej Europy, ale zawsze bardziej ideałem niż rzeczywistością. Wielka schizma między prawosławiem a katolicyzmem uczyniła dyskusyjnym samo pojęcie „chrześcijaństwa”. Po zdobyciu Konstantynopola przez Turków w 1453 r., pojawiła się propozycja pokojowego zjednoczenia Europy przeciw wspólnemu nieprzyjacielowi – Jerzemu z Podiebradów, husyckiemu królowi Czech. W 1464 r. zaproponowano natomiast utworzenie unii chrześcijańskich narodów przeciw Turkom.
Otton III marzył o odrodzeniu Cesarstwa Rzymskiego, w którym cesarzowi podlegałyby równe sobie królestwa. W Ewangeliarzu Ottona III zachowała się miniatura przedstawiająca cztery postacie w koronach, składające Ottonowi III dary. Owe postacie to personifikacje królestw: Rzymu, Galii, Germanii i Sklawinii. Bolesław I Chrobry miał zapewne, w myśl zamiarów Ottona III, być królem tej ostatniej.
W 1728 opat Charles de Saint-Pierre zaproponował utworzenie europejskiej ligi 18 suwerennych państw, ze wspólnym skarbem, bez granic i z unią gospodarczą.
Po rewolucji amerykańskiej 1776 r. i ogłoszeniu Deklaracji Niepodległości, wizja Stanów Zjednoczonych Europy podobnych do Stanów Zjednoczonych Ameryki była podzielana przez kilku wybitnych Europejczyków, zwłaszcza La Fayette’a i Tadeusza Kościuszkę. W 1795 r. propozycję kongresu dla wiecznego pokoju wniósł Immanuel Kant.
Kontynentalny system Napoleona Bonaparte, ogłoszony w listopadzie 1806 w postaci embarga dla brytyjskich towarów w interesie francuskiej hegemonii, wykazał skuteczność, ale też i niedostatki ponadnarodowego systemu ekonomicznego dla Europy.
Po upadku Napoleona w 1815 r. na kongresie wiedeńskim powstał Związek Niemiecki ("Deutscher Bund"), czyli luźne stowarzyszenie trzydziestu ośmiu niemieckich krajów. W 1834 r. powstała niemiecka "unia celna" ("Zollverein"), która miała ułatwić handel i zmniejszyć wewnętrzną konkurencję.
W okresie Królestwa Kongresowego wyłoniło się z polskiego oświecenia szereg koncepcji sfederalizowania Europy wśród takich jak: Hugo Kołłątaj lub Stanisław Staszic. Ten drugi popierał federację na podstawie narodów. Podczas gdy Józef Hoene-Wroński z Paryża widział te podstawy w państwach. Uczestnik powstania listopadowego, botanik Wojciech Jastrzębowski użył swe wojskowe przeżycia, pisząc już z Anglii, jako podstawę do traktatu o pokoju między narodami opublikowanego w 1831 r. w "Kurierze Polskim" i o "Konstytucji dla Europy" zawartej w 77 artykułach.
W 1843 r. włoski pisarz i polityk Giuseppe Mazzini zaproponował utworzenie federacji republik europejskich, a w 1847 r. pojawiła się najbardziej znana wczesna propozycja pokojowego zjednoczenia, na bazie współpracy i równości członkostwa, wysunięta przez Wiktora Hugo. Początkowo wyszydzona, powróciła w 1851 r.
Teodor Korwin Szymanowski, autor napisanej w 1885 r. i wydanej po francusku w Paryżu w 1888, a odnalezionej na początku obecnego wieku pracy pod tytułem "Przyszłość Europy w zakresie gospodarczym, społecznym i politycznym" (fr. "L’avenir économique, social et politique en Europe), o"dbijającej całkiem od uprzednich propozycji dla starego kontynentu, podkreślając pewien absolutyzm oświecony, proponuje on Europę zjednoczoną przy umowie celnej, z centralnym bankiem zorganizowanym na zasadzie premii wpłacanych z każdego państwa, pozwalając na pożyczki rządowe i posługując się wyłącznie jedną walutą obiegową, najlepiej frankiem francuskim. Całość oparta byłaby na zebraniu statystyk szczegółowych z wszystkich partycypujących państw.
Dyskusje nad integracją międzynarodową prowadzone na przełomie XVIII i XIX wieku, w tzw. epoce przyspieszonego rozwoju kapitalizmu w Europie Zachodniej, zostały wzbogacone o dwa ważne elementy: o problematykę ekonomiczną oraz o kwestię suwerenności narodowej państwa. Te dwa aspekty pozostają aktualne, zarówno we współczesnych dyskusjach, jak i praktycznych przedsięwzięciach integracyjnych.
Po kataklizmie I wojny światowej kilku europejskich myślicieli wysunęło ponownie ideę zjednoczonej politycznie Europy. W 1923 r. austriacki książę Coudenhove-Kalergi założył Ruch Paneuropejski i w 1926 r. gościł w Wiedniu pierwszy Kongres Paneuropejski. Wysunięta doktryna Paneuropy, uważana za podstawę bazową wszystkich europejskich wspólnot.
W 1929 Aristide Briand, francuski premier, wygłosił mowę na forum Ligi Narodów, w której zaproponował ideę federacji narodów europejskich opartej na solidarności i współpracy politycznej i społecznej, co spotkało się z poparciem wielu wybitnych ekonomistów, wśród nich Johna Maynarda Keynesa.
W 1931 r. francuski polityk Édouard Herriot opublikował książkę "Stany Zjednoczone Europy".
Wielka depresja, rozwój faszyzmu i późniejsza II wojna światowa zahamowały ruch na rzecz unifikacji Europy.
W 1940 r. sukcesy wojenne Niemiec i plany utworzenia "tysiącletniej Rzeszy" zachęciły niemieckich ekonomistów do wysunięcia propozycji scentralizowanej unii europejskiej z jednolitym europejskim obszarem gospodarczym i ustalonymi wewnętrznymi kursami wymiany walut. W 1943 r. niemiecki minister spraw zagranicznych Joachim von Ribbentrop ostatecznie zaproponował utworzenie takiej instytucji ze strukturą wykazującą kilka podobieństw do współczesnej Unii Europejskiej, oczywiście bez jej demokratycznych struktur. Byłaby to wspólna waluta, bank centralny w Berlinie, zasada regionalizmu, wspólna polityka pracy i porozumienia gospodarcze. Proponowano włączyć do niej Niemcy, Włochy, Francję, Danię, Norwegię, Finlandię, Słowację, Węgry, Bułgarię, Rumunię, Chorwację, Serbię, Grecję i Hiszpanię.
Idea "nowej Europy" była poruszana przez okupantów:
Taka kierowana przez Niemcy Europa miałaby być przeciwwagą dla komunistycznego Związku Radzieckiego i brytyjskiej dominacji w handlu światowym. Jednak niemiecka inicjatywa była dominacją opartą na hitlerowskich podbojach i dlatego trudno ją uznać za prawdziwego poprzednika przyszłej Unii Europejskiej.
Pomysł stworzenia wspólnej Europy zrodził się też podczas II wojny światowej. Wtedy to po raz pierwszy w manifeście z Ventotene w roku 1941 Altiero Spinelli i Ernesto Rossi głosili o potrzebie stworzenia organizacji, która zapobiegnie nieustającym wojnom w Europie. Początkowo miała to być federacja składająca się z państw europejskich, a sama organizacja miała pełnić funkcje wyłącznie konstytutywne. Z czasem przerodzić się miała w organ władzy ustawodawczej – parlament federacji. Na początku zakładano również, że zgromadzenie nie będzie wybierane w sposób bezpośredni przez mieszkańców federacji, a poprzez przedstawicieli poszczególnych parlamentów narodowych.
W 1943 r. Jean Monnet, członek francuskiego Narodowego Komitetu Wyzwolenia rządu Wolnych Francuzów na uchodźstwie w Algierze, uważany przez wielu za architekta europejskiej jedności, oświadczył: " ...Pokój w Europie nie zostanie osiągnięty, jeżeli państwa odbuduje się na bazie suwerenności narodowej. Kraje Europy są zbyt małe, aby mogły gwarantować swoim obywatelom dobrobyt i rozwój społeczny. Państwa europejskie muszą stworzyć między sobą federację..."
Nowy impuls po 1945 roku.
Szczególnie szybki rozwój idei integracyjnej w Europie nastąpił w II poł. XX wieku, po zakończeniu II wojny światowej. Pojawiło się silne dążenie do utworzenia wspólnoty europejskiej, która pozwoliłaby odbudować Europę po katastrofalnych wydarzeniach drugiej wojny światowej i zapobiec wojnie w przyszłości. Po 1945 ludzie najbardziej potrzebowali nadziei, toteż idea jedności europejskiej miała większe niż kiedykolwiek szanse poparcia. Wszystkie kraje Europy miały świadomość swoich kłopotów i słabości. Odpowiedzią na te problemy mogła być tylko, i to praktycznie realizowana, idea jedności politycznej i gospodarczej. Skoro dość szybko okazało się, że kraje Europy Środkowowschodniej zostały przemocą wyłączone, przez ZSRR, z możliwości budowy demokracji i z uczestnictwa w ogólnoeuropejskiej integracji, skoncentrowano się na Europie Zachodniej.
Pierwszą jaskółką zwiastującą jednoczenie się państw Europy Zachodniej był powołany do życie w czerwcu 1947 w Paryżu Komitet Koordynacyjny Ruchów Międzynarodowych na Rzecz Jedności Europejskiej. W grudniu 1947 organizacja ta przybrała nazwę Międzynarodowy Komitet Ruchów na Rzecz Jedności Europejskiej.
Punktem przełomowym był kongres haski (AIA), zorganizowany przez Józefa Retingera i Duncana Sandysa w Hadze w dniach 7–10 maja 1948 roku. Spotkali się na nim przedstawiciele 25 krajów europejskich. Kongres jednomyślnie wyraził pragnienie utworzenia zjednoczonej Europy. Wszystkie kraje w nim uczestniczące zdawały sobie sprawę, że upieranie się przy narodowej niepodległości i utrzymywanie narodowej suwerenności to rzecz przestarzała. Historyczny kongres haski wytyczył w podstawowych zarysach politykę zjednoczenia Europy. Jak pisał Józef Retinger: "w Hadze położono fundamenty pod wszystko to, co miało wyznaczać postęp idei europejskiej w następnym dziesięcioleciu. Wszystkie wielkie traktaty europejskie wyrosły z podatnego gruntu tego śmiałego zebrania. Jednocześnie ustanowiono zasady i doktryny jedności europejskiej. Kongres nadał ton i rozmach działalności europejskiej na przyszłe lata".
Aby to urzeczywistnić, wielu polityków wspierało ideę utworzenia jakiejś formy europejskiej federacji czy rządu. Winston Churchill 19 września 1946 wygłosił na uniwersytecie w Zurychu mowę, w której wezwał do utworzenia Stanów Zjednoczonych Europy, podobnych do Stanów Zjednoczonych Ameryki. Bezpośrednim wynikiem tego przemówienia było utworzenie w 1949 Rady Europy. Rada Europy była (i dalej pozostaje) instytucją o raczej ograniczonych prerogatywach, jako swoisty ekwiwalent Narodów Zjednoczonych, aczkolwiek wypracowała pewne formy uprawnień w dziedzinie praw człowieka, jak Europejski Trybunał Praw Człowieka.
Inauguracyjne posiedzenie Rady Europy odbyło się w Strasburgu 8 sierpnia 1949. Obok flag dwunastu państw członkowskich (jeszcze bez Niemiec i Austrii) była również flaga Ruchu Europejskiego: zielone E na białym tle. Według projektodawców Rada Europy miała być pierwszym instytucjonalnym krokiem do utworzenia ponadnarodowego rządu Europy. W ramach Rady wyodrębniono Komitet Ministrów, Parlamentarne Zgromadzenie Doradcze i niezależny Sekretariat, prototypy rządu, parlamentu i administracji publicznej. Działacze Ruchu pragnęli aby Zgromadzenie funkcjonowało jak prawdziwy Parlament Europejski. W budowie nowej Europy, na razie tylko w niecałej części zachodniej, Ruch Europejski odgrywał rolę kluczową. Nastroje panujące w Radzie Europy oddają słowa Paula Henriego Spaaka, który 26 sierpnia 1949 powiedział: "najbardziej niezdecydowani, najwięksi sceptycy muszą uznać fakt, że od dziś istnieje świadomość europejska".
Po kongresie haskim rozpoczęła się seria konferencji Ruchu Europejskiego. Pierwsza, która odbyła się w Brukseli w lutym 1949, poświęcona była sprawom politycznym i organizacyjnym. W dwa miesiące później w Westminsterze zorganizowano wielką konferencję na temat polityki gospodarczej. Jako cel na przyszłość wysunięto propozycję utworzenie wspólnego rynku. W grudniu tego samego roku w Lozannie odbyła się konferencja poświęcona kulturze. W rezolucjach wezwano do utworzenia Europejskiego Centrum Kultury, Uniwersytetu Europejskiego oraz Europejskiego Centrum Badań Jądrowych. Z czasem powołano do życia wszystkie te ośrodki. W czerwcu 1950 w Rzymie odbyła się konferencja poświęcona polityce socjalnej.
Ziarno idei integracji rzucone w nowych powojennych realiach na kongresie haskim zaowocowało już wkrótce, w latach pięćdziesiątych i później, kolejnymi formami i etapami integracji międzynarodowej w Europie, i tak jest do chwili obecnej mimo różnych zahamowań i kryzysów. Punktem przełomowym dla idei integracji Europy było podpisanie przez państwa zachodniej Europy traktatów rzymskich w 1957, na mocy których powstała Europejska Wspólnota Gospodarcza i EURATOM.
Trzy wspólnoty.
Unia Europejska wyrosła z Europejskiej Wspólnoty Węgla i Stali ("European Coal and Steel Community"), powołanej na podstawie traktatu paryskiego, podpisanego w 1951 r. przez sześciu członków założycieli: Belgię, Holandię i Luksemburg (kraje Beneluksu), Niemcy Zachodnie (RFN), Francję i Włochy. Celem EWWiS było utworzenie wspólnej puli produkcji węgla i stali, aby zapobiec wojnie gospodarczej. Było to urzeczywistnienie planu opracowanego przez Jeana Monneta, a upowszechnionego przez francuskiego ministra spraw zagranicznych Roberta Schumana. 9 maja 1950 Schuman przedstawił propozycję utworzenia zorganizowanej Europy twierdząc, że jest to niezbędne do utrzymania pokojowych stosunków. Propozycja ta, znana jako Deklaracja Schumana, jest uważana za początek dzisiejszej Unii Europejskiej, która potem wybrała dzień 9 maja za Dzień Europy. Brytyjczycy zostali zaproszeni do uczestnictwa, ale odmówili, aby nie rezygnować z narodowej suwerenności.
W ślad za EWWiS poszły próby utworzenia, przez te same kraje, Europejskiej Wspólnoty Obronnej ("European Defence Community") i Europejskiej Wspólnoty Politycznej ("European Political Community"). Celem EWO było ustanowienie wspólnej europejskiej armii pod wspólną kontrolą, aby Niemcy Zachodnie mogły się ponownie bezpiecznie uzbroić i stawić czoła radzieckiemu zagrożeniu. EWP miała być zaczątkiem federacji państw europejskich. Jednak francuskie Zgromadzenie Narodowe odmówiło ratyfikowania traktatu EWO, co doprowadziło do zaniechania pomysłu, a potem odłożenia na półkę także EWP. Idea obu instytucji żyje jednak, choć w zmodyfikowanej formie, w późniejszych opracowaniach, jak Europejska Współpraca Polityczna ("European Political Co-operation"), filar o nazwie Wspólna Polityka Zagraniczna i Bezpieczeństwa ("Common Foreign and Security Policy") ustanowiony przez traktat z Maastricht, czy Europejskie Siły Szybkiego Reagowania ("European Rapid Reaction Force"), obecnie w trakcie formowania.
Europejska Wspólnota Energii Atomowej ("European Atomic Energy Community") została powołana do życia w 1957 r. Euratom miał z kolei połączyć narodowe zasoby nuklearne tych krajów. Głównymi celami tej organizacji było wspólne pokojowe wykorzystanie energii jądrowej, rozwój badań, ustalenie jednolitych norm ochrony radiologicznej.
Po niepowodzeniu inicjatyw EWO i EWP sześć krajów założycielskich spróbowało dalszej integracji, tworząc w 1957 r. kolejną instytucję – Europejską Wspólnotę Gospodarczą ("European Economic Community") funkcjonującą jako międzynarodowa organizacja gospodarcza. EWG przyczyniła się do rozwoju ekonomicznego państw członkowskich, zacieśniania współpracy między nimi, ustanowienia swobody przepływu towarów, osób, usług i kapitału (unia celna między krajami członkowskimi, oparta na czterech wolnościach). EWG stała się najważniejszą z 3 europejskich wspólnot integracyjnych, do tego stopnia, że jej nazwa została potem zmieniona na Wspólnotę Europejską, która została formalnie ustanowiona w traktacie z Maastricht w 1992 r. i weszła w życie 1 listopada 1993 r. Sygnatariuszami byli przedstawiciele:
Przekształcenie się tych wspólnot w dzisiejszą Unię Europejską składa się z dwóch równoległych procesów.
Ojcowie współczesnej Europy.
Powstanie Unii Europejskiej nie byłoby możliwe bez ludzi, których nazywa się "Ojcami współczesnej Europy". W poczet "Ojców integracji europejskiej" zalicza się ośmiu polityków, którzy mieli największy wpływ na powstanie Wspólnot Europejskich:
Instytucje Unii Europejskiej.
UE jako organizacja o zasięgu międzynarodowym posiada organy mające na celu usprawnić pole do dialogu między członkami UE i pomagać we wspólnym zarządzaniu Unią. Główne instytucje to:
Instytucje te wspierane są przez organy pomocnicze, takie jak:
Historia rozszerzania Unii Europejskiej.
Uzyskanie członkostwa w UE wymaga spełnienia szeregu warunków, tzw. kryteria kopenhaskie. Kraj starający się o przynależność do europejskiej wspólnoty musi w części znajdować się na terytorium Europy, mieć demokratyczny rząd i wolnorynkową gospodarkę oraz przestrzegać praw Europejskiej Konwencji o Ochronie Praw człowieka i Podstawowych Wolności. Zobowiązany jest także do zaakceptowania i wprowadzenia w życie prawodawstwa UE oraz wszystkich układów traktatowych. Jak napisano w traktacie z Maastricht, każdy kraj członkowski oraz Parlament Europejski muszą zgodzić się na każde planowane rozszerzenie wspólnoty. Samo przystąpienie w poczet członków Unii Europejskiej określa się mianem akcesja (ang. "accession"). Jest to przyjęcie nowych państw do UE.
Pierwsze rozszerzenie.
Wielka Brytania, obawiając się wstąpienia do Wspólnoty z powodu ryzyka zaszkodzenia jej handlowi ze Wspólnotą Narodów, ustanowiła w 1960 r. alternatywną organizację, Europejskie Stowarzyszenie Wolnego Handlu ("European Free Trade Association"). Był to jedynie obszar wolnego handlu, a nie unia celna. Do EFTA weszły też w tym czasie Austria, Dania, Norwegia, Portugalia, Szwecja i Szwajcaria, a Islandia przystąpiła w 1970 r.
Ponieważ handel ze Wspólnotą Narodów malał, a rósł udział handlu europejskiego, Wielka Brytania zdecydowała się przystąpić do wspólnoty, oczekując korzyści ekonomicznych. Irlandia i Dania, zależne w dużej mierze od handlu z Brytyjczykami, poszły w ślad za Zjednoczonym Królestwem. Pierwsza próba przystąpienia (wniosek o przyjęcie został złożony 9 sierpnia 1961), jeszcze za rządów konserwatywnego premiera Harolda Macmillana, została zawetowana przez prezydenta de Gaulle’a. Kolejny rząd, kierowany przez labourzystowskiego premiera Harolda Wilsona zgłosił wniosek o przyjęcie (11 maja 1967 roku), jednak i tym razem de Gaulle sprzeciwił się. Dopiero rząd, na którego czele stał Edward Heath, zdołał wprowadzić kraj do EWG.
Grenlandia wystąpiła w 1985 r. z EWG i nie należy do UE.
Społeczeństwo Norwegii odrzuciło propozycję rządu (53,3% przeciw) i Norwegia nie weszła do Unii – podobnie stało się 20 lat później, gdy rząd norweski zaproponował wejście do Unii razem z Austrią, Szwecją i Finlandią.
Drugie rozszerzenie.
W latach 80. XX w. do EWG dołączyły kolejne kraje. Wejście Grecji w 1981 r. zapoczątkowało tzw. rozszerzenia śródziemnomorskie lub południowe. Ze względu na swoje położenie geograficzne i burzliwą historię oraz stosunkowo niski poziom rozwoju społecznego oraz gospodarczego, kraj ten nie uczestniczył w głównym nurcie integracji europejskiej, mimo że był członkiem założycielem OEEC. Do Rady Europy przystąpiła z chwilą jej utworzenia, nie miała jednak wspólnych granic z krajami szóstki.
Trzecie rozszerzenie.
Kolejnymi krajami z tzw. rozszerzenia śródziemnomorskiego lub południowego były Hiszpania i Portugalia. Wspólnie z Grecją miały podobne doświadczenia – m.in. niedawne rządy dyktatorskie oraz poziom rozwoju gospodarczego znacznie odbiegający od średniego krajów Wspólnoty. Wejście tych krajów oznaczało nowe zadania dla EWG, podniosło znaczenie tych państw i przeniosło punkt ciężkości Wspólnoty ze stabilnych, mocno zindustrializowanych i demokratycznych krajów na południe Europy.
Rozszerzenie niepełne.
Zjednoczenie NRD i RFN w jeden organizm państwowy spowodowało powiększenie się obszaru EWG. Ekonomiczną ceną zjednoczenia były blisko 2 biliony euro, jakie zachodnie Niemcy przekazały do 2014 roku wschodnim krajom związkowym w celu dostosowania wschodnioniemieckiej gospodarki i infrastruktury do poziomu zachodnich krajów związkowych.
Czwarte rozszerzenie.
Austria, Finlandia i Szwecja przystąpiły już do Unii Europejskiej, powstałej na mocy Traktatu o Unii Europejskiej podpisanego 7 lutego 1992 r. w Maastricht w Holandii. Fakt dołączenia nowych członków odzwierciedlał radykalną zmianę polityki każdego z nich. W przypadku Austrii i Finlandii przyczyną były stosunki z ZSRR, natomiast Szwecji jej przywiązanie do neutralności i unikanie zaangażowania w kwestie bezpieczeństwa europejskiego.
Referendum w Norwegii: 52,2% głosujących było przeciw. Wraz z przyjęciem Austrii, Szwecji i Finlandii do UE, tylko Norwegia, Islandia, Szwajcaria i Liechtenstein pozostały członkami EFTA.
Piąte rozszerzenie (cz. I).
Zmiany polityczne w Europie w 1989 r. (tzw. Jesień Ludów) doprowadziły do możliwości wstąpienia w szeregi UE krajów z tzw. bloku wschodniego. Sytuacja gospodarcza byłych krajów Europy Środkowo-Wschodniej znacznie odbiegała od średniego poziomu krajów UE, co stało się dla UE wyzwaniem do wyrównania poziomu życia i przekazywania funduszy strukturalnych na ten cel.

</doc>
<doc id="96182" url="https://pl.wikipedia.org/wiki?curid=96182" title="Valium">
Valium



</doc>
<doc id="96186" url="https://pl.wikipedia.org/wiki?curid=96186" title="Meriadok Brandybuck">
Meriadok Brandybuck

Meriadok Brandybuck, Merry (ang. "Meriadoc Brandybuck"; ur. 2982 roku Trzeciej Ery, zm. ok. 64 roku Czwartej Ery) – postać ze stworzonej przez J.R.R. Tolkiena mitologii Śródziemia, jeden z głównych bohaterów jego powieści "Władca Pierścieni". Merry był hobbitem, krewnym i jednym z najbliższych przyjaciół Froda Bagginsa oraz Peregrina Tuka. W filmowej trylogii Petera Jacksona grał go Dominic Monaghan.
Był jedynym dzieckiem Saradoka Brandybucka, Dziedzica Bucklandu, i Esmeraldy Tuk, młodszej siostry Paladina Tuka, ojca Peregrina. W młodości był zdrobniale nazywany Merrym.
Życiorys.
W 3018 roku Trzeciej Ery towarzyszył Frodowi do Rivendell i tam został członkiem Drużyny Pierścienia. Wraz z drużyną przebył drogę do Parth Galen, gdzie jego oraz Pippina Tuka uprowadzili orkowie. Podążający do Isengardu orkowie zaatakowani zostali przez Rohirrimów pod wodzą Éomera, zaś Merry i Pippin zdołali uciec do Fangornu. Tam udało im się przekonać Drzewca do zaatakowania przez entów Isengardu. Następnie Merry wstąpił na służbę u króla Rohanu Théodena i został jego giermkiem. Wbrew rozkazowi pojechał wraz z Éowiną do Minas Tirith, gdzie wspólnie zabili Czarnoksiężnika z Angmaru podczas bitwy na polach Pelennoru. Bliski śmierci został uzdrowiony przez Aragorna.
Po Wojnie o Pierścień pasowany został na rycerza Rohanu. Wraz z Frodem, Samem i Pippinem powrócił do Shire, gdzie był jednym z przywódców podczas Bitwy Nad Wodą przeciwko ludziom Sarumana. Po śmierci ojca został Dziedzicem Bucklandu. Zmarł w Gondorze ok. 64 roku Czwartej Ery i został pochowany obok Aragorna.

</doc>
<doc id="96187" url="https://pl.wikipedia.org/wiki?curid=96187" title="Nikozja">
Nikozja

Nikozja (, "Lefkosía", ) – stolica Cypru, zarazem największe miasto wyspy.
Położone jest w środkowej części wyspy na równinie Mesaria, nad rzeką Pedias (Kalindere). Stanowi siedzibę rządu oraz główne centrum biznesowe. Nikozja jest stolicą jednostki administracyjnej Dystryktu Nikozja. Pomimo ostatnich symbolicznych gestów likwidacji małych fragmentów muru dzielącego miasto czynionych przez przedstawicieli obydwu społeczności zamieszkujących Nikozję, stolica Cypru nadal pozostaje jedyną na świecie podzieloną stolicą, z częścią północną (turecką) i częścią południową (grecką), oddzielonymi od siebie zieloną linią, strefą zdemilitaryzowaną utrzymywaną przez Organizację Narodów Zjednoczonych. Niewielu jednakże używa terminów „Nikozja Północna” i „Nikozja Południowa”. Już po pewnym podziale stolicy w 1964 roku, turecka inwazja ostatecznie podzieliła miasto na pół w 1974 roku. Turcy cypryjscy uważają północną część Nikozji za stolicę nieuznawanego na arenie międzynarodowej (a jedynie przez Turcję) państwa znanego jako Cypr Północny.
Populacja części miasta pod kontrolą Republiki Cypryjskiej wyniosła pod koniec 2004 roku 270 000, plus dalsze 84 893 osoby w strefie tureckiej. W zespole miejskim mieszka 300 000, natomiast w aglomeracji 330 000 mieszkańców. Nikozja jest ważnym ośrodkiem przemysłowym, kulturalnym i turystycznym Cypru. Produkuje się tam m.in. tkaniny, skórę, ceramikę i plastik. Niedaleko miasta znajdują się kopalnie miedzi. Nikozja jest również siedzibą Uniwersytetu Cypryjskiego.
Burmistrzowie Nikozji.
Część turecka po 1958 roku.
Na podstawie:
Klimat.
Nikozja znajduje się w strefie klimatu subtropikalnego typu śródziemnomorskiego, z bardzo łagodnymi zimami i długimi ciepłymi, w większości gorącymi latami. Średnia roczna temperatura wynosi 26 °C w dzień i 13 °C w nocy.
Sport.
W mieście działa kilka klubów piłkarskich: APOEL Nikozja, Ethnikos Achna, Olympiakos Nikozja i Omonia Nikozja, ten ostatni posiada także sekcję piłki siatkowej.
Z Nikozji pochodzi dziesięciu olimpijczyków: Lina Aristodimou, Alekhis Fotiadis, Pavlos Fotiadis, Theodoros Christodoulou, Khristos Kourtellas, Sofia Miaouli, Kyriakos Onisiforou, Khrysanthos Papakhrysanthou, Antonis Petris i Giannos Pipis.
Miasta partnerskie.
Miasta partnerskie Nikozji:

</doc>
<doc id="96189" url="https://pl.wikipedia.org/wiki?curid=96189" title="Peregrin Tuk">
Peregrin Tuk

Peregrin I Tuk (ur. w 2990 roku Trzeciej Ery, zm. w 69 Czwartej Ery) – postać ze stworzonej przez J.R.R. Tolkiena mitologii Śródziemia, hobbit, jeden z bohaterów "Władcy Pierścieni". W adaptacji reżyserowanej Petera Jacksona zagrał go szkocki aktor Billy Boyd.
Życiorys.
Peregrin I Tuk, w młodości nazywany Pippinem, syn Paladina II Tuka, był najmłodszym uczestnikiem wyprawy mającej na celu zniszczenie Jedynego Pierścienia.
Razem z Meriadokiem Brandybuckiem został pojmany przez orków, którzy napadli na Drużynę i zabili broniącego ich Boromira. Orkowie mieli za zadanie poprowadzić ich do Isengardu, lecz zostali pokonani przez oddział rohirrimskiej jazdy Éomera. Podczas walki Pippin wraz z Merrym uciekli do Fangornu, gdzie spotkali Drzewca, z którym się zaprzyjaźnili. Następnie ruszyli z armią entów do Isengardu. Wraz z Gandalfem, Aragornem, Gimlim, Legolasem i oddziałem króla Théodena podążyli na zachód. Na wzgórzu Dol Baran Pippin spojrzał w palantír i nawiązał kontakt z Sauronem.
Następnie pojechał z Gandalfem do Minas Tirith w Gondorze, gdzie w imię wdzięczności dla Boromira ofiarował swoje usługi Denethorowi II i został rycerzem Gondoru. Podczas oblężenia Minas Tirith zaalarmował Gandalfa i Beregonda o szaleństwie Denethora, dzięki czemu uratował życie Faramirowi. Potem ruszył wraz z Armią Zachodu na Czarną Bramę i w bitwie zabił trolla, ratując Beregonda.
Po powrocie do Shire był jednym z dowódców powstania hobbitów. Następnie poślubił Perłę z Long Cleeve, z którą miał syna, Faramira, i został thanem Shire’u. W 62 roku razem z Meriadokiem złożył urząd i po raz ostatni wyruszył do Gondoru. Tam zmarł, a jego ciało spoczęło obok grobu Aragorna.

</doc>
<doc id="96191" url="https://pl.wikipedia.org/wiki?curid=96191" title="Substancja pomocnicza">
Substancja pomocnicza

Substancje pomocnicze – substancje pochodzenia naturalnego lub syntetyczne (związki chemiczne) oraz ich mieszaniny wchodzące w skład postaci leku, które swoim działaniem nie wywierają wpływu farmakologicznego na organizm chorego, ani nie wchodzą w niepożądane reakcje wpływające na trwałość leku. Substancje pomocnicze w przeciwieństwie do czynnych stanowią tę część składników leku, która nie bierze udział w poprawie jego stanu, ale może ułatwiać przyjęcie leku. Niektórych substancji (np. sacharoza, glukoza, galaktoza, skrobia pszeniczna, laktoza, aspartam) nie można stosować w określonych jednostkach chorobowych (lub można stosować tylko w ograniczonych ilościach).
Substancje pomocnicze w produkcie leczniczym:
Regulacje prawne.
Wszystkie dopuszczone substancje pomocnicze, podstawowe wymagania jakościowe dla tych substancji oraz sposób ich opisywania w dokumentacji towarzyszącej wnioskowi o dopuszczenie do obrotu w Polsce produktu leczniczego określone są w "Rozporządzeniu Ministra Zdrowia z dnia 16 stycznia 2003 r. w sprawie środków konserwujących, słodzących, barwników i przeciwutleniaczy, które mogą wchodzić w skład produktów leczniczych".
Na terenie Unii Europejskiej przepisy regulujące dopuszczenie substancji pomocniczych określone jest w Dyrektywie 2001/83/EC z dnia 6 listopada 2001 r. w sprawie wspólnotowego kodeksu odnoszącego się do produktów leczniczych stosowanych u ludzi.

</doc>
<doc id="96192" url="https://pl.wikipedia.org/wiki?curid=96192" title="Substancja czynna">
Substancja czynna

Substancja czynna – zgodnie z Prawem farmaceutycznym, to składnik (jeden lub więcej) produktu leczniczego, odpowiadający za jego działanie farmakologiczne, immunologiczne lub metaboliczne, którego celem jest: 
Nieaktywne składniki produktu nazywane są substancjami pomocniczymi. Substancją aktywną mogą być nie tylko substancje chemiczne, ale również mikroorganizmy (np. wirusy, grzyby).

</doc>
<doc id="96193" url="https://pl.wikipedia.org/wiki?curid=96193" title="Bazylika św. Pawła za Murami">
Bazylika św. Pawła za Murami

Bazylika św. Pawła za Murami (wł. "Basilica Papale di San Paolo fuori le Mura") – jedna z czterech bazylik papieskich (dawniej zwanych patriarchalnymi) znajdujących się na terenie Rzymu i Watykanu. Według tradycji jest to miejsce pochówku świętego Pawła.
Historia.
Bazylika została zbudowana przy Via Ostiense przez cesarzy Teodozjusza I, jego syna Arkadiusza i Walentyniana II w latach 386-440. Pięcionawowa budowla poprzedzona została atrium. Zbudowano ją w miejscu, gdzie wcześniej Lucyna Rzymska pochowała ciało św. Pawła (on sam został ścięty około 3 km od tego miejsca. Zgodnie z legendą, jego głowa trzykrotnie odbiła się od ziemi, z której wytrysnęły trzy źródła wody). Nad grobem św. Pawła zbudowana została najpierw niewielka kapliczka, która przetrwała do czasu zbudowania bazyliki. Starożytną bazylikę poświęcił w 390 roku papież Syrycjusz. 15 lipca 1823, podczas prowadzenia prac dekarskich został zaprószony ogień. Pożar zniszczył prawie całą bazylikę. Podjęto odbudowę, starając się zachować pierwotny kształt świątyni. Zakończenie prac i ponowne poświęcenie bazyliki nastąpiło w 1854.
Wygląd.
Dzisiejszy wygląd kościoła to efekt tej rekonstrukcji. Bazylikę nadal poprzedza dziedziniec otoczony granitową kolumnadą. Pośrodku ustawiono figurę św. Pawła z mieczem. Świątynię poprzedza narteks, nad którym widoczna jest fasada ozdobiona złotą mozaiką. Pomiędzy oknami umieszczono wizerunki czterech proroków: Izajasza, Jeremiasza, Ezechiela i Daniela. Nad nimi pas ze sceną, w której Baranek Boży poi trzodę w czterech rzekach – symbolu czterech Ewangelii. Tympanon wieńczący fasadę ozdobiony jest mozaiką z Chrystusem na tronie, otoczonym przez świętych Piotra i Pawła.
Drzwi po prawej stronie to Święta Brama otwierana z okazji jubileuszu roku świętego. Drzwi te pochodzą z poprzedniej bazyliki. Zostały wykonane w Konstantynopolu w 1070, zniszczone podczas pożaru i zrekonstruowane w 1967.
Wnętrze świątyni o wymiarach 131,0 × 65,0 m, nadal podzielone jest na 5 naw przy pomocy ustawionych w rzędach 80 kolumn. Pod łukiem tęczowym kończącym nawę główną umieszczony jest grób św. Pawła przykryty gotyckim baldachimem wykonanym przez Arnolfo di Cambio w 1285. (Podczas prowadzenia prac rekonstrukcyjnych znaleziono w tym miejscu kratę, jaką zwyczajowo przykrywano grób męczennika w czasach wczesnochrześcijańskich. W pobliżu odkryto też pochówki innych osób. Istniał bowiem zwyczaj chowania zmarłych w pobliżu grobu osób uznanych za święte).
Łuk wznoszący się nad baldachimem zdobi mozaika z V wieku z postaciami Zbawiciela i patriarchów. Apsyda kończąca nawę główną także jest ozdobiona mozaiką w stylu bizantyjskim. Ukazano na niej Chrystusa na tronie w otoczeniu świętych: Piotra, Andrzeja, Pawła i Łukasza. Na ścianach naw, ułożone w długi pas, znajdują się medaliony z wizerunkami kolejnych papieży, od św. Piotra aż do Franciszka. Legenda głosi, że jeżeli na wszystkich wolnych miejscach będą medaliony z wizerunkami papieży, wtedy nastąpi koniec świata.
Nawa poprzeczna połączona jest z kaplicami. Po lewej stronie znajduje się kaplica Najświętszego Sakramentu, w której można zobaczyć krucyfiks z XIII wieku oraz drewniany posąg św. Pawła ze śladami ognia, który zniszczył poprzednią budowlę. Krucyfiks i umieszczony w pobliżu baldachimu wysoki kandelabr ze scenami Męki Pańskiej to dzieła Pietro Vassalletto z 1180.
Opactwo.
Obok kościoła znajduje się klasztor, którego dziedziniec otaczają krużganki z XIII w., dzieło kamieniarzy szkoły Cosmatich ("arte cosmatesca"). Cechą charakterystyczną pracy tych kamieniarzy są delikatne kolumienki o rzeźbionych, często skręconych trzonach, niejednokrotnie ozdobione mozaikami. Podobny dziedziniec znajduje się w klasztorze św. Jana na Lateranie.
W klasztorze tym od VIII wieku zamieszkują benedyktyni. W X-XV wieku należeli on do kongregacji kluniackiej, a od 1425 do kongregacji z Monte Cassino. Bazylika jest siedzibą opactwa benedyktyńskiego pod tym samym wezwaniem, dla których bazylika pełni także rolę kościoła opackiego.
W średniowieczu klasztor wraz z bazyliką był pod szczególnym patronatem królów Anglii, w wyniku czego herb klasztoru zawiera podwiązkę, charakterystyczną dla herbów rycerzy Orderu Podwiązki
UNESCO.
W 1980 roku bazylika św. Pawła za Murami, została wpisana na listę światowego dziedzictwa UNESCO, jako "Zespół zabytkowy Rzymu, dobra Stolicy Apostolskiej leżące na terenie Rzymu, korzystające z prawa eksterytorialności i bazylika św. Pawła za Murami"
Archiprezbiterzy.
31 maja 2005 roku papież Benedykt XVI ustanowił urząd archiprezbitera tej bazyliki. W zarządzaniu bazyliką wspomagają go: wikariusz do spraw duszpasterstwa — jest nim z urzędu opat opactwa św. Pawła za murami, jak również delegat do spraw administracyjnych.

</doc>
<doc id="96194" url="https://pl.wikipedia.org/wiki?curid=96194" title="Substancja aktywna">
Substancja aktywna



</doc>
<doc id="96195" url="https://pl.wikipedia.org/wiki?curid=96195" title="Trzy Królestwa Korei">
Trzy Królestwa Korei

Trzy Królestwa Korei – królestwa Baekje, Goguryeo i Silla, które zajmowały tereny Półwyspu Koreańskiego i części Mandżurii w okresie od I wieku p.n.e. do VII wieku. Przed okresem Trzech Królestw i podczas jego trwania istniały też mniejsze królestwa i państwa plemienne, takie jak Gaya, Tongye, Okjeo, Buyeo, Usan, Tamna i inne. Nazwa "Samguk" – „Trzy Królestwa” pojawia się w tytułach klasycznych dzieł koreańskiej literatury "Samguk Sagi" i "Samguk Yusa".
Rys historyczny.
Tradycyjnie za początek tego okresu uznaje się rok 57 p.n.e., kiedy królestwo Saro (później Silla) w południowo-wschodniej części półwyspu uniezależniło się od imperium chińskiej dynastii Han. Goguryeo, na północy półwyspu (na południe od rzeki Yalu Jiang) uniezależniło się od Chin w roku 37 p.n.e. Według źródeł koreańskich w 18 p.n.e. dwaj książęta Goguryeo opuścili królestwo by uniknąć walki o sukcesję i założyli na południowym zachodzie półwyspu królestwo Baekje (według źródeł chińskich Baekje zostało założone w IV wieku). Jego stolica znajdowała się w pobliżu dzisiejszego Seulu, następnie została przeniesiona do miasta Ungjin (dziś Gongju), później zaś Sabi (dziś powiat Buyeo). W I wieku n.e. od Baekje oddzieliło się królestwo Gaya.
Pod koniec rządów dynastii Han w Chinach, na początku III wieku, trzy królestwa rozwijały się, dzieląc wspólną kulturę. Ich pierwotne religie opierały się na szamanizmie. Od I wieku wśród wyższych warstw społeczeństwa rozprzestrzeniał się konfucjanizm i taoizm. W IV wieku szybko rozprzestrzenił się buddyzm stając się oficjalną religią we wszystkich trzech królestwach. 
W przymierzu z chińską dynastią Tang, Silla podbiła Goguryeo w 668 po wcześniejszym podbiciu Baekje w 660, rozpoczynając okres Zjednoczonej Silli i kończąc okres „Trzech Królestw”.
Trzy Królestwa.
Goguryeo.
Goguryeo, największe z królestw, miało dwie, wymiennie funkcjonujące stolice. Nangnang (dziś Pjongjang) i Kungae nad rzeką Yalu. W początkach swego rozwoju, królestwo podbiło kawałek po kawałku duże obszary Mandżurii, odbierając w końcu Chińczykom Nangnang w 313. Wpływ kultury Chin na Goguryeo był duży aż do przyjęcia buddyzmu jako oficjalnej religii w 372.
Baekje.
W IV wieku królestwo Baekje było bardzo potężne i dominowało nad południową połową półwyspu.
Silla.
Królestwo Silla (które przyjęło tę nazwę w 503, poprzednio nazywało się Saro) zaanektowało sąsiednie królestwa Gaya w pierwszej połowie IV wieku. Goguryeo oraz Baekje odpowiedziały na to formując alians. Aby zabezpieczyć się przed ewentualnym atakiem obu państw, zacieśniła swe relacje z dynastią Tang. Po podbiciu Goguryeo i Baekje, Silla usunęła siły chińskie z półwyspu i zajęła tereny na południe od Pjongjangu. 
Stolicą Silli było miasto Seorabeol (dziś Gyeongju). Buddyzm stał się oficjalną religią królestwa w roku 528.

</doc>
<doc id="96197" url="https://pl.wikipedia.org/wiki?curid=96197" title="Złoty wiek dynastii Han">
Złoty wiek dynastii Han



</doc>
<doc id="96198" url="https://pl.wikipedia.org/wiki?curid=96198" title="Alfons Mucha">
Alfons Mucha

Alfons Maria Mucha (ur. 24 lipca 1860 w Iwanczycach, zm. 14 lipca 1939 w Pradze) − czeski grafik i malarz, jeden z czołowych przedstawicieli secesji i fin de siècle’u.
Twórczość Muchy łączy tradycje bizantyńskie i współczesne. Znakiem rozpoznawczym Muchy są grafiki kobiet w stylu belle époque – wyidealizowana postać pięknej kobiety otoczonej naręczem kwiatów i liści, symbolami i arabeskami.
Życiorys.
Ojciec Muchy był urzędnikiem sądowym. W 1871 Mucha rozpoczął naukę w gimnazjum, ale przed jej ukończeniem musiał wrócić do rodzinnej miejscowości i objąć stanowisko pisarza sądowego. Przygotowywał amatorskie przedstawienia teatralne, malował dekoracje i plakaty, projektował zaproszenia. Z tego okresu pochodzi jego pierwsza znana praca – pastel przedstawiająca Joannę d’Arc na stosie.
W roku 1879 bezskutecznie starał się wstąpić na Akademię Praską. Wyjechał do Wiednia, gdzie zatrudnił się w najbardziej znanej pracowni zajmującej się projektowaniem dekoracji teatralnych - "Burghardt-Kautsky-Brioschi". Spędził trochę czasu w Mikulowie, gdzie na zlecenie hrabiego Karla Khuen-Belassiho restaurował jego kolekcję oraz malował portrety, pejzaże i freski. Dzięki mecenatowi brata owego hrabiego będącego pod wrażeniem jego talentu podjął w latach 1885–1886 studia na Akademii Sztuk Pięknych w Monachium. Następnie wyjechał do Paryża i wstąpił na Akademię Julian.
Ostatecznie zamieszkał w Paryżu. Był to okres rozkwitu impresjonizmu, początków symbolizmu i dekadentyzmu. Mucha przez pewien czas dzielił pracownię z Gauguinem, póki ten nie wyjechał na Karaiby. W tym okresie Alfons Mucha zaczął już precyzować swoje poglądy na temat własnej sztuki i jej wizji.
W 1892 razem z Georges’em Rochergrosse’em Mucha otrzymał zamówienie na ilustracje do "Scènes et èpisodes de l'histoire l'Allemagne" Seignobosa.
Zamówienie na plakat teatralny do sztuki "Gismonda" Victoriena Sardou, w wielkim pośpiechu złożone przez aktorkę Sarę Bernhardt na 1 stycznia 1895 roku, przyniosło nieznanemu dotychczas artyście sukces i sławę jednego z największych twórców secesji. Mucha miał wówczas 35 lat.
Mucha tworzył odtąd projekty graficzne na zamówienie – plakaty reklamowe, kalendarze, karty dań, okładki i tytuły czasopism. W 1898 w nowej pracowni ilustrował poczytne i eleganckie czasopisma zaczął publikować serie swoich grafik, przeznaczonych na pocztówki oraz "panneaux décoratifs" – serie obrazów drukowane na jedwabiu, które składały się z kilku grafik oscylujących wokół jednego tematu przewodniego (np. pory roku, kwiaty itp.) i przeznaczone były głównie dla kolekcjonerów. Dekorował pawilon Bośni i Hercegowiny na Wystawę Światową w Paryżu. Wraz z Jamesem Whistlerem założył małą szkołę malarstwa "Carmen", gdzie obaj uczyli.
Od roku 1901 był odpowiedzialny za dekoracje, kostiumy i plakaty dla Bernhardt w Theatre de la Renaissance. W roku 1902 opublikował zbiór wzorów swoich ornamentów wraz z propozycjami ich zastosowania w praktyce.
Ożenił się w 1906 z Marią Chytilovou. W 1909 został wybrany do namalowania serii fresków "Obecní dum" w Pradze, po czym zaczął planować stworzenie dzieł, które mogłyby upamiętniać najważniejsze wydarzenia z historii jego narodu.
Po 1910 roku tworzył cykl "Epopeja słowiańska", prezentując panoramiczną historię Słowian. Przedsięwzięcie finansowane było przez milionera z Chicago, Mucha zakładał, że wykonanie projektu zajmie mu 5-6 lat, praca się jednak przeciągnęła do osiemnastu lat, podróżował w tym celu do Rosji, Polski, Serbii i Bułgarii. 1 września 1928 podarował swoje dzieła miastu Praga. Cykl obejmował dwadzieścia płócien o rozmiarze 7.3 na 9.1 metra, ilustrował wydarzenia od prehistorii aż do XIX wieku. Czeska krytyka oceniła jednak cykl jako reakcyjny akademizm, a jego temat jako nacjonalistyczną interpretację faktów, choć w Stanach Zjednoczonych prace podziwiane były entuzjastycznie. Płótna były wystawione w miejscowości Moravský Krumlov, obecnie są w Pradze w budynku Galerii Narodowej.
Wrócił do ojczyzny w 1913 roku.
Gdy rozpoczęła się pierwsza wojna światowa, artysta nie przerwał pracy. Zajął się wówczas projektowaniem biżuterii oraz rzeźb. Jego sława dotarła również do USA, gdzie tworzył ilustracje dla amerykańskich czasopism. Założył tam Amerykańską Społeczność Słowiańską.
Resztę swego życia Mucha spędził tworząc dzieła, którym krytyka zarzucała anachronizm. W 1931 namalował witraż dla nowej kaplicy arcybiskupiej w katedrze św. Wita w Pradze. W 1938 rozpoczął pracę nad tryptykiem "Wiek rozumu", "Wiek mądrości" i "Wiek miłości", którego nie udało mu się skończyć. Zmarł załamany w kilka tygodni po wkroczeniu wojsk hitlerowskich do Pragi, po przesłuchaniu przez gestapo. Miał 79 lat. Został pochowany na Slavinie na Wyszehradzie w Pradze.
Zaprojektował czechosłowackie godło państwowe oraz pierwsze znaczki i banknoty.
Sensację wywołało w Czechach niedawne odkrycie całego zbioru nieznanych dotąd dzieł Alfonsa Muchy, poświęconych tematyce wolnomularskiej. Dzieła te przez 60 lat przechowywała w ukryciu pewna czeska rodzina, aby uchronić je najpierw przed NSDAP, a następnie przed władzami komunistycznymi. Uratowany w ten sposób zbiór obejmuje obrazy, malowidła i szkice regaliów masońskich oraz symboli przeznaczonych dla czeskich i słowackich lóż. Znalazła się tam także cenna kolekcja zdjęć wykonanych przez Muchę w latach 20. XX wieku.

</doc>
<doc id="96200" url="https://pl.wikipedia.org/wiki?curid=96200" title="Merry Brandybuck">
Merry Brandybuck



</doc>
<doc id="96201" url="https://pl.wikipedia.org/wiki?curid=96201" title="Meriadoc Brandybuck">
Meriadoc Brandybuck



</doc>
<doc id="96202" url="https://pl.wikipedia.org/wiki?curid=96202" title="AD&amp;D">
AD&amp;D



</doc>
<doc id="96207" url="https://pl.wikipedia.org/wiki?curid=96207" title="Fin de siecle">
Fin de siecle



</doc>
<doc id="96216" url="https://pl.wikipedia.org/wiki?curid=96216" title="Semafor (kolejnictwo)">
Semafor (kolejnictwo)

Semafor (od fr. "sémaphore", z gr. "σῆμα" „znak” i "-φορος" „nosiciel”) – sygnalizator kolejowy do sterowania ruchem kolejowym poprzez wizualne informowanie maszynisty przy pomocy ustawienia ramion (semafory kształtowe) lub barwnych świateł (semafory świetlne lub kształtowe pod warunkiem, że zostały wyposażone w odpowiednie latarnie zapalane w porze nocnej) o prędkości jazdy bądź nakazie zatrzymania pociągu, obowiązującej prędkości przy tym, oraz na kolejnym semaforze. Obecnie najczęściej spotykanym typem semafora jest semafor świetlny, w wielu miejscach pozostały jeszcze jako czynne semafory kształtowe.
Historia.
Pierwszy automatyczny system sygnalizacji kolejowej wynalazł we Francji polski inżynier Jan Józef Baranowski. Jego wynalazek został po raz pierwszy praktycznie zastosowany w 1857 roku na linii Paryż–Rouen, a w listopadzie tego roku na linii Paryż–St Germain. System Baranowskiego został wprowadzony również rok później we Włoszech na linii kolejowej Genua–Turyn oraz po unowocześnieniu na linii Paryż–Bruksela. Zaprezentowano go w 1862 roku na Wystawie Światowej w Londynie i był później stosowany także w Anglii.
Typy i budowa semaforów.
Semafory kształtowe.
Semafory kształtowe to starszy typ semaforów, zaopatrzony w jedno lub więcej ramion umieszczonych na wysokim słupie, których wychylenie wskazuje dozwoloną prędkość. W Polsce semafory kształtowe mają jedno lub dwa ramiona, malowane na biało z czerwoną obwódką (lub, dla zwiększenia widoczności, czerwono z białą obwódką) od strony szlaku i na biało-czarno od przeciwnej. Maskownica znajdująca się na semaforze, mająca za zadanie informować maszynistę o zbliżaniu się do semafora kształtowego, malowana jest w biało-czerwone pasy z tym, że czerwony pas zawsze musi być w środku. W innych krajach (np. Wielkiej Brytanii) ramiona dla łatwiejszego odróżnienia bywają malowane na różne kolory. Aby nastawienie semafora można było rozpoznać także w nocy, wprowadzono latarnie z kolorowymi przesłonami, które sprzężone z ramieniem semafora, zapalane w porze nocnej, pokazują także w ciemności jak ustawione są ramiona.
Semafory świetlne.
W odróżnieniu od kształtowych, semafory świetlne przekazują sygnał tylko poprzez kolory i odpowiedni układ świateł. W Polsce semafory świetlne mają zazwyczaj od dwóch do pięciu lamp. Wyjątkowo spotyka się semafory z sześcioma lampami. Niektóre semafory posiadają dodatkowo zielony lub pomarańczowy pas świetlny umieszczony pod głowicą. Pasy świetlne pozwalają na zwiększenie prędkości pociągu na pierwszej drodze jazdy do 60  km/h (pomarańczowy) lub 100 km/h (zielony), w porównaniu do 40 km/h (brak pasa świetlnego). Semafor świetlny składa się z umieszczonej na maszcie głowicy, w której znajdują się komory kolorowych świateł. Określona liczba, rodzaj i ustawienie zapalonych lamp tworzy określony sygnał. Na obwodzie zewnętrznych soczewek semaforów znajdują się sektory, które odchylają strumień światła o kąt 55 stopni, dzięki czemu maszynista w pojeździe trakcyjnym stojącym blisko sygnalizatora jest w stanie rozpoznać, które lampy emitują światło.
Semafory świetlne różnią się od pozostałych kolejowych sygnalizatorów świetlnych specyficznym malowaniem masztu. Maszty semaforów samoczynnych (semaforów SBL) pomalowane są na biało, półsamoczynnych i niesamoczynnych (w przeciwieństwie do semaforów kształtowych) w czerwono-białe pasy (gdzie zawsze zaczyna się od pasa koloru czerwonego), zaś maszty pozostałych sygnalizatorów malowane są na szaro (tarcze manewrowe, tarcze ostrzegawcze, powtarzacze) bądź w czarno-białe pasy (tarcze przejazdowe).
Niekiedy na masztach semaforów montuje się dodatkowe wskaźniki. Semafory (podobnie jak inne sygnalizatory świetlne) mogą mieć głowicę zamocowaną bezpośrednio na maszcie lub na specjalnym wysięgu, tak aby zbliżyć semafor (w poziomie) do osi toru.
Zasilanie semaforów.
Semafory zasilane są napięciem 230 V AC, które jest przetwarzane w transformatorach zasilających na napięcie 110 V i doprowadzane do głowicy sygnalizatora. Dodatkowo, w celu zapobiegnięcia powstania fałszywych sygnałów przy jednym zwarciu żył kabla, obwód światła czerwonego powinien mieć dołączony oddzielny transformator zasilający. Pozostałe światła są zasilane ze wspólnego transformatora grupowego. Światła zezwalające na jazdę oraz światła sygnałów zastępczych mają oddzielne zasilacze grupowe.
Zasilanie żarówek wyświetlających sygnały jest realizowane napięciem 12 V AC. Żarówki w sygnalizatorach mają moc 24 W. Każda komora sygnałowa w semaforze zaopatrzona jest w oddzielny transformator dla każdej żarówki, który przetwarza doprowadzone napięcie.
Komory świetlne:
wyposażone są dodatkowo w żarówki rezerwowe o mniejszej mocy, aby w razie przepalenia głównej żarówki rezerwowa mogła kontynuować jej zadanie do czasu wymiany żarówki głównej. Przepalenie żarówki głównej powoduje przyciemnienie powtarzacza na pulpicie (planie świetlnym, ekranie komputera) na nastawni. Przepalenie żarówki rezerwowej powoduje jego całkowite wygaszenie.
Rodzaje semaforów.
Semafory półsamoczynne i niesamoczynne.
Semafory te są obsługiwane przez pracownika nastawni, służące do zezwalania lub zakazywania wjazdu, wyjazdu, bądź przejazdu przez stację. Używane także na posterunkach odstępowych, zwiększających przepustowość szlaku. W Polsce są one oznaczane słupem pomalowanym w czerwone i białe pasy, bądź pasem czerwono-biało-czerwonej blachy na słupie semafora lub nad głowicą semafora jeśli znajduje się on na bramkowej konstrukcji wsporczej (jak na zdjęciach). W przypadku zastosowania semaforów półsamoczynnych pracownik ustawia sygnał zezwalający, który pod wpływem przejazdu pociągu samoczynnie zmienia się na sygnał „Stój” – dotyczy to przeważającej większości semaforów świetlnych i niektórych kształtowych (z tzw. sprzęgłem sygnałowym), natomiast w semaforach niesamoczynnych pracownik musi również po przejeździe pociągu sam zmienić sygnał na „Stój!” – dotyczy to głównie semaforów kształtowych. Semafory półsamoczynne i niesamoczynne nie są permisywne. Oznacza to, że minięcie semafora wskazującego sygnał „S 1 Stój” jest zabronione, chyba że maszynista otrzyma odpowiedni rozkaz pisemny od dyżurnego ruchu (może on także zostać przekazany środkami łączności) albo zostanie podany sygnał zastępczy.
Semafory samoczynne.
Semafory samoczynne są sterowane przez urządzenia sterowania ruchem kolejowym. Przeważająca większość semaforów samoczynnych to semafory samoczynnej blokady liniowej. W Polsce takie semafory mają słupy pomalowane na biało. Semafory samoczynne w przeciwieństwie do półsamoczynnych są permisywne, co oznacza, że maszynista może pomimo wyświetlanego sygnału „S 1 Stój”, po zatrzymaniu się i nadaniu syreną sygnału Rp 1 „Baczność” wznowić jazdę z prędkością do 20 km/h, o ile w zasięgu wzroku za semaforem nie ma przeszkody uniemożliwiającej dalszą jazdę oraz aby móc natychmiast zatrzymać się w razie nagłego zauważenia przeszkody. Jeżeli na semaforze SBL znajduje się wskaźnik W 22 (kwadratowa czarna tablica ustawiona po przekątnej pionowo, a na niej biała litera „T” wykonana z materiałów odblaskowych – stosowany na wzniesieniach ponad 6‰) to maszynista ciężkiego pociągu towarowego może minąć ten semafor bez zatrzymania z prędkością nie większą niż 20 km/h (dawniej 15 km/h) tak regulując prędkość, aby mógł w każdej chwili zatrzymać pociąg w razie zauważenia przeszkody do dalszej jazdy. Zatrzymanie i ponowne ruszenie pociągu towarowego o dużej masie w tych warunkach mogłoby spowodować jego rozerwanie. Analogicznie jak przy sygnale „Stój” należy postąpić, kiedy sygnał jest wątpliwy (niepewny) albo kiedy brak sygnału (semafor nieoświetlony).
Ustawienie semaforów.
Na stacjach stosuje się zwykle dwie grupy semaforów: "wjazdowe" (A) i "wyjazdowe" (B) (czasem również "wyjazdowe grupowe" C jak na stacji Warszawa Falenica). W obrębie "stacji" semafor ustawiony jest po prawej stronie toru do którego się odnosi, patrząc w kierunku jazdy. Jeśli stacja posiada semafory wyjazdowe grupowe, to podanie sygnału wyjazdu na semaforze wyjazdowym jest możliwe dopiero po podaniu sygnału na semaforze grupowym (kolejność nastawiania).
Na "szlaku jednotorowym" obowiązuje zasada, że semafory i inne sygnalizatory ustawia się po prawej stronie toru dla każdego kierunku jazdy.
Na "szlaku dwutorowym" semafory ustawia się po prawej stronie dla toru prawego oraz po lewej dla toru lewego. W przypadku ruchu prawostronnego na szlaku semafory ustawione przy lewym torze oznacza się dodatkową literą "N" (tradycyjnie lewy tor nazywany był „niewłaściwym”, obecnie obowiązuje nazwa „przeciwny do kierunku zasadniczego”).
Dla "linii wielotorowych" semafory ustawia się po lewej stronie dla skrajnego lewego toru, a we wszystkich innych przypadkach po prawej stronie toru (dla prawego skrajnego toru linii dla nieskrajnych torów).
W przypadku zbliżenia na szlaku torów różnych linii (odległość od osi torów mniejsza niż 10 m w poziomie i mniej niż 2,5 m różnicy poziomów) traktuje się je łącznie, tzn. semafory po stronie lewej ustawia się tylko dla lewego skrajnego toru danej grupy torów. Powyższe zasady odnoszą się także do wszystkich innych sygnalizatorów pociągowych.
Jeżeli sygnalizator musi zostać umieszczony w innym miejscu niż jest to wymagane, wówczas w miejscu gdzie powinien stać, stosuje się wskaźnik W 15 (kwadratowa biała tablica z czarnym trójkątem zwróconym ostrzem w kierunku sygnalizatora).
Ze względu na istnienie skrajni, w miejscach gdzie umieszczenie wysokiego semafora zagraża bezpieczeństwu ruchu ustawia się semafory tzw. karzełkowe o zmniejszonych wymiarach. Tego rozwiązania nie można jednak stosować na stacjach przy torach głównych zasadniczych oraz przy torach, po których odbywają się jazdy pociągów bez zatrzymania. W takim wypadku ustawia się semafor w innym miejscu (a w jego miejscu ustawia się wskaźnik W 15) lub buduje się bramki, na których umieszcza się jedną lub kilka głowic semaforów.
W odległości drogi hamowania przed semaforami wjazdowymi i odstępowymi obsługiwanymi i osłonnymi oraz przed semaforami wyjazdowymi odnoszącymi się do torów, po których przejeżdżają pociągi bez zatrzymania ustawia się tarcze ostrzegawcze. Tarcz ostrzegawczych nie ustawia się jeśli szlak przed stacją jest wyposażony w SBL. Jeśli semafor nie jest widoczny z wymaganej odległości, dodatkowo ustawia się sygnały powtarzające. Powtarzaczy nie stawia się przed semaforami SBL – w zamian stosuje się wskaźnik W 11a (zawsze cztery kolejno po sobie następujące prostokątne lub kwadratowe białe tablice odpowiednio: z trzema, dwoma i jednym albo z czterema, trzema, dwoma i jednym czarnymi pasami, wznoszącymi się ukośnie z lewa na prawo; pasy czarne na tablicach prostokątnych maluje się pod kątem 30°, a na tablicach kwadratowych – pod kątem 45° do poziomu).
Sygnały na semaforach w Polsce.
Semafory świetlne.
Semafory półsamoczynne.
Semafory półsamoczynne mają układ komór dostosowany do planowanych prędkości i potrzeb ruchowych na stacji. Semafory wjazdowe stacji są najczęściej pięciokomorowe o układzie świateł (od góry) zielony, pomarańczowy, czerwony, pomarańczowy, matowobiały. Semafory takie są stosowane również jako wyjazdowe, jeśli szlak za stacją jest wyposażony w SBL. Czasem semafory tego typu wzbogaca się o zielony, pomarańczowy lub oba pasy świetlne. Jeśli po torze, do którego odnosi się semafor będą prowadzone jazdy wyłącznie na wprost (np. nie istnieje możliwość zjazdu na tor zwrotny) stosuje się uproszczone semafory pozbawione komór świateł pomarańczowych (układ świateł: zielony, czerwony, matowobiały) lub pozbawiony jednego pomarańczowego światła (zielony, czerwony, pomarańczowy, matowobiały). Jeśli na stacji nie prowadzi się manewrów a ruch na jej terenie jest niewielki to niektóre semafory pozbawione są komory światła matowobiałego (np. na stacji w Celestynowie). Jeśli stacja jest stacją końcową lub pociągi nie przejeżdżają przez nią bez zatrzymania (na przykład Warszawa Centralna) można stosować semafory bez komory światła zielonego (pomarańczowy, czerwony, pomarańczowy, biały, lub, jak w przypadku końcowej stacji Warszawa Śródmieście WKD: pomarańczowy, czerwony, biały).
Logika zakodowanych informacji w przekazywanych sygnałów przez semafor jest następująca:
Schemat odczytywania sygnałów przedstawia poniższa tabelka:
Semafory samoczynne.
Samoczynna Blokada Liniowa (SBL).
Semafory dwustawnej samoczynnej blokady liniowej występują na sieci WKD, metrze, tunelu Krakowskiego Szybkiego Tramwaju oraz od połowy grudnia 2016 na sieci PKP PLK, na liniach kolejowych: 18, 61, 401. Semafory posiadają dwie komory świetlne: zieloną i czerwoną. Semafory najczęściej stosowanej w Polsce blokady trzystawnej posiadają 3 lampy: zieloną, czerwoną i pomarańczową. Semafory blokady czterostawnej (używanej na liniach magistralnych o wysokiej prędkości szlakowej) posiadają taki sam układ lamp jak semafory blokady trzystawnej, lecz mogą dodatkowo wyświetlić sygnał S 3 (migające zielone światło). Sygnał ten informuje maszynistę o dwóch odstępach blokowych wolnych i, w zależności od umiejscowienia semafora na szlaku, może go zobowiązywać do ograniczenia prędkości do 100 km/h przy następnym semaforze. Dzięki temu odległość między semaforami może wynosić połowę długości drogi hamowania zamiast całej drogi hamowania, która przy dużych prędkościach może być bardzo długa (do 1300 m). Jednak według ostatnich zmian w instrukcji IE-4 (inaczej: WTB-E10) odległość umiejscowienia ostatniego semafora czterostawnej SBL (ze wskaźnikiem W18 „wskaźnik samoczynnej blokady liniowej”) względem semafora wjazdowego nie może być krótsza niż wymagana droga hamowania. Jest to powodem, dla którego zarządca linii kolejowej (PKP PLK) zmniejszył prędkości drogowe np. do 100 km/h (na linii nr 9, szlak Gdańsk Południe-Pruszcz Gdański patrząc od strony Gdańska, gdzie odległość między semaforem SBL z W18 a semaforem wjazdowym wynosi około 800 m).
Sygnał S 3 na przedostatnim semaforze czterostawnej samoczynnej blokady liniowej (ze wskaźnikiem W 1) oznacza, że albo wjazd na stację podany jest z prędkością ograniczoną do 40 lub 60 km/h bądź też na semaforze wjazdowym nie podano jeszcze sygnału zezwalającego na jazdę. Ten sam sygnał na ostatnim semaforze czterostawnej samoczynnej blokady liniowej (ze wskaźnikiem W 18) lub ostatnim semaforze trójstawnej samoczynnej blokady liniowej (ze wskaźnikiem W 1) oznacza, że wjazd podano:
Na blokadzie trzystawnej sygnał S 3 występuje jedynie na ostatnim semaforze SBL.
Sygnał S 1a.
Jedynym sygnałem wyświetlanym przez semafor, na którym pojawiają się dwa czerwone światła jednocześnie, jest rzadko spotykany sygnał S 1a, czyli Stój – absolutny zakaz wjazdu do tunelu. Semafor z dwiema komorami czerwonymi można zobaczyć m.in. na przystankach Warszawa Powiśle i Warszawa Śródmieście (zdjęcie obok), a także przed wjazdem do dalekobieżnej części tunelu od strony Warszawy Wschodniej oraz w tunelu linii kolejowej nr 17 na szlaku Łódź Widzew – Łódź Fabryczna.
Sygnał ten występuje również w Metrze Warszawskim.
Użycie aż dwóch czerwonych świateł jest podyktowane faktem, że wspomniany semafor jest sygnalizatorem SBL. Taki samoczynny semafor, gdy wskazuje światło czerwone, maszynista może w zgodzie z przepisami ruchu minąć po zatrzymaniu, jadąc ostrożnie na widoczność i bez przekraczania prędkości 20 km/h. Aby wprowadzić zabezpieczenie wymuszające bezwzględne zatrzymanie pociągu przed wjazdem do tunelu (na przykład w wypadku pożaru), wprowadzono sygnał S 1a.
Semafory nietypowe (stosowane do odwołania).
Na powyższych ilustracjach przedstawiono najczęściej spotykany układ komór semaforów świetlnych. Układ komór nie jest jednak regułą, a w niektórych przypadkach wciąż są stosowane pięciokomorowe semafory o innym układzie lamp (np. pomarańczowy, czerwony, pomarańczowy, zielony, biały na stacji w Celestynowie), mogące wyświetlić tylko niektóre z powyższych sygnałów. Ponadto na niektórych stacjach używa się wciąż semaforów sześciokomorowych, które pozwalają wyświetlić tylko niektóre z podanych sygnałów. Semafory takie są spotykane np. na stacjach Tarnów, Warszawa Włochy i Dębica Towarowa. Przepisy wciąż dopuszczają podawanie za pomocą takich semaforów sygnałów innych niż podane powyżej. Np. dwa światła zielone oznaczają wolną drogę ze zmniejszoną prędkością za tym semaforem, następny semafor podaje sygnał zezwalający na jazdę, a sygnał złożony ze światła pomarańczowego i światła zielonego (poniżej) oznacza wolną drogę, a na następnym semaforze wolną drogę ze zmniejszoną prędkością.
Semafory stosowane historycznie.
Semafory trzyramienne.
Do lat 50. w Polsce stosowano również semafory trzyramienne. Było to związane z inną zasadą nadawania sygnałów semaforowych, w którym to istotną rolę pełniło informowanie maszynisty o kierunku ruchu pociągu, wobec czego musiał on samodzielnie dostosować prędkość. Obecne semafory podają gotową informację o prędkości, więc system ten został wycofany. Dodatkową różnicą w tamtych czasach było niewystępowanie pomarańczowej latarni na semaforowych masztach, gdyż była zarezerwowana ona jedynie dla tarcz ostrzegawczych. Zamiast niej stosowano kolejne latarnie zielone. Stwarzało to jednak niebezpieczeństwo, w razie wypalenia się jednej z nich, z powodu większej możliwości pomyłki z innym sygnałem.
Semafory a manewry.
Semafory półsamoczynne (semaforów samoczynnych nie wyposaża się w komorę światła matowobiałego) posiadające pod oznaczeniem literowym dodatkowo literkę m, posiadają komorę światła matowobiałego mogącą wyświetlić sygnał manewrowy „Ms 2 "Jazda manewrowa dozwolona"”. Jako sygnał zabraniający jazdy manewrowej stosowany jest sygnał S 1, który oznacza, że zarówno jazda manewrowa, jak i pociągowa są zabronione. Komora światła matowobiałego w semaforach bez m w oznaczeniu służy tylko do wyświetlania sygnału zastępczego.
Tarcze zaporowe świetlne.
Tarcza zaporowa świetlna (dawniej semafor zaporowy) jest szczególnym przypadkiem semafora, stosowanym przy torach, na które odbywają się tylko wjazdy pociągów. Zasadniczo tarcza zaporowa świetlna jest sygnalizatorem dającym sygnał „Stój!” ważny zarówno dla pociągów, jak i manewrów. Jej zadaniem jest ostrzeganie o końcu toru i braku możliwości dalszej jazdy. Tarcze zaporowe świetlne ustawiane są zgodnie z zasadami ustawiania innych sygnałów zamknięcia toru.
Niektóre tarcze posiadają komorę światła białego pod światłem czerwonym i mogą wyświetlić sygnał zezwalający na jazdę manewrową, czasem również sygnał zastępczy ważny dla pociągów. Semafory tego typu stosuje się na stacjach końcowych. Służą one do zatrzymania pociągu, a po odłączeniu lokomotywy od reszty składu nadania jej sygnału zezwalającego na jazdę manewrową (odjechanie od składu, przejazd na tory postojowe). Tarcze zaporowe tego typu posiadają literę m obok lub pod oznaczeniem tarczy.
Unieważnienie semafora.
Semafory, urządzenia do wyświetlania sygnału zastępczego i tarcze zaporowe, których używania zaprzestano i ich wskazania nie odnoszą się do rzeczywistej sytuacji ruchowej, a także te, których jeszcze nie oddano do użytku, oznacza się w następujący sposób:
Wskazania takich sygnalizatorów są nieważne i maszynista prowadząc pociąg nie stosuje się do nich. Sygnalizatorów unieważnionych (zarówno kształtowych, jak i świetlnych) nie oświetla się.
Powyższe tyczy się nie tylko semaforów, lecz wszystkich sygnalizatorów.

</doc>
<doc id="96219" url="https://pl.wikipedia.org/wiki?curid=96219" title="Jan Lubrański">
Jan Lubrański

Jan Lubrański herbu Godziemba (ur. 1456, zm. 23 maja 1520 w Buku) – biskup poznański, prepozyt poznańskiej kapituły katedralnej w latach 1493–1497, założyciel Akademii Lubrańskiego.
Życiorys.
Urodził się w 1456 jako syn Lamberta (Ruperta) z Lubrańca na Kujawach. Był bratankiem Grzegorza Lubrańskiego, podkanclerzego koronnego oraz starszym bratem Bernarda, kanonika poznańskiego i Mikołaja Lubrańskiego. O jego ojcu, Rupercie-Lambercie, niewiele wiadomo: wpisał się w 1437 roku na uniwersytet krakowski, z zamiarem zostania księdzem (był klerykiem diecezji włocławskiej oraz przez kilka lat pisarzem publicznym i konsystorza krakowskiego - 1444 roku), jednak zrezygnował z kariery w Kościele katolickim i się ożenił.
Jan Lubrański w 1472 roku rozpoczął studia na Akademii Krakowskiej, gdzie w 1478 roku uzyskał tytuł magistra sztuk wyzwolonych. Następnie studiował na uniwersytetach w Bolonii (1478–1480) i w Rzymie, gdzie w 1484 uzyskał tytuł doktora dekretów. Po powrocie do kraju, w 1485 roku rozpoczął karierę urzędnika królewskiego pod opieką swojego stryja – Grzegorza, podkanclerza koronnego. W 1489 objął stanowisko notariusza w kancelarii królewskiej oraz wiele beneficjów kościelnych, w tym, w 1493, stanowisko proboszcza nieistniejącej już dziś kolegiaty pw. św. Marii Magdaleny w Poznaniu. Dzięki protekcji Jana Olbrachta w 1497 roku otrzymał święcenia biskupie i stanowisko biskupa płockiego, z którego już po roku zrezygnował, obejmując tron biskupa poznańskiego. Przez następne lata zajmował się głównie sprawami państwowymi, wspierając wybór na króla Aleksandra Jagiellończyka, a następnie Zygmunta Starego, oraz pracując nad projektami reform skarbu. 6 maja 1499 roku podpisał w Krakowie akt odnawiający unię polsko-litewską. Podpisał dekret elekcyjny Aleksandra Jagiellończyka na króla Polski 3 października 1501 roku. Był sygnatariuszem unii piotrkowsko-mielnickiej 1501 roku. W latach 1502–1503 przebywał we Włoszech, zdobywając znajomości i doświadczenia w gronie tamtejszych renesansowych humanistów. Podpisał konstytucję "Nihil novi" na sejmie w Radomiu w 1505 roku. Podpisał dyplom elekcji Zygmunta I Starego na króla Polski i wielkiego księcia litewskiego na sejmie w Piotrkowie 8 grudnia 1506 roku. Z polecenia Zygmunta Starego w latach 1507–1518 odbył wiele podróży dyplomatycznych. W późniejszym okresie, pomimo że nie należał do najbliższego otoczenia Zygmunta, uważano go, wraz z jego bratem – Mikołajem Lubrańskim Gardziną, wojewodą kaliskim (1501–1511), a później wojewodą poznańskim za zaufanych ludzi króla, reprezentujących go w Wielkopolsce.
Duży dwór biskupi Jana Lubrańskiego był znaczącym ośrodkiem kultury renesansowej w kraju. Do jego otoczenia należeli Piotr Tomicki, Andrzej Krzycki, Mikołaj Kotwicz i Jakub Wedelicki. Podczas sprawowania urzędu dbał również o rozwój diecezji: zwołał siedem synodów diecezjalnych, przeprowadził rewizję uposażenia biskupów poznańskich, inicjując spisanie "Księgi uposażeń biskupstwa poznańskiego", które stanowi dziś podstawowy dokument opisujący wielkopolską gospodarkę początku XVI wieku, zaś wszystkie jego poczynania zostały szczegółowo zachowane w czterech tomach akt znajdujących się w archiwum metropolitalnym. Dzięki jego zabiegom wsie Dolsk i Ciążeń należące do diecezji uzyskały prawa miejskie, ufundował wiele kościołów w Wielkopolsce (np. w Kazimierzu Biskupim) oraz szpitali (np. Szpital św. Stanisława w Poznaniu). Zadbał również o siedzibę biskupią. Przeprowadził generalny remont poznańskiej katedry, odnowił pałac biskupi, wzniósł psałterię dla kolegium psałterzystów, które utworzył w 1512.
Za jego rządów Ostrów Tumski wyposażono w wodociągi, brukowane ulice oraz wzniesiono nowoczesne fortyfikacje. W 1518 uzyskał uposażenie od króla dla utworzonej przez siebie Akademii - uczelni o ambicjach szkoły wyższej zorganizowanej, w przeciwieństwie do konserwatywnego uniwersytetu Krakowskiego, według renesansowych wzorów, w rok później, w 1519 rozpoczął budowę siedziby dla uczelni nazwanej później jego imieniem. 
W swej działalności fundacyjnej nie pominął rodzinnych Kujaw. 14 kwietnia 1509 król Zygmunt Stary dał mu przywilej na lokację w Lubrańcu miasta na prawie magdeburskim, a 5 marca 1512 następny, tym razem wójtowski. Biskup Jan Lubrański partycypował też prawdopodobnie w kosztach wyposażenia kościoła parafialnego pw. św. Jana Chrzciciela w Lubrańcu, wzniesionego przez stryja, podkanclerzego koronnego Grzegorza. W 1518 biskup Jan Lubrański i jego brat Mikołaj założyli ordynację, potwierdzoną przez Zygmunta Starego 5 maja tego roku. Objęła ona miasto Lubraniec wraz z wsiami położonymi w ówczesnych powiatach: brzeskim (kujawskim), radziejowskim, łęczyckim i przedeckim. Jej celem było utrzymanie rodzinnego majątku w stanie niepodzielnym, przy czym dziedziczenie ordynacji miało następować w myśl zasad primogenitury. Była to druga ordynacja w ówczesnej Rzeczypospolitej, pierwszą założyli w 1470 roku Spytek i Rafał Jarosławscy na Jarosławiu (Ordynacja Jarosławska).
Zmarł w nocy 22 na 23 maja 1520 podczas pobytu w Buku, pochowano go w poznańskiej katedrze, gdzie jego wychowanek i następca – Piotr Tomicki ufundował mu istniejący do dziś nagrobek. 
Paweł z Krosna poświęcił mu epitalamium w 1512 roku.

</doc>
<doc id="96225" url="https://pl.wikipedia.org/wiki?curid=96225" title="Muflon śródziemnomorski">
Muflon śródziemnomorski

Muflon śródziemnomorski ("Ovis aries musimon") – podgatunek owcy domowej, ssaka łożyskowego z rodziny wołowatych (Bovidae). Pierwotnie występował tylko na Korsyce i Sardynii, później został introdukowany w wielu miejscach Europy. Najmniejszy przedstawiciel dzikich owiec.
Morfologia.
70–90 cm
zwanego chwostem: ok. 6–10 cm
60–75 cm
u samców długie, kręcone, o długości 50–80 cm, u samic nie występują, lub osiągają długość maksymalnie rzędu 10 cm
owca 25–35 kg, tryk 35–40 kg
Ubarwienie tryków (zwane inaczej wełną lub runem) jest jasne, szata zimowa jest bardziej brązowa. Samce posiadają często tzw. siodło, charakterystyczną białą plamę na bokach ciała. Podbrzusze, lustro na zadzie i wewnętrzne strony nóg są białe. Wełna muflona, z wyjątkiem włosów na podgardlu, jest stosunkowo krótka.
Charakterystyczne, duże, skręcone ślimakowato. Samice nie mają rogów, ewentualnie małe i skierowane do tyłu. U samców proces ich wzrostu jest stopniowy. Już po urodzeniu uwypuklają się na kości czołowej możdżenie. Po miesiącu zaczyna przyrastać rogowa pochwa. Na początku zimy rogi osiągają 15–20 cm, a ich wzrost zatrzymuje się. Na tym etapie zaznacza się wyraźnie pierścień roczny. W następnym roku rozwija się 11-13 zgrubień. Rogi przyrastają o kolejne 20 cm. Z nadejściem zimy wzrost znowu ustaje. Taki cykl powtarza się przez 4–5 lat, dopóki rogi nie skręcą się ślimakowato. Groty rogów zaczynają wtedy dosięgać gardła czy nawet przedniej części pyska. W żargonie myśliwskim rogi nazywają się "ślimy".
Występowanie.
Występujące w Europie muflony "Ovis aries musimon" stanowią jedną z form gatunku "Ovis aries", pierwotnie zasiedlającego obszary od Azji Mniejszej po wschodnie obszary Iranu. Prawdopodobnie zostały one około 8000 lat temu celowo lub przypadkowo (osobniki zbiegłe z hodowli) introdukowane na niektórych wyspach Morza Śródziemnego, w tym na Korsyce i Sardynii. Na bazie reliktowych populacji z obu wymienionych wysp dokonano w późniejszych czasach introdukcji muflonów na terenach kontynentalnej części Europy.
Muflon europejski, występujący na Korsyce i Sardynii, żyje w otwartych górskich terenach, na kamienistych, suchych zboczach. Tutaj był zawsze najbardziej zagrożony przez niekontrolowane polowania i kłusownictwo. Wydaje się, że tylko ścisłe przepisy dotyczące polowań i ponowne wprowadzenie ochrony powoli stabilizują jego zasoby. Na Korsyce, gdzie od 1953 r. zakazano polowania na muflony, w 1967 r. było tylko 180 muflonów, ale do 2010 r. populacja wzrosła do 800 osobników. Na Sardynii około 1955 r. populacja liczyła około 700 zwierząt, w 1967 r. tylko około 300 okazów. Programy ochrony zwiększyły populację do ponad 1000 osobników do 1980 roku. W 2015 r. na Sardynii naliczono około 6000 muflonów.
Już w pierwszej połowie XVIII w. książę Eugeniusz Sabaudzki trzymał muflony w swojej zagrodzie w Wiedniu. Część z nich trafiła później do wielkiego zwierzyńca w Lainz na zachodnim obrzeżu Wiednia (niem. Lainzer Tiergarten). W 1840 r. sprowadzono tam jeszcze 19 nowych okazów z Korsyki i Sardynii. Po dwudziestu latach hodowli można tam było już zastrzelić 60 tryków. Podobne doświadczenia miały miejsce ze zwierzętami, które później wypuszczono na Węgrzech, w Czechach i na pruskim Śląsku.
Poczynając od XIX wieku muflon europejski był coraz szerzej naturalizowany w Europie Środkowej. Zaaklimatyzował się tu głównie na obszarach porośniętych przez lasy liściaste i mieszane, zarówno na nizinach, jak i w niskich pasmach górskich, przy czym preferowane przez niego są tereny suche i kamieniste.
Od początku XX wieku sprowadzono muflony bezpośrednio z Sardynii i Korsyki jako zwierzynę parkową i łowną w Niemczech. Tutaj kupiec z Hamburga Oscar Louis Tesdorpf przyspieszył naturalizację. Pierwsze okazy zostały wypuszczone w Göhrde w 1903 r., następne w okręgu Harzgerode w 1906 r., a następnie w górach Taunus i Solling w Dolnej Saksonii. Wszędzie muflon preferował obszary płaskie lub nisko położone z pokryciem lasu, a nie obszary górskie ze skałami, zgodnie z oczekiwaniami.
Po znacznym spadku populacji w czasie pierwszej wojny światowej w Rzeszy Niemieckiej było już znowu około 2500 sztuk w 1938 r. Po nowym spadku liczebności w czasie II wojny światowej światowa populacja w 1954 r. wyniosły zaledwie około 4500 sztuk. Następnie zasoby zostały odbudowane dzięki starannej konserwacji i wzrosły do około 20 000 w 1967 r. W tym czasie stado wynosiło 7000 w Republice Federalnej Niemiec, ponad 2000 w Austrii i 2000 na Węgrzech i Czechosłowacji. Po drugiej wojnie światowej pojawiły się także nowe lokalizacje. Muflony naturalizowano w Lesie Bawarskim w latach 1971–1974 za pośrednictwem funduszu kompensacyjnego Wittelsbachów. W styczniu 1969 r. w Luksemburgu niektóre muflony zostały sprowadzone z wielkiej zagrody książęcej w Imbringen (Grünewald), gdzie żyły od 1905 r., do zagrody państwowej w pobliżu Kaundorfu. Stamtąd zostały wypuszczone na wolność w 1970 roku i rozprzestrzeniły się po całym regionie Obersauer. Muflony występują również w rejonie Hosingen, a zwłaszcza w kantonie Echternach.
Muflony zostały sprowadzone w Sudety ze Słowacji w roku 1901 lub 1902 przez hrabiego von Magnisa, ówczesnego właściciela ziemskiego. Wraz z powojenną zmianą granic muflony stały się częścią fauny Polski. Obecnie rejony ich występowania to Karkonosze, Masyw Śnieżnika, Góry Wałbrzyskie, Góry Sowie, Góry Bardzkie. W okresie międzywojennym, w 1934 r., zasiedlono 18 sztukami muflonów nadleśnictwo Starzawę w woj. lwowskim, a w 1936 r. również nadleśnictwo Spałę. Majątek Starzawa należał do dóbr Pawlikowskich z Medyki i był dzierżawiony przez Adama Potockiego ze Smotrycza. Zwierzęta te znacznie ucierpiały w wyniku II wojny światowej. W Górach Świętokrzyskich introdukowano ten gatunek w 1952. Zamieszkuje też Wzgórza Dylewskie w województwie warmińsko-mazurskim oraz lasy wałeckie. Ostatnimi czasy pojawiły się na Podkarpaciu i w Beskidzie Śląskim oraz w okolicach Bystrzanowic Dworu (około 15 sztuk), a w połowie lat 90. w wąwozach: Lipa, Siedmica, Myśliborski (w części Pogórza Kaczawskiego – Park Krajobrazowy Chełmy). Populację muflonów szacowano na około 200 sztuk, z czego 120 owiec żyło w okolicach Wojkowic (woj. śląskie). Już w XXI wieku niewielkie stado obserwowano w gminie Trzebinia (małopolskie).
Główne areały występowania muflona europejskiego znajdują się dziś w Czechach, Niemczech, na Węgrzech i w Austrii. Większe populacje nadal istnieją we Francji, Słowacji, Serbii, Chorwacji i Bułgarii. Szacuje się, że ok. 60 tysięcy zwierząt żyje w sztucznie stworzonych populacjach Europy Środkowej (w 2005 r. było ich nawet ok. 90 tysięcy). Największa część z nich (17,5 tys. osobników) w Czechach. W Niemczech w 2010 r. żyło około 15,6 tys. osobników (w porównaniu do 20,6 tys. w 2005 r.), skupionych w około 120 subpopulacjach. Około 10,6 tys. muflonów żyje na Węgrzech, a około 7,5 tys. w Austrii (brak ich w Vorarlbergu). Na początku lat 80. zwierzęta migrowały z Francji do szwajcarskiego kantonu Valais, gdzie dziś są dwie kolonie z około 200 zwierzętami. IUCN wymienia muflona europejskiego jako gatunek zagrożony.
Łowiectwo.
W Niemczech polowanie na muflony jest regulowane prawem łowieckim zgodnie z federalną ustawą o polowaniach i łowiectwie. W sezonie łowieckim 2015/16 do odstrzału w Niemczech przewidziane było 8 000 muflonów (7 270 w sezonie 2010/11), w tym 3 000 w Nadrenii-Palatynacie i Turyngii, co stanowi 38% całkowitej populacji. W przeciwieństwie do niektórych innych gatunków zwierząt łownych, liczba osobników przeznaczanych do odstrzału była prawie niezmienna przez ponad dziesięć lat. Duża liczba odstrzałów w porównaniu z wielkością stad wynika z zamiaru utrzymania liczebności stad na stałym poziomie w celu ograniczenia szkód wyrządzanych w środowisku i utrzymania wysokiej zdrowotności populacji.
W sezonie łowieckim 2015/16 w Austrii transza odstrzału wynosiła 2450 muflonów (w sezonie 2014/2015 było to 2640 osobników), z czego 885 w samej Dolnej Austrii, co odpowiada 36% całej populacji.
W polskim Prawie łowieckim muflon również jest gatunkiem łownym z okresem ochronnym. Na tryki polować wolno od 1 października do końca lutego, natomiast na owce i jagnięta od 1 października do 15 stycznia.
Wymagania siedliskowe.
Na swoim pierwotnym obszarze występowania przystosowany do życia na porośniętych skąpą roślinnością górzystych terenach. Tam na twardym gruncie ścierały się kopyta zwierząt. W wielu miejscach, gdzie muflon został introdukowany, brak takiej możliwości powoduje u tych zwierząt zbyt duży rozrost racic, które utrudniają im poruszanie się.
Wpływ na środowisko.
Na terenie Polski stwierdzono negatywny wpływ muflonów na rodzimą przyrodę, w tym na cenne i chronione siedliska naskalne i narumoszowe oraz ciepłolubne postaci lasu lipowo-klonowego. Przemieszczanie się i żerowanie tych zwierząt powoduje ubożenie runa, osłabienie naturalnego odnowienia w zbiorowiskach leśnych, ustępowanie wyspecjalizowanych roślin naskalnych i leśnych, a także uruchamianie procesów erozyjnych, co może skutkować fizycznym niszczeniem całych płatów rzadkich siedlisk. W Czechach i na Słowacji muflony mogą też lokalnie powodować duże straty w gospodarce rolnej i gospodarce.
Tryb życia.
Muflon śródziemnomorski prowadzi zasadniczo dzienny tryb życia, choć może wykazywać aktywność także nocą. Funkcjonuje w małych stadach. Na wolności osiąga wiek do 20 lat.
Rozród.
Okres godowy u nich przypada na okres od października do grudnia, lub nawet od sierpnia do stycznia. Ciąża, po której rodzi się zazwyczaj jedno (rzadziej dwa) jagnię, trwa 22 tygodnie. Samica karmi młode mlekiem przez okres 4–5 miesięcy.
Pożywienie.
Żywi się roślinami zielnymi, liśćmi krzewów i owocami. Zimą zadowala się suchymi liśćmi, korą drzew, gałązkami i porostami.

</doc>
<doc id="96232" url="https://pl.wikipedia.org/wiki?curid=96232" title="Postać gracza">
Postać gracza

Postać gracza lub bohater gracza – osoba lub istota, w którą wciela się gracz podczas sesji gry fabularnej lub komputerowej.
W grze fabularnej bohater od początku jest tworzony przez kierującego nim gracza – dotyczy to rasy, klasy, wyglądu, stylu ubierania, mówienia, a często także przeszłości postaci. W trakcie gry gracz steruje poczynaniami bohatera, podejmuje za niego wszystkie decyzje i kreuje jego osobowość. Zazwyczaj postać gracza, o ile nie ginie w trakcie sesji, jest przez długi czas odgrywana przez danego gracza, czasami w różnych kampaniach i u różnych mistrzów gry. Pozostałe postacie, w które wciela się mistrz gry nazywane są bohaterami niezależnymi. Podczas terenówek i LARP-ów gracze stosują charakteryzację, aby zewnętrznie przypominać odgrywaną postać i przez to pełniej ją wyrażać, a także by lepiej wczuwać się w rolę lub też ułatwiać to innym.
W grach komputerowych w zależności od gry gracz może stworzyć własną postać za pomocą kreatora (np. serie "Baldur's Gate", "Neverwinter Nights" i "The Elder Scrolls", "World of Warcraft"), wcielić się w zdefiniowaną przez twórców gry (np. "Wiedźmin", "", serie "BioShock", "Call of Duty", "Gothic" i "Hitman") lub wybrać jedną z kilku dostępnych, czasem z możliwością nadania imienia (np. "Jade Empire", "Borderlands", "Torchlight", seria "Diablo").

</doc>
<doc id="96235" url="https://pl.wikipedia.org/wiki?curid=96235" title="Syndrom Mebiusa">
Syndrom Mebiusa



</doc>
<doc id="96237" url="https://pl.wikipedia.org/wiki?curid=96237" title="Empiryzm logiczny">
Empiryzm logiczny



</doc>
<doc id="96241" url="https://pl.wikipedia.org/wiki?curid=96241" title="Łyżwiarstwo figurowe">
Łyżwiarstwo figurowe

Łyżwiarstwo figurowe – zimowa dyscyplina sportu, polegająca na jeździe na łyżwach figurowych indywidualnie, w parach bądź w zespołach (tzw. formacjach). Łyżwiarstwo figurowe jest jedną z dyscyplin zimowych igrzysk olimpijskich od 1908 r. Do konkurencji olimpijskich należą cztery konkurencje: soliści, solistki, pary sportowe i taneczne, zaś od 2014 roku rozgrywane są zawody drużynowe. Do konkurencji nieolimpijskich należy łyżwiarstwo synchroniczne. Od kategorii młodzieżowych do seniorskich, łyżwiarze figurowi przedstawiają dwa programy (krótki – 3 min i dowolny – 4 min) oraz w zależności od konkurencji wykonują dodatkowe elementy: skoki, piruety, kroki, spirale, twizzle oraz podnoszenia. 
Jest to sport podobny do gimnastyki artystycznej, więc wymaga również zdolności tanecznych, poczucia rytmu, dobrej giętkości ciała oraz koordynacji ruchów, dlatego łyżwiarze figurowi trenują też balet i gimnastykę. 
Łyżwiarze figurowi rywalizują na różnych poziomach od początkujących do poziomu olimpijskiego na zawodach lokalnych, regionalnych, krajowych i międzynarodowych. Główną organizacją regulującą międzynarodowe zasady oceny i zawody łyżwiarstwa figurowego jest Międzynarodowa Unia Łyżwiarska (ang. "International Skating Union" – ISU), która została założona w 1892 r. W Polsce od 1921 r. działa Polski Związek Łyżwiarstwa Figurowego (PZŁF).
Łyżwiarstwo figurowe jest również związane z show-biznesem. Główne zawody na ogół kończą się pokazami mistrzów (ang. "exhibition gala"), w których najlepsi łyżwiarze z każdej konkurencji wykonują programy pozakonkursowe. Wielu łyżwiarzy zarówno w czasie sezonu jak i poza nim występuje w rewiach łyżwiarskich.
Łyżwy figurowe.
Łyżwy przeznaczone do jazdy figurowej są najwyższe i najcięższe ze wszystkich rodzajów łyżew. Ma to zapewnić ochronę dla kostki przy wykonywaniu skomplikowanych skoków i ewolucji. Płozy są przymocowane do podeszwy buta za pomocą śrub. Płozy mają około 4,7 milimetra szerokości i widziane z boku nie jest płaskie, lecz lekko zakrzywione, tworząc łuk koła o promieniu 180-220 cm co jest określane jako „rocker” płozy. Mają one pośrodku rowek i są zakończone z przodu ząbkami (tzw. czubkiem) wykorzystywanymi w niektórych skokach i elementach krokowych. Podczas obrotów łyżwiarze używają tzw. „idealnego punktu” ostrza (ang. "sweet spot"), który jest najbardziej zaokrągloną częścią ostrza, tuż za czubkiem i blisko środka płozy. 
Płoza ma wyraźne dwie krawędzie: wewnętrzną (ang. "inside edge") i zewnętrzną (ang. "outside edge"). Sędziowie wolą, aby łyżwiarze jeździli na jednej krawędzi ostrza, a nie na obu jednocześnie, co jest określane jako płaska krawędź (ang. "flat edge"). Łyżwy używane przez solistów i pary sportowe mają zestaw dużych, postrzępionych zębów na czubku ostrza (ang. "toe pick"). Ząbki na czubku ostrza są używane głównie do startu podczas skoków. Łyżwy do tańca na lodzie i jazdy synchronicznej są o ok. 2 centymetrów krótsze, a najniższy ząbek na czubku jest mniejszy, co ma ułatwić lepsze czucie krawędzi. Pozornie nie wymagająca wysiłku jazda na łyżwach figurowych przez najlepszych łyżwiarzy figurowych zasadniczo wynika z efektywnego wykorzystania krawędzi łyżwy do generowania prędkości.
Lodowisko.
Wymiary lodowiska.
Występują znaczne różnice w wymiarach lodowisk na których rozgrywane są zawody łyżwiarstwa figurowego. Lodowiska olimpijskie mają wymiary 30 m × 60 m, lodowiska NHL 26 m × 61 m, zaś lodowiska europejskie 30 m × 64 m. Międzynarodowa Unia Łyżwiarska (ISU) preferuje rozgrywanie zawodów najwyższej rangi na lodowiskach olimpijskich. Zgodnie z zasadą ISU nr 342 lodowisko na zawody organizowane przez ISU „jeżeli to możliwe powinny mierzyć 60 metrów w jedną stronę i 30 metrów w drugą, ale nie więcej, zaś nie mniej niż 56 metrów w jedną stronę i 26 metrów w drugą”.
Jakość lodu.
Jakość lodu ocenia się na podstawie gładkości, tarcia, twardości i kruchości. Czynniki wpływające na jakość lodu to temperatura, jakość wody i zużycie, powodowane głównie przez czubki łyżew zakończone ząbkami (ang. "toe picks"). Temperatura powierzchni lodu jest zwykle utrzymywana w zakresie od -5,5 °C do -3,5° C. W trakcie zawodów zazwyczaj po dwóch grupach następuje czyszczenie lodu, gdyż jego nieodpowiednia jakość może wpłynąć na jakość występów łyżwiarzy figurowych. 
Konkurencje.
Konkurencje olimpijskie.
Do olimpijskich konkurencji łyżwiarstwa figurowego należy:
Kategorie wiekowe.
Istnieje kilka podziałów kategorii wiekowych dla łyżwiarzy figurowych – zależnie od kraju i zawodów oraz ze względu na ich wiek i umiejętności. Międzynarodowa Unia Łyżwiarska (ISU) używa następującego podziału kategorii wiekowych:
Inny znany podział to:
W niektórych zawodach, w tym m.in. w międzynarodowym cyklu międzyklubowych zawodów; European Criterium, stosowany jest podział na:
Kategorie wiekowe w Polsce.
Od sezonu 2019/2020 Polski Związek Łyżwiarstwa Figurowego wprowadził zmiany w podziale na kategorie i grupy wiekowe w dyscyplinie łyżwiarstwa figurowego uprawianego wyczynowo. W konkurencjach solowych i parowych do 18 roku życia został wprowadzony podział na grupy podstawowe i grupy dodatkowe. Grupy dodatkowe zostały wydzielone począwszy od klasy wstępnej do klasy juniora młodszego B włącznie. Mistrzostwa Polski rozgrywa się w grupach podstawowych, począwszy od Mistrzostw Polski w kategorii klasy brązowej, srebrnej i złotej (w ramach Mistrzostw Polski Młodzików), poprzez Mistrzostwa Polski Juniorów Młodszych (w ramach finału OOM, czyli Ogólnopolskiej Olimpiady Młodzieży), Mistrzostwa Polski Juniorów, Młodzieżowe Mistrzostwa Polski a na Mistrzostwach Polski Seniorów kończąc.
Kategorie w dyscyplinie Łyżwiarstwa Figurowego:
Kategorie w dyscyplinie Łyżwiarstwa Synchronicznego:
Adult Skating.
W USA, Kanadzie i krajach Europy Zachodniej dynamicznie rozwijająca się kategorią startową jest "adult skating", w ramach której w profesjonalnie organizowanych przez ISU zawodach krajowych i międzynarodowych, we wszystkich konkurencjach łyżwiarskich, startują osoby uprawiające łyżwiarstwo rekreacyjnie. Dominuje w tej kategorii młodzież, zwłaszcza panie, ale nie brak i ludzi starszych. W 2003 r. zawodnik amerykański jako pierwszy w tej kategorii wykonał skok potrójny – toeloopa. W Niemczech rozgrywane są co roku zawody międzynarodowe dla dorosłych łyżwiarzy amatorów. W marcu 2010, w ramach "Pucharu Łodzi", odbyły się pierwsze krajowe zawody łyżwiarzy amatorów w Polsce. Zawodników dzieli się na grupy wiekowe, a w ramach nich, na poszczególne umiejętności:
Zawody łyżwiarskie i ocenianie.
Międzynarodowa Unia Łyżwiarska (ISU) jest organem zarządzającym międzynarodowymi zawodami w łyżwiarstwie figurowym, w tym mistrzostwami świata i zawodami łyżwiarstwa figurowego na Zimowych Igrzyskach Olimpijskich. Medale są przyznawane za końcowe wyniki zawodów wyrażone w nocie łącznej. Standardowe kolory medali to złoto za pierwsze miejsce, srebro za drugie miejsce i brąz za miejsce trzecie. Amerykańska federacja łyżwiarska U.S. Figure Skating przyznaje także medal z pewteru za miejsce czwarte podczas zawodów krajowych. Na mistrzostwach świata, mistrzostwach Europy, mistrzostwa czterech kontynentów oraz mistrzostwach świata juniorów, ISU przyznaje również małe medale za wyniki poszczególnych segmentów (program krótki, program dowolny oraz w przypadku par tanecznych: taniec krótki, taniec dowolny). Zdobycie medalu jest przypisywane tylko jednemu państwu, nawet jeśli para łyżwiarska składa się z zawodników różnej narodowości. Wyjątkiem od tej reguły są medale zdobyte przez parę sportową Ludowika Eilers / Walter Jakobsson w latach 1910–1911 przypisywane zarówno Niemcom jak i Finlandii. Poza początkiem XX wieku żadna para nie mogła reprezentować jednocześnie dwóch krajów w tej samej konkurencji.
Segmenty zawodów.
W konkurencjach jazdy indywidualnej i par sportowych zawodnicy przedstawiają dwa programy – krótki i dowolny. W programie krótkim łyżwiarze wykonują listę wymaganych elementów łyżwiarskich składającą się ze skoków, obrotów i kroków, zaś w programie dowolnym mają do wyboru nieco większą liczbę elementów łyżwiarskich. Zawody par tanecznych poprzednio składały się z trzech segmentów: jednego lub więcej tańców obowiązkowych, w których każda para wykonywała tą samą choreografię do tej samej muzyki; tańca oryginalnego o tematyce wybranej przez ISU przed sezonem oraz taniec dowolny do muzyki wybranej przez parę. Od sezonu 2010/2011 tańce obowiązkowe i oryginalne zostały połączone w taniec krótki, którego temat przewodni jest ogłaszany przed sezonem.
Kiss and cry.
Po wykonaniu programu łyżwiarze wraz z trenerami przechodzą do "Kiss and cry", czyli miejsca poza obszarem tafli lodowej wyznaczonym przez organizatorów na zawodach łyżwiarskich, gdzie wspólnie czekają na wyniki swojego występu oraz niekiedy przeprowadzane są z nimi wywiady po zakończeniu zawodów. Obszar ten zazwyczaj znajduje się w rogu lub na końcu lodowiska i jest wyposażony w ławkę lub krzesła dla łyżwiarzy, trenerów i monitory na których wyświetlane są wyniki. "Kiss and cry" jest często udekorowane kwiatami, reklamami sponsorów lub innym tłem, które jest często pokazywane w transmisji telewizyjnej zawodów.
Systemy oceniania.
W łyżwiarstwie figurowym funkcjonują dwa systemy oceniania – system szóstkowy (potocznie zw. starym systemem) oraz Code of Points (nowy system, cały czas ulepszany, wprowadzony po skandalu na Zimowych Igrzyskach Olimpijskich 2002 w Salt Lake City).
System szóstkowy.
W starym systemie oceniania każdy z dziewięciu sędziów (w konkurencji tańców obowiązkowych par tanecznych sześciu) przyznawał dwie oceny w rozpiętości od 0,0 do 6,0 (np. 4,6 albo 5,9). W pierwszej nocie oceniano wartość techniczną programu, w drugiej wrażenie artystyczne; bardzo często druga ocena była wyższa od pierwszej. Jeżeli dany zawodnik otrzyma niższą ocenę pierwszą, a wyższą drugą (np. 5,7 i 5,8, a ich konkurenci 5,8 i 5,7) to wygrywa u danego sędziego, gdyż decydującą była ocena za wrażenie artystyczne. Wystawiając oceny sędziowie porównywali zawodników względem siebie i ustawiali na określonym miejscu (np. zawodnik mógł wygrać dany program gdy przez pięciu sędziów został on oceniony na 1 miejscu, a przez czterech na 2). System ten opierał się na zasadzie odejmowania punktów za błędy. Po obejrzeniu programu każdy sędzia decydował jaką ocenę przyznałby, gdyby program został wykonany bezbłędnie, a następnie dokonywał odjęć. Za programy wykonane na najwyższym poziomie mogła być przyznana tzw. „ocena marzeń” 6.0 (szóstka). Po zakończeniu kolejnych konkurencji zawodnikom przypisywano punkty ułamkowe wedle zajętych miejsc, co wynikało z ważności programów (np. program dowolny był ważniejszy od krótkiego dlatego stanowił 60% oceny łącznej (końcowej) a program krótki 40% dlatego pierwszy zawodnik po programie krótkim dostawał 0,4 pkt, następni 0,8, 1,2, 1,6; pierwszy po programie dowolnym 0,6 kolejni 1,2, 1,8, 2,4 – średnia ważona). Po podsumowaniu wyników w ocenie łącznej lepszy był zawodnik z mniejszą liczbą punktów ułamkowych. System ten opierał się na bardzo subiektywnych ocenach sędziowskich, co najlepiej można było zauważyć przy ocenianiu sportowców z własnego kraju.
Code of Points.
Potocznie zwany "nowym systemem", został wprowadzony w 2002 r., po skandalu na Zimowych Igrzyskach Olimpijskich 2002 w Salt Lake City. Przez pierwszy sezon stosowany na próbę podczas zawodów z cyklu Grand Prix. Od sezonu 2004/2005 wykorzystywany podczas mistrzostw Europy, mistrzostw świata i mistrzostw czterech kontynentów oraz na większości mniejszych imprez międzynarodowych i zawodach krajowych.
W systemie tym zawodnicy mają ściśle określoną liczbę i rodzaj elementów, jakie muszą wykonać. Każdy element ma swoją wartość bazową. Sędzia główny i kontroler techniczny po występie nazywają poszczególne wykonane elementy i określają stopień trudności niektórych z nich, a sędziowie oceny oceniają jakość ich wykonania poprzez pozostawienie wartości bazowej, bądź dodanie/odjęcie od 1 do 3 punktów. Do każdej noty sędziów oceny (od –3 do 3) przypisana jest wartość określona w "tabeli wartości" (ang. "Scale of Values", SoV). Notę za każdy element wylicza się poprzez odrzucenie ocen skrajnych, podstawienie wartości z tabeli SoV pod pozostałe noty i wyliczenie z nich średniej. Noty za każdy element techniczny są następnie sumowane. Do tak powstałej "oceny za wartość techniczną" (ang. "Technical Element Score", TES), dochodzą tzw. "komponenty", w ramach których oceniane są m.in. połączenia elementów, choreografia, interpretacja itp. Sędziowie wystawiają za nie od 0,25 do 10,00 punktów – z dokładnością do 0,25. Skrajne noty są odrzucane, a z pozostałych wylicza się średnią (dla każdego komponentu oddzielnie). W ten sposób powstałe noty, są mnożone przez konkretne mnożniki – zależnie od tego, czy był to program krótki, kwalifikacyjny, czy dowolny (taniec obowiązkowy, oryginalny lub dowolny). W ten sposób wylicza się notę za komponenty programu (ang. "Program Components Score", PCS). Dodatkowo, zawodnik może stracić punkty za upadek (1,00 za każdy, a jeżeli upadek spowoduje przerwę w programie dłuższą niż 10 sekund to dodatkowo 1,00 za każde następne rozpoczęte 10 sekund), zbyt długi lub zbyt krótki program (1,00 za każde 5 sekund), niewłaściwy strój lub rekwizyt (1,00) oraz zakazane elementy (2,00 za każdy). Punkty te odejmowane są od sumy TES i PCS. W wyniku tych obliczeń powstaje nota łączna za program – segment (ang. "Total Segment Scores", TSS). Noty łączne ze wszystkich segmentów są sumowane i wygrywa osoba, która zdobyła najwyższą liczbę punktów. W przypadku remisu decyduje nota łączna za później rozegrany segment.
Ranking światowy i rekordy.
Ranking światowy.
Ranking światowy (ang. "World standing", WS) zawodnika/pary jest obliczany na podstawie wyników w bieżącym i dwóch poprzedzających go sezonach. Zawodnicy otrzymują punkty na podstawie ich ostatniego miejsca na danych zawodach i wadze tych zawodów. Punktowane są następujące zawody:
Po Mistrzostwach Świata w bieżącym sezonie, wyniki z najwcześniejszego sezonu są usuwane. Nowo-utworzone partnerstwo rozpoczyna w rankingu od 0 punktów, gdyż ranking nie przewiduje transferu punktów z występów z innymi partnerami. 
Ranking światowy (WS) nie zawsze odzwierciedla możliwości łyżwiarzy. Ze względu na limity dopuszczeń do startów liczby zawodników z jednego kraju (nie więcej niż 3) i różną liczbę łyżwiarzy z danego kraju należących do elity łyżwiarskiej, łyżwiarze z niektórych krajów mogą mieć problemy z uzyskaniem kwalifikacji na najważniejszych zawodach. W związku z tym, zawodnicy z niższymi rekordami życiowymi (SB), ale reprezentujący kraj w którym nie ma łyżwiarzy należących do elity, są w stanie zakwalifikować się do zawodów najwyższej rangi, zaś zawodnicy ze znacznie wyższymi rekordami życiowymi (SB), ale reprezentujący kraj, gdzie jest więcej niż 3 zawodników należących do elity, nie uzyskują kwalifikacji. W rezultacie łyżwiarze, którzy regularnie osiągają wysokie wyniki mogą zajmować stosunkowo niską pozycję na świecie w rankingu.
Rekordy.
PB (ang. "Personal best") – najlepszy wynik w sezonie łyżwiarza lub pary łyżwiarskiej to najwyższy wynik punktowy osiągnięty przez zawodników w karierze zarówno w nocie łącznej jak i w poszczególnych segmentach. Jednak wyniki PB nie są w pełni porównywalne, jeśli są osiągane w różnych porach roku, ponieważ ISU modyfikuje wymagania i reguły między porami roku, aby osiągnąć określony poziom lub może dopuścić inne, wyżej punktowane elementy.
SB (ang. "Season's bests") – najlepszy wynik w sezonie łyżwiarza lub pary łyżwiarskiej to najwyższy wynik punktowy osiągnięty przez zawodników w danym sezonie. SB jest przyznawane zarówno za notę łączną jak i poszczególne segmenty (program krótki, program dowolny, w przypadku par tanecznych: taniec krótki i taniec dowolny). Rekordem sezonu nie może być nota uzyskana na zawodach krajowych oraz niektórych zawodach niższej rangi.
WR (ang. "World record") – rekord świata ustanowiony przez łyżwiarza lub parę łyżwiarską, czyli najwyższy wynik punktowy w historii osiągnięty przez zawodników zarówno w nocie łącznej jak i w poszczególnych segmentach.
Ważniejsze zawody.
Pierwsze zawody w łyżwiarstwie figurowym zorganizowano już w 1871 r. w Wiedniu. Zawody łyżwiarskie pojawiły się bardzo wcześnie na Igrzyskach Olimpijskich, były to Letnie Igrzyska Olimpijskie w 1908 w Londynie. Rozdano wówczas medale w konkurencjach indywidualnych i par sportowych. Drugi raz łyżwiarstwo figurowe pojawiło się na Letnich Igrzyskach Olimpijskich w Antwerpii w 1920. Dopiero w 1924 zorganizowano pierwsze Zimowe Igrzyska Olimpijskie w Chamonix, na których pojawiło się oczywiście łyżwiarstwo.
Jeszcze dłuższą tradycję mają mistrzostwa świata i mistrzostwa Europy w tej dyscyplinie. Mistrzostwa świata organizowane są: dla mężczyzn – od 1896, dla kobiet – od 1906, dla par sportowych – od 1908, a dla par tanecznych – od 1951. Natomiast mistrzostwa Europy organizowane są: dla mężczyzn – od 1891, dla kobiet i dla par sportowych – od 1930, a dla par tanecznych – od 1954.
Od sezonu 1998/1999 organizowany jest cykl imprez Grand Prix, podczas którego startują najlepsi zawodnicy. Cykl ten jest oddzielnie rozgrywany dla kategorii juniorów.
Mistrzostwa Polski rozgrywane są od 1922, kiedy to przyznano tytuły mistrzowskie w jeździe indywidualnej mężczyzn oraz w parach sportowych. Od 1930 rozgrywane są zawody w jeździe indywidualnej kobiet, a od 1956 – w parach tanecznych.

</doc>
<doc id="96243" url="https://pl.wikipedia.org/wiki?curid=96243" title="Sidebar">
Sidebar

Sidebar (często również Fiszka) – boczny panel charakterystyczny dla przeglądarek Mozilla Application Suite, Firefox oraz Opera.
W przypadku Mozilli, pojawiał się on w lewym boku po przyciśnięciu klawisza F9.
Standardowymi opcjami są:
Oprócz tego istnieje możliwość dodawania specjalnych paneli, które będą wyświetlać treść z danej strony, tzn. że bez wchodzenia na daną witryną będzie można przejrzeć najnowsze informacje zawarte na niej.
W przyszłych wersjach Mozilli planowane jest również dodanie możliwości czytania wiadomości w formacie RSS. (możliwe jest to również w obecnych wersjach, lecz po doinstalowaniu specjalnego modułu), opcja ta jest już dostępna w Firefoksie.
W przypadku Opery fiszka zawiera:
I podobnie jak w Mozilli istnieje możliwość dodawania własnych bądź serwisowych sidebarów.
Również od wersji 3.x przeglądarka internetowa Konqueror oferuje możliwość przeglądania sidebarów.
Wszystkie sidebary dla Mozilli działają również w tej przeglądarce.

</doc>
<doc id="96245" url="https://pl.wikipedia.org/wiki?curid=96245" title="Paavo Yrjölä">
Paavo Yrjölä

Paavo Ilmari Yrjölä (ur. 18 czerwca 1902 w Hämeenkyrö, zm. 11 lutego 1980 tamże) – fiński lekkoatleta, dziesięcioboista. Mistrz olimpijski w dziesięcioboju podczas igrzysk olimpijskich w 1928.
Startował w dziesięcioboju na igrzyskach olimpijskich w 1924 w Paryżu, gdzie zajął 9. miejsce. Na następnych igrzyskach olimpijskich w 1928 w Amsterdamie zdobył w tej konkurencji złoty medal ustanawiając rekord olimpijski. Srebrny medal zdobył jego rodak Akilles Järvinen. Yrjölä startował na tych igrzyskach również w skoku wzwyż i pchnięciu kulą, ale nie wszedł do finału.
Na igrzyskach olimpijskich w 1932 w Los Angeles Yrjölä zajął 6. miejsce w dziesięcioboju.
Trzykrotnie ustanawiał rekord świata w tej konkurencji do poziomu 6724 pkt w 1928. Był mistrzem Finlandii w dziesięcioboju w latach 1925-1927. Jego brat Ilvari był także wieloboistą i olimpijczykiem, a syn Matti miotaczem kulą.
Paavo Yrjölä zwany był "Niedźwiedziem z Hämeenkyrö (Hämeenkyrön karhu)".

</doc>
<doc id="96246" url="https://pl.wikipedia.org/wiki?curid=96246" title="Ius spolii">
Ius spolii

Ius spolii (łac. prawo łupu, zaboru) – we wczesnym średniowieczu prawo monarchy do przejęcia majątku ruchomego, będącego prywatną własnością zmarłych duchownych. Uprawnienie to było przyczyną napięć między władzą świecką i duchownymi.
W 1180 roku Kazimierz II Sprawiedliwy, panujący od niedawna w dzielnicy małopolskiej, chcąc wzmocnić swoją pozycję, zrzekł się "iuris spolii" po zmarłych biskupach i opatach na międzydzielnicowym zjeździe książąt i dostojników kościelnych w Łęczycy. Ten akt zapoczątkował formalne uniezależnianie się Kościoła od władzy świeckiej. 

</doc>
<doc id="96247" url="https://pl.wikipedia.org/wiki?curid=96247" title="Paavo Yrjola">
Paavo Yrjola



</doc>
<doc id="96248" url="https://pl.wikipedia.org/wiki?curid=96248" title="Eva Perón">
Eva Perón

Eva „Evita” Perón, właśc. María Eva Duarte de Perón (ur. 7 maja 1919 w Los Toldos, zm. 26 lipca 1952 w Buenos Aires) – żona prezydenta Argentyny Juana Peróna, działaczka polityczna i społeczna.
Życiorys.
Dorastała w biedzie. W młodości wraz z siostą Ermindą często tworzyły razem małe przedstawienia teatralne. Jej matka, Juana Ibaguren, miała czworo dzieci z Juanem Duarte, który zginął w wypadku samochodowym, gdy Eva miała 6 lat. Chociaż para nigdy nie wzięła ślubu, zarówno ona, jak i jej dzieci używała nazwiska Duarte.
W 1930 roku rodzina przeniosła się do Junin, w poszukiwaniu szansy na lepsze życie dla swoich dzieci. Starsze rodzeństwo znalazło pracę, a Eva i jej siostra zapisały się do szkoły. Jako nastolatka, młoda Eva zafascynowała się światem filmu; w szczególności uwielbiała amerykańskie gwiazdy filmowe. Postanowiła, że pewnego dnia opuści swoje miasto i życie w ubóstwie i przeniesie się do Buenos Aires, aby zostać słynną aktorką.
Wbrew woli matki, Eva przeprowadziła się do Buenos Aires w 1935 roku, mając zaledwie 15 lat. Szczegóły jej wyjazdu pozostają owiane tajemnicą. Według jednej z wersji Eva udała się do stolicy pociągiem wraz z matką, rzekomo w celu odbycia przesłuchania do stacji radiowej. Kiedy Evie udało się znaleźć pracę w radiu, jej wściekła matka wróciła do Junin bez niej. W innej wersji Eva poznała w Junin popularnego piosenkarza i przekonała go, by zabrał ją ze sobą do Buenos Aires.
W obu przypadkach Eva przeniosła się do Buenos Aires na stałe. Do Junin wracała tylko na krótkie wizyty u rodziny. Starszy brat Juan, który przeniósł się do stolicy, miał za zadanie pilnować swojej siostry
Amatorsko dorabiała jako aktorka teatralna i filmowa. 15 stycznia 1944 miało miejsce trzęsienie ziemi w San Juan. Szef narodowego departamentu pracy Juan Domingo Perón wezwał argentyńskich artystów do zbierania pieniędzy, żeby wspomóc ofiary trzęsienia ziemi. Eva Duarte była jedną z kwestujących artystek. Ostatnim punktem zbiórki pieniędzy był benefis, na którym 22 stycznia 1944 roku zapoznała się z politykiem. Była ona jego zwolenniczką, co wykorzystywała podczas pracy w radiu, gdzie nadawała audycję wychwalające Juana Peróna.W 1945 roku wzięli ślub. Po aresztowaniu męża zorganizowała demonstracje, które doprowadziły do jego uwolnienia. Współtwórczyni doktryny peronizmu. W czasie rządów męża odpowiadała za politykę socjalną, współpracę ze związkami zawodowymi i prowadzenie organizacji kobiecej. Była bardzo popularna pośród obywateli. W 1947 doprowadziła do przyznania kobietom praw wyborczych. 
W lipcu 1948 stworzyła Fundację Evy Perón, ponieważ otrzymywała tysiące listów dziennie od potrzebujących ludzi, którzy prosili o jedzenie, ubrania i inne artykuły pierwszej potrzeby. Fundacja otrzymywała darowizny od firm, związków i pracowników, ale te darowizny były często wymuszane. Za nieudzielenie wsparcia groziły kary pieniężne, a nawet więzienie. Część jej przeciwników oskarżało ją o przywłaszczanie sobie pieniędzy z datków, jednak nic takiego nie zostało udowodnione. Pomimo podejrzeń wobec Evy Perón, fundacja zrealizowała wiele ważnych celów, przyznając stypendia, budując domy, szkoły i szpitale.
W 1951 wojsko nie dopuściło jej do kandydowania na wiceprezydenta.
Eva Perón chorowała na raka szyjki macicy. Była poddawana histerektomii, oraz jako pierwsza kobieta w Argentynie przyjęła chemioterapię. Zmarła w wieku 33 lat, 26 lipca 1952 o godz. 20:25.
Musical.
Jej życie i kariera stały się podstawą dla powstałego w 1976 musicalu "Evita", skomponowanego przez Andrew Lloyda Webbera do libretta Tima Rice’a. W 1996 Alan Parker nakręcił jego adaptację filmową.
Serial.
W roku 2022 miała miejsce premiera serialu "Santa Evita" opartego na książce Tomás'a Eloy'a Martínez'a o tym samym tytule. Rolę Evy Perón zagrała Natalia Oreiro.

</doc>
<doc id="96249" url="https://pl.wikipedia.org/wiki?curid=96249" title="Eva Peron">
Eva Peron



</doc>
<doc id="96250" url="https://pl.wikipedia.org/wiki?curid=96250" title="María Eva Duarte de Perón">
María Eva Duarte de Perón



</doc>
<doc id="96251" url="https://pl.wikipedia.org/wiki?curid=96251" title="Evita Peron">
Evita Peron



</doc>
<doc id="96252" url="https://pl.wikipedia.org/wiki?curid=96252" title="Pierścień lokalny">
Pierścień lokalny

Pierścień lokalny – pierścień przemienny, który ma dokładnie jeden ideał maksymalny. Niektórzy autorzy pierścień przemienny o jedynym ideale maksymalnym nazywają quasi-lokalnym, rezerwując termin pierścień lokalny dla pierścieni quasi-lokalnych i noetherowskich.
Uogólnienie na pierścienie nieprzemienne.
Pojęcie pierścienia lokalnego ma dwa (nierównoważne) uogólnienia w klasie pierścieni nieprzemiennych. I tak pierścień (być może nieprzemienny) formula_33 nazywany jest
Ponadto, dla dowolnego pierścienia formula_33 następujące warunki są równoważne:
Pierścienie lokalne mają dokładnie jeden ideał maksymalny oraz nie mają elementów idempotentnych innych niż 0 i 1. Przykładem nieprzemiennego pierścienia lokalnego jest pierścień macierzy górnotrójkątnych ustalonego stopnia nad pierścieniem z dzieleniem, których wyrazy na głównej przekątnej są sobie równe.

</doc>
<doc id="96253" url="https://pl.wikipedia.org/wiki?curid=96253" title="SideBar">
SideBar



</doc>
<doc id="96254" url="https://pl.wikipedia.org/wiki?curid=96254" title="Gnomon">
Gnomon

Gnomon ( – wskazówka zegara słonecznego) – jeden z najstarszych i najprostszych przyrządów astronomicznych. Najczęściej jest to odpowiednio osadzony pręt (kolumna, pionowy słup lub kijek wbity w ziemię), którego cień wskazuje położenie Słońca (deklinacja). Długość i kierunek cienia gnomonu wyznaczają wysokość i azymut słońca. Używany często też w zegarach słonecznych. Gnomon był używany przez astronomów starożytnych do oznaczania wysokości i zboczeń ciał niebieskich.
Używano go również do wyznaczania kierunków świata przy budowie np. świątyń. Metodę orientowania podaje Witruwiusz w dziele "O architekturze ksiąg dziesięć" ("De architectura" I,6,6-7).
Gnomony budowano w Egipcie, Mezopotamii, Chinach, Indiach, od ok. 3 tys. lat p.n.e. Wznoszone na placach publicznych, stanowiły prawzór zegarów publicznych. Obecnie wiele z nich zdobi place różnych stolic świata, np. Paryża (Place dé la Concorde), Rzymu czy Londynu.
Wadą takiego prymitywnego zegara jest to, że czas odmierzany jest tzw. godzinami nierównymi, których długość trwania zmienia się w ciągu roku. Podobnie funkcjonują zegary z poziomą wskazówką i pionową tarczą (np. kościelne zegary godzin kanonicznych, używane w okresie średniowiecza – por. dwa zegary drapane w Stróżyskach).
Wykorzystanie gnomonu jako zegara azymutalnego odmierzającego czas w systemie godzin równych wymagałoby naniesienia na tarczę zegara bardzo wielu skal godzinowych odpowiadających różnym datom kalendarzowym (dla połowy roku), co spowodowałoby kompletną nieczytelność takiej podziałki. Praktyczną realizacją gnomonu wyskalowanego w systemie czasu jednostajnego jest zegar wysokościowy. Jest to jednak rozwiązanie kompromisowe, w którym konsekwencją przyjęcia skali godzin równych jest niejednoznaczność wskazań takiego zegara (ze względu na datę kalendarzową i porę dnia).
W pierwotnym znaczeniu termin „gnomon” jest używany w odniesieniu do każdej wskazówki zegara słonecznego, także wskazówki biegunowej. Od tego wyrazu utworzono również nazwy: „gnomonika” – dla określenia działu astronomii praktycznej (stosowanej) dotyczącej konstruowania i stosowania zegarów słonecznych (jej rozkwit przypada na okres od XIV do XVII wieku) oraz „gnomonik” – uczony lub rzemieślnik zajmujący się zegarami słonecznymi.

</doc>
<doc id="96256" url="https://pl.wikipedia.org/wiki?curid=96256" title="Jim Thorpe">
Jim Thorpe

James „Jim” Thorpe (właściwie Jacobus Francisus Thorpe lub Wa-To-Huk, czyli w języku Indian Sauków i Lisów „Jasna Droga”, ur. 28 maja 1888 w Bellemont, zm. 28 marca 1953 w Lomita w Kalifornii) – amerykański sportowiec pochodzenia indiańskiego z Terytorium Indiańskiego (dziś stan Oklahoma), lekkoatleta, dwukrotny złoty medalista olimpijski z 1912 – w pięcioboju i dziesięcioboju (zdyskwalifikowany niesłusznie przez 70 lat za epizod w sporcie zawodowym, zrehabilitowany w 1982), znany gracz w futbol amerykański i baseball, trener i działacz sportowy, uznawany za jednego z najwybitniejszych sportowców XX w.
Młodość.
Urodził się prawdopodobnie 28 maja 1888 (różne źródła różnią się o rok) w pobliżu miejscowości Shawnee na Terytorium Indiańskim (dzisiejszy stan Oklahoma). Ochrzczony jako Jacobus Franciscus Thorpe, otrzymał także tradycyjne indiańskie imię Wa-To-Huk, które w języku plemienia Sauków i Lisów oznacza „Jasna Droga” (ang. "Bright Path"), bowiem oboje jego rodzice byli po części Indianami. Przodkowie ojca Hirama byli Irlandczykami i Indianami z grupy Sauków i Lisów, matka Vieux miała korzenie francuskie i tubylcze. Niektóre źródła podają, że Jim był jednym z 19 dzieci Hirama i 11., które ten miał z Vieux.
Razem z bratem bliźniakiem o imieniu Charlie Jim rozpoczął naukę w indiańskiej szkole w agencji dla Sauków i Lisów w miejscowości Tecumseh na Terytorium Indiańskim. Jego brat zmarł na gruźlicę w wieku ośmiu lat, a Jim, który ciężko to przeżył, kilkakrotnie uciekał ze szkoły. Wtedy ojciec posłał go do tzw. Haskell Institute, indiańskiej szkoły z internatem w Lawrence w stanie Kansas. Gdy dwa lata później zmarła mu matka, Jim opuścił rodzinny dom i podjął pracę w stadninie koni.
Talent.
W 1904 wrócił do ojca i jako szesnastolatek rozpoczął naukę w innej znanej szkole dla Indian w Carlisle, w stanie Pensylwania. Tam ujawniły się jego zdolności sportowe, a jego opiekunem został Glenn Scobey „Pop” Warner, jeden z najbardziej znanych trenerów z początków amerykańskiego futbolu. Gdy krótko potem zmarł ojciec Jima, ten znów porzucił szkołę, by po kilku latach samodzielnej pracy powrócić do Carlisle i zacząć sportową karierę w grach zespołowych (futbol, baseball, lacrosse), a także w tańcu towarzyskim.
W 1907, gdy na szkolnym boisku pokonał po raz pierwszy w skoku wzwyż swoich kolegów (ponoć nie zdejmując nawet ubrania), skoncentrował się na lekkoatletyce. Z tego samego roku pochodzą też jego pierwsze odnotowane rezultaty. Ogólnokrajową sławę zdobył w 1911, gdy w meczu szkolnej drużyny futbolu (wygranym z Harvardem 18:13) zdobył dla Carlisle wszystkie punkty. Jego drużyna wygrała wówczas 11 z 12 meczów, a on sam w tym i kolejnym sezonie był najlepszym zawodnikiem w kraju. Chociaż futbol pozostał jego ulubionym sportem, największą sławę przyniosła mu jednak lekkoatletyka.
Osiągnięcia.
Podczas igrzysk olimpijskich w 1912 zdobył dwa złote medale w nowych dyscyplinach olimpijskich – dziesięcioboju i pięcioboju. W obu tych bardzo wymagających dyscyplinach Thorpe, który wcześniej reprezentował Carlisle w ich amerykańskiej odmianie, zdobył znaczącą przewagę nad pozostałymi zawodnikami (zdobywając w pięcioboju 4041 pkt. wyprzedził kolejnego zawodnika o 400 pkt. i wygrał cztery z pięciu konkurencji, a w piątej – rzucie oszczepem, który trenował od niedawna – zajął trzecie miejsce). W tym samym dniu zajął też czwarte miejsce w konkursie skoku wzwyż i siódme – w skoku w dal. Później, we wszystkich konkurencjach dziesięcioboju uplasował się w pierwszej czwórce (pokonując rywali o ponad 700 pkt). Dwa złote medale i dwie królewskie nagrody specjalne odebrał, jak to było wówczas w zwyczaju, podczas ceremonii zamknięcia igrzysk w Sztokholmie.
Po powrocie do kraju amerykańscy kibice uhonorowali go m.in. paradą na Broadwayu, a Thorpe wspominał później: „Słyszałem jak ludzie wykrzykują moje imię i nie potrafiłem zrozumieć, jak jeden człowiek może mieć aż tylu przyjaciół”. Oprócz startu w zawodach olimpijskich, wystąpił także w jednym z dwóch pokazowych meczów baseballowych, rozegranych na igrzyskach 1912 roku przez amerykańskich sportowców.
Dyskwalifikacja.
Już po zakończeniu igrzysk Thorpe został zdyskwalifikowany za naruszenie zasady amatorstwa, bowiem kilka lat wcześniej przyjął wynagrodzenie za grę w baseball. Obowiązujące wówczas sztywne reguły dotyczące sportu amatorskiego zabraniały sportowcom m.in. przyjmowania nagród pieniężnych, nauczania sportu i współzawodniczenia z zawodowcami, którzy nie mogli wówczas startować na olimpiadach. Sprawa wyszła na jaw, gdy w styczniu 1913 roku gazety doniosły, że Thorpe wcześniej grywał profesjonalnie w baseball. Udowodniono mu, że w 1909 i 1910 roku występował w półzawodowej drużynie w Rocky Mount w Karolinie Płn. i otrzymał za to niewielkie wynagrodzenie.
Opinia publiczna nie przejęła się zbytnio tymi doniesieniami, ale Amatorski Związek Lekkoatletyczny potraktował sprawę Thorpe’a poważnie, odbierając mu wstecznie status amatora i występując o to samo do Międzynarodowego Komitetu Olimpijskiego. Pisemne wyjaśnienia Thorpe’a, że w tamtym okresie był tylko prostym indiańskim chłopakiem, który robił to samo co wielu uczniów w szkole i nie widział w tym nic złego, nie odniosły skutku. Jeszcze w tym samym roku MKOl jednogłośnie pozbawił go tytułów, medali i nagród oraz statusu sportowca amatora i olimpijczyka.
Chociaż Thorpe rzeczywiście występował za pieniądze, to odbierając mu w 1913 roku tytuły, MKOl złamał własny ówczesny regulamin, który mówił, że wszelkie ewentualne protesty rozpatruje się w ciągu 30 dni od zakończenia olimpiady. Są też podejrzenia, że amatorski status Thorpe’a kwestionowano już przed olimpiadą, ale zainteresowana jego rokującymi duże szanse na sukces startami amerykańska federacja lekkoatletyczna ignorowała doniesienia na ten temat aż do 1913 roku.
Sportowiec - zawodowiec.
Gdy tylko Thorpe’owi odebrano status amatora, posypały się oferty drużyn zawodowych. Przez kilka sezonów występował w baseballowej drużynie New York Giants, grywał też z Cincinnati Reds i Boston Braves. Od 1915 roku grywał też w futbol, a za mecz w drużynie Canton Bulldogs płacono mu ogromne na te czasy honorarium wysokości 250 dolarów. Wygrywająca w sezonach 1916, 1917 i 1919 drużyna była jedną z czterech, które w 1920 utworzyły American Professional Football Association, poprzednika powstałej dwa lata później National Football League, a Thorpe został pierwszym prezesem APFA, nadal grając w drużynie Canton i będąc zarazem jej trenerem.
W latach 1920-1928 występował w sześciu różnych drużynach futbolowych (a także w zespole gwiazd tubylczych Amerykanów), ale z żadną z nich nie zdobył już mistrzowskiego tytułu. Z występów zawodowych zrezygnował w wieku 41 lat, rozegrawszy 51 meczów w NFL. Pozostał jednak jeszcze przez pewien czas aktywnym sportowcem, przez co najmniej dwa lata występując w stanach Nowy Jork, Pensylwania i Ohio w drużynach kolejnej uprawianej przez siebie dyscypliny – koszykówki (o tym okresie życia Thorpe’a wiadomo jednak niewiele).
Ostatnie lata.
W 1913 poślubił Ivę Miller, którą poznał jeszcze w Carlisle, i miał z nią czworo dzieci. Okresowe problemy Thorpe’a z alkoholem sprawiły, że para rozwiodła się w 1924. Ponowny związek małżeński zawarł z Freedą Kirkpatrick w 1926 i miał z nią czterech synów. Po zakończeniu kariery sportowej z trudem utrzymywał rodzinę i miał problemy ze znalezieniem stałej pracy. W okresie wielkiego kryzysu statystował w kilku filmach, zwykle grając indiańskich wodzów w westernach. Był też m.in. robotnikiem budowlanym, bramkarzem w restauracjach i w 1945 – marynarzem na statku handlowym.
Końcówkę swego życia spędził w biedzie - pozbawiony stałych dochodów i oszczędności. W 1941 opuściła go druga żona, a gdy w 1950 trafił do szpitala z powodu raka wargi, przyjęto go jako osobę wymagającą opieki społecznej. W marcu 1953, gdy w domu w Lomita w Kalifornii jadł obiad ze swoją trzecią żoną, Patricią Askew, doznał trzeciego – tym razem fatalnego w skutkach – zawału serca. Wkrótce zmarł w wieku 65 lat. Według nieudokumentowanych relacji jego ostatnie, wypowiedziane na łożu śmierci, słowa miały brzmieć: „Gdzie są moje medale?”
Pośmiertne uznanie.
Początkowo rodzina zamierzała pochować Thorpe’a w Oklahomie i wznieść mu tam pomnik, jednak gubernator stanu nie wyraził na to zgody. Wtedy trzecia żona Thorpe’a Patricia zawarła porozumienie z poszukującym sposobu na zwrócenie na siebie uwagi miasteczkiem Mauch Chunk w Pensylwanii. Miasteczko sprowadziło zwłoki Thorpe’a do siebie, na jego cześć zmieniło swoją nazwę na Jim Thorpe i postawiło mu pomnik.
W 1950 roku amerykańscy dziennikarze sportowi wybrali Jima Thorpe’a na najwybitniejszego sportowca pierwszej połowy XX w., a w innej ankiecie został najlepszym graczem futbolu w tym samym okresie. Choć z czasem jego sława nieco przybladła, to przez cały wiek XX jego nazwisko pojawiało się na szczytach różnych ankiet na „sportowców stulecia”. Jeszcze za jego życia Michael Curtiz („Casablanka”) wyreżyserował film fabularny o życiu Thorpe’a („Jim Thorpe: All-American”) z Burtem Lancasterem w roli tytułowej. Za film ten Thorpe nie dostał ani grosza, bowiem w 1931 roku sprzedał za 1500 dolarów prawa filmowe wytwórni MGM. W Wielkiej Brytanii film ten wyświetlano później pod tytułem „Man of Bronze” (Człowiek z brązu).
W 1963 NFL umieścił jego nazwisko (i duży pomnik) w Panteonie Sławy Zawodowych Graczy w Football. W 1986 roku ustanowiono Nagrodę im. Jima Thorpe’a (Jim Thorpe Award) dla najlepszych obrońców w akademickiej lidze futbolu amerykańskiego.
Rehabilitacja.
Przez wszystkie te lata, w miarę jak zmieniało się podejście do kwestii zawodowstwa w sporcie, podejmowano próby rehabilitacji Thorpe’a i zwrócenia mu honorów olimpijskich. Zabiegały o to m.in. jego dzieci, a zwłaszcza Robert Wheeler i Florence Ridlon. W 1982 roku z poparciem Kongresu USA utworzyły one Fundację Jima Thorpe’a i zwróciły uwagę Międzynarodowego Komitetu Olimpijskiego na naruszenie jego własnych przepisów z 1912 roku.
W październiku 1982 roku Komitet Wykonawczy MKOl podjął decyzję o cofnięciu dyskwalifikacji Jima Thorpe’a i 18 stycznia 1983 zwrócił dwojgu jego dzieci kopie jego medali olimpijskich (oryginały trafiły wcześniej do jednego z muzeów, gdzie zaginęły). Jednocześnie Komitet podjął bezprecedensową decyzję o utrzymaniu równorzędnych tytułów mistrzowskich w pięcioboju i dziesięcioboju przez zawodników, którzy w zawodach z 1912 roku zajęli co prawda drugie miejsca, ale przez 70 lat figurowali w statystykach jako mistrzowie olimpijscy (choć obaj uznawali wyższość Thorpe’a).
W 2022 Międzynarodowy Komitet Olimpijski ogłosił, że w porozumieniu ze Szwedzkim Komitetem Olimpijskim i Norweskim Komitetem Olimpijskim i Paraolimpijskim uznaje Thorpe’a za jedynego złotego medalistę w w pięcioboju i dziesięcioboju.

</doc>
<doc id="96258" url="https://pl.wikipedia.org/wiki?curid=96258" title="Relanium">
Relanium



</doc>
<doc id="96260" url="https://pl.wikipedia.org/wiki?curid=96260" title="Marian Zacharski">
Marian Zacharski

 
Marian Włodzimierz Zacharski (ur. 15 sierpnia 1951 w Gdyni) – oficer polskiego wywiadu cywilnego w stopniu generała brygady, biznesmen, autor książek z gatunku historii i literatury faktu.
Życiorys.
Młodość.
Syn Wacława i Czesławy. Jego ojciec, z wykształcenia inżynier mechanik, w okresie wojny walczył w Szarych Szeregach. Po upadku powstania został wywieziony do Niemiec w okolice Bambergu w Bawarii. Po powrocie osiadł na Wybrzeżu i utrzymywał kontakt z kolegami zaangażowanymi w działalność Wywiadu AK.
Marian Zacharski dorastał w Sopocie. Uczył się w Szkole Podstawowej nr 7, a następnie w SP nr 6. W 1969, po zdaniu matury w I Liceum Ogólnokształcącym im. Marii Curie-Skłodowskiej, przeniósł się z rodzicami do Warszawy. Ukończył prawo na Uniwersytecie Warszawskim.
Działalność w USA.
Od 1 września 1973 podjął pracę w Centrali Handlu Zagranicznego „Metalexport”. W 1975 (rok urodzenia się pierwszej córki) został oddelegowany do firmy Polamco (Polish-American Machinery Corporation), która była przykrywką dla jego szpiegowskiej działalności.
Kariera w Polamco.
Po krótkim pobycie w centrali w Elk Grove Village oddelegowany został do Los Angeles z zadaniem otwarcia oddziału firmy na tym terenie. Po nawiązaniu współpracy z miejscowymi firmami m.in. z Rosemead Machinery, rozpoczął sprzedaż obrabiarek pochodzących z polskich zakładów m.in. Ponar w Porębie, Andrychowie, Jarocinie, Wrocławiu, Tarnowie, Pruszkowie oraz Ponar-Defum w Dąbrowie Górniczej.
Odbiorcami były małe firmy i koncerny, głównie aeronautyczne, centra serwisowe linii lotniczych (np. United Airlines na lotnisku w San Francisco). Sukcesem była sprzedaż wytaczarki z Dąbrowy Górniczej do zakładów firmy EG&amp;G w Las Vegas, która ze względu na ścisłe związki z poligonem atomowym w Nevadzie miała oficjalny zakaz dokonywania zakupów maszyn i urządzeń pochodzących z tak zwanych krajów socjalistycznych. Czyniąc wyjątek od tej reguły Departament Energii w Waszyngtonie wydał stosowne pozwolenie na tę transakcję. Kierując oddziałem na Zachodnim Wybrzeżu Zacharski odpowiadał za sprzedaż na terytorium 13 stanów.
Nawiązanie kontaktu z Williamem Bellem.
Od 1977 r. współpracował, w charakterze kontaktu operacyjnego, z Departamentem I MSW. Na terenie USA jego działalność była nadzorowana przez rezydenturę polskiego wywiadu znajdującą się w Chicago. W 1977 r. nawiązał kontakt z Williamem Holdenem Bellem, kierownikiem zaawansowanych projektów w Radar Systems Group w Hughes Aircraft Company w El Segundo w Kalifornii, pracującym nad przyszłościowymi rozwiązaniami dla Departamentu Obrony USA, a także dla DARPA.
Do 1981 r. Zacharski zdołał kupić za pieniądze polskiego wywiadu dziesiątki tysięcy stron tajnych dokumentów. Wśród zdobytej dokumentacji znajdowały się m.in. precyzyjne dane dotyczące radarów, systemów przechwytywania celów i naprowadzania na nie rakiet stosowanych we wszystkich ówczesnych amerykańskich samolotach bojowych (F-5, F-14, F-15, F-16, F-18), plany radaru LPIR (Low Probability of Intercept Radar) znanego powszechnie pod nazwą „cichego radaru”, który montowany był w samolotach opartych na technologii „stealth”, w tym w strategicznych bombowcach B-1 oraz B-2, dokumentacja dotycząca rakiet TOW, Phoenix, Sparrow, Hawk, Patriot, radary dla marynarki wojennej.
Aresztowanie.
28 czerwca 1981 roku Zacharski został aresztowany pod zarzutem zdobywania informacji odnoszących się do spraw obrony narodowej USA celem przekazania ich przedstawicielom i urzędnikom obcego tzn. polskiego rządu.
Uważa się, że jedną z głównych przyczyn rozpoczęcia przez FBI rozpracowywania Zacharskiego była zdrada wewnątrz centrali polskiego wywiadu. Jak wynika z dokumentów wewnętrznej komisji powołanej w Departamencie „I” MSW celem zbadania powodów aresztowania Zacharskiego, zdrajcą tym był Jerzy Koryciński, który poinformował Centralną Agencję Wywiadowczą, że Zacharski pozyskuje wysokiej klasy tajną dokumentację, a ich dostawcą jest jeden z jego sąsiadów. Dzień po ogłoszeniu stanu wojennego w Polsce, 14 grudnia 1981 roku Zacharski został skazany przez sąd w Los Angeles na karę dożywotniego więzienia. Karę odbywał głównie w więzieniu federalnym w Memphis.
Wymiana na moście Glienicke.
W wyniku długich negocjacji prowadzonych poprzez berlińską kancelarię prawną mecenasa Wolfganga Vogla, Zacharski otrzymał akt łaski i powrócił do Polski. Operacja wymiany obejmująca w sumie 29 osób miała miejsce 11 czerwca 1985 roku o godzinie 13:00 na moście Glienicke. Zacharski wraz z 3 innymi osobami podejrzanymi lub oskarżonymi o szpiegostwo (Bułgar i dwójka z NRD), został wymieniony na 25 więźniów odbywających wyroki w NRD i w Polsce. Za Zacharskiego Polska wydała 5 więźniów skazanych na kary wieloletniego więzienia za prowadzenie działalności wywiadowczej na rzecz Stanów Zjednoczonych. Byli nimi: światowej sławy szermierz i oficer Wojska Polskiego Jerzy Pawłowski, Leszek Chróst, Bogdan Walewski oraz tandem Norbert Adamaschek i Jacek Jurzak.
Na punkt wymiany Zacharski wyruszył 10 czerwca z bazy lotnictwa amerykańskiego McGuire w stanie New Jersey na pokładzie transportowca C-5 Galaxy. Dotarł następnego dnia około godziny 2 w nocy na lotnisko we Frankfurcie nad Menem (część wojskowa pod zarządem amerykańskim). O godzinie 5 rano miał miejsce start Herculesa C-130 przystosowanego do przerzutu wojsk spadochronowych, którym przetransportowano Zacharskiego na lotnisko Tempelhof w Berlinie Zachodnim, gdzie w wydziale protokolarnym od godziny 6 rano oczekiwał na wymianę, która miała miejsce o godzinie 13. Na lotnisku podpisał warunkowy akt łaski sygnowany przez prezydenta Ronalda Reagana.
Powrót do Polski.
Po powrocie do kraju przez miesiąc odbywały się rozmowy wyjaśniające w obiekcie wywiadu w Magdalence, po czym wraz z rodziną Zacharski wyjechał na urlop do Mielna. W lutym 1986 roku podjął pracę w firmie Pewex. Piastował kolejno stanowiska dyrektora Biura Artykułów Technicznych i Różnych, dyrektora handlowego i dyrektora naczelnego. Jednocześnie cały czas pozostawał oficerem wywiadu na etacie zewnętrznym.
W związku ze swoimi obowiązkami bardzo dużo podróżował po świecie, lecz z wyłączeniem USA. Warunkowy akt łaski nie pozwalał Zacharskiemu na swobodny wjazd na terytorium tego państwa, stąd na przykład jego częste podróże do Japonii nie odbywały się tradycyjnym wówczas szlakiem z technicznym lądowaniem w porcie lotniczym Anchorage na Alasce, lecz przez Singapur lub bezpośrednim lotem linii Finnair przez Helsinki (z przelotem nad biegunem północnym).
Afera Olina.
Po zmianach ustrojowych Zacharski przeszedł do bezpośredniej pracy w strukturach polskiego wywiadu funkcjonującego w ramach UOP. Pracował jako oficer łącznikowy z zaprzyjaźnionymi służbami zachodnimi, a jednocześnie prowadził działania na kierunku wschodnim. Dotarł do informacji wskazującej na możliwość pracy agenturalnej ówczesnego premiera RP Józefa Oleksego (kryptonim „Olin”) na rzecz ZSRR i Rosji. W 1995 roku uczestniczył w akcji mającej na celu zwerbowanie rosyjskiego agenta Władimira Ałganowa. Po przegranych wyborach prezydenckich przez Wałęsę, władza skupiła się w rękach SLD. Nowe kierownictwo UOP uniemożliwiało kontynuowanie sprawy „Olina”.
W 1996 postawiony przez ówczesnego Ministra Spraw Wewnętrznych Zbigniewa Siemiątkowskiego przed alternatywą dobrowolnego zwolnienia się ze służby lub wyrzucenia z niej na podstawie art. 5 zezwalającego na usunięcie oficera „dla dobra” służby, Zacharski napisał podanie o zwolnienie i jeszcze tego samego dnia opuścił Polskę.
Emigracja.
Od połowy 1996 roku przez następne 17 i pół roku Zacharski nie przyjeżdżał do kraju. Swoje przeżycia przedstawił najpierw w zrealizowanym przez telewizję TVN dokumentalno-fabularnym serialu „Szpieg”, a następnie w dwuczęściowej biografii "Nazywam się Zacharski. Marian Zacharski" oraz "Rosyjska Ruletka". W kolejnych latach skupił się na poszukiwaniach w archiwach zachodnich, głównie niemieckich, dokumentów związanych z walką wywiadów Niemiec i Polski w latach 1918–1945. Napisał pięć książek historycznych oraz wydał reprint księgi szyfrowej przedwojennej polskiej marynarki wojennej MAR-3.
Życie prywatne.
W styczniu 1975 roku ożenił się z Barbarą, miał z nią dwie córki – Małgorzatę i Karolinę. Od 1996 roku na stałe mieszka poza Polską. Jego córki ukończyły najlepsze szkoły ivy league (pozostały w Polsce). W grudniu 1999 roku ponownie ożenił się.

</doc>
<doc id="96262" url="https://pl.wikipedia.org/wiki?curid=96262" title="Evita Perón">
Evita Perón



</doc>
<doc id="96263" url="https://pl.wikipedia.org/wiki?curid=96263" title="PZL.26">
PZL.26

PZL.26 – polski samolot sportowy projektu inżynierów Jerzego Dąbrowskiego, Piotra Kubickiego i Franciszka Misztala opracowany i oblatany w 1934 roku w Państwowych Zakładach Lotniczych.
Historia.
Samolot PZL.26 został opracowany na zamówienie polskiego lotnictwa wojskowego dla potrzeb zawodów Challenge mających się odbyć w roku 1934, jako rozwinięcie konstrukcji PZL.19 z mocniejszym silnikiem. Prace sfinansowała Liga Obrony Powietrznej i Przeciwgazowej. Samolot oblatano wczesną wiosną 1934 roku. Koncepcję samolotu PZL.26 wykorzystał Jerzy Dąbrowski we wstępnym projekcie myśliwca PZL.55.
Służba w lotnictwie.
Samolot był oblatany z silnikiem Gipsy 180 KM. Jednak uznano, iż dla celów poprawy osiągów należy zastosować silnik o większej mocy. Wybór padł na silnik rzędowy Menasco Bucaneer o mocy 265 KM. Samolot w roku 1934 wziął udział w zawodach Challenge 1934. Niestety, nie zakupiono do samolotów silników treningowych (tylko na czas treningu – na których trenować przed zawodami mieli zawodnicy). W efekcie ci zawodnicy, którzy solidnie trenowali jako pierwsi przekroczyli granicę 72 godzin pracy – jaką tylko liczbę godzin pracy gwarantowała fabryka tych silników. Skutkiem przekroczenia tego czasu były ciężkie awarie silników (pękanie wałów korbowych) – trzy samoloty nie ukończyły konkursu, a dwa pozostałe zajęły 11. i 17. miejsce. Później był krótko wykorzystywany w lotnictwie sportowym. Przyczyną wycofania samolotu z lotnictwa były bardzo wysilone, zawodne i zużywające dużo paliwa zawodnicze silniki Menasco.
Opis techniczny.
Trzy-miejscowy metalowy duralowy dolnopłat ze stałym podwoziem. Samolot był wyposażony w silnik rzędowy Menasco Bucaneer B-6S3 o mocy 265 KM.

</doc>
<doc id="96264" url="https://pl.wikipedia.org/wiki?curid=96264" title="PZL-26">
PZL-26



</doc>
<doc id="96265" url="https://pl.wikipedia.org/wiki?curid=96265" title="Jayne Torvill">
Jayne Torvill

Jayne Torvill, OBE (ur. 7 października 1957 w Clifton) – brytyjska łyżwiarka figurowa startująca w parach tanecznych z Christopherem Deanem. Mistrzyni olimpijska z Sarajewa (1984), brązowa medalistka olimpijska z Lillehammer (1994) i uczestniczka igrzysk olimpijskich w Lake Placid (1980), 4-krotna mistrzyni świata (1981–1984), 4-krotna mistrzyni Europy (1981, 1982, 1984, 1994) oraz 8-krotna mistrzyni Wielkiej Brytanii. Zakończyła karierę amatorską w 1984 r., a następnie w 1994 r.
Para taneczna Jayne Torvill i Christopher Dean zasłynęła poruszającym wykonaniem tańca do "Boléro" Maurice'a Ravela podczas igrzysk w Sarajewie. Za ten występ otrzymali jednogłośnie od wszystkich sędziów ocenę 6.0 za walory artystyczne.
Jest jedynym dzieckiem Betty i George'a Torvillów. W 1990 wyszła za mąż za Phila Christensena, z którym wychowuje dwoje adoptowanych dzieci: Kierana i Jessicę.

</doc>
<doc id="96269" url="https://pl.wikipedia.org/wiki?curid=96269" title="Łyżwiarka figurowa">
Łyżwiarka figurowa



</doc>
<doc id="96273" url="https://pl.wikipedia.org/wiki?curid=96273" title="Sosna koreańska">
Sosna koreańska

Sosna koreańska ("Pinus koraiensis" Siebold &amp; Zucc.) – gatunek drzewa iglastego należący do rodziny sosnowatych ("Pinaceae"). Sosna koreańska występuje na obszarze wschodniej Azji, gdzie jej duże nasiona są zbierane i spożywane. Jest sosną pięcioigielną, chętnie sadzoną w parkach i przydomowych ogródkach.
Rozmieszczenie geograficzne.
Sosna koreańska występuje we wschodniej Azji. Porasta duże obszary w Korei Północnej, północnych Chinach (Heilongjiang, Jilin) oraz na krańcach wschodniej Rosji (Obwód amurski, Kraj Chabarowski, Kraj Nadmorski). Mniejsze populacje rosną w Korei Południowej i Japonii (Hokkaido, Honsiu).
Na północnym obszarze występowania, w Rosji, porasta obszary na wysokości 200–600 m n.p.m., w Chinach od 500 do 1300 m n.p.m., a dalej na południe rośnie na terenach górzystych, sięgając w Japonii 2500 m n.p.m.
Biologia i ekologia.
Drzewo wiecznie zielone. Igły pozostają na drzewie przez 3 lata, następnie opadają. Roślina jest jednopienna, wiatropylna. Kwitnie w maju. Nasiona dojrzewają w ciągu 18 miesięcy od zapylenia, rozsiewane są przez ptaki.
Jedna wiązka przewodząca w liściu, 3 kanały żywiczne. Igły trójkątne w przekroju poprzecznym.
Tworzy lasy sosnowo-liściaste. Dobrze adaptuje się do nowych warunków, preferuje gleby żyzne i wilgotne, toleruje także gleby piaszczyste, suchsze, ale dobrze drenowane. Lubi stanowiska nasłonecznione i półcieniste. W nieznacznym stopniu toleruje susze, odporna na chłody (do -50 °C).
Duże nasiona są chętnie zjadane przez orzechówki.
Systematyka i zmienność.
"Pinus strobus" Thunb. non L., "Pinus mandschurica" Rupr., "Pinus cembra" var. "mandschurica" (Rupr.) Carr., "Strobus koraiensis" (Sieb. et Zucc.) Moldenke, "Apinus koraiensis" (Sieb. et Zucc.) Moldenke, "Pinus prokoraiensis" Zhao et al.
Pozycja gatunku w obrębie rodzaju "Pinus"
Najbliżej spokrewniona jest z sosną himalajską ("Pinus wallichiana").
Zagrożenia.
Międzynarodowa organizacja IUCN umieściła ten gatunek w Czerwonej księdze gatunków zagrożonych, przyznając mu kategorię zagrożenia LC ("least concern", system oceny w wersji 2.3 i 3.1) jako gatunkowi najmniejszej troski, nie spełniającemu kryteriów gatunków zagrożonych. Równocześnie stwierdzono trend spadkowy liczebności populacji, w wyniku intensywnej eksploatacji stanowisk i zbioru nasion. Utrzymanie tego trendu może doprowadzić w ciągu następnej dekady do zmiany kategorii zagrożenia na NT.
Zastosowanie.
Drzewo sadzone w parkach i w przydomowych ogródkach, cenione głównie za zimowy kolor. Popularne w rejonach o chłodnym klimacie, np. we wschodniej Kanadzie i północno-wschodnich stanach USA. W Europie introdukowane przez angielskiego botanika Jamesa Veitcha w 1861 r.
Nasiona sosny koreańskiej są zbierane i sprzedawane w Azji jako orzeszki.
Drewno stosowane jest do budowy mostów, konstrukcji drewnianych i wyrobu mebli.

</doc>
<doc id="96275" url="https://pl.wikipedia.org/wiki?curid=96275" title="Partia Justycjalistyczna">
Partia Justycjalistyczna

Partia Justycjalistyczna () – partia polityczna w Argentynie.
Historia.
Utworzona pod nazwą Partia Peronowska. Działa od 1946 roku. Początkowo stanowiła koalicję ugrupowań popierających prezydenta Juana Peróna. Ugrupowanie było ściśle związane ze związkiem zawodowym Powszechna Konfederacja Pracy (CGT). Po obaleniu reżimu Peróna w 1955 roku partia została zdelegalizowana. W 1958 roku przyjęła obecną nazwę. Uległa rozłamowi na frakcję lewicową i prawicową. Juan Perón po powrocie do władzy w 1973 roku faworyzował partyjną prawicę. Doprowadziło to do odejścia z partii frakcji lewicowej. Ponownie zdelegalizowana w 1976 roku po wojskowym zamachu stanu. Legalną działalność Partii Justycjalistycznej umożliwiła restauracja demokracji w 1983 roku. Odniosła zwycięstwo w wyborach w 1989 roku. W tym samym roku prezydentem kraju został peronista Carlos Saúl Menem. Administracja Menema prowadziła neoliberalną politykę gospodarczą i przeprowadziła prywatyzację. Partia utraciła władzę w 1999 roku. W 2003 roku prezydentem kraju został Néstor Kirchner reprezentujący partyjną lewicę. Partia Justycjalistyczna należy do koalicji Front na rzecz Zwycięstwa.

</doc>
<doc id="96276" url="https://pl.wikipedia.org/wiki?curid=96276" title="Oksana Bajuł">
Oksana Bajuł

Oksana Serhijiwna Bajuł, ukr. Окса́на Сергі́ївна Баю́л (ur. 16 listopada 1977 w Dniepropietrowsku) – ukraińska łyżwiarka figurowa pochodzenia rumuńskiego, startująca w konkurencji solistek. Mistrzyni olimpijska z Lillehammer (1994), mistrzyni świata (1993), dwukrotna wicemistrzyni Europy (1993, 1994) oraz dwukrotna mistrzyni Ukrainy (1993, 1994). Zakończyła karierę amatorską w 1994 roku.

</doc>
<doc id="96278" url="https://pl.wikipedia.org/wiki?curid=96278" title="Néstor Kirchner">
Néstor Kirchner

Néstor Carlos Kirchner Ostoić (ur. 25 lutego 1950 w Río Gallegos, zm. 27 października 2010 w El Calafate) – argentyński polityk, gubernator prowincji Santa Cruz w latach 1991–2003 i prezydent Argentyny od 25 maja 2003 do 10 grudnia 2007. Sekretarz generalny Unii Narodów Południowoamerykańskich (UNASUR) od 4 maja 2010 do swojej śmierci.
Edukacja.
Urodził się w Río Gallegos. Jego rodzice mieli pochodzenie chorwackie i niemieckie. W latach 70. studiował prawo na Uniwersytecie w La Plata, które ukończył w 1976. Tam też poznał swoją przyszłą żonę Cristinę de Kirchner. Mieli wspólnie syna oraz córkę. Wstąpił do Partii Justycjalistycznej. Był określany jako centro-lewicowy peronista. Ponieważ pochodził z południa kraju zyskał sobie przydomek „pingwin”.
Kariera polityczna.
W 1983 roku został urzędnikiem we władzach prowincji, w następnym roku szefem funduszu społecznego, lecz po roku został zwolniony przez gubernatora z powodu sporu o politykę finansową. Incydent stanowił punkt zwrotny w jego karierze. W roku 1987 wygrał, choć z niewielką przewagą, wybory na burmistrza Rio Gallegos, a w 1991 roku został wybrany na gubernatora prowincji Santa Cruz, uzyskiwał też reelekcje w latach 1995 i 1999. Urząd zajmował do 25 maja 2003.
Wybory prezydenckie i prezydentura.
W 2003 roku stanął do walki o urząd prezydenta Argentyny. Jego głównym rywalem był Carlos Saúl Menem, prezydent Argentyny w latach 1989–1999. W pierwszej turze wyborów 27 kwietnia 2003 zdobył 22% głosów, przegrywając z Menemem, który uzyskał o 2% głosów więcej. Sondaże przed drugą turą wyborów wskazywały na zdecydowane zwycięstwo Kirchnera (z przewagą kilkudziesięciu procent głosów). W tej sytuacji Menem zdecydował wycofać się z wyborów, co oznaczało automatyczne zwycięstwo dla Kirchnera. 25 maja 2003 r. został uroczyście zaprzysiężony na stanowisku szefa państwa i rządu.
Prezydenturę objął po kryzysie finansowym i gospodarczym w Argentynie z lat 2001–2002, z powodu którego ze stanowiska zrezygnował prezydent Fernando de la Rúa. Kirchner do grudnia 2003 formalnie kończył jego konstytucyjną kadencję. Jako prezydent nadzorował wyjście kraju z kryzysu. Renegocjował warunki oddłużenia kraju. W 2005 wynegocjował zmianę warunków spłaty 100 mld USD państwowego zadłużenia. W 2006 spłacił 9,8 mld USD długu zaciągniętego w Międzynarodowym Funduszu Walutowym. Doprowadził też do zniesienia amnestii wobec członków junty wojskowej rządzącej Argentyną w latach 1976–1983, oskarżanych o łamanie praw człowieka.
W 2007, pomimo wysokiego poparcia społecznego, nie zdecydował ubiegać się o reelekcję. Poparł kandydaturę swojej żony, Cristiny Fernández de Kirchner i wspierał ją w czasie kampanii wyborczej. Po jej zwycięstwie, 10 grudnia 2007 przekazał jej urząd prezydenta.
Kariera polityczna po zakończeniu prezydentury.
Po zakończeniu kadencji prezydenckiej Néstor Kirchner do czerwca 2009 zachował stanowisko przewodniczącego Partii Justycjalistycznej. Pełnił funkcję doradcy prezydent Fernández de Kirchner i miał duży wpływ na politykę rządu swojej żony. Był uważany za kandydata Partii Justycjalistycznej w wyborach prezydenckich w 2011. W wyborach parlamentarnych w czerwcu 2009 zdobył mandat deputowanego do Izby Deputowanych w prowincji Buenos Aires, który objął 3 grudnia 2009 i pełnił do chwili śmierci.
4 maja 2010 objął urząd pierwszego w historii sekretarza generalnego Unii Narodów Południowoamerykańskich (UNASUR). Na stanowisku tym zaangażował się w rozwiązywanie regionalnych konfliktów politycznych, m.in. sporu dyplomatycznego między Kolumbią a Wenezuelą w sierpniu 2010 oraz kryzysu w Ekwadorze we wrześniu 2010.
Śmierć.
Zmarł nieoczekiwanie we wczesnych godzinach porannych 27 października 2010 w szpitalu w El Calafate na południu kraju, gdzie spędzał czas razem z żoną w letniej posiadłości rodzinnej. Przyczyną zgonu był atak serca. Kirchner cierpiał na dolegliwości zdrowotne od czasu zakończenia swej prezydentury. W 2010 przeszedł dwie poważne operacje. W lutym 2010 usunięto mu blokadę w tętnicy szyjnej, natomiast we wrześniu 2010 przeszedł zabieg angioplastyki kończyn.
28 października 2010 jego ciało zostało przetransportowane do Buenos Aires i wystawione na widok publiczny w pałacu prezydenckim Casa Rosada. W kraju prezydent Cristina Fernández de Kirchner ogłosiła 3-dniową żałobę narodową. Trzydniowa żałoba narodowa ogłoszona została również w Brazylii (Luiz Inácio Lula da Silva) i Wenezueli (Hugo Chávez). Żałobę narodową ogłoszono także w Paragwaju, Urugwaju, Chile, Kolumbii i Peru. Ponadto UNASUR ogłosiła trzy dni „żałoby południowoamerykańskiej” we wszystkich państwach członkowskich. Oddać cześć zmarłemu przybyło do Buenos Aires 8 prezydentów Ameryki Południowej (wszyscy z wyjątkiem prezydentów Gujany, Peru i Surinamu). Néstor Kirchner został pochowany 29 października 2010 w rodzinnym mieście Río Gallegos.
Upamiętnienie.
W 2016 roku na cześć Néstora Kirchnera nazwano znaleziony w Argentynie nowy rodzaj owadów "Kirchnerala".

</doc>
<doc id="96279" url="https://pl.wikipedia.org/wiki?curid=96279" title="Nestor Kirchner">
Nestor Kirchner



</doc>
<doc id="96281" url="https://pl.wikipedia.org/wiki?curid=96281" title="Sao Francisco">
Sao Francisco



</doc>
<doc id="96285" url="https://pl.wikipedia.org/wiki?curid=96285" title="Pary taneczne">
Pary taneczne

Pary taneczne () – konkurencja w łyżwiarstwie i wrotkarstwie figurowym, w której duety łyżwiarskie składające się z kobiety i mężczyzny wykonują taniec na łyżwach, bądź wrotkach / łyżworolkach. 
Pary taneczne w łyżwiarstwie figurowym wykonują elementy łyżwiarskie specyficzne dla tej konkurencji. W przeciwieństwie do par sportowych, pary taneczne skupiają się na skomplikowanej pracy nóg wykonywanej w tanecznym trzymaniu partnerów w rytm muzyki. Podnoszenia w tańcu na lodzie nie mogą przekroczyć wysokości barków, a rzuty i skoki łyżwiarskie są niedozwolone.
Na notę łączną w zawodach par tanecznych składały się do sezonu 2009/2010 trzy segmenty łyżwiarskie:
Od sezonu 2010/2011 na notę łączną składają się dwa segmenty:
Elementy programu par tanecznych.
W zależności od jakości i osiągniętego poziomu wykonania elementu łyżwiarskiego sędziowie przyznają parze tanecznej odpowiednie wartości punktowe (do sezonu 2017/2018 przedstawione w komunikacie ISU nr 2094, zaś od sezonu 2018/2019 przedstawione w komunikacie ISU 2167). Do głównych elementów wykonywanych przez pary taneczne należą:
Podnoszenia.
Pary taneczne wykonują podnoszenia łyżwiarskie zarówno jako osobny element jak i tzw. element chorograficzny.
Podnoszenia długie.
Podnoszenia długie trwają do 12 sekund. 
Podnoszenia krótkie.
Podnoszenia krótkie trwają do 7 sekund. 
Twizzle.
Twizzle to obroty na jednej nodze wykonywane podczas poruszania się po lodzie w linii. Są wykonywane przez każdego z partnerów z zachowaniem synchroniczności, odpowiedniego odstępu i w tym samym kierunku. Sekwencja twizzli jest najczęściej złożona z kilku setów twizzli różniących się sposobem wykonania tj. pozycją, sposobem rozpoczęcia. Istnieją cztery sposoby rozpoczynania twizzli:

</doc>
<doc id="96299" url="https://pl.wikipedia.org/wiki?curid=96299" title="Sosna Murraya">
Sosna Murraya

Sosna Murraya ("P. contorta" subsp. "murrayana") – podgatunek drzewa iglastego z rodziny sosnowatych ("Pinaceae"). Sosna Murraya występuje na terenie USA w górach Sierra Nevada, Górach Kaskadowych i Klamath Mountains (stany: Waszyngton, Kalifornia, Oregon) oraz w Meksyku w Kalifornii Dolnej.
Nazwa podgatunku pochodzi od Andrew Murraya (1812–1878), szkockiego botanika i znawcy drzew iglastych.
Biologia i ekologia.
Igły pozostają na drzewie przez 3–8 lat. Szyszki nasienne dojrzewają w ciągu 14–18 miesięcy od zapylenia, uwalniają nasiona i opadają wkrótce potem.
Najlepiej rośnie na terenach górzystych (400-3500 m n.p.m.), ze średnimi opadami deszczu. Dobrze znosi chłód ale nie lubi gorącego lata. Toleruje stanowiska nasłonecznione i półcieniste.
Systematyka i zmienność.
Synonimy: "Pinus murrayana" Balf., "P. contorta" var. "murrayana" (Balf.) Engelm., "P. bourcieri" Carrière, "P. tamrac" A Murray.
Pozycja podgatunku w obrębie rodzaju "Pinus":
Sosna Murraya klasyfikowana jest jako "P. contorta" subsp. "murrayana", chociaż pod względem występowania, wyglądu i zapachu różni się od typowej sosny wydmowej ("P. contorta").
Zagrożenia.
Międzynarodowa organizacja IUCN umieściła gatunek "Pinus contorta", a tym samym ten takson, w Czerwonej księdze gatunków zagrożonych, przyznając mu kategorię zagrożenia LC ("Least Concern", niskie ryzyko wyginięcia).

</doc>
<doc id="96302" url="https://pl.wikipedia.org/wiki?curid=96302" title="I w.">
I w.



</doc>
<doc id="96303" url="https://pl.wikipedia.org/wiki?curid=96303" title="XXI w.">
XXI w.



</doc>
<doc id="96304" url="https://pl.wikipedia.org/wiki?curid=96304" title="XX w.">
XX w.



</doc>
<doc id="96305" url="https://pl.wikipedia.org/wiki?curid=96305" title="XIX w.">
XIX w.



</doc>
<doc id="96306" url="https://pl.wikipedia.org/wiki?curid=96306" title="XVIII w.">
XVIII w.



</doc>
<doc id="96308" url="https://pl.wikipedia.org/wiki?curid=96308" title="XVII w.">
XVII w.



</doc>
<doc id="96309" url="https://pl.wikipedia.org/wiki?curid=96309" title="XVI w.">
XVI w.



</doc>
<doc id="96311" url="https://pl.wikipedia.org/wiki?curid=96311" title="XV w.">
XV w.



</doc>
<doc id="96319" url="https://pl.wikipedia.org/wiki?curid=96319" title="Gaudenty">
Gaudenty



</doc>
<doc id="96321" url="https://pl.wikipedia.org/wiki?curid=96321" title="Radzym Gaudenty">
Radzym Gaudenty



</doc>
<doc id="96322" url="https://pl.wikipedia.org/wiki?curid=96322" title="XIV w.">
XIV w.



</doc>
<doc id="96323" url="https://pl.wikipedia.org/wiki?curid=96323" title="XIII w.">
XIII w.



</doc>
<doc id="96324" url="https://pl.wikipedia.org/wiki?curid=96324" title="XII w.">
XII w.



</doc>
<doc id="96325" url="https://pl.wikipedia.org/wiki?curid=96325" title="XI w.">
XI w.



</doc>
<doc id="96326" url="https://pl.wikipedia.org/wiki?curid=96326" title="X w.">
X w.



</doc>
<doc id="96327" url="https://pl.wikipedia.org/wiki?curid=96327" title="IX w.">
IX w.



</doc>
<doc id="96328" url="https://pl.wikipedia.org/wiki?curid=96328" title="VIII w.">
VIII w.



</doc>
<doc id="96329" url="https://pl.wikipedia.org/wiki?curid=96329" title="VII w.">
VII w.



</doc>
<doc id="96330" url="https://pl.wikipedia.org/wiki?curid=96330" title="VI w.">
VI w.



</doc>
<doc id="96331" url="https://pl.wikipedia.org/wiki?curid=96331" title="V w.">
V w.



</doc>
<doc id="96332" url="https://pl.wikipedia.org/wiki?curid=96332" title="IV w.">
IV w.



</doc>
<doc id="96333" url="https://pl.wikipedia.org/wiki?curid=96333" title="III w.">
III w.



</doc>
<doc id="96334" url="https://pl.wikipedia.org/wiki?curid=96334" title="II w.">
II w.



</doc>
<doc id="96335" url="https://pl.wikipedia.org/wiki?curid=96335" title="I w. p.n.e.">
I w. p.n.e.



</doc>
<doc id="96336" url="https://pl.wikipedia.org/wiki?curid=96336" title="II w. p.n.e.">
II w. p.n.e.



</doc>
<doc id="96337" url="https://pl.wikipedia.org/wiki?curid=96337" title="III w. p.n.e.">
III w. p.n.e.



</doc>
<doc id="96338" url="https://pl.wikipedia.org/wiki?curid=96338" title="NAFTA">
NAFTA



</doc>
<doc id="96339" url="https://pl.wikipedia.org/wiki?curid=96339" title="IV w. p.n.e.">
IV w. p.n.e.



</doc>
<doc id="96340" url="https://pl.wikipedia.org/wiki?curid=96340" title="V w. p.n.e.">
V w. p.n.e.



</doc>
<doc id="96341" url="https://pl.wikipedia.org/wiki?curid=96341" title="VI w. p.n.e.">
VI w. p.n.e.



</doc>
<doc id="96342" url="https://pl.wikipedia.org/wiki?curid=96342" title="Megabajt">
Megabajt

Megabajt (skrót MB) – jednostka używana w informatyce oznaczająca milion bajtów. Jednostka wykorzystywana do określania pojemności pamięci RAM, pendrive'ów, płyt CD itp.
Różnice między MB a MiB.
W informatyce przedrostek "mega" zwykle oznacza liczbę 1.048.576 i jest wynikiem działania 1024 × 1024 = 220, w odróżnieniu od układu SI, gdzie 1000 × 1000 = 106 = 1.000.000. W celu uniknięcia nieścisłości znaczeniowych zalecane jest używanie przedrostka dwójkowego "mebi" (mebibajt, skrót MiB), który zgodnie z propozycją IEC oznacza 1024 × 1024. W praktyce jednak utarła się niejednoznaczna nazwa, a brak stosowania formalnego nazewnictwa często powoduje nieporozumienia przy interpretacji pojemności pamięci.
 1 MiB = 1024 KiB = 1024 · 1024 B = 1 048 576 B
 1 MB  = 1000 kB  = 1000 · 1000 B = 1 000 000 B

</doc>
<doc id="96343" url="https://pl.wikipedia.org/wiki?curid=96343" title="VII w. p.n.e.">
VII w. p.n.e.



</doc>
<doc id="96344" url="https://pl.wikipedia.org/wiki?curid=96344" title="VIII w. p.n.e.">
VIII w. p.n.e.



</doc>
<doc id="96345" url="https://pl.wikipedia.org/wiki?curid=96345" title="IX w. p.n.e.">
IX w. p.n.e.



</doc>
<doc id="96347" url="https://pl.wikipedia.org/wiki?curid=96347" title="X w. p.n.e.">
X w. p.n.e.



</doc>
<doc id="96348" url="https://pl.wikipedia.org/wiki?curid=96348" title="Eschatologia chrześcijańska">
Eschatologia chrześcijańska

Eschatologia chrześcijańska (z greckiego έσχατος /eschatos/ – „ostatni” + λόγος /logos/ – „słowo”) – doktryna religijna dotycząca końca istnienia kosmosu i człowieka, a także dział teologii chrześcijańskiej traktujący o tzw. rzeczach ostatecznych człowieka, jak i świata (śmierci, końcu świata). Eschatologia zajmuje się również życiem pośmiertnym człowieka, w którym to dusza zostanie osądzona i otrzyma karę lub nagrodę.
W literaturze z kręgu europejskiego (szczególnie średniowiecza) rozwinęły się kazania, pieśni i dialogi eschatologiczne. Kaznodzieje, myśliciele, artyści znajdowali w wyobrażeniach nieba i piekła jeden z istotniejszych sposobów wpływania na powszechne wzmacnianie wiary i poprawę moralności. 
Termin "eschatologia" został zaproponowany w XVII wieku przez luterańskiego teologa Abrahama Calova, autora pracy „Eschatologia sacra”, w której przedstawiał rozważania na temat śmierci, końca świata, zmartwychwstania oraz Sądu Ostatecznego. Termin został upowszechniony dopiero w XIX wieku, kiedy zaczęto go powszechnie używać w teologii chrześcijańskiej.
Eschatologia w Biblii.
Biblia jest źródłem ukazującym wieloaspektowe kierunki przemiany dotychczasowego biegu historii, a także całej doczesności.
Stary Testament.
Współczesna biblistyka stosuje termin "eschatologia" różnym znaczeniu: eschatologii zrealizowanej, przyszłej, apokaliptycznej i prorockiej, wertykalnej lub horyzontalnej, i opisuje tym określeniem różne myśli eschatologii starotestamentalnej i międzytestamentalnej. Termin ten jest odnoszony do historii i przyszłości narodu wybranego, ale także do opisania interwencji Boga, która ma inicjować przemianę lub zniszczenie doczesności, sąd ostateczny i zmartwychwstanie, które mają wieźć ku czasom ostatecznym i trwałej egzystencji człowieka.
O nadużywaniu terminu "eschatologia" pisał Jean Carmignac, biblista, tłumacz manuskryptów wspólnoty qumrańskiej. Postulował, by zrezygnować z jego używania, a inni autorzy proponowali rewaloryzację tego terminu i wypracowanie bardziej precyzyjnego określenia technicznego, jednak te postulaty nie doczekały się realizacji.
Pochodzące greki odpowiedniki terminu "eschatologia" mają znacznie węższe znaczenie niż hebrajski rzeczownik "adiaron" oraz przymiotnik "adiarit". Hebrajskie terminy opisują szeroko rozumiane następstwo w czasie i przestrzeni aż do momentu końcowego. Najbardziej charakterystyczne sformułowanie („przy końcu dni”), występujące w różnych księgach Starego Testamentu (Rdz 49,1; Lb 24,14; Jr 23,20 ; 30,24; Ez 38,16; Dn 2,28; Dn 10,14) wskazuje na odległą perspektywę przyszłą, lecz nie określa wyraźnie absolutnego kresu świata, o którym wspominali inni autorzy ksiąg Starego Testamentu (np.: Ps 102,26-27; Iz 24,18-20). Także ksiąg z okresu apokaliptyki, w których używano tego określenia jako technicznego, stosowanego zamiennie ze słowem („koniec”). Terminy te były jednak stosowane na raczej na opisanie końca pewnej epoki niż końca świata (np. Dn 12,13).
Najstarsze tradycje teologii Starego Testamentu zawierały zarówno obietnice, jak i jej spełnienie: dla Abrama (Rdz 12,1-3, z nawiązaniem w: Rdz 18,18; 22,18; 26,4; 28,14; 48,20; Jr 29,22), a później dla całego narodu obietnica wprowadzenia do „ziemi żyznej i przestronnej, do ziemi, która opływa w mleko i miód" (Wj 3,8), która spełniała się poprzez wyjście Izraelitów z Egiptu. 
Przymierze zawarte na Synaju uzależniało realizacja obietnic od wierności narodu wybranego i zachowywania Prawa. Owa realizacja zaczęła być łączona z ekspansją Izraela i zbawczej przyszłości upatrywano w triumfach nad nieprzyjaciółmi – bez względu na moralną i religijną postawę narodu. Prorocy piętnowali te iluzje i głosili, że przyszły sąd Boga nie będzie się toczył tylko nad wrogimi narodami, ale także nad samym Izraelem. Spodziewany dzień zwrotny stopniowo nabierał znaczenia ponad-historycznego, czy nawet kosmicznego (Iz 13,5.9.11-13). Oczekiwanie przyszłego dopełnienia, którego miał dokonać Mesjasz zostało zapoczątkowane przez Izajasza (Iz 7-11). Udział w zbawczej interwencji miała mieć Reszta Izraela (Iz 4,3; 6,13; 11, 11 ; 37,31-32).
Nowy Testament.
Kerygmat Jezusa głosił, że przybliżyło się Królestwo Boże, a wraz z nim nadchodzą czasy ostateczne. Jezus Chrystus zwracał się głównie do "tego, co małe, zgubione, ubogie" (Łk 4,18; 6,20-22). Głosił, że wydarzenia ostateczne poprzedzą szczególne znaki na niebie i ziemi. Nastąpią prześladowania i różne wydarzenia katastroficzne. Między innymi zburzenie Jerozolimy, wraz ze Świątynią. Człowiek ma wpływ na swój przyszły los eschatologiczny – wyznaczać go ma postępowanie, wiara i trwanie przy nauce Jezusa, zaś porzucenie tej drogi ma oznaczać sąd i potępienie. Nie została jednak dokładnie przedstawiona ani natura przyszłego szczęścia (obrazowała ją między innymi metafora godów weselnych (Mt 19,28; Mk 10,29)), ani natura potępienia. Z braku zapowiedzi kiedy ma nastąpić owo bliskie (Mk 1,15; Łk 10,9.11, Mk 9,1) dopełnienie czasu eschatologicznego wynika potrzeba ustawicznego czuwania i zachowania gotowości (Mt 1,15-16; Mk 13,28; Łk 10,9.11).
Według Pawła z Tarsu chrześcijanin jest nowym stworzeniem (2 Kor 5,17; Ga 6,15), a tym samym już żyje w czasach ostatecznych. Życie doczesne upływa na ścieraniu się ducha z ciałem (Rz 7), a tryumf ducha ma przyjść w dniu paruzji (Kol 3,3). Paweł nie określał natury zmartwychwstania ciał, a ograniczył się do zapewnienia, że „wszyscy będziemy odmienieni” (1 Kor 15,51).
Biblijna eschatologia indywidualna.
Analizując założenia biblijnej eschatologii indywidualnej, Augustyn Jankowski OSB uważał, że dwudział dusza-ciało nie był obcy objawieniu Starego Testamentu. Hebrajska wizja człowieka nigdy nie utożsamiała człowieka z ciałem na sposób monistyczny. Gdy przyszło jej skonfrontować się z helleńską wizją człowieka nietrudno było jej przyjąć dualistyczną terminologię, aby lepiej wyrazić intuicje teologiczne, dotyczące losu człowieka po śmierci. Dwie księgi ST, Księga Mądrości oraz 2 Księga Machabejska, są świadkami tej asymilacji dokonanej bez sprzeniewierzenia się własnej tradycji. Wtórowały im poza kanoniczne rabinackie komentarze Pisma Świętego. Jezus wszedł w ten sam nurt, czego dowodzi logion znajdujący się w Ewangeliach synoptycznych:
Według A. Jankowskiego OSB, również apostołowie podjęli tę wizję człowieka, jak np. Paweł w 1 Tes 5,23. Także Piotr obracający się w środowisku judeo-chrześcijańskim, mówi o duszach (duchach) przebywających w więzieniu, gdzie "duchy" odpowiadałyby starotestamentalnym cieniom, / /, więzienie zaś szeolowi:
Również w 1 P 5,9 Piotr Apostoł mówi o "zbawieniu dusz" (psyche), które nie są symbolem całego człowieka,w tym przypadku Apostoł miał na myśli konkretny duchowy element człowieka: "gdy osiągnięcie cel waszej wiary - zbawienie dusz".
Ojcowie Kościoła.
Augustyn z Hippony.
Eschatologiczne poglądy Augustyna z Hippony (354–430) miały znaczący wpływ na całą późniejszą tradycję chrześcijańską. Ważnym wkładem było zwłaszcza jego rozumienie czasu w życiu człowieka, które szeroko omówił w XI księdze "Wyznań" oraz obszerna teologia historii przedstawiona w "Państwie Bożym". Istotnym elementem jego eschatologii było również zmartwychwstanie ciała. W nauczaniu na ten temat, według Davida G. Huntera, „bardziej niż w innych kwestiach, myśl Augustyna odeszła od «spirytualizmu» tak manichejczyków, jak i platończyków”.
Cała teologia Augustyna miała charakter eschatologiczny. Ukierunkowanie, światło i znaczenie dla najważniejszych tematów teologicznych podejmowanych przez siebie, jak teologia łaski, eklezjologia, refleksja nad historią w świetle wiary, Augustyn znajdował właśnie w eschatologii.
Eschatologia w teologii.
W teologii eschatologia jest pojmowana jako doktryna o ziemskim kresie dwuwymiarowego istnienia świata i człowieka, od stworzenie świata przez wcielenie, śmierć i zmartwychwstanie Jezusa, po końcową realizację podczas paruzji przez osiągnięcie zbawienia. Doktryna obejmuje zagadnienia związane z duszy ludzkiej, śmierci, sądu szczegółowego, nieba, czyśćca, piekła, oraz sądu ostatecznego i zmartwychwstania ciał. Stanowi końcowy traktat teologii systematycznej.
Doktryna katolicka.
Katolicka doktryna eschatologiczna kształtowała się przede wszystkim na wypowiedziach biblijnych. Przyjmuje poglądy wyrażone w Apostolskim symbolu wiary, Nicejsko-konstantynopolitańskim wyznaniu wiary, Atanazjańskim symbolu wiary, Toledańskim symbolu wiary, w orzeczeniach Soboru laterańskiego IV, Wyznaniu wiary Michała VIII Paleologa, Konstytucji "Benedictus Deus" Benedykta XII, deklaracjach Soboru bazylejsko-ferrarsko-florenckiego, Soboru trydenckiego i Soboru watykańskiego II. Koncepcje eschatologiczne miały korzenie w objawieniu chrześcijańskim, ale ewoluowały wraz z pojawieniem się ruchów gnostyckich, montanickich i millenarystycznych, a także poglądów Joachima z Fiore.
W czasach apostolskich koncepcja eschatologiczna była ożywiana przez spodziewanie się szybkiej paruzji. Odzwierciedlały to teksty Didache i 1. List Klemensa do Koryntian.
Pojęcie.
W teologii katolickiej eschatologia jest traktatem teologii dogmatycznej. Jako taka syntetyzuje i wyjaśnia w świetle wiary zagadnienia dotyczące ostatecznego jednostkowego losu człowieka oraz ostatecznego przeznaczenia i celu wyznaczonego przez Boga całej ludzkości i całej rzeczywistości stworzonej. Eschatologia mówi o rzeczach ostatecznych, to znaczy o rzeczywistości, która następuje po życiu ziemskim człowieka lub po zakończeniu historii całej ludzkości. Ten dwojaki punkt odniesienia jest podstawą do zrozumienia katolickiego pojęcia eschatologii. 
W historii teologii stosowano rozmaite kryteria podziału eschatologii, łączono ją też nieraz z innymi traktatami teologicznymi. Z punktu widzenia całej chrześcijańskiej tradycji, największe znaczenie należy przyznać podziałowi na eschatologię ogólną i indywidualną. Eschatologia ogólna (powszechna) zajmuje się wydarzeniami, mającymi nastąpić przy końcu historii, do których zalicza się Paruzję (powtórne przyjście) Chrystusa, zmartwychwstanie, sąd powszechny (ostateczny), przeobrażenie kosmosu oraz niebo i piekło jako definitywne sposoby realizacji zbawienia lub potępienia po wskrzeszeniu zmarłych. Eschatologia indywidualna obejmuje śmierć człowieka, sąd jednostkowy oraz dalsze życie człowieka po śmierci, rozumiane zazwyczaj jako kontynuacja istnienia duszy pozbawionej ciała, ale zachowującej relację do ciała zmartwychwstałego. 
Biorąc pod uwagę dane objawienia, wyróżniamy w eschatologii dwie fazy: eschatologię końcową następującą po zakończeniu historii i eschatologię pośrednią tzn. tę, która ma miejsce między śmiercią człowieka a końcem czasów, aż do zmartwychwstania.
Historia traktatu.
Pierwszy traktat teologiczny o rzeczach ostatecznych, który znamy, został napisany w Hiszpanii przez biskupa Juliana z Toledo i był zatytułowany "Prognosticon futuri saeculi". Wpływ tego dzieła na teologię średniowieczną był ogromny. Po okresie zapomnienia został na nowo odkryty w czasie kontrowersji protestanckiej.
Kiedy traktat o eschatologii zostaje włączony w wielkie syntezy teologiczne średniowiecza, zawsze umieszczany jest na końcu oraz według dwojakiej zasady systematyzacji: starszej „historyczno-biblijnej” oraz młodszej „naukowej”. Przykładem tej pierwszej jest "De sacramentis christianae fidei" Hugona od św. Wiktora (koniec w. XI–1141), w którym teologia jest pojmowana jako ciągły wykład historii zbawienia. Systematyzację wiedzy z teologii typu ideologicznego, która odchodzi od porządku historiozbawczego, zainicjował Piotr Abelard (ok. 1079–1142).
W największej syntezie teologicznej średniowiecza, w dziele Tomasza z Akwinu (1225–1274) "Summa theologiae", brakuje traktatu o eschatologii, który miał zamykać trzecią część dzieła. Jest jednak rzeczą pewną, że św. Tomasz miał zamiar zamknąć Summę właśnie tym traktatem. Dzieło Doktora Anielskiego zostało uzupełnione o eschatologię przez jego studenta i współpracownika Reginalda z Piperno w tzw. "Supplementum". W Summie św. Tomasza, zauważyć można odniesienia do eschatologii we wszystkich traktatach. W traktacie o atrybutach Boga św. Tomasz mówi o wizji uszczęśliwiającej, w części moralnej ukazuje łączność tejże teologii z nadzieją eschatologiczną. Mówiąc o łasce, traktuje ją jako początek chwały. Słowa Chrystusa :”Ja jestem drogą” (J 14,6) są dla św. Tomasza wyrażeniem łączącym chrystologię z eschatologią. Chrystus poprzez swoje zmartwychwstanie już zapoczątkował stan chwały.
W XVI w. począwszy od F. Suareza zaczyna się tendencja do nazywania traktatów „O Bogu...”. Zamiast traktatu o rzeczach ostatecznych - traktat o Bogu, który wiedzie swe dzieło ku wypełnieniu itd.
W XIX w. używane są nazwy "De Deo consummatore" i "De novissimis", ale pojawia się też nowa nazwa - eschatologia. Jako pierwszy wśród teologów katolickich, jak się wydaje, terminu tego użył F. Oberthür.
Formuła „traktat o rzeczach ostatecznych” ma swoje źródło w Syr 7,36 (Wulg.): "We wszystkich sprawach pamiętaj o rzeczach ostatecznych a nigdy nie zgrzeszysz". Wulgata oddaje tu wiernie tekst LXX, podczas gdy tekst hebrajski mówi o kresie (w liczbie pojedynczej). Przedmiotem traktatu są rzeczy ostateczne, rzeczy, które dotyczą człowieka począwszy od jego śmierci. Prawdopodobnie pod wpływem wielkich katechizmów i podręczników XVI w. pojawiła się tendencja do wyliczania czterech rzeczy ostatecznych: śmierci, sądu, piekła i nieba. Takie ujęcie sprawy sprowadza się praktycznie do eschatologii indywidualnej. Michael Schmaus jako pierwszy dokonał pewnego przewartościowania. Podkreślił przewagę rzeczy ostatecznych dotyczących świata, czyli paruzji i zmartwychwstania, nad wydarzeniami dotyczącymi eschatologii indywidualnej.
Doktryna prawosławna.
W prawosławiu eschatologia nie stanowi odrębnego traktatu, ale jest punktem odniesienia dla całej teologii i wykazuje żywy związek z nauką o stworzeniu, liturgią, duchowością, pneumatologią, soteriologią i eklezjologią. Ukazuje ukierunkowanie losów świata i człowieka i ku celowi, którym jest uczestnictwo w życiu Boga. Ma charakter paschalny.
Teologowie bizantyńscy unikali rozważań o pośmiertnych losach człowieka, a uwypuklali głównie eschatologiczne wydarzenia związane z paruzją. Ich zdaniem istotne wymiary eschatologii ulokowane są w samym centrum doświadczenia liturgicznego: w święcie Przemienienia Pańskiego i Wielkanocy. Odzwierciedla ją także motyw sądu w hymnologii prawosławnego wielkiego postu. Teologowie nie zaprzeczali poglądom o sądzie szczegółowym, który miałby się odbywać zaraz po śmierci człowieka. Uważali, że przed dniem powszechnego zmartwychwstania i sądu ostatecznego stanu szczęścia lub potępienia nie mogą osiągnąć ani sprawiedliwi, ani grzesznicy.
W XVII-XIX w. wpływ na prawosławne rozumienie eschatologii wywarły poglądy katolickie i prawosławne. Konsekwencją były wyznania wiary patriarchy Konstantynopola Cyryla Lukarisa, prawosławnego patriarchy Jerozolimy Dozyteusza i prawosławnego metropolity kijowskiego Piotra Mohyły, którzy przyjmowali poglądy o natychmiastowej nagrodzie lub karze po śmierci.
XVIII w. moskiewscy i kijowscy teolodzy występowali przeciw doktrynie Lutra i Kalwina – powołując się na wczesnochrześcijańskie pogląd, że męczennicy bezpośrednio po śmierci trafiają do nieba – bronili przekonania o nagrodzie dla świętych zaraz po śmierci i o tym, że dusze męczenników niezwłocznie trafiały do nieba. Przyjmowali pogląd o fazie oczyszczenia po śmieci w czyśćcu, wprowadzając w nim jedynie nieznaczne modyfikacje. Na przełomie XIX i XX w. eschatologia prawosławna przeżyła odrodzenie. Pomogła w tym świadomość odnowienia prawosławnej doktryny teologicznej, zakorzenionej w tradycji patrystycznej i bizantyńskiej.
Cerkiew prawosławna podkreśla zbawczą rolę zmartwychwstania Chrystusa jako źródła eschatycznego przeobrażenia świata jako nowe stworzenie, powstania "nowego człowieka" i ostatecznej paschy w czasie nastania paruzji, a owe wydarzenia traktuje jako urzeczywistnienie doczesnego sakramentalnego uczestniczenia Kościoła misterium paschalnym.
Doktryna protestancka.
Protestancka doktryna eschatologiczna podlegała przemianom. W początkowym okresie reformacji inspirowały ją idee apokaliptyczne, powrót do źródeł biblijnych ze szczególnym oparciem się na realistycznych wypowiedziach eschatologicznych z Ewangelii i Listów Pawła, a odejściem od analizy Apokalipsy Jana. Luter wiązał eschatologiczne oczekiwania z chrystologią i soteriologią, a związek życia, śmierci i życia eschatycznego wywodził z krzyża i zmartwychwstania Chrystusa, który stanowił dla wiernych most przejścia z życia do dnia ostatecznego podczas śmierci człowieka. Z tego powodu Luter opowiadał się przeciwko katolickiej nauce o czyśćcu. Luterańskie Księgi symboliczne podkreślają idee eschatologiczne, a sformułowania art. XVII Augsburskiego wyznania wiary (a także apologetycznego "O przyjściu Chrystusa na sąd") są zbieżne z wczesnochrześcijańskimi wyznaniami wiary.
Zasadniczo inni przedstawiciele reformacji formułowali podobne poglądy na temat eschatologii co Luter, ale Kalwin (ze względu na silne poglądy predestynacjanistyczne, dystansował się od eudajmonistycznych przekonań o szczęściu wiekuistym, a Zwingli podkreślał raczej realizujący się w doczesnym Kościele związek eschatologii z relacją z Bogiem.
W późniejszym okresie w łonie kalwinizmu i pietyzmu odnowiły się poglądy millenarstyczne, a rozwijający się racjonalizm nie sprzyjał biblijnemu umacnianiu eschatologii. Wpływ na kształtowanie się poglądów na temat eschatologii miały lokalne zapatrywania (np. ożywienie pietystycznej apokaliptyki pod wpływem wirtemberskiego biblicyzmu, czy pojmowanie przez przedstawicieli liberalnej teologii jako pewnego rodzaju formę filozofii dziejów). W końcu XIX w. Albert Schweitzer i Johannes Weiss skierowali swoje poglądy na eschatologiczny charakter całego przepowiadania Jezusa.
Doktryna Świadków Jehowy.
Świadkowie Jehowy wierzą, że informacje o rzeczach ostatecznych człowieka i świata zawarte są wyłącznie w Piśmie Świętym; nie mogą być one wytworem ludzkiego umysłu, opierać się na tradycji sprzecznej z Biblią lub na ludzkiej filozofii. W związku z tym prowadzą na całym świecie działalność kaznodziejską, głosząc dobrą nowinę o zbliżającym się objęciu władzy nad światem przez realny rząd Boży, Królestwo Boże (jako główne orędzie Biblii), który jest jedyną nadzieją dla ludzkości. Wierzą, że wkrótce usunie ono z ziemi zło wraz ze wszystkimi ludzkimi rządami i religiami oraz zaprowadzi nowy świat, w którym zapanuje sprawiedliwość i pokój. Zbawieni mają żyć na Ziemi w przywróconym raju jako poddani tego Królestwa. Świadkowie Jehowy wierzą, że Jehowa Bóg, poprzez swego Syna, Jezusa Chrystusa, który oddał swoje życie w ofierze za nasze grzechy, zapewni wszystkim prawdziwym chrześcijanom wybawienie z teraźniejszego, niegodziwego świata oraz wyzwolenie z niewoli grzechu i śmierci. Aby zyskać zbawienie, trzeba też zmienić swoje postępowanie i zostać ochrzczonym, zyskuje się je dzięki „niezasłużonej życzliwości Bożej” (Galatów 2:16, 21). Wierzą, że pierwotnym zamierzeniem Bożym wobec Ziemi było, aby została w całości zaludniona czcicielami Stwórcy i że Bóg nie zmienił swojego zamierzenia co do ludzi i Ziemi. Wierzą, że w momencie "końca systemu rzeczy", tj. kiedy Boża wojna ogólnoświatowa Armagedonu ("wojna w Wielkim Dniu wszechmogącego Boga" [Obj 16:14, 16]) zniszczy zło tego świata i tych z ludzi, którzy nie spełniają wymagań Jehowy, zbawione osoby będą cieszyć się życiem wiecznym jako doskonali ludzie, a wszyscy zmarli, zachowani w pamięci Bożej, zostaną wskrzeszeni. Świadkowie Jehowy wierzą, że śmierć jest następstwem grzechu odziedziczonego po Adamie. Ponieważ człowiek według Biblii "jest duszą" (hebr. נֶפֶש "nefesz"), a nie „posiada duszę” („ma duszę”), więc śmierć człowieka to śmierć duszy. Śmierć jednego jest synonimem śmierci drugiego. Ustają wszelkie funkcje życiowe, umarli nie mogą nic czuć ani w żaden sposób wpływać na żyjących.

</doc>
<doc id="96350" url="https://pl.wikipedia.org/wiki?curid=96350" title="Pieśń eschatologiczna">
Pieśń eschatologiczna

Pieśń eschatologiczna – pieśń, której tematyka nawiązuje do "rzeczy ostatecznych". W Polsce gatunek ten rozwinął się w XV w. 
Przykładem może być utwór "Skarga umierającego".

</doc>
<doc id="96352" url="https://pl.wikipedia.org/wiki?curid=96352" title="Literatura parenetyczna">
Literatura parenetyczna

Literatura parenetyczna (pareneza – pouczenie) – utwory piśmiennicze kształtujące i propagujące wzory postępowania związane z odgrywaniem określonych ról społecznych. Jedną z cech parenetyki jest właściwy jej normatywizm, który wyłonił określone wzory osobowe i sformułował modele idealnych postaci o ścisłym usytuowaniu społecznym, konkretne zaś zalecenia właściwego postępowania zawierały jednocześnie i utrwalały swoistą hierarchię wartości przypisywanych prezentowanym postaciom. Motywy te przewijają się stale w literaturze XVI i XVII wieku, ulegając jedynie nieznacznym modyfikacjom.
W związku z tym, że taka postawa parenetyczna występowała niezwykle często i w różnych formach w piśmiennictwie tamtego czasu, wyodrębnienie tzw. literatury parenetycznej jest zabiegiem arbitralnym historyków literatury.
Literatura parenetyczna w Europie.
Literatura parenetyczna swoimi korzeniami sięga starożytnej Grecji - Platon w swoich dialogach (np. w "Państwie") oraz Arystoteles w traktatach sformułowali uniwersalne kanony ogólnego ideału człowieka. Według Platona cechy, które składały się na wzór jednostki ludzkiej, to religijność oraz męstwo, umiarkowanie i sprawiedliwość. Cnoty te można zdobyć poprzez właściwe wychowanie duchowe i cielesne. Natomiast Arystoteles dokonał podziału na problematykę moralną i religijną, a pojęcie cnoty utożsamił z cnotą obywatelską. Na gruncie powstałej później pedagogiki uformowały się konkretne wzory osobowe, propagowane następnie w literaturze. Izokrates stworzył pierwsze zwierciadła, prezentujące wzory księcia i króla, zalecając, aby kładziono nacisk na konieczność wychowawczego oddziaływania na jednostkę w dzieciństwie i wczesnej młodości. Zasada ta zainspirowała później Plutarcha z Cheronei do napisania niewielkiego, ale bardzo znaczącego traktatu "O wychowaniu dzieci". Tekst ten stał się później (w postaci nieco zmodyfikowanej, opatrywanej przeróżnymi tytułami) swego rodzaju kanonem pedagogiki.
Teksty Isokratesa i Plutarcha dały początek dwóm typom przekazu parenetycznego. Pierwszy z nich to literacka konstrukcja "wzoru" - wizerunku idealnego nosiciela jakiejś roli, realizowana w rozmaitych gatunkach literackich, np. w bajce, paraboli, egzemplum, biografii, romansie lub noweli. Natomiast drugi typ to wypowiedź perswazyjna, systematyzująca i zalecająca konkretne cechy oraz wskazująca sposoby ich wypracowania, realizowana w gatunkach ściśle parenetycznych, takich jak traktat i zwierciadło.
Oba nurty parenezy zapoczątkowane w starożytnej Grecji rozwijały się równolegle w kolejnych okresach historycznoliterackich.
W literaturze starożytnego Rzymu rozwijano literaturę parenetyczną w wymienionych gatunkach, popularne były liczne wizerunki idealnego mówcy (Kwintylian "Institutio oratoria"). Propagowano zwłaszcza ideał "vir bonus", który łączono z cechami dobrego gospodarza-rolnika.
Chrześcijaństwo, czerpiąc z tradycji Grecji i Rzymu, wysunęło jednocześnie nowe wartości moralne i nieznane dotychczas wzorce osobowe. W Bizancjum powstają niezliczone "upomnienia dla panujących" i "o obowiązkach króla"; tam też powstaje ważne dla całej późniejszej literatury parenetycznej dzieło pt. "Pszczoła". Rozwija się nieznany wcześniej gatunek, jakim jest kazanie. Podobnie jak w Bizancjum, tak i w średniowieczu koncentrowano się głównie na wychowaniu panującego króla lub księcia. Najważniejszymi dziełami tamtego okresu są:
W okresie renesansu nastąpił powrót do podstawowych nurtów literatury parenetycznej starożytności, a jednocześnie - rozwój idei humanistycznych. Treści parenetyczne dochodziły do głosu w bujnie rozwijających się gatunkach narracyjnych, takich jak romans (prozą i wierszem), biografia i autobiografia. Miejscem wykładu nowych idei pedagogicznych były traktaty oraz niezwykle popularne zwierciadła.
Staropolska literatura parenetyczna.
W okresie średniowiecza w Polsce do głównych przekazów parenetycznych należały wszelkie biografie, także te wkomponowane w kronikę (wzór króla-rycerza) bądź utwór hagiograficzny (wzór świętego). Konstrukcje typu parenetycznego pojawiały się również w kaznodziejstwie oraz w wierszowanych legendach, takich jak Legenda o świętym Aleksym.
W renesansie zapotrzebowanie na parenetykę typu traktatowego zaspokajano przede wszystkim autorami starożytnymi, oprócz Arystotelesa, Platona i Plutarcha znane były również dzieła Izokratesa, a z pisarzy starożytnego Rzymu wielkim uznaniem cieszył się Kwintylian. Źródłem kultury pedagogicznej byli pisarze humanistyczni zachodniej Europy. W 1 poł. XVI w. dystrybuowano teksty Krzysztofa Hegendorfina, L. Coxe'a (autora łacińskiej mowy o publicznym wychowywaniu i nauczaniu języków klasycznych) oraz wydaną w 1546 r. "Ekonomię" nieznanego autorstwa. W 2 poł. XVI w. zaczynają ukazywać się teksty polskich autorów - np. Marcina Kwiatkowskiego "Książeczki rozkoszne a wielmi użyteczne [...] o wychowaniu i rozmaitych wyzwolonych naukach ćwiczenia dziatek" (1564). Natomiast największą popularnością cieszyły się pisma Erazma z Rotterdamu.
W czasach baroku nastąpiło przewartościowanie ideału człowieka - wyłoniono nową hierarchię cnót, która ukształtowała odmienne wzory osobowe. Instytucją formułującą i propagującą nowe ideały był Kościół katolicki, który reaktywował takie gatunki średniowieczne jak hagiografia czy kaznodziejstwo. W propagowaniu nowych wzorów osobowych znaczącą rolę odegrał zakon jezuitów. Dużą rolę odgrywała też pareneza polityczna, znajdująca wyraz zarówno w zwierciadłach, jak i w traktatach.
Kontynuowano wprawdzie gatunki literackie, jakie służy parenezie od wielu wieków, stosowano jednak także nowe sposoby perswazji - najbardziej charakterystyczne było działanie poprzez zadziwianie i zaskakiwanie czytelnika niezwykłymi sposobami prezentacji postaci bohatera wątku fabularnego. Popularnym motywem było pokazywanie życia jako walki dobra ze złem, wewnętrznego rozdarcia i oscylowania między grzechem a cnotą, przy czym - jak nietrudno się domyślić - zmaganie takie doprowadzało do zwycięstwa dobra, a w dalszej perspektywie - do świętości bohatera.

</doc>
<doc id="96353" url="https://pl.wikipedia.org/wiki?curid=96353" title="Zhu De">
Zhu De

Zhu De (ur. 1 grudnia 1886, zm. 6 lipca 1976) – chiński wojskowy i polityk, jeden z twórców Chińskiej Armii Ludowo-Wyzwoleńczej.
Początkowo służył w armii cesarskiej w prowincji Junnan; po wybuchu rewolucji Xinhai w 1911 roku walczył po stronie republikańskiej. W latach 1916-1921 był jednym z militarystów działających w Syczuanie, następnie w 1922 roku wstąpił do Komunistycznej Partii Chin.
Wziął udział w powstaniu w Nanchangu, a po jego upadku przeszedł z niewielkim oddziałem na południe, gdzie spotkał Mao Zedonga, któremu następnie pomagał zorganizować bazy partyzanckie w prowincji Jiangxi w latach 1927–1934. Był faktycznym dowódcą wojskowym chińskich komunistów (mówiono wtedy o "oddziałach Zhu-Mao"), a od 1931 roku zasiadał w Biurze Politycznym KPCh. W okresie Wielkiego Marszu poparł konkurenta Mao, Zhanga Guotao, ale po dojściu do Yan’anu i objęciu przez Mao funkcji przewodniczącego Komunistycznej Partii Chin pojednał się z nim. W czasie wojny z Japonią w latach 1937–1945 dowodził siłami komunistycznymi walczącymi pod nazwą 8 Armii jako część armii narodowej. W czasie wojny domowej z Kuomintangiem w latach 1946–50 był głównodowodzącym Chińskiej Armii Ludowo-Wyzwoleńczej. 
W 1955 roku został pierwszym z dziesięciu marszałków ChRL, był pierwszym ministrem obrony ChRL. Odsunięty od funkcji kierowniczych w okresie rewolucji kulturalnej za odmowę upolitycznienia armii i represjonowany. Dzięki wstawiennictwu Zhou Enlaia przywrócony do łask po śmierci Chen Yi w 1972 roku.
W okresie pomiędzy 17 stycznia 1975 a 6 lipca 1976 roku sprawował funkcję Przewodniczącego Stałego Komitetu Ogólnochińskiego Zgromadzenia Przedstawicieli Ludowych, będąc formalnie głową państwa. 
Jego biografię opracowywała Agnes Smedley, która przekazała mu testamentem cały swój majątek.

</doc>
<doc id="96357" url="https://pl.wikipedia.org/wiki?curid=96357" title="Królowie Włoch">
Królowie Włoch

Królestwo Ostrogotów.
Panowanie bizantyjskie od 553.
Królowie longobardzcy.
"Dynastia bez nazwy".
Rządy książąt – okres bezkrólewia trwający w latach 574–584
Niemieccy królowie Longobardów i Włoch.
Habsburgowie.
Karol V był ostatnim cesarzem koronowanym na króla Włoch. Jednak wszyscy władcy Rzeszy tytułowali się królami Włoch aż do 1806 roku. W 1648 jednak na mocy pokoju westfalskiego Rzesza zrzekła się pretensji do Italii.
Napoleońskie Królestwo Włoch (1805–1814).
Dynastia Bonaparte.
Po kongresie wiedeńskim obszar Królestwa Włoch został podzielony głównie między Państwo Kościelne i Austrię.
Zjednoczone Królestwo Włoch (1861–1946).
Dynastia sabaudzka.
Królowie z dynastii sabaudzkiej rządzili Włochami od chwili zjednoczenia w 1861 do 1946, czyli do czasu referendum konstytucyjnego z 2 czerwca 1946, w którym 54,3% obywateli opowiedziało się za zniesieniem monarchii i wprowadzeniem ustroju republikańskiego.
Włoscy królowie tytułowali się również:

</doc>
<doc id="96359" url="https://pl.wikipedia.org/wiki?curid=96359" title="Ludwig Feuerbach">
Ludwig Feuerbach

Ludwig Andreas Feuerbach (ur. 28 lipca 1804 w Landshut, zm. 13 września 1872 w Rechenbergu, obecnie Norymberga) – niemiecki filozof.
Życiorys.
Jego ojcem był prawnik Paul Johann Anselm von Feuerbach, a bratem matematyk Karl Wilhelm Feuerbach.
Feuerbach był uczniem Hegla, należąc do tzw. lewicy heglowskiej. Wkrótce jednak odrzucił heglizm przyjmując w metafizyce poglądy materialistyczne. Swoje credo wyraził słowami: "Myśl z bytu, a nie byt z myśli". Podkreślał materialność człowieka ("Człowiek jest tym, co zje") i na tej podstawie zbudował naturalistyczną etykę i teorię religii. Zwalczał idee nieśmiertelności i nadprzyrodzoności. Religia – jego zdaniem – była tworem ludzkim: to człowiek stworzył Boga na swoje podobieństwo – nie odwrotnie. Religia jest jednak wieczna, gdyż zaspokaja odwieczne potrzeby człowieka. Jest ona także pewną formą jego wiedzy o samym sobie, o istocie człowieczeństwa. Jeżeli Bóg został stworzony na obraz człowieka to człowiek – poznając Boga w jego formach – poznaje samego siebie. Poznanie rzeczy może – zdaniem Feuerbacha – następować tylko przez zmysły (sensualizm), a poznanie innego człowieka – także poprzez „poszukiwanie prawdy w dialogu”.
Był jednym z twórców pojęcia alienacji religijnej. 
Filozofia Feuerbacha oddziaływała na Marksa i Engelsa. Obaj krytykowali Feuerbacha m.in. w dziełach: "Tezy o Feuerbachu", "Ideologia niemiecka" czy "Ludwig Feuerbach i zmierzch klasycznej filozofii niemieckiej". Pod koniec życia Feuerbach skierował wzrok w stronę socjalizmu naukowego. Studiował "Kapitał" Marksa, a w roku 1870 stał się socjaldemokratą, nie potrafił jednak przejść na pozycje materializmu dialektycznego i historycznego i do końca swych dni pozostał znakomitym przedstawicielem przedmarksowskiego materializmu i ateizmu.
W 1867 wylew krwi spowodował u Feuerbacha częściowy paraliż, który w 1872 stał się przyczyną jego śmierci.

</doc>
<doc id="96360" url="https://pl.wikipedia.org/wiki?curid=96360" title="Marks">
Marks



</doc>
<doc id="96361" url="https://pl.wikipedia.org/wiki?curid=96361" title="Engels">
Engels

Inne

</doc>
<doc id="96362" url="https://pl.wikipedia.org/wiki?curid=96362" title="UOP">
UOP



</doc>
<doc id="96363" url="https://pl.wikipedia.org/wiki?curid=96363" title="Światowa Organizacja Własności Intelektualnej">
Światowa Organizacja Własności Intelektualnej

Światowa Organizacja Własności Intelektualnej (fr. "Organisation Mondiale de la Propriété Intelectuelle", skrót "OMPI" ang. "World Intellectual Property Organization", skrót "WIPO") – jedna z 16 organizacji wyspecjalizowanych ONZ z siedzibą w Genewie. Zajmuje się koordynacją i tworzeniem regulacji dotyczących systemu ochrony własności intelektualnej, a także świadczeniem pomocy prawnej i technologicznej.
Światowa Organizacja Własności Intelektualnej została utworzona na mocy konwencji podpisanej w Sztokholmie w 1967 r., która weszła w życie w 26 kwietnia 1970 r., zaś organizacją wyspecjalizowaną ONZ stała się na podstawie Umowy z 1974 r.
Konwencję podpisało 50 państw. Spisano ją w językach angielskim, francuskim, hiszpańskim i rosyjskim. Depozytariuszem jest Dyrektor Generalny Organizacji. Zarejestrowana przez Sekretariat ONZ zgodnie art. 102 Karty ONZ 30 czerwca 1972 r.
Konwencja otwarta jest dla członków ONZ lub jej organizacji wyspecjalizowanych lub stron statutu Międzynarodowego Trybunału Sprawiedliwości bądź stron konwencji paryskiej lub berneńskiej, a także państw zaproszonych przez Zgromadzenie Ogólne ONZ (art. 5). Zastrzeżenia są zabronione (art. 16). Wystąpienie skutkuje po upływie 6 miesięcy od powiadomienia (art. 18).
Działania organizacji.
Celem organizacji jest pogłębianie wiedzy na temat ochrony praw własności intelektualnej na arenie międzynarodowej oraz zapewnianie współpracy administracyjnej w zakresie egzekwowania praw własności intelektualnej oraz praw autorskich. Organizacja czuwa nad przestrzeganiem umów międzynarodowych, by przeciwdziałać naruszeniom tych praw. Prowadzi również różnego rodzaju akcje edukacyjne i programy pomocy.
Finansuje się prawie całkowicie ze środków własnych. Ma budżet wysokości ok. 531 mln franków szwajcarskich, pozyskiwanych w 90% za rejestrowanie projektów, znaków handlowych i wydawanie patentów, a pozostałe 10% z usług mediacyjnych i arbitrażowych. Zrzesza 191 państw członkowskich, w tym Polskę.
Organy.
Organizacja posiada także komitety eksperckie, m.in.:
TRIPS.
WIPO ściśle współpracuje ze Światową Organizacją Handlu (WTO). Owocem tej współpracy jest np. porozumienie TRIPS dotyczące handlowych aspektów praw własności intelektualnej oraz ich ochrony, dochodzenia i egzekwowania. Porozumienie to reguluje wszystkie obszary własności intelektualnej, tj. ochronę dla praw autorskich i pokrewnych, w tym ochronę programów komputerowych, baz danych oraz ochronę wykonawców, producentów, nagrań dźwiękowych, organizacji nadawczych, patentów, praw do wzorów przemysłowych, znaków towarowych, geograficznych oznaczeń pochodzenia towarów, a także ochronę poufnego tzw. know-how oraz kontrolę praktyk antykonkurencyjnych w licencjach umownych.

</doc>
<doc id="96366" url="https://pl.wikipedia.org/wiki?curid=96366" title="Cue bid">
Cue bid

Cue bid (lub "cue-bid" potocznie spotyka się także "q-bid") w licytacji brydżowej to:

</doc>
<doc id="96368" url="https://pl.wikipedia.org/wiki?curid=96368" title="Kurs walutowy">
Kurs walutowy

Kurs walutowy – cena danej waluty wyrażona w innej walucie (relacja wymienna jednej waluty na inną). Miejscem transakcji, na którym przedmiotem są waluty krajowe, jest rynek walutowy.
Popyt i podaż.
Czynnikami określającymi podaż danej waluty i popyt na nią są:
Rodzaje kursów walutowych.
W klasycznym podejściu występuje podział na kursy płynne (w pełni kształtowane przez mechanizm rynkowy) oraz kursy sztywne (w których kurs wymiany ustalony jest przez państwo). Z czasem pojawiły się kursy mieszane (kurs walutowy kształtowany jest rynkowo w ograniczonym zakresie). Pierwotnie mieszane kursy nazywano kursami stałymi, ale obecnie nazwa ta przez wielu ekonomistów jest stosowana jako synonim kursu sztywnego.
Współczesne rodzaje kursów to:
Zmiany kursów.
Kursy sztywne:
Kursy płynne:
Funkcje kursu walutowego.
Podstawowe:
Pozostałe:
Wysokość i zmiany kursu.
Wyróżnia się różnorodne czynniki oddziałujące na wysokość i zmiany kursu.
Ekonomiczne to:
polityczne:
psychologiczne – związane z oczekiwaniami dotyczącymi przyszłego stanu gospodarki.

</doc>
<doc id="96369" url="https://pl.wikipedia.org/wiki?curid=96369" title="Obrączkowanie (zoologia)">
Obrączkowanie (zoologia)

Obrączkowanie – metoda badań polegająca na znakowaniu zwierząt metalowymi lub plastikowymi obrączkami lub innymi znacznikami. Najczęściej stosowana w ornitologii, obrączkuje się również nietoperze.
Obrączkowanie jako metoda badań pierwszy raz wprowadzona została w 1898 roku, kiedy to Duńczyk Hans Christian Cornelius Mortensen (1856–1921) z Viborga wprowadził metodę obrączkowania ptaków, która umożliwiła obserwacje naznaczonych w ten sposób osobników. Na podstawie tzw. „wiadomości powrotnej”, a więc informacji dotyczącej zaobrączkowanego ptaka, można ustalić trasę jego wędrówki. W Polsce tę technikę stosuje się od 1931 roku.
Daje ona możliwość indywidualnego znakowania osobników, dzięki czemu dostarcza ważnych informacji o biologii i etologii gatunku, np. na temat trasy wędrówek, zimowisk, czasu wędrówki itp. Podczas obrączkowania ptaki są oznaczane co do gatunku i – o ile to możliwe – płci i wieku, następnie mierzone i ważone, obrączkowane, po czym wypuszczane na wolność. Wszystkie dane dotyczące osobnika są zapisywane w rejestrze.
Koordynowaniem obrączkowania ptaków w Polsce zajmuje się Stacja Ornitologiczna Muzeum i Instytutu Zoologii Polskiej Akademii Nauk w Gdańsku.
Nie wszystkie gatunki można obrączkować. W przypadku emu ("Dromaius novaehollandiae"), strusi czerwonoskórych ("Sthrutio camelus") oraz kazuarów hełmiastych ("Casuarius casuarius") brak jest obrączek o odpowiednim rozmiarze. W Australii kakadu krasnogłowe ("Callocephalon fimbriatum") mogą rozdziobywać obrączkę, raniąc się. Podobnie postępuje kakadu palmowa ("Probosciger aterrimus") i żałobnica rudosterna ("Calyptorhyncus banksii"). W przypadku ptaków australijskich, u eukaliptusowczyka żółtoczelnego ("Lichenostomus melanops") zdarzają się przypadki ranienia skóry przez obrączkę.
W trakcie akcji obrączkarskich używa się sieci ornitologicznych (ang. "mist net"). W 0,59% przypadków złapania dochodzi do zranienia osobnika, zaś jedynie w 0,23% przypadków do śmierci ptaka. W przypadku większych ptaków ryzyko w trakcie łapania w sieć dotyczy głównie złamań nóg, zaś mniejsze ptaki mogą zaplątać skrzydła lub umrzeć w wyniku szoku.
W Polsce ptaki są obrączkowane na kilku terenowych obozach ornitologicznych oraz indywidualnie przez obrączkarzy. Polskie stacje obrączkowania ptaków, działają okresowo, najczęściej w terminie migracji ptaków. W okresie zimowym ptaki najczęściej znakuje się podczas żerowania przy karmniku, np. podczas ogólnopolskiego wydarzenia Akcja Karmnik.

</doc>
<doc id="96374" url="https://pl.wikipedia.org/wiki?curid=96374" title="Carolina Kluft">
Carolina Kluft



</doc>
<doc id="96376" url="https://pl.wikipedia.org/wiki?curid=96376" title="Liga Mistrzów OFC">
Liga Mistrzów OFC

Liga Mistrzów OFC ("OFC Champions League") – turniej piłkarski obejmujący kluby z obszaru Oceanii. W latach 1987–2006 rozgrywany był pod nazwą "OFC Club Championship".
Format rozgrywek.
1987–2006.
Turniej nie był rozgrywany cyklicznie, lecz w różnych odstępach czasu. W turnieju występowała różna liczba drużyn, byli to mistrzowie swoich krajów, wyjątkiem były rozgrywki w sezonie 2004/2005 gdy wystąpiły 2 drużyny z Tahiti oraz rozgrywki w 2006 roku, gdy w turnieju wystąpiły dwie drużyny z Nowej Zelandii. Cały turniej odbywał się w jednym mieście (wyjątek to rok 1999 gdy rozgrywki toczyły się w 2 miastach na Fidżi). Rozgrywany był jeden mecz finałowy.
2017–aktualnie.
W aktualnym formacie występuje 18 drużyn, z czego 16 w fazie grupowej. Turniej rozgrywany jest w ciągu jednego roku (faza wstępna, faza grupowa i faza pucharowa). W fazie wstępnej rywalizują ze sobą 4 drużyny w jednej grupie i dwie najlepsze przechodzą do fazy grupowej. Faza grupowa jest podzielona na 4 grupy po 4 zespoły, z czego dwie najlepsze drużyny z każdej grupy przechodzą do ćwierćfinałów.

</doc>
<doc id="96382" url="https://pl.wikipedia.org/wiki?curid=96382" title="Wysowa-Zdrój">
Wysowa-Zdrój

Wysowa-Zdrój (łem. Высова, do 2003 Wysowa) – wieś uzdrowiskowa w południowej Polsce, w województwie małopolskim, w powiecie gorlickim, w gminie Uście Gorlickie. Miejscowość znana jest z leczniczych wód mineralnych.
W latach 1975–1998 miejscowość położona była w województwie nowosądeckim. Do miejscowości należy również przysiółek Huta Wysowska.
Około 700 stałych mieszkańców. Miejscowość stanowi największą bazę turystyczną w zachodnich partiach Beskidu Niskiego. Osada została założona w 2. połowie XIV wieku na prawie magdeburskim.
W parku zdrojowym znajdują się ogólnodostępne ujęcia wód mineralnych (solanki) "Aleksandra", "Józef I" oraz płatne i dostępne w nowej pijalni wód: "Franciszek", "Henryk", "Józef II", "Słone" i "Anna". Z miejscowej rozlewni pochodzi woda mineralna "Wysowianka" i wody lecznicze "Franciszek", "Henryk" i "Józef".
W okresie międzywojennym w miejscowości stacjonowała placówka Straży Granicznej I linii „Wysowa”. W latach 1922–1928 znajdował się Komisariat Straży Celnej.
We wrześniu 1939 roku pod koniec kampanii wrześniowej przez Wysową przebiegał ważny szlak kurierski z Polski do Francji przez Słowację i Węgry zorganizowany przez rodziny Zgórniaków z Szymbarku i Groblewskich z Bystrzycy Szymbarskiej. Jedna z tras przerzutowych przebiegała z Szymbarku przez Uście Gorlickie do Wysowej gdzie u Tadeusza Mruka właściciela restauracji znajdował się punkt przerzutowy. Pod koniec grudnia gestapo aresztowało Tadeusza Mruka i osadzono go w obozie koncentracyjnym Auschwitz-Birkenau, gdzie zginął.
Środowisko.
Położenie geograficzne.
Wysowa-Zdrój położona jest w południowo-zachodniej, najwyższej części Beskidu Niskiego. Według Kondrackiego jest to prowincja Karpaty Zachodnie, podprowincja Zewnętrzne Karpaty Zachodnie, makroregion Beskidy Środkowe, mezoregion Beskid Niski.
Leży w górnej części doliny Ropy, w niewielkiej kotlinie otoczonej zewsząd górami Beskidu Niskiego (tzw. Góry Hańczowskie). Od pd.-zach. ogranicza Wysową fragment głównego grzbietu karpackiego z górami Jawor (723 m n.p.m.) i Cigelka (805 m n.p.m.). Na pn.-zach. od miejscowości wznoszą się Bziany (740 m n.p.m.) i Zrub (744 m n.p.m.), na pn. – Gródek (ok. 702 m n.p.m.), od wsch. – Czarny Dział (Kozilce, 706 m n.p.m.) i Wysota (784 m n.p.m.).
Wysowa-Zdrój położona jest w strefie klimatów górskich oraz strefie wysokiego odsetka lasów. Południowa część wsi położona w strefie wododziałowej Karpat.
Powierzchnia wsi wynosi ok. 20 km², co stanowi ok. 7% gminy Uście Gorlickie.
Położenie administracyjno-polityczne.
Wysowa-Zdrój znajduje się w południowej Polsce, w województwie małopolskim. Należy do powiatu gorlickiego, będącego najdalej wysuniętym na południowy wschód powiatem województwa. Położona jest na południowym zachodzie powiatu, na południu gminy Uście Gorlickie, która jest jedną z największych, pod względem powierzchni, gmin w Polsce. Gmina Uście Gorlickie graniczy od zachodu z gminą Krynica-Zdrój położoną w powiecie nowosądeckim, od południa z powiatem Bardejów znajdującym się na Słowacji, od wschodu z gminą Sękowa oraz od północy z gminą Ropa i gminą Gorlice.
Wsie, otaczające Wysową-Zdrój, to od zachodu Izby i Ropki, od południa Blechnarka i słowackie Cigeľka, Vyšny Tvarožec i Stebnická Huta, od wschodu Regietów i od północy Hańczowa. 10 km na północ znajduje się miejscowość gminna Uście Gorlickie.
Wieś znajduje się w historycznej Galicji; w Średniowieczu przebiegał przez nią ważny szlak kupiecki na Węgry.
Położenie komunikacyjne.
Wysowa-Zdrój położona jest przy drodze powiatowej biegnącej do Uścia Gorlickiego, gdzie rozgałęzia się w kierunku drogi wojewódzkiej nr 977 w kierunku granicy ze Słowacją w Koniecznej oraz w kierunku drogi krajowej nr 28 prowadzącej do Gorlic lub Nowego Sącza – jest to jedyny ciąg komunikacji prowadzący do wsi.
Dostępność czasowa: dla autobusów z Gorlic wynosi 1h, z Nowego Sącza 1,5h, dla prywatnych busów z Gorlic – 45 minut. Obecnie istnieje połączenie autobusowe z Krakowem, stolicą województwa, oraz jedno połączenie dziennie z Rzeszowem (stolicą województwa podkarpackiego). Najbliższe lotnisko o znaczeniu międzynarodowym znajduje się w podkrakowskich Balicach, oddalonych o około 150 km od Wysowej-Zdroju. Najbliższa stacja kolejowa położona jest w odległym o 28 km Grybowie.
Najkrótsza droga na Słowację biegnie przez wieś Blechnarka, a następnie przełęcz Wysowską, którą można przejechać drogą gruntową do słowackich miejscowości Stebnícka Huta i Zborov (w okresie zimowym droga nieprzejezdna).
2 km na północ od Wysowej-Zdroju przebiega Główny Szlak Beskidzki.
Położenie gospodarcze.
Wysowa-Zdrój położona jest w zasięgu oddziaływania czterech ośrodków miejskich: położonych na północny wschód w odległości 37 km Gorlic, na północny zachód w odległości 28 km i 50 km odpowiednio Grybowa i Nowego Sącza oraz odległej o 20 km na zachód Krynicy-Zdroju.
Wysowa-Zdrój jest położona w karpackim pasie uzdrowisk w odległości 20 km od uzdrowiska w Krynicy-Zdroju oraz 25 km od uzdrowiska Bardejów-Zdrój, położonego na Słowacji. Przez teren wsi przebiega karpacki Szlak Architektury Drewnianej. Wysowa-Zdrój leży pomiędzy dwoma wsiami posiadającymi stadniny koni – Regietowem i Izbami. 12 km na północ znajduje się Jezioro Klimkowskie o ważnych funkcjach rekreacyjnych i gospodarczych. 2 km na północ od Wysowej-Zdroju we wsi Hańczowa znajduje się Zespół Szkół Rolniczych.
Geologia.
Obszar znajduje się w obrębie jednostki geologicznej Karpat zwaną płaszczowiną magurską. Podłoże zbudowane jest ze skał osadowych tzw. fliszu karpackiego, powstałego w wyniku fałdowania warstw leżących na dnie Oceanu Tetydy na przełomie oligocenu i miocenu, jako nasunięcia płaszczowinowe. Utwory fliszowe składają się z naprzemianlegle położonych warstw piaskowców, żwirów i iłów. W okolicach Wysowej-Zdroju płaszczowina magurska posiada budowę łuskową i zbudowana jest z serii piaskowcowo-łupkowych. Grzbiety założone są na bardzo twardych piaskowcach magurskich, dolina Ropy natomiast wycięta jest w mało odpornych seriach piaskowcowo-łupkowych.
W tej części Karpat występuje budowa inwersyjna: grzbiet Chełmu – Suchej Homoli – Polany – Koziego Żebra położony w kierunku północno-wschodnim od Wysowej-Zdroju cechuje się synklinalnym ułożeniem warstw skalnych, natomiast dolina Ropy, jak i cała Wysowa-Zdrój, położona jest w antyklinie. Położone po stronie południowo-wschodniej wzniesienia Jaworu, Lackowej i Ostrego Wierchu odznaczają się monoklinalnym ułożeniem warstw skalnych.
Utwory doliny Ropy są słabo przepuszczalne.
Rzeźba terenu.
Wysowa-Zdrój położona jest w prowincji Karpaty Zachodnie, podprowincji Zewnętrzne Karpaty Zachodnie, w makroregionie Beskidy Środkowe według Kondrackiego, w innych opracowaniach zwanego Beskidem Niskim. Miejscowość znajduje się w dolinie Ropy (wypływającej ze zbocza Jaworzynki – 869 m n.p.m.) na wysokości 500–550 m n.p.m. Występują tu niewysokie kopulaste grzbiety górskie ułożone równoległe do siebie oraz niskie, łatwo dostępne przełęcze.
Wzniesienia otaczające wieś grupują się w dwa podstawowe pasma Hańczowskich Gór Rusztowych: od północnego wschodu pasmo Polany – Koziego Żebra (847 m n.p.m.) – Jaworzynki (869 m) – Wysoty (788 m) oraz od południowego zachodu pasmo Biała Skała (903 m n.p.m.) – Ostry Wierch (938 m) – Jawor (720 m), oraz położonej bardziej na zachód Lackowej (997 m n.p.m.), będącej najwyższym szczytem polskiej części Beskidu Niskiego. Od południa pasma dolina kończy się wzniesieniami głównego pasma wododziałowego polskich Karpat – nad wsią Blechnarka szczyt Staviska (714 m) przełęcz Wysowska (610 m n.p.m.), a na zachód od niej w wododziale wznoszą się Płaziny (852 m), Czereszla (722 m), Jawor (720 m) i Cigielka (807 m). Około 6 km na południe od Wysowej-Zdroju znajduje się najwyższy szczyt Beskidu Niskiego – Busov (1001 m n.p.m.). Wysokości względne maksymalne wartości osiągają w kręgu Lackowej i Ostrego Wierchu, dochodząc do 400 m.
Z uwagi na dużą odporność skał budujących wzniesienia okolicy Wysowej-Zdroju, nie występują tu, w przeciwieństwie do innych części Beskidu Niskiego, osobliwe formy skalne czy jaskinie. Jedynie na stokach Ostrego Wierchu wyróżnić można jaskinię Zbójecka Piwnica, która jednak obecnie jest coraz bardziej zasypywana. Z doliną Ropy w Wysowej-Zdroju łączy się jeszcze kilkanaście małych dolinek potoków, płynących ze wzniesień, wśród których najbardziej znaną jest Dolina Łopacińskiego, znajdująca się we wschodniej części wsi.
Klimat.
Wysowa-Zdrój znajduje się w regionie klimatów górskich (Starkel 1989), w piętrze umiarkowanie chłodnym (Niedźwiedź, Otrębska – Starklowa 1991). Obszar jest zaliczany do karpackiej dzielnicy klimatycznej.
Średnia temperatura lipca wynosi 16,2 stopnia Celsjusza, a stycznia – 4,3 stopnia, roczna 5,8 stopnia. Długość zalegania pokrywy śnieżnej jest tu największa w całym Beskidzie Niskim, dochodząc do 120 dni, a w skrajnych przypadkach nawet do 145 dni. Bardzo dużą wartością odznaczają się opady roczne dochodzące do ponad 1000 mm w samej Wysowej-Zdroju i ponad 1100 mm na wzniesieniach, największe opady latem (czerwiec, lipiec), a najniższe zimą i jesienią (styczeń i październik).
Dobra przewietrzalność terenu spowodowana jej znaczną szerokością i kierunkowi południowo-wschodniemu, jak w całym Beskidzie Niskim występuje bioklimat łagodnie bodźcowy z uwagi na położenie w górach. Okres wegetacyjny w Wysowej-Zdroju trwa średnio 185–195 dni. Występują górskie ciepłe wiatry południowe, lecz nie zaznaczają się one tak bardzo jak we wschodniej części Beskidu Niskiego.
Wody.
 Wody powierzchniowe 
Na terenie Wysowej-Zdroju ma swoje źródła największa rzeka tej części Beskidu Niskiego – Ropa, która osiąga długość 78,9 km. Na terenie wsi do Ropy wpływa wiele małych potoków, z czego największe to Medwidek, Szumniak i Ripka, wypływające ze wzniesień Wysoty i Jaworu.
Z uwagi na ukształtowanie terenu spadki są znaczne (do zbiornika Klimkówka 20%), a spływająca woda posiada dużą energię. Wezbrania są w okresie wiosennych roztopów, letnich opadów, grudniowych deszczy, niżówki występują najczęściej we wrześniu.
W obrębie Wysowej-Zdroju Ropa oraz zasilające ją potoki prowadzą wodę I klasy, teren wsi to obszar źródliskowy ograniczony od południa wododziałem oddzielającym dorzecze Wisły od dorzecza Dunaju. Znikoma retencja powierzchniowa na stokach górskich, w wyniku zlodzenia Ropy trwa w Wysowej-Zdroju ponad 150 dni.
 Wody podziemne i mineralne 
Wody występujące w rejonie Wysowej-Zdroju zaliczane są do drugiej strefy hydrochemicznej karpackich prowincji wód mineralnych. Wydajność ujęć wynosi od 0,06 m³/h do 9,0 m³/h, a głębokość waha się od 6 do 100 m.
Wody mineralne należą do szczaw alkalicznych nasyconych wolnym dwutlenkiem węgla (szczawy wodorowęglanowo-chlorkowo-sodowe), o dużej różnorodności pierwiastków śladowych. Eksploatowanych jest 11 źródeł o mineralizacji ogólnej od 600 mg/dm³ do 25 000 mg/dm³.
Źródła mineralne: Anna, Aleksandra, Bronisław, Franciszek, Henryk, Józef I, Józef II, Słone oraz W-12, W-15, W-16, W-19, W-20
Gleby.
Gleby w dolinnej części Wysowej-Zdroju to głównie brunatne właściwe wyługowane i oglejone. Na wzniesieniach występują gleby brunatne kwaśne oraz rankery. W ogromnej większości są to gleby IV I V klasy bonitacyjnej. Gleby słabo przepuszczalne.
Szata roślinna i świat zwierzęcy.
Głównym zbiorowiskiem roślinnym w Wysowej-Zdroju są lasy – buczyna karpacka, dominacja buków, jaworów, jodły i świerku. Wysowa-Zdrój należy do regionu bogatego w gatunki flory, liczba gatunków roślin na 100 km² przekracza 600.
Wzniesienia są silne zalesione, natomiast ich podnóża odznaczają się wysokim stopniem wylesienia. Skład gatunkowy jest zbliżony do naturalnego i obejmuje wszystkie występujące w Polsce gatunki lasotwórcze. Lasy są mało rozdrobnione – tworzą duże, zwarte kompleksy. Cały obszar znajduje się w obrębie Nadleśnictwa Łosie.
Niezwykłe bogactwo fauny – ponad 30 gatunków ssaków, ponad 100 ptaków; bogactwo ryb – m.in. pstrągi.
Stan i zanieczyszczenia środowiska przyrodniczego.
Wysowa-Zdrój odznacza się brakiem większych zanieczyszczeń z powodu znacznego oddalenia od ośrodków przemysłu i położeniu górskim, peryferyjnym. Położenie z dala od dużych miast i przemysłu warunkują również niewielką imisję zanieczyszczeń. Do czynników negatywnie wpływających na środowisko należą jedynie zrzuty ścieków komunalnych do Ropy przez miejscową ludność oraz możliwe zanieczyszczenia powietrza powodowane przez spaliny samochodowe emitowane przez pojazdy przyjeżdżające do wsi. Rejon I klasy czystości wód – słabe zanieczyszczenia wód podziemnych z uwagi na trudno przepuszczalny grunt.
Użytkowanie ziemi grunty orne – 6,9%, sady 0,01%, łąki 13,7%, pastwiska 7,6%, lasy i grunty leśne 62%, nieużytki 9,9%.
Środowisko przyrodnicze Wysowej-Zdroju wyróżnia bardzo niewielkie przekształcenie przez człowieka i wysoki stopień naturalności.
Uzdrowisko.
Na terenie miejscowości znajdują się sanatoria, hotele i ośrodki oferujące noclegi w domkach kempingowych.
Jednoosobowa spółka skarbu państwa „Uzdrowisko Wysowa” SA prowadzi szpital uzdrowiskowy zatrudniający lekarzy chorób wewnętrznych, w tym specjalistów – asystentów delegowanych z Kliniki Nefrologii Śląskiej Akademii Medycznej – w szpitalu tym znajduje się Uzdrowiskowy Ośrodek Dializy Pozaustrojowej.
W sanatoriach znajdują się zakłady przyrodolecznicze. Leczy się schorzenia: przewodu pokarmowego, górnych dróg oddechowych, niedokrwistości, choroby nerek, a w szczególności kamicy nerkowej.
Do „Uzdrowiska Wysowa” należy również rozlewnia wód mineralnych. Firma jest laureatem nagród i wyróżnień:
Demografia.
Wysową-Zdrój zamieszkuje 701 osób (10,9% mieszkańców gminy – stan na 31.12.2005) – 365 kobiet (52,1%) i 336 mężczyzn (47,9%). Gęstość zaludnienia wynosi 33 osoby/km².
Struktura ludności według wieku dla gminy Uście Gorlickie: 0-18 – 29,8% 18-60(65) – 58,7%, powyżej 60(65) – 11,5%. Przyrost naturalny w 2005 roku wynosił 8,7 promila.
Współczynnik małżeństw wynosił 8,1 małżeństw/1000 ludności. Saldo migracji wewnętrznych jest ujemne, natomiast dodatnie jest saldo migracji zagranicznych. W Wysowej-Zdroju zamieszkuje okresowo głównie w czasie wakacji, spora, lecz bliżej nieokreślona liczba osób.
Wspólnoty religijne.
Największą grupę wśród mieszkańców wsi stanowią wierni Kościoła rzymskokatolickiego należący do Parafii Najświętszej Marii Panny Wniebowziętej. Drugie wyznanie pod względem liczby wiernych stanowi Polski Autokefaliczny Kościół Prawosławny (parafia św. Michała Archanioła). Na terenie Wysowej-Zdroju istnieje prawosławny męski monaster Opieki Matki Bożej oraz Chrześcijańska Wspólnota Zielonoświątkowa.
Zabytki.
Obiekty wpisane do rejestru zabytków nieruchomych województwa małopolskiego:
Sport, rekreacja, turystyka i kultura.
Główne obszary i cele spacerów turystów stanowi Park Zdrojowy położony w centrum wsi, malownicza Dolina Łopacińskiego położona na przestrzeni 2 km na wschód od centrum, Huta Wysowska – zachodnia część Wysowej-Zdroju oraz wzniesienia Wysoty, a także szlakiem spacerowym oraz na górę Jawor, z greckokatolicką cerkwią łemkowską Opieki Matki Bożej i stanowiącą miejsce święte dla miejscowej ludności.
Dobrze rozwinięta turystyka konna na szlakach konnych Wysowa-Zdrój – Dolina Łopacińskiego – Hańczowa (długość 5,2 km), oraz Izby – Bieliczna – Przełęcz Pułaskiego (długość 4 km).
W uzdrowisku jest możliwość aktywnego wypoczynku: tenis ziemny, w zimie narciarstwo oraz nauka jazdy na nartach w szkółce. W parku zdrojowym znajduje się kryty basen rekreacyjny.
Do lat 90. we wschodniej części wsi (nad potokiem Medwidek) znajdowała się studencka baza namiotowa SKPB Rzeszów (przeniesiona później do Huty Wysowskiej, w 2006 zlikwidowana).
Począwszy od 2003 roku na przełomie września i października w Wysowej odbywa się „Święto Rydza”, coroczna impreza kulturalna z konkursem grzybobrania pod nazwą „Polowanie na Rydza” oraz wystawą grzybów, koncertami, warsztatami sztuki ludowej i rzemiosła..
Rodzaj i charakter zabudowy.
Zabudowa zagrodowa występuje przy południowej oraz północnej granicy wsi, oraz w niewielkim stopniu w zachodniej części wsi zwanej Huta Wysowska, Charakteryzuje się starymi, drewnianymi, jednokondygnacyjnymi budynkami oraz budynkami gospodarczymi w sąsiedztwie.
Zabudowa mająca charakter podmiejskich suburbiów występuje w całej zachodniej części wsi, po lewej stronie Ropy, która wchodzi na wzniesienia i charakteryzuje się jedno- bądź dwukondygnacyjnymi, nowymi budynkami murowanymi bądź stylowymi drewnianymi. Zabudowa wielokondygnacyjna blokowa ogranicza się do dwóch bloków mieszkalnych zlokalizowanych w zachodniej części wsi, w niewielkiej odległości od głównej drogi i rzeki. Zabudowa jednokondygnacyjna – usługowa znajduje się na zachód od centrum wzdłuż głównej drogi. Zabudowa przemysłowo-składowa występuje na niewielkiej powierzchni przy głównej drodze obok centrum (rozlewnia wód mineralnych). Zabudowa uzdrowiskowo-sanatoryjna wielokondygnacyjna z hotelami, sanatoriami i szpitalem uzdrowiskowym znajduje się w całości we wschodniej części wsi, u wylotu Doliny Łopacińskiego, która wkracza na wzniesienia.
W głębi Doliny Łopacińskiego występuje zabudowa domków kempingowych ściśle związana z funkcją turystyczną.
Najbardziej charakterystycznym obiektem Wysowej jest sanatorium "Biawena". Kolejne kondygnacje w jego ośmiopiętrowej fasadzie są - idąc ku górze - coraz krótsze, co nadaje jej kształt trójkąta.
Struktura przestrzeni.
Typ genetyczny wsi to łańcuchówka, stopniowo na przestrzeni wieków przekształcona w wielodrożnicę.
Wielokondygnacyjne budynki sanatoryjne wschodniej części wsi zbudowano w latach 60. i 70. XX wieku. Centrum wsi oraz tereny wzdłuż Ropy to najstarsza część wsi gdzie istnieją budynki z XVI, XVII i XVIII oraz XIX wieku. Zachodnia część wsi odznacza się budynkami z końca XX i początku XXI wieku. Zabudowa Wysowej-Zdroju cechuje się dwubiegunowością na linii wschód–zachód.
Obszary w dolinie Ropy charakteryzuje wysoka koncentracja zabudowy, która zaczyna obejmować także zachodnią część wsi oraz Hutę Wysowską w odróżnieniu od wschodniej i północnej części.
Infrastruktura techniczna.
W Wysowej-Zdroju jest największa w gminie mechaniczno-biologiczna oczyszczalnia ścieków przepustowości 1250 m³/dzień, znajdująca się w północnej części wsi. W Wysowej-Zdroju znajduje się duża stacja uzdatniania wody i sieć wodociągowa o długości ok. 11 kmb.
Z wodociągów komunalnych korzysta 7,5% mieszkańców oraz 24,6% gospodarstw. Tylko 9% budynków korzysta z kanalizacji – głównie sanatoryjna część wsi oraz bloki mieszkalne.
Progi wodne na potoku Szumniak w górnej części doliny Łopacińskiego.
W Wysowej-Zdroju znajduje się Zakład Gospodarki Komunalnej i Mieszkaniowej administrujący gminnym wysypiskiem odpadów w Uściu Gorlickim. W Wysowej-Zdroju znajduje się elektryczna stacja transformatorowa. W odległości 40 km od Wysowej-Zdroju znajduje się GPZ Stróżówka.

</doc>
<doc id="96385" url="https://pl.wikipedia.org/wiki?curid=96385" title="Sonderaktion Krakau">
Sonderaktion Krakau

Sonderaktion Krakau – niemiecka akcja pacyfikacyjna skierowana przeciwko polskiemu środowisku naukowemu, przeprowadzona 6 listopada 1939 w Krakowie. Polegała na aresztowaniu przez Niemców 184 osób, głównie profesorów i wykładowców Uniwersytetu Jagiellońskiego, a także Akademii Górniczej. Większość została następnie uwięziona w obozie koncentracyjnym w Sachsenhausen do 8 lutego 1940, a część była więziona jeszcze po tej dacie. Co najmniej 20 spośród aresztowanych osób zmarło na skutek ciężkich warunków obozowych lub zostało zamordowanych.
Terminologia.
W polskiej literaturze historycznej określenie "Sonderaktion Krakau" (z niem. „akcja specjalna Kraków”) zaczęło funkcjonować w latach 60. XX wieku. Kryptonim taki nie występuje w jakimkolwiek oficjalnym dokumencie nazistowskim. Według relacji Jana Gwiazdomorskiego, kryptonim ten został podany uwięzionym w obozie koncentracyjnym w Sachsenhausem jako wyjaśnienie, jakiego mieli udzielać na pytania o przyczyny uwięzienia. Na kartach uwięzienia uczonych jako powód wpisywano „akcję przeciwko profesorom uniwersyteckim” (). Była to akcja realizowana przez Einsatzgruppe I – grupę operacyjną Sicherheitspolizei.
Przebieg akcji.
Wkrótce po rozpoczęciu okupacji niemieckiej ziem polskich, 19 października 1939 senat Uniwersytetu Jagiellońskiego postanowił wobec zakończenia działań wojennych otworzyć uniwersytet w roku akademickim 1939/40 i do 4 listopada 1939 przyjmować wpisy chętnych. O decyzji tej powiadomiono niemieckie władze okupacyjne, które nie wyrażały oficjalnie sprzeciwu. 4 listopada odbyło się nabożeństwo inauguracyjne w kościele św. Anny. Rozpoczęcie roku akademickiego planowano na 6 listopada, następnie przełożono je na 13 listopada 1939 z uwagi na chęć uniknięcia ewentualnych demonstracji w Święto Niepodległości 11 listopada.
Rektor Uniwersytetu Jagiellońskiego profesor Tadeusz Lehr-Spławiński na mającym miejsce 3 listopada 1939 spotkaniu z dowódcą 2. oddziału operacyjnego I grupy operacyjnej ("Einsatzkommando 2/I") SS-Sturmbannführerem Brunonem Müllerem otrzymał polecenie zarządzenia na 6 listopada ogólnego zebrania wykładowców do wysłuchania odczytu o niemieckim punkcie widzenia na sprawy nauki i szkoły wyższe. 
Zebranie odbyło się w sali wykładowej nr 66 im. Mikołaja Kopernika (obecnie sala nr 56 im. J. Szujskiego) Collegium Novum o godz. 12. Większość wykładowców zdecydowała się przybyć, żeby nie demonstrować niechętnego stosunku wobec władz okupacyjnych; niektórzy nawet w tym celu musieli przedostać się przez kordon niemieckiej policji, która w międzyczasie otoczyła gmach i nikogo nie przepuszczała. Przybyły na zebranie w asyście policji Müller zamiast wyjaśnień wygłosił krótkie oświadczenie:
Pomimo takiej groźby profesor Stanisław Estreicher próbował wypowiedzieć się, ale nie został dopuszczony do głosu, a rektora Lehr-Spławińskiego uciszono stwierdzeniem, że to on będzie aresztowany jako pierwszy. Aresztowanych traktowano obcesowo: popychano, potrącano kolbami karabinów, niektórych bito. Oprócz zgromadzonych wykładowców UJ, aresztowano także część innych osób przypadkowo napotkanych przez Niemców w gmachu uniwersytetu, a także profesorów Akademii Górniczej odbywających tam zebranie, mimo że Akademia Górnicza nie miała zostać otwarta, a jej gmach został zajęty przez Niemców. Zgodnie z zapowiedzią zwolniono do domu dwie kobiety – obecne na sali: profesor Helenę Willman-Grabowską i profesor Jadwigę Wołoszyńską. Po opuszczeniu terenu uniwersytetu powiadomiły one rodziny zebranych o dokonanych aresztowaniach.
Łącznie w ramach akcji aresztowano na uczelni 183 osoby, w tym z:
Ponadto aresztowano w tej liczbie 6 przypadkowych osób. Byli to: inż. elektryk Kazimierz Pazdro, dr filozofii Ludwik Ręgorowicz (były naczelnik wydziału Ministerstwa Oświaty), mgr praw Zygmunt Antoni Starachowicz, mgr filozofii Jan Stępień, emerytowany sędzia Adam Zechenter oraz nieznany z imienia Jachimowicz, przypadkowy przechodzień .
Równocześnie z naukowcami został aresztowany po południu w domu prezydent Krakowa Stanisław Klimecki, który następnie dzielił losy aresztowanych aż do zwolnienia z obozu 8 lutego 1940.
Osadzono ich najpierw w więzieniu na Montelupich, rano nastąpiła zmiana miejsca zakwaterowania. Około dziewiątej załadowano transport i przeniesiono aresztowanych do koszar 20 Pułku Piechoty na ulicy Mazowieckiej (obecnie koszary 16 Batalionu Powietrznodesantowego przy ulicy Wrocławskiej). W tym czasie zwolniono 11 osób, w tym Fryderyka Zolla. Pozostali zostali natomiast 9 listopada 1939 wywiezieni do więzienia we Wrocławiu, a stamtąd 28 listopada 1939, do obozu koncentracyjnego w Sachsenhausen.
Osadzenie w obozie koncentracyjnym.
W obozie koncentracyjnym aresztowani zostali przydzieleni do bloków 45 i 46. Główną formą udręczenia fizycznego więźniów w obozie były odbywające się trzy razy dziennie apele pod gołym niebem, na mrozie i śniegu, przy braku ciepłej odzieży i niewystarczającym wyżywieniu. Zimno panowało również w barakach. Więźniowie poddawani byli poniżającemu traktowaniu, mogli być bici bez powodów lub zmuszani do wyczerpującego wysiłku fizycznego przez esesmanów. Więźniowie niekierowani do pracy przymusowej (do których zaliczała się grupa krakowskich naukowców), przez część pobytu w obozie musieli stać w swoich barakach w godzinach pracy. Zimno i niedożywienie sprzyjały chorobom, zwłaszcza objawiającym się biegunką, przy iluzorycznej opiece medycznej. Wśród zatrzymanych byli też wiekowi, schorowani i emerytowani naukowcy, co w warunkach obozu koncentracyjnego doprowadzało do znacznego pogorszenia stanu zdrowia i przyśpieszonej śmierci. Pierwszą ofiarą śmiertelną akcji był profesor Akademii Górniczej Antoni Meyer, który zmarł 24 grudnia 1939. Cztery dni później zmarł były rektor UJ Stanisław Estreicher. W następnych tygodniach zmarli: lektor jęz. rosyjskiego Stefan Bednarski, geograf Jerzy Smoleński, emerytowany profesor Tadeusz Garbowski, zoologowie Michał Siedlecki i Feliks Rogoziński, anatom Kazimierz Kostanecki, historyk literatury Ignacy Chrzanowski, inżynierowie Adam Rożański i Władysław Takliński, matematyk Antoni Hoborski (po formalnym zwolnieniu).
Aresztowanie krakowskich profesorów wywołało międzynarodowe oburzenie. W różnej formie, w tym kanałami dyplomatycznymi, zaprotestowały w tej sprawie 24 państwa oraz Watykan. Interwencje podjęły nawet rządy państw ideologicznie zbliżonych do III Rzeszy, tj. faszystowskich Włoch i frankistowskiej Hiszpanii. Na skutek zabiegów Luciany Frassati-Gawrońskiej sprawą zainteresował się osobiście Benito Mussolini. W konsekwencji w styczniu 1940 roku minister spraw zagranicznych Włoch Galeazzo Ciano polecił włoskiej ambasadzie w Berlinie podjąć interwencję u władz niemieckich ws. zwolnienia z obozu polskich naukowców, w tym zwłaszcza ks. prof. Konstantego Michalskiego.
Ostatecznie 8 lutego 1940 roku 101 uwięzionych zostało zwolnionych. Niektórzy z nich wycieńczeni warunkami obozowymi lub z powodu znacznego pogorszenia stanu zdrowia zmarli jednak w ciągu kilku tygodni po zwolnieniu (jak Antoni Wilk, Jan Nowak, Stefan Kołaczkowski, Jan Włodek, Franciszek Bossowski). Kilka osób zwolniono z Sachsenhausen do jesieni 1940 roku. Młodszych naukowców (urodzonych w 1900 roku lub później) 4 marca wywieziono do obozu koncentracyjnego Dachau, skąd również większość zwolniono do końca 1940 roku, a ostatniego Kazimierza Piwarskiego pod koniec 1941 roku. Niektórzy z naukowców zostali zamordowani jako Żydzi (Leon Sternbach, Wiktor Ormicki, Joachim Metallmann).
W dniu 26 listopada 1997 roku w Krakowie powstało stowarzyszenie NE CEDAT ACADEMIA które stawia sobie za cel kultywowanie pamięci o tym wydarzeniu.

</doc>
<doc id="96388" url="https://pl.wikipedia.org/wiki?curid=96388" title="Sierakowice (województwo pomorskie)">
Sierakowice (województwo pomorskie)

Sierakowice (dodatkowa nazwa w j. kaszub. Serakòjce, niem. "Sierakowitz") – wieś w Polsce, położona w województwie pomorskim, w powiecie kartuskim, w gminie Sierakowice
Wieś leży na Pojezierzu Kaszubskim, na zachodnim obrzeżu Kaszubskiego Parku Krajobrazowego, na Kaszubach.
Według danych z 2013 wieś liczyła 6885 mieszkańców. Powierzchnia wsi wynosi 783,86 ha.
Położenie.
Wieś znajduje się przy trasie dawnej linii kolejowej 229 z Kartuz do Lęborka (obecnie zawieszonej) i skrzyżowaniu drogi wojewódzkiej nr 211 z drogą wojewódzką nr 214.
Wieś królewska w starostwie mirachowskim w województwie pomorskim w II połowie XVI wieku. W latach 1975–1998 miejscowość położona była w województwie gdańskim, obecnie jest siedzibą gminy Sierakowice.
W Sierakowicach mają swój punkt końcowy (lub początkowy) trasy trzech szlaków turystycznych: Szlak Kaszubski, Szlak Wzgórz Szymbarskich i Szlak Kamiennych Kręgów.
Historia.
Alternatywne historycznie nazwy miejscowości: Sirakowicz i Syracowicz (ok. 1400), Sirakowitcz 1437, Sirokouicze i Sirokowicze 1565, Szirakowicz 1570, Sirakowicze i Szirakowicze 1583, niem. Sierakowitz 1773, Sierakowitz 1789, Sierakowice (1920).
Podczas zaboru pruskiego wieś nosiła oficjalną nazwę niemiecką "Sierakowitz". Podczas okupacji niemieckiej nazwa "Sierakowitz" w 1942 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Rockwitz", którą w 1943 roku po raz kolejny zmieniono na "Sierke".
W 1924 roku do Sierakowic przyjechał ówczesny prezydent Stanisław Wojciechowski by odznaczyć tamtejszego proboszcza ks. Bernarda Łosińskiego orderem Polonia Restituta, za jego zasługi dla ludności i ziemi kaszubskiej.
Tereny Sierakowic należały:
Zabytki.
Według rejestru zabytków NID, na listę zabytków wpisane zostały:
W 2006 roku utworzono Park Kulturowy Ośmiu Błogosławieństw w Sierakowicach.
Szkoły.
Sierakowiccy uczniowie mogą uczęszczać do Szkoły Podstawowej nr 1 w Sierakowicach (działa przy niej także Publiczne Przedszkole), Szkoły Podstawowej nr 2 im. Józefa Piłsudskiego w Sierakowicach oraz Zespołu Szkół Ponadgimnazjalnych w Sierakowicach. Działają ponadto dwie placówki Liceum dla Dorosłych, kształcące w systemie zaocznym.
Przy ZSP w Sierakowicach mieści się Centrum Kształcenia na Odległość na Wsiach.
Kultura.
Imprezy cykliczne odbywające się w Sierakowicach, głównie w Parku Kulturowym Ośmiu Błogosławieństw:
Oprócz organizacji imprez, Gmina prowadzi Stałą Ekspozycję Muzealną. Do 2006 mieściła się ona w budynku z XIX wieku, w którym swoją siedzibę miał Gminny Ośrodek Kultury. Zawierała ponad 500 eksponatów. W ekspozycji organizowane były lekcje muzealne dla szkół i okolicznościowych wystaw. Obecnie, po rozbiórce i wybudowaniu nowoczesnego Ośrodka Kultury, działania te kontynuowane są w nowym budynku. Znajduje się w nim też punkt informacji turystycznej. Na kamiennym głazie w centrum zobaczyć można Kaszubskie nuty.
Obiekty religijne.
W Parku Kulturowym Ośmiu Błogosławieństw, na terenie zieleni w centrum wsi, znajduje się ołtarz papieski projektu Jarosława Wójcika, przy którym papież św. Jan Paweł II, 6 czerwca 1999 roku, odprawił mszę w Pelplinie. W pobliżu ołtarza znajduje się pomnik-telebim papieża, pamiątkowy krzyż-obelisk i tablica fundatorów ołtarza.
Zabytkowy kościół drewniany jest obecnie administrowany przez Gminny Ośrodek Kultury i służy do zwiedzania, organizowania wystaw i koncertów oraz okazjonalnych celebracji liturgicznych.
Parafialny, neogotycki kościół św. Marcina w Sierakowicach (ceglany), został rozbudowany i na nowo wyposażony. Przed kościołem, przy głównej ulicy, znajduje się pomnik ks. Bernarda Sychty.
Drugi rzymskokatolicki kościół parafialny, to neogotycki, poewangelicki kościół św. Jana Chrzciciela z lat osiemdziesiątych XIX wieku, w ostatnich latach rozbudowany.
Na terenie miejscowości znajdują się ponadto:

</doc>
<doc id="96391" url="https://pl.wikipedia.org/wiki?curid=96391" title="Cwi Zamir">
Cwi Zamir

Cwi Zamir (hebr. צבי זמיר) (ur. 1925 w Łodzi) – dyrektor Mosadu, wywiadu izraelskiego w latach 1968–1974.
Urodzony w Polsce, przybył do Palestyny jako dziecko. Krótko po powstaniu państwa Izrael, w maju 1948 roku, wstąpił do wojska.
W stopniu generała majora (alluf) objął kierownictwo Mosadu, zastępując Me’ira Amita. Zamir nie miał doświadczenia w operacyjnej pracy wywiadowczej, jeśli nie liczyć raczej dyplomatycznej niż szpiegowskiej funkcji attaché wojskowego w Wielkiej Brytanii. Obserwatorzy sądzili, że właśnie dlatego został dyrektorem Mosadu. Ówczesny premier Izraela Lewi Eszkol chciał mieć na tym stanowisku kogoś niezaangażowanego w skomplikowane powiązania izraelskiego aparatu wywiadowczego.
Po porwaniu 11 izraelskich sportowców przez terrorystyczną organizację Czarny Wrzesień ("Black September") podczas igrzysk olimpijskich w 1972 roku Zamir poleciał do Monachium, ale nie udało mu się nakłonić władz niemieckich do użycia izraelskiej jednostki antyterrorystycznej w operacji odbicia zakładników. Sportowcy zginęli. Zamir otrzymał polecenie pomszczenia ich śmierci (operacja Gniew Boży). Premier Golda Meir utworzyła tajny komitet, który zająć się miał zgładzeniem terrorystów Czarnego Września, odpowiedzialnych za śmierć sportowców. Na szefa grupy likwidacyjnej Zamir wyznaczył Mike’a Harariego.
Chociaż działalność grupy (nazwanej Szwadronem Śmierci) doprowadziła, obok sukcesu polegającego na skutecznej eliminacji do wielu pomyłek i skandali, Zamir przetrwał falę krytyki w kraju i zagranicą. Uniknął również kompromitacji podczas dochodzenia w sprawie błędów wywiadu w wojnie Jom Kipur w 1973 roku. Przeszedł w stan spoczynku po ukończeniu pięcioletniej kadencji dyrektora Mosadu. Na stanowisku szefa Mosadu zastąpił go Icchak Hofi.

</doc>
<doc id="96392" url="https://pl.wikipedia.org/wiki?curid=96392" title="Kwame Nkrumah">
Kwame Nkrumah

Kwame Nkrumah, właśc. Francis Nwia-Kofi Ngonloma (ur. 21 września 1909 w Nkroful, zm. 27 kwietnia 1972 w Bukareszcie) – ghański polityk, premier i prezydent Ghany, z zawodu nauczyciel, jeden z czołowych działaczy ruchu panafrykańskiego.
Życiorys.
Młodość i działalność niepodległościowa.
Kwame Nkrumah pochodził z plemienia Nzima. W 1913 roku przeprowadził się do Half Assini, gdzie jego ojciec pracował jako złotnik. Ochrzczony w obrządku katolickim, edukację pobierał w szkole misyjnej nieopodal Half Assini. W 1926 roku został wysłany do Training College (GTC) w Akrze. W tym czasie poznał panafrykańskie idee amerykańskiego działacza społecznego W.E.B. Du Boisa i jamajskiego czarnego nacjonalisty Marcusa Garveya. Przyjął nacjonalistyczne poglądy, do których (według niego) zachęcił go doktor James Emman Kwegyir Aggrey. W 1927 Aggrey umarł, a jego uczniowie założyli Stowarzyszenie Studentów im. Aggreya – miejsce odczytywania referatów i prowadzenia dyskusji. W "Autobiografii" Nkrumah pisał, że wówczas zaczął interesować się sztuką wygłaszania przemówień.
Szkołę ukończył w 1930. Rozpoczął pracę jako nauczyciel w katolickich szkołach w Elmina i Axim. Od 1933 roku wykładał na katolickim seminarium w Amisso. Zaangażował się w tworzenie Stowarzyszenia Nauczycieli Złotego Wybrzeża. Z oburzeniem przyjął agresję Włoch na Etiopię. W 1935 roku za radą nigeryjskiego dziennikarza doktora Nnamdi Azikiwe złożył papiery na Lincoln University w Pensylwanii. Dzięki pomocy dalszej rodziny był w stanie rozpocząć studia za oceanem. Studia ukończył w 1942 roku z licencjatem z teologii oraz pracą magisterską z edukacji i filozofii. Prywatnie studiował literaturę socjalizmu, zwłaszcza Karola Marksa i Włodzimierza Lenina. Poznał także kolejne idee nacjonalizmu. W wyniku ideologicznej metamorfozy sam siebie określał jako „bezwyznaniowego chrześcijanina i marksistowskiego socjalistę“. Zaangażowany w działalność studencką, wybrany zostaje przewodniczącym Organizacji Afrykańskich Studentów w Stanach Zjednoczonych i Kanadzie. W trakcie pobytu w USA mieszkał przez pewien czas w Harlemie, będącym swoistą stolicą czarnych Amerykanów oraz miejscem działania licznych ruchów lewicowych. W 1943 roku Nkrumah poznał radykalnych działaczy lewicowych i murzyńskich, takich jak Grace Lee Boggs, Raya Dunayevskaya i Cyril Lionel Robert James. Kontakty z radykałami zwróciły na Nkrumaha uwagę FBI.
Ze Stanów Zjednoczonych wyjechał w maju 1945 roku. Przeniósł się do Londynu. Studiował na London School of Economics. Równocześnie rozwijał działalność polityczną jako wydawca pisma propagującego idee panafrykanizmu oraz jako wiceprzewodniczący Związku Studentów Zachodnioafrykańskich. W Manchesterze zorganizował V Kongres Panafrykański. Działalność Nkrumaha zainteresowała służby Security Service, które śledziły jego poczynania.
Pod koniec 1947 roku powrócił do kraju aby zostać sekretarzem generalnym partii Zjednoczonego Konwentu Złotego Wybrzeża (UGCC). Po zamieszkach w lutym 1948 roku został na krótko aresztowany wraz z innymi liderami UGCC. W czerwcu 1949 roku opuścił UGCC. Był zawiedziony konserwatywnym i umiarkowanym charakterem ugrupowania. Założył Ludową Partię Konwentu (CPP) której przewodniczącym został. W styczniu 1950 roku zainicjował kampanię „pozytywnego działania“ obejmującą pokojowe protesty i strajki wymierzone w kolonialną administrację. Aresztowany przez brytyjskie władze. Został skazany na rok więzienia. W lutym 1951 roku zza krat wystartował w wyborach powszechnych. Jego ugrupowanie zyskało największą ilość głosów a on sam został wybrany parlamentarzystą. W efekcie zwolniono go z więzienia. W 1952 roku objął urząd premiera autonomii Złotego Wybrzeża. CPP powtórzyła wyborczy sukces w 1954 i 1956.
Przywódca niepodległej Ghany.
Dążąc do pełnej niezależności ogłosił w marcu 1957 roku niepodległość Złotego Wybrzeża jako Ghana. Ghana pozostała członkiem brytyjskiej Wspólnoty Narodów. Osobiście opracował nową flagę. Jako wzór przyjął flagę etiopską, z której jednak usunął symbol Lwa Judy. Kolor czerwony miał symbolizować rozlew krwi w walce z kolonializmem, zielony symbolizował piękno przyrody, rolnictwo i obfitość a żółty oznaczał bogactwa mineralne. Czarna gwiazda oznaczała z kolei wolność Afryki. Zlecił też stworzenie hymnu. W 1960 roku po plebiscycie ogłosił Ghanę republiką a sam został prezydentem. Nowa konstytucja przyznała mu szerokie uprawnienia w zakresie władzy ustawodawczej i wykonawczej.
W 1958 roku współtworzył istniejącą do 1962 Unię Afrykańskich Stanów. Związek ten tworzyły Ghana, Mali i Gwinea. W 1960 roku armia Ghany wzięła udział w kryzysie kongijskim w ramach misji ONZ. W trakcie trwania misji większość kadry oficerskiej stanowili biali oficerowie brytyjscy. Dla Nkrumaha było to nie do przyjęcia, w związku z czym po jej zakończeniu rozpoczął afrykanizację kadr wojskowych (którą wcześniej celowo opóźniał obawiając się puczu).
Niepodległa Ghana obrała socjalistyczny kurs rozwoju. Kładł nacisk na rozwój ruchu spółdzielczego, oświaty i służby zdrowia. W 1961 roku rząd znacjonalizował handel kakao. Zabieg ten nie odniósł spodziewanych rezultatów - ceny kakao na światowych rynkach spadły, w efekcie eksport nasion stał się coraz mniej opłacalny. Skłoniło to rząd do wprowadzenia polityki oszczędności. Zmniejszenie wydatków państwa doprowadziły we wrześniu 1961 roku do strajku generalnego. Nacjonalizacji w kolejnych latach uległy także kopalnie złota, plantacje oraz niektóre branże z sektora usługowego. Wprowadzono państwowy monopol handlu zagranicznego. Podjęto szereg nieopłacalnych aczkolwiek prestiżowych inwestycji, czego przykładem była kosztowna budowa elektrowni atomowej. Kurs Nkrumaha okazał się mało skuteczny i przyczynił się do spadku produkcji oraz wzrostu zagranicznego zadłużenia.
Nerwowa atmosfera z września 1961 roku skłoniła go do zaostrzenia kursu. Zbliżył się politycznie do bloku wschodniego i wprowadził bardziej rygorystyczny aparat kontroli politycznej. Dążył do wprowadzenia Ghany na salony światowej polityki i liczył na uniezależnienie kraju od sił zewnętrznych. Jako rzecznik walki o wyzwolenie i jedność kontynentu odegrał znaczącą rolę w utworzeniu Organizacji Jedności Afrykańskiej. Organizował konferencje panafrykańskie i przyjaźnił się z szeregiem afrykańskich przywódców. Polityka ta ściśle związana była z dystansem wobec Zachodu i uczestnictwem w ruchu afroazjatyckim. Na początku lat 60. Ghana umieściła w stolicach państw ponad 60 ambasadorów a przy rządzie utworzono specjalne biuro do spraw afrykańskich.
W sierpniu 1962 roku w Kulungugu miał miejsce nieudany zamach na jego życie. Próba zabójstwa przywódcy spowodowała rozrost organów bezpieczeństwa i początek budowy prezydenckiego kultu jednostki. W styczniu 1964 roku przeprowadził referendum, na mocy którego Ghana stała się państwem jednopartyjnym. Po kolejnym zamachu rząd ogłosił, że stał za nim Zachód. Doprowadziło to do wzrostu nastrojów antyamerykańskich. Z kraju wydalono amerykańskich pracowników naukowych a ambasada Stanów Zjednoczonych stała się miejscem manifestacji.
W latach 1964-65 podjął się mediacji mających zakończyć wojnę wietnamską. Wybrano go do tego zadania, gdyż dobre relacje łączyły go zarówno z Zachodem, jak i przywódcami Chin oraz Wietnamu.
Sytuacja pogorszyła się w 1965, gdy Rodezja Południowa ogłosiła niepodległość, a rządy w niej objął reżim białej mniejszości. W następstwie kryzysu Nkrumah zerwał stosunki dyplomatyczne z byłą metropolią oraz podjął działania zmierzające do mobilizacji wojska. Budżet wojskowy Ghany stale rósł. O ile w 1958 roku na wojsko wydano ponad 9 milionów dolarów, to w 1965 roku wydatki wzrosły do 47 milionów.
W 1965 otrzymał Order Odrodzenia Polski I klasy.
1 lutego 1966 roku wygłosił swoje ostatnie przemówienie przed Zgromadzeniem Narodowym. 21 lutego udał się w dyplomatyczną podróż do Hanoi i Pekinu. 24 lutego wojsko przeprowadziło zamach stanu i przejęło władzę. Nkrumah o puczu dowiedział się, przebywając w Chinach. Wielu ekspertów uważa, że w odsunięcie go od władzy zaangażowane były amerykańskie służby specjalne. Powrócił do Afryki i otrzymał azyl w Gwinei. Mieszkał tam do końca życia. Gwinejski prezydent Ahmed Sekou Touré nadał mu tytuł współprezydenta kraju. W 1968 założył wydawnictwo książkowe. W tym czasie nadawał do rodaków poprzez radio „Głos Rewolucji“. Jego poglądy w ostatnich latach życia uległy radykalizacji i były coraz bardziej rewolucyjne. W 1970 zachorował na raka. Zmarł w Bukareszcie w 1972.
We wrześniu 2009 roku prezydent Ghany John Atta-Mills oświadczył, że 21 września (setna rocznica urodzin Kwamego Nkrumaha) stanie się Dniem Założyciela – świętem państwowym ustawowo wolnym od pracy.

</doc>
<doc id="96393" url="https://pl.wikipedia.org/wiki?curid=96393" title="Amelia Earhart">
Amelia Earhart

Amelia Mary Earhart (wym. ɛərhɑrt; ur. 24 lipca 1897, zaginiona 2 lipca 1937, uznana za zmarłą 5 stycznia 1939) – amerykańska pilotka, dziennikarka i autorka książek. Pierwsza kobieta, która przeleciała nad Oceanem Atlantyckim jako pasażerka (1928) i pierwsza kobieta, która jako pilot uczyniła to samotnie (1932), za co została odznaczona Zaszczytnym Krzyżem Lotniczym. Ustanowiła wiele rekordów, w tym dotyczących prędkości i wysokości lotu. Autorka bestsellerów opisujących jej doświadczenia związane z lataniem. Przyczyniła się do utworzenia Ninety-Nines, organizacji non-profit zrzeszającej pilotki z całego świata. Zaangażowana w politykę, była członkinią National Woman's Party ("Krajowa Partia Kobiet"), popierała również Equal Rights Amendment (poprawkę o równouprawnieniu kobiet).
Podczas próby lotu wokółziemskiego w 1937 roku samolotem Lockheed L-10 Electra zaginęła wraz z nawigatorem Fredem Noonanem nad środkowym Pacyfikiem, niedaleko wyspy Howland. Okoliczności tego zdarzenia pozostają nierozwiązaną tajemnicą, będąc przedmiotem teorii spiskowych i fascynacji wielu ludzi.
Życiorys.
Dzieciństwo.
Amelia Mary Earhart, córka Samuela ‘Edwina’ Earharta (1868–1930) i Amelii Otis Earhart (1869–1962) urodziła się w Atchinson (Kansas) w domu swojego dziadka, Alfreda Otisa, byłego sędziego i prezydenta Atchinson Saving Bank.
Imiona, zgodnie z rodzinnym zwyczajem, nadano jej po dwóch babciach (Amelii Josephine Harres i Mary Wells Patton).
Pierwszy lot transatlantycki (1928).
Po samotnym przelocie Charlesa Lindbergha nad Atlantykiem w 1927 roku, Amy Phipps Guest, córka amerykańskiego przemysłowca Hendry’ego Philipsa, pragnęła być pierwszą kobietą która przeleci nad Oceanem Atlantyckim. Tuż po rozpoczęciu przygotowań uznała jednak, że wyprawa jest zbyt niebezpieczna. Wycofując się postanowiła wesprzeć projekt finansowo, sugerując by znaleziono „inną dziewczynę z odpowiednim image”. W lipcu 1928 roku Earhart dostała telefon od publicysty, kapitana Hiltona H. Raileya, który zapytał ją, czy nie zechciałaby być pierwszą kobietą w historii, która przeleciała nad Atlantykiem.
Koordynatorzy całego przedsięwzięcia spotkali się z Earhart i zaproponowali jej towarzystwo Wilmera Stultza i drugiego pilota/mechanika Louisa Gordona. Earhart miałaby być jedynie pasażerem, rejestrującym zapis lotu. Trójka wystartowała z Trepassey Harbor (Nowa Fundlandia) na samolocie Fokker F.VIIb/3m 17 czerwca 1928 roku i wylądowała w Burry Port, koło Llanelli (Walia) około 21 godzin później. Lot odbył się całkowicie zgodnie z planem. Tuż po lądowaniu w wywiadzie Earhart powiedziała: „Stultz pilotował. Ja byłam tylko bagażem, jak zwykły worek ziemniaków”. Dodała jeszcze: „Może kiedyś spróbuję tego sama”. Kiedy zespół powrócił do Stanów Zjednoczonych został przywitany uroczystą paradą w Nowym Jorku i przyjęciem w Białym Domu.
Samotny lot transatlantycki (1932).
W wieku 34 lat, rankiem 20 maja 1932 roku Earhart wyruszyła w podróż z Harbour Grace na Nowej Fundlandii, mając przy sobie ostatnie wydanie lokalnej gazety. Jej celem było dotarcie do Paryża w jednosilnikowym Lockheed Vega, powtarzając wcześniejsze osiągnięcie Charlesa Lindberga. Po trwającym 14 godzin i 56 minut locie, podczas którego musiała zmagać się z silnymi północnymi wiatrami, przeraźliwym zimnem i kłopotami technicznymi, wylądowała na pastwisku w Culmore, koło Londonderry w Irlandii Północnej. W miejscu, w którym wylądowała, znajduje się dzisiaj muzeum.
Jako pierwsza kobieta, która przeleciała nad Atlantykiem samotnie, Earhart otrzymała wysokie odznaczenia od Kongresu, Prezydenta Stanów Zjednoczonych Herberta Hoovera oraz rządu Francji. W miarę jak jej sława rosła, przyjaźniła się z coraz to liczniejszą grupą oficerów oraz między innymi z Eleanor Roosevelt, z którą dzieliła wiele pasji.
Okoliczności śmierci.
W 1937 roku podjęła próbę okrążenia kuli ziemskiej wzdłuż równika (gdyby to się udało, byłaby pierwszą kobietą, która przeleciała dookoła świata). Po 40 dniach podróży (samolotem Lockheed L-10 Electra) i przebyciu około 3/4 dystansu, po wystartowaniu z Nowej Gwinei, lecąc nad Oceanem Spokojnym razem z nawigatorem Fredem Noonanem stracili kontakt radiowy. Pomimo natychmiastowego podjęcia poszukiwań (na które rząd USA wydał około 4 miliony dolarów) nie odnaleziono żadnych śladów zaginionego samolotu. Oprócz najbardziej prawdopodobnej możliwości, mówiącej że ich samolot (po wyczerpaniu się zapasu benzyny) wpadł do oceanu, pojawiły się także inne teorie.
Teoria Wyspy Gardner.
Samolot zaginął w pobliżu Wysp Feniks na środkowym Pacyfiku. Na atolu Nikumaroro (dawniej znanej jako Wyspa Gardner) odnaleziono m.in. but uznany za damski, pudełko od amerykańskiego sekstantu i butelkę benedyktynki, którą lubiła pilotka. Odkryć dokonała grupa badawcza "The International Group for Historic Aircraft Recovery" ("TIGHAR"), która na przełomie XX i XXI wieku dokonała kilkunastu ekspedycji badawczych na wyspę Nikumaroro. Ich odkrycia zostały powiązane z ludzkim szkieletem, który odnaleziono na wyspie w 1940 roku. Początkowo został on uznany za męski, ale ponowna analiza antropologiczna (dokonana na bazie opisu, gdyż sam szkielet zaginął) opublikowana w 2018 roku wskazała, że mógł należeć jednak do kobiety. Wymiary kości odpowiadają tym, które można wyznaczyć z fotografii i zachowanych ubrań Earhart. To sugeruje, że pionierka awiacji mogła zakończyć życie jako rozbitek na odizolowanej wyspie. W 2019 roku na wyspę udała się ekspedycja "National Geographic", która poszukiwała wraku samolotu, co mogłoby potwierdzić hipotezę rozbicia się u wód Wyspy Gardner. Wraku jednak nie znaleziono.
Teoria niewoli japońskiej.
Popularną teorią związaną z zaginięciem Amelii Earhart była również ta, sugerująca iż pilotka wylądowała na Wyspach Marshalla po czym została schwytana przez Japończyków, którzy w latach 30. umacniali tam swoje bazy wojskowe, i każdego lotnika-cudzoziemca mogli traktować jako potencjalnego szpiega. Sugerowano nawet, że lotniczka ta (pozostając cały czas w niewoli) została po wybuchu wojny zwerbowana przez Japończyków, by występować przed mikrofonem w ich propagandowych audycjach radiowych, jako „Tokijska Róża”. Amerykańskie stacje nasłuchowe twierdziły bowiem, że część audycji nadawała kobieta z amerykańskim akcentem. Rząd amerykański wyekspediował nawet na Pacyfik męża Earhart, George’a Palmera Putnama, by zidentyfikował głos kobiety. Jego zaprzeczenia, jakoby głos należał do jego żony, nie powstrzymały plotek.

</doc>
<doc id="96397" url="https://pl.wikipedia.org/wiki?curid=96397" title="Montgomery">
Montgomery



</doc>
<doc id="96398" url="https://pl.wikipedia.org/wiki?curid=96398" title="Palma (Hiszpania)">
Palma (Hiszpania)

Palma (w różnych okresach przed 2 grudnia 2016: Palma de Mallorca) – stolica i największe miasto Balearów oraz wyspy Majorka. Jest jednym z największych ośrodków turystycznych świata, a jej port lotniczy jednym z najbardziej ruchliwych w Europie. Funkcjonuje w nim jedna linia metra. W Palmie znajduje się również jeden z najbardziej popularnych portów dla wielkogabarytowych statków wycieczkowych. 
Ma liczne walory turystyczne, w tym katedrę (budowaną w latach 1230−1600). Inna zabytkowa budowla, pałac Almudaina (katal. "palau de l’Almudaina"), jest połączeniem stylów aragońskich i arabskich. Palma jest również znana z życia nocnego i olbrzymiej liczby klubów, barów, restauracji i dyskotek.
W 2018 Palmę odwiedziło 9,3 mln turystów z całego świata – była piętnastym najczęściej odwiedzanym miastem na świecie.
Demografia.
Według danych hiszpańskiego Ministerstwa Rozwoju zespół miejski Palmy (hiszp. Grande Área Urbana) ma 548 211 mieszkańców na powierzchni 913 km²; w latach 2001−2011 nastąpił wzrost ludności o 115 468 osób, co stanowi wzrost o 26,7%.
Klimat.
Palma znajduje się w strefie klimatu subtropikalnego typu śródziemnomorskiego, z łagodnymi zimami i ciepłymi, częściowo gorącymi latami. Średnia roczna temperatura wynosi 22 °C w dzień. Średnia temperatura trzech najchłodniejszych miesięcy – grudnia, stycznia i lutego wynosi ponad 15 °C w dzień. Sezon z letnimi temperaturami trwa od maja do października. Temperatury powyżej 30 °C występują w kilkudziesięciu dniach rocznie, głównie w lipcu i sierpniu. Dwa miesiące – kwiecień i listopad mają charakter przejściowy, ze średnią temperaturą około 19 °C w ciągu dnia i 8-12 °C podczas nocy, pod względem temperatury i nasłonecznienia przypominają maj i wrzesień w Polsce.
Palma ma tylko nieco ponad 50 dni deszczowych rocznie przy opadach ≥1mm, ze średnią kilka dni deszczowych w miesiącu. Miasto ma ponad 2700 godzin czystej słonecznej pogody rocznie, od 150 h (średnio 4,9 godziny dziennie, ponad 4 razy więcej niż w Polsce) w grudniu do ponad 340 h (średnio 11 godzin czystego słońca na dobę) w lipcu.
Sport.
W Palmie odbywają się coroczne regaty o Trofeum Księżnej Zofii ("Trofeo Princesa Sofia") – jedne z największych regat żeglarskich w klasach olimpijskich, organizowane od 1968. Zawody rozgrywane są w zatoce Palma, zwykle w pierwszej połowie kwietnia. 
W 1999 odbyła się tutaj letnia uniwersjada.

</doc>
<doc id="96400" url="https://pl.wikipedia.org/wiki?curid=96400" title="Sitges">
Sitges

Sitges – małe miasto i kąpielisko morskie w Hiszpanii, na Costa del Garraf, w regionie autonomicznym Katalonii, położone około 35 km na południowy zachód od Barcelony. W 2007 r. miasto liczyło 26 225 mieszkańców, z których blisko 35% pochodzi z Holandii, Francji, Wielkiej Brytanii i krajów skandynawskich. Początkami sięga czasów rzymskich; funkcjonował tu mały port rybacki. Od XIV w. Sitges było własnością hrabiego Barcelony.
Miejscowość letniskowa z piaszczystymi wąskimi plażami o długości ok. 4 km. Mnogość barów i knajpek przy malowniczych uliczkach Sitges jest celem eskapad nie tylko młodzieży z pobliskiej Barcelony. Burzliwe życie nocne i swobodna atmosfera oraz gościnność i tolerancja mieszkańców Sitges sprawiły, że miasto stało się jednym z najbardziej popularnych europejskich centrów turystyki gejowskiej.
Od ponad stu lat jednym z najważniejszych wydarzeń jest karnawał, rozpoczynający się corocznie w tłusty czwartek.
Od 1968 roku rokrocznie w październiku w Sitges odbywa się międzynarodowy festiwal filmów grozy i fantasy.

</doc>
<doc id="96401" url="https://pl.wikipedia.org/wiki?curid=96401" title="Santa Cruz de Tenerife">
Santa Cruz de Tenerife

Santa Cruz de Tenerife – jedno z miast Wysp Kanaryjskich, liczące ponad 222 tys. mieszkańców. Jest drugim, po Las Palmas, co do liczby mieszkańców miastem Wysp Kanaryjskich i zarazem największym miastem Teneryfy. Wraz z Las Palmas jest stolicą lokalnej autonomii.
Jest ośrodkiem turystyki masowej, przyciągającym corocznie miliony turystów. Jest też ważnym portem transatlantyckim. Port służy do eksportu lokalnych produktów - bananów, tytoniu i warzyw oraz dużemu importowi zaopatrzeniowemu. Obecnie turystyka jest zdecydowanie największym źródłem dochodu miasta, ale w granicach Santa Cruz działa również dobrze prosperująca rafineria, zbudowana w 1930 roku. Ponadto w mieście rozwinął się przemysł chemiczny oraz spożywczy.
Symbolem Santa Cruz de Tenerife jest zaprojektowana i wybudowana przez Santiago Calatrava Auditorio de Tenerife.
W mieście jest wiele sklepów z atrakcyjnymi dla turystów cenami. Na całych Wyspach Kanaryjskich obowiązuje 5% podatek VAT.
Port.
Pod tym określeniem znana jest strefa, która otacza port „Puerto de Santa Cruz de Tenerife”. W strefie tej znaleźć możemy słynny Plaza de España, gdzie odbywają się największe imprezy świąteczne miasta oraz doroczny Karnawał w Santa Cruz de Tenerife.
Transport.
Santa Cruz de Tenerife posiada rozległą sieć komunikacyjną.
Guaguas Municipales to miejska firma transportowa oferująca 40 linii autobusów, które okrążają miasto wzdłuż i wszerz. 
Transport pomiędzy miastami oferowany jest przez sieć autobusów.
Klimat.
Santa Cruz znajduje się w strefie klimatu subtropikalnego typu półpustynnego, z całorocznym okresem letnim. Średnia roczna temperatura wynosi ponad 24 °C w dzień i 18 °C w nocy. 
W najchłodniejszych miesiącach roku – styczniu i lutym, średnia temperatura wynosi wokół 21 °C w dzień i 15 °C w nocy. Opady śniegu, jak i mróz nigdy nie wystąpiły. Najcieplejszymi miesiącami roku są lipiec i sierpień ze średnią temperaturą wokół 29 °C w dzień i 21-22 °C w nocy. Temperatura jest tutaj stabilna, występują tu małe wahania temperatury, zarówno pomiędzy dniem a nocą oraz pomiędzy kolejnymi dniami.
Santa Cruz ma tylko 30 dni deszczowych rocznie z opadami ≥1mm, licząc od bezdeszczowego okresu od czerwca do sierpnia do 5 dni deszczowych w grudniu. Występuje tutaj ponad 2900 godzin czystej słonecznej pogody rocznie, od 180 h (średnio 5,8 godziny dziennie, prawie 6 razy więcej niż w Polsce) w grudniu do ponad 330 h (średnio 10,8 godzin czystego słońca na dobę) w lipcu. Temperatura morza waha się od 19,3 °C w lutym i marcu do 23,7 °C we wrześniu i październiku.

</doc>
<doc id="96403" url="https://pl.wikipedia.org/wiki?curid=96403" title="Zygmunt Mycielski">
Zygmunt Mycielski

Zygmunt Mycielski, hr. h. Dołęga (ur. 17 sierpnia 1907 w Przeworsku, zm. 5 sierpnia 1987 w Warszawie) – polski kompozytor, publicysta, pisarz i krytyk muzyczny.
Życiorys.
Urodził się w rodzinie Jana i Marii z Szembeków. Szkołę średnią ukończył w Krakowie, gdzie uczył się muzyki u o. Bernardino Rizziego, włoskiego kompozytora, organisty i dyrygenta chórów. Od 1928, za radą Karola Szymanowskiego, kontynuował edukację muzyczną w École normale de musique w Paryżu u Paula Dukasa i Nadii Boulanger. W 1926 wstąpił do "Association des Jeunes Musiciens Polonais" (Stowarzyszenie Młodych Muzyków Polskich), stworzonego przez bardzo liczną w tych latach grupę polskich muzyków studiujących w stolicy Francji. W latach 1934–1936 był jego prezesem.
Brał udział w II wojnie światowej: w kampanii wrześniowej i działaniach we Francji w 1940. Jako żołnierz polskiej armii znalazł się w stalagu, następnie został skierowany do przymusowej pracy u niemieckiego rolnika. Po zakończeniu wojny powrócił do Polski.
W latach 1946–1948 i 1957–1959 współredagował „Ruch Muzyczny”, a od 1960 do 1968 był redaktorem naczelnym tego pisma. Współredagował „Res Facta”, „Rocznik Chopinowski” i „Chopin Studies”. W 1955 opublikował w „Przeglądzie Kulturalnym” artykuł krytykujący izolację polskiej kultury od twórczości kompozytorów w świecie. Po wkroczeniu wojsk Układu Warszawskiego do Czechosłowacji opublikował w paryskiej „Kulturze” „List otwarty do muzyków czeskich i słowackich”, za który spotkały go restrykcje ze strony władz PRL: pozbawienie funkcji redaktora naczelnego „Ruchu Muzycznego”, objęcie podmiotowym zapisem cenzury i zakaz wyjazdów zagranicznych. W 1974 podpisał wraz z innymi intelektualistami i artystami tzw. "list piętnastu", skierowany do władz PRL z żądaniem udostępnienia Polakom zamieszkałym w ZSRR kontaktu z polską kulturą oraz własnego szkolnictwa. W 1975 podpisał memoriał 59 intelektualistów do władz w związku z projektowanymi zmianami w konstytucji. W 1978 uczestniczył w założeniu nielegalnego Towarzystwa Kursów Naukowych, działającego w środowiskach studenckich. Działania te zwróciły na niego uwagę Urzędu Bezpieczeństwa, który obserwował i szykanował go przez długie lata, jako jedną z nielicznych osób ze środowiska muzycznego.
Mimo utrudnień stwarzanych mu przez władze w latach 70., jego utwory kilkakrotnie wykonywano na festiwalu Warszawska Jesień, a sam Mycielski wyjeżdżał za granicę oraz publikował w „Ruchu Muzycznym”, m.in. stałe felietony, które wydano (w niewielkim nakładzie) w wersji książkowej.
W latach 1947–1948 i 1952–1954 był wiceprezesem, a w okresie 1948–1949 prezesem Zarządu Głównego Związku Kompozytorów Polskich (ZKP). Od 1985 do 1987 był członkiem jego prezydium. W latach 1954–1957 i 1960–1983 znajdował się także w składzie Komisji Kwalifikacyjnej ZKP. Od 1983 był członkiem honorowym Związku.
W grudniu 1975 roku był sygnatariuszem protestu przeciwko zmianom w Konstytucji Polskiej Rzeczypospolitej Ludowej (List 59).
Zmarł w Warszawie, lecz został pochowany w Wiśniowej nad Wisłokiem, gdzie w 1988 z inicjatywy Andrzeja Szypuły założono Towarzystwo im. Zygmunta Mycielskiego. W jego ramach powstało w 1990 czasopismo „Kamerton”, koncentrujące się na dokumentacji oraz propagowaniu życia i twórczości kompozytora. Także w 1990 Telewizja Polska zrealizowała film: "Zygmunt Mycielski - Szkic do portretu".
Decyzją Zygmunta Mycielskiego jego spuścizna twórcza została zdeponowana u Barbary Zwolskiej-Stęszewskiej i Jana Stęszewskiego w Warszawie. Archiwum zawiera m.in. szkice, rękopisy i wydania kompozycji, piśmiennictwo muzyczne i literackie, obfitą korespondencję oraz unikatowe dzienniki opublikowane w "Dzienniku 1960–1969" (Iskry, Warszawa 2001), "Dzienniku 1950–1959" (Iskry, Warszawa 1999) oraz "Niby dzienniku" (Iskry, Warszawa 1998). Dzienniki rzucają nowe światło na biografię Mycielskiego, ujawniając m.in. jego homoseksualizm.
Kompozycje.
Zygmunt Mycielski komponował symfonie, pieśni, balety ("Zabawa w Lipinach"), utwory kameralne i wokalno-instrumentalne. Jego twórczość muzyczna utrzymana jest głównie w stylistyce neoklasycystycznej.

</doc>
<doc id="96404" url="https://pl.wikipedia.org/wiki?curid=96404" title="Tarifa">
Tarifa

Tarifa – miasto w południowej Hiszpanii, położone na Costa de la Luz, w Andaluzji. Liczba mieszkańców: 18 088 (2017).
Geografia.
Położenie.
Miasto to jest najbardziej na południe wysuniętym miastem kontynentalnej Hiszpanii. Znajdujący się na południu przylądek Punta de Tarifa to najdalej wysunięty na południe punkt lądowej Europy (36°00'00.3"N 5°36'37.3"W). Za dnia, przy dobrych warunkach pogodowych, z okolic Tarify doskonale widać oddalone zaledwie o 20 kilometrów wybrzeże Afryki. W nocy widać światła afrykańskiego miasta Tanger, oddalonego o około 30 kilometrów.
Klimat.
W Tarifie można wyróżnić dwa silne wiatry:
Historia.
Okolice Tarify były zamieszkane przez ludzi od czasów prehistorycznych. W czasach starożytnych faktorię założyli tu Fenicjanie. Później Rzymianie zbudowali miasto Iulia Traducta. W roku 710, rok przed najazdem muzułmańskim na Półwysep Iberyjski, na czele niewielkich sił wylądował tu Tarif ibn Malik, któremu Tarifa zawdzięcza swoją nazwę. Powstało muzułmańskie miasto, a w X wieku zbudowano zamek, doceniając strategiczne położenie Tarify. Miasto od roku 1090 było pod panowaniem Almorawidów, w roku 1147 zostało zajęte przez Almohadów. Zdobyte w roku 1292 przez prowadzące rekonkwistę wojska chrześcijańskie. Mimo kilku prób w XIII i XIV wieku nie zostało już odbite przez muzułmanów.
Sport.
Tarifa jest powszechnie uważana za hiszpańską stolicę surfingu, zarówno
windsurfing jak i kitesurfing są tutaj praktykowane. Miasto jest jednym ze
światowych ośrodków subkultury surfingowej, czemu zawdzięcza swoją specyficzną atmosferę.

</doc>
<doc id="96407" url="https://pl.wikipedia.org/wiki?curid=96407" title="Emisja gamma">
Emisja gamma

Emisja gamma – przemiana jądrowa, podczas której emitowane jest tylko promieniowanie gamma, a nie są emitowane inne cząstki. Przykładem takiej przemiany jest drugi etap opisanego niżej rozpadu kobaltu-60.
Najpierw 60Co przekształca się w 60Ni w wyniku przemiany beta:
Powstałe jądro niklu jest wzbudzone, czyli ma energię większą od energii takiego jądra w stanie podstawowym. Po pewnym czasie jądro przechodzi do stanu podstawowego emitując dwa fotony o dużej energii (1,17 i 1,33 MeV), będące kwantami promieniowania gamma:
Do emisji gamma dochodzi jeżeli energia wzbudzenia jądra atomowego jest mniejsza od energii wiązania ostatniego nukleonu. W przypadku gdy energia wzbudzenia jądra jest znacznie większa od energii wiązania ostatniego nukleonu, większość rozpadów jądra następuje poprzez emisję nukleonu (lub nukleonów).
Promieniowanie gamma towarzyszy prawie każdej przemianie jądrowej, ale przemiany te nie są określane jako przemiany gamma. 
Badając energie i kierunki (pędy) składników rozpadu można określić czy rozpad odbywa się jednoetapowo, czy jest to kilka następujących po sobie rozpadów.

</doc>
<doc id="96409" url="https://pl.wikipedia.org/wiki?curid=96409" title="Emisja gama">
Emisja gama



</doc>
<doc id="96411" url="https://pl.wikipedia.org/wiki?curid=96411" title="Fort Niagara">
Fort Niagara

Fort Niagara – fortyfikacja w Stanach Zjednoczonych, w stanie Nowy Jork. Ulokowany przy ujściu rzeki Niagara do jeziora Ontario.
Pierwszy stały fort zbudowany przez Francję w 1726. Zdobyty przez Wielką Brytanię w 1759 podczas wojny siedmioletniej. Pod panowaniem brytyjskim fort odgrywał dużą rolę w administracji otaczających go terenów, był również ważną brytyjską bazą podczas Amerykańskiej Wojny Rewolucyjnej. Po wytyczeniu granicy między USA i brytyjską Kanadą fort przeszedł w amerykańskie ręce w 1796. Odegrał ważną rolę w wojnie brytyjsko-amerykańskiej (1812–1814). Został zdobyty przez wojska brytyjskie w 1813, a następnie zwrócony Amerykanom po zakończeniu wojny. Do 1963 funkcjonował jako fortyfikacja i koszary armii amerykańskiej. Obecnie teren fortu należy do stanu Nowy Jork i jest parkiem stanowym, a zabudowania starego fortu są utrzymywane jako muzeum.
Panowanie francuskie.
W XVII i XVIII w. jedynym sposobem na sprawne przemierzanie dzikich obszarów środka Ameryki Północnej było pływanie łodziami po rzekach i jeziorach. Jednym ze strategicznie najważniejszych szlaków wodnych była rzeka Niagara łącząca jeziora Erie i Ontario. Znajdujący się w połowie biegu rzeki wodospad Niagara musiał być omijany przez przenoszenie łodzi i ładunków ścieżkami obok wodospadu, tworzącymi tzw. "Niagara Portage".
Francuzi założyli swoją kolonię w Québecu w 1608 i z biegiem czasu podjęli energiczne działania w celu stworzenia imperium handlowego, które ostatecznie rozciągało się po ogromnych połaciach amerykańskiego kontynentu, od ujścia Rzeki Świętego Wawrzyńca do Atlantyku aż do ujścia rzeki Missisipi do Zatoki Meksykańskiej. Sukces tego projektu wymagał kontroli newralgicznych punktów w systemie transportu wodnego na kontynencie, wśród których jednym z najważniejszych był szlak komunikacyjny wzdłuż rzeki Niagara.
Pierwsza udokumentowana wizyta Francuzów w okolicach rzeki Niagara miała miejsce w roku 1669, w okresie pokojowych stosunków z Irokezami, którzy byli w tym czasie dominującą siłą w tym regionie. W 1679 Francuzi wybudowali pierwszy mały fort, nazwany Fort Conti, w celu wspierania ekspedycji Roberta La Salle do jeziora Erie. Fort ten istniał tylko kilka miesięcy i uległ spaleniu.
W 1687 stosunki Francuzów z Irokezami pogorszyły się. Francuska ekspedycja pod dowództwem Gubernatora Nowej Francji, Jacques-Rene de Brisay, markiza de Dentonville, wkroczyła w okolice koło południowych brzegów jeziora Ontario, pustosząc wioski indiańskie, nie będąc jednak w stanie dosięgnąć zbyt wielu nieuchwytnych Indian. Dentonville i jego siły doszły do ujścia rzeki Niagara i tam zbudowały drugi fort, Fort Dentonville. Po pozostawieniu garnizonu składającego się ze 100 żołnierzy główna ekspedycja powróciła do Montrealu.
Fort był silny militarnie, ale oddalony o setki kilometrów od innych placówek francuskich i w ten sposób odcięty od źródeł zaopatrzenia. Po niezwykle ciężkiej zimie, nadejściu głodu i stałego zagrożenia ze strony otaczających fort Indian, w kwietniu następnego roku tylko 12 żołnierzy garnizonu pozostało przy życiu w momencie przybycia francuskich posiłków. Francuzi zdali sobie sprawę z tego, że fort jest zbyt odizolowany aby mogli się w nim utrzymać. We wrześniu 1688 Francuzi spalili budynki fortu i powrócili do Montrealu.
Przez następne trzydzieści lat rosnąca rywalizacja z koloniami brytyjskimi poczęła skłaniać Francuzów do podjęcia kolejnej próby zbudowania placówki nad rzeką Niagara. Z biegiem lat stosunki z Irokezami polepszyły się. W 1720 Irokezi dali pozwolenie Francuzom na założenie placówki handlowej u stóp wodospadu Niagara, przy "Niagara Portage". Z kolei w 1725 Irokezi dali Francuzom pozwolenie na założenie placówki przy ujściu rzeki do jeziora Ontario. Według uzgodnień miało to być tylko miejsce do prowadzenia handlu futrami i zostało nazwane Domem Pokoju.
W czerwcu 1726 flotylla francuska przypłynęła jeziorem do ujścia rzeki i rozpoczęła budowę fortu. Składał się on z dużego kamiennego domu otoczonego drewnianą palisadą. Starano się wybudować silną, ale niezbyt groźnie wyglądającą placówkę, by nie złamać w zbyt oczywisty sposób porozumienia z Irokezami. Budynek ów, zwany Domem Pokoju, zachował się do dziś i jest najstarszą budowlą na terenie obecnego fortu. Wraz z budową fortu Francuzi nareszcie osiągnęli swój cel, zdobywając kontrolę nad ważnym szlakiem komunikacyjnym i tym samym odcinając kolonie brytyjskie od najwygodniejszego szlaku wodnego w głąb Ameryki.
Z początku garnizon francuski był stosunkowo mały, gdyż neutralność Irokezów nie pozwalała armiom brytyjskim zaatakować fortu i również nie dawała Francuzom wielkich możliwości prowadzenia stamtąd działań przeciwko koloniom brytyjskim. Tak więc fort pozostał na uboczu wojny o sukcesję austriacką między Francją i Wielką Brytanią w latach 1744-1748. Przez te lata fort był jednak stopniowo rozbudowywany. Załoga składała się z jednej kompanii żołnierzy.
Fort podczas wojny siedmioletniej.
Od ok. 1749 Francuzi podjęli próbę zdobycia kontroli nad terenami nad rzeką Ohio. W 1755 działania te doprowadziły do konfliktu z siłami brytyjskimi, który niedługo potem przerodził się w ogólną wojnę siedmioletnią między Francją i Wielką Brytanią i kolonistami obu stron w Ameryce. Fort Niagara był kluczowym punktem na szlaku komunikacyjnym między Montrealem i doliną Ohio.
Na początku wojny w 1755 roku Francuzi odnieśli zwycięstwo nad siłami generała Braddocka w dolinie Ohio. Druga armia brytyjska maszerująca z Fortu Oswego miała duże szanse pokonania słabej załogi Fortu Niagara ale wyruszyła za późno i zmuszona była do odwrotu przed nadciągającą zimą.
Francuzi, zaniepokojeni zagrożeniem Fortu Niagara od strony Brytyjczyków, podjęli decyzję o drastycznym wzmocnieniu załogi fortu. Jesienią 1755 duży oddział żołnierzy regularnych, świeżo przybyłych z Francji, został wysłany do fortu statkami przez jezioro Ontario. Wraz z nimi przybył kapitan Pierre Pouchot, który miał rozkaz zmiany Fortu Niagara w silną twierdzę w stylu europejskim, będącą w stanie wytrzymać oblężenie i ostrzał artylerii.
Stara palisada została zburzona i na jej miejsce zbudowano bastiony ziemne.
Przez następne dwa lata sytuacja wojenna rozwijała się na korzyść Francji. Brytyjczycy utracili Fort Oswego, który był najlepszą bazą dla potencjalnego ataku przeciw Fortowi Niagara. Jednak w roku 1758 szala przechyliła się na korzyść Brytyjczyków. Co więcej, Irokezi przestali być neutralni i zaczęli wspierać wojska brytyjskie.
W tej sytuacji było jasne, że atak na Fort Niagara był nieunikniony. Chociaż Brytyjczycy mieli przewagę liczebną, Francuzi przygotowali się najlepiej jak mogli. Kapitan Pouchot został ponownie wyznaczony na dowódcę fortu, do którego przybył w kwietniu 1759 z rozkazem utrzymania się za wszelką cenę.
W lecie 1759 amerykańska ekspedycja przeciwko fortowi pod dowództwem generała Johna Prideaux wyruszyła z Albany. Po pozostawieniu części sił dla odbudowy Fortu Oswego, armia składała się z 2000 regularnych żołnierzy i 1500 sojuszniczych Irokezów. Armia popłynęła na łodziach wzdłuż południowego brzegu jeziora Ontario i wylądowała w okolicach Fortu Niagara 6 lipca 1759.
Dowódca francuski nie wiedział o przystąpieniu Irokezów do walki po stronie brytyjskiej i mylnie wierzył że, tak jak dotychczas, jego indiańscy sojusznicy ostrzegą go z dużym wyprzedzeniem o wyruszeniu jakiejkolwiek ekspedycji brytyjskiej przeciwko niemu. Po przeczekaniu do początku lata bez żadnych wieści, uznał, że jest już za późno na brytyjski atak przed nadejściem zimy. Z tego powodu w czerwcu wysłał 2500 ze swoich 3000 żołnierzy na południe w celu wspierania działań francuskich w dolinie Ohio. Ta katastrofalna decyzja zapewniła Brytyjczykom zwycięstwo. Z silną załogą Fort Niagara, który był w tym czasie jedyną twierdzą w głębi kontynentu bronioną przez umocnienia ziemne w europejskim stylu, z bastionami, fosami i krzyżującymi się polami ognia, byłby niezwykle trudny do zdobycia. Natomiast w sytuacji która zaistniała było jasne, że bez szybkiego nadejścia posiłków poddanie się stosunkowo małej załogi fortu było tylko kwestią czasu.
Brytyjczycy rozpoczęli kopanie szańców oblężniczych 10 lipca. 14 lipca rozpoczęło się bombardowanie artyleryjskie fortu. 17 lipca brytyjskie moździerze rozpoczęły ostrzał z drugiego brzegu rzeki Niagara biorąc fort w dwa ognie. Po południu 20 lipca 20 ciężkich dział rozpoczęło morderczy ogień z pozycji 80 yardów od bastionów fortu. 23 lipca ostatnie działa francuskie zostały zniszczone.
W tym momencie posiłki francuskie pojawiły się na rzece Niagara w górę od wodospadu. Składały się z ok. 1600 żołnierzy, francuskich kolonistów i Indian. Brytyjczycy, ostrzeżeni przez Indian, wysłali oddziały w celu zablokowania drogi nadciągającym Francuzom. Podczas nocy irokescy sojusznicy Brytyjczyków zdołali przekonać Indian w armii francuskiej do opuszczenia jej szeregów. Następnego dnia armia francuska uszczuplona do 600 żołnierzy przeprowadziła szarżę na angielską pozycję blokującą. Pod morderczym ogniem muszkietów brytyjskich atak francuski nie miał szans. Tylko ok. 100 ludzi, w większości rannych, przeżyło by stać się brytyjskimi jeńcami. Reszta uciekających Francuzów została wybita przez Irokezów.
Po brytyjskim zwycięstwie dalsza obrona fortu nie miała sensu. Kapitan Pouchot wraz z załogą poddał się 25 lipca. Tym razem nie doszło do masakry, a żołnierze francuscy zostali przewiezieni do Nowego Jorku, skąd zostali repatriowani do Francji.
Utrata fortu odcięła Montreal od doliny Ohio i tym samym skazała armie francuskie na południu na porażkę. Utrata Fortu Niagara była tylko jednym ogniwem w łańcuchu klęsk francuskich. Na jesieni 1759 Brytyjczycy zdobyli Quebec. W 1760 poddał się Montreal. W 1763 Francuzi utracili całe swoje terytoria w Ameryce Północnej w traktacie pokojowym podpisanym w Paryżu.
Panowanie brytyjskie.
Podniesienie flagi brytyjskiej nad fortem w 1759 rozpoczęło najważniejszy okres w jego dziejach. Przez następne 37 lat fort miał silny garnizon a jego komendant sprawował szeroką władzę nad ogromną częścią brytyjskiej Ameryki Północnej.
W pierwszym roku po zdobyciu fortu sytuacja zaopatrzeniowa była tak trudna, że w trakcie pierwszej zimy 150 ludzi zmarło na szkorbut. Po zakończeniu działań na kontynencie w 1760 fort stał się głównym punktem zaopatrzeniowym w na nowo brytyjskich terenach dookoła Wielkich Jezior. Fort odgrywał tą kluczową rolę przez następne kilkadziesiąt lat. Był też ważnym punktem kontaktowym między Brytyjczykami i Indianami. Ci ostatni nie byli zadowoleni z faktu, że Francuzi zostali wyparci z Ameryki Północnej dając Brytyjczykom niepodzielne panowanie nad kontynentem.
W latach 1763-1764 wybuchło ogromne powstanie Indian pod przywództwem Pontiaca, które przez pewien okres poważnie zagroziło brytyjskiej dominacji nad wnętrzem kontynentu. Indianie nie mieli szans na zdobycie silnie ufortyfikowanego Fortu Niagara, ale prowadzili intensywną wojnę podjazdową w jego okolicach. Fort odegrał istotną rolę jako źródło zaopatrzenia i posiłków dla obleganego przez Indian fortu Detroit oraz jako baza dla armii, która ostatecznie stłumiła powstanie indiańskie w 1764 r.
Przez te lata głównym zadaniem fortu była obrona przed Indianami, gdyż po odejściu Francuzów nie było na kontynencie żadnego europejskiego przeciwnika zaopatrzonego w artylerię. Z tego też powodu umocnienia fortu nie były utrzymywane i powoli poszły w rozsypkę, toteż do 1775 potężne fortyfikacje ziemne praktycznie przestały istnieć.
Rewolucja amerykańska.
Sytuacja zmieniła się drastycznie po ogłoszeniu niepodległości przez kolonie amerykańskie w 1776. Fort szybko przekształcił się w kluczową brytyjską placówkę, niezbędną do utrzymania Kanady pod panowaniem brytyjskim. Komendant fortu był głównodowodzącym sił brytyjskich na całym obszarze Wielkich Jezior.
Paradoksalnie Brytyjczycy grali teraz tę samą rolę, którą dopiero dwadzieścia lat przedtem odgrywali Francuzi. Byli jednak w nieco lepszej sytuacji, gdyż mieli po swojej stronie Irokezów jak również lojalistów, czyli Amerykanów, którzy chcieli pozostać wierni koronie brytyjskiej. Dla tych ostatnich fort był ważnym punktem tranzytowym w ich drodze do osiedlenia się na terenach brytyjskiej Kanady, dzisiejszej prowincji Ontario.
Podczas rewolucji fort służył jako baza dla wojny podjazdowej prowadzonej przeciwko zachodnim częściom kolonii amerykańskich. W tej wojnie, obok sprzymierzonych z lojalistami Indian Josepha Branta, dużą rolę odgrywali Rangersi Johna Butlera, żołnierze którzy są uważani za pierwowzór dzisiejszych sił specjalnych. Ich operacje stały się niezwykle dokuczliwe dla Amerykanów. Dopuścili się również rzezi w czasie tzw. masakry w dolinie Wyoming. W celu położenia kresu tym działaniom w lecie 1779 Amerykanie podjęli próbę zdobycia fortu, ale skuteczne działania opóźniające Brytyjczyków i Indian zmusiły ich do odwrotu.
Wojna rewolucyjna zakończyła się w 1783 jednak brytyjska załoga pozostała w forcie aż do 1796, kiedy kolejny traktat ostatecznie ustalił granicę między USA i brytyjską Kanadą. Flaga amerykańska została podniesiona nad fortem w sierpniu 1796.
Wojna brytyjsko-amerykańska.
Nowa granica między Kanadą i USA biegła środkiem rzeki Niagara, więc fort po raz pierwszy w swojej historii stał się twierdzą graniczną. Garnizon brytyjski przeniósł się na drugą stronę rzeki, gdzie powstała nowa brytyjska fortyfikacja, Fort George. Amerykańska załoga miała działa przeciwnika w odległości ok. 500 metrów, podczas gdy najbliższą placówką amerykańską był nadal Fort Oswego, oddalony o setki kilometrów.
W pierwszych latach XIX w. izolacja fortu zaczęła się powoli kończyć, gdyż amerykańscy koloniści zaczęli zasiedlać zachodnią część stanu Nowy Jork, w tym okolice fortu. Przed 1810 r. powstały zalążki miast Youngstown, Lewiston, Manchester, Schlosser, Black Rock i Buffalo. Do starych zadań garnizonu fortu doszła ochrona tych nowych osad.
W czerwcu 1812 wybuchła wojna brytyjsko-amerykańska. Oficjalnym powodem wojny były brytyjskie transgresje przeciwko amerykańskim statkom. Amerykanie postanowili wykorzystać wojnę jako doskonałą okazje do zdobycia Kanady i wyparcia Wielkiej Brytanii z Ameryki Północnej. Ponieważ Brytyjczycy byli w tym czasie zajęci walką z Napoleonem, sukces amerykański wydawał się przesądzony.
Obie strony nie były przygotowane do wojny. Wielka Brytania, zajęta walką w Europie, miała tylko 2000 żołnierzy w całej prowincji Górna Kanada (dziś Ontario), plus kilka tysięcy kolonialnej milicji. Stany Zjednoczone, mające już ponad 7 mln mieszkańców, mogły potencjalnie wystawić dużo większe siły. Z drugiej strony armie amerykańskie były bardzo niedoświadczone. Szczególnie oddziały kolonialnej milicji miały okazać się prawie bezwartościowe na polu bitwy.
Na początku wojny stan Fortu Niagara był godny pożałowania. Jego fortyfikacje nie były należycie utrzymywane, a jego garnizon liczył tylko 150 żołnierzy. Amerykanie przygotowali się na atak brytyjski który jednak nie nastąpił, gdyż Brytyjczycy skoncentrowali się na zorganizowaniu własnej obrony.
Sytuacja nie zmieniała się do października 1812, kiedy Amerykanie podjęli próbę przekroczenia rzeki Niagara, prowadzącą do bitwy pod Queenston Heights. Próba inwazji zakończyła się fiaskiem, głównie dlatego, że amerykańska milicja nie chciała przeprawić się na drugą stronę rzeki, twierdząc że nie jest zobowiązana walczyć poza granicami USA!
Podczas tej operacji Fort Niagara rozpoczął ostrzał Fortu George, w celu odwrócenia uwagi Brytyjczyków od amerykańskiej przeprawy kilkanaście kilometrów na południe. Jednak odpowiadający ogień brytyjski był tak intensywny, że załoga fortu opuściła swoje pozycje i porzuciła fort. Brytyjczycy nie mieli jednak żołnierzy by wykorzystać okazję do zajęcia fortu bez walki. Po pewnym czasie Amerykanie zorganizowali grupę ochotników i ponownie obsadzili fort.
Następne kilka miesięcy były spokojne. Amerykańscy saperzy powoli ulepszali fortyfikacje fortu, budując lepsze stanowiska ogniowe dla amerykańskich dział. Kilka razy fort prowadził pojedynki artyleryjskie z Fortem George po drugiej stronie rzeki.
Rok 1813 był ciężkim okresem dla Brytyjczyków, gdyż lepiej zorganizowane siły amerykańskie rozpoczęły serię intensywnych ataków na terytorium Kanady.
Kampania na jeziorze Ontario rozpoczęła się rajdem silnej floty amerykańskiej na miasteczko York (dzisiejsze Toronto). Po spustoszeniu Yorku flota popłynęła do ujścia rzeki Niagara, gdzie jej zadaniem było zdobycie Fortu George.
25 i 26 maja działa okrętowe i działa Fortu Niagara rozpoczęły intensywny ostrzał Fortu George. 27 maja, pod osłoną dział Amerykanie wyrzucili desant na kanadyjskim brzegu. Po całodniowych walkach Amerykanie zdobyli zrujnowany fort brytyjski.
Po zdobyciu fortu działania amerykańskie nie były jednak wystarczająco energiczne. Brytyjczycy wygrali bitwy pod Stoney Creek i Beaver Dams, co zmusiło armię amerykańską do odwrotu do Fortu George. W grudniu Amerykanie spalili Fort George wraz z otaczającym go miasteczkiem Newark i wycofali się na amerykańską stronę rzeki do Fortu Niagara.
Wraz z nadejściem zimy siły amerykańskie osłabły. Kontrakty wielu żołnierzy milicji kolonialnej skończyły się i wrócili oni do swoich domów. Wyczuwając korzystny stosunek sił Brytyjczycy zdecydowali się zdobyć Fort Niagara.
W nocy z 18 na 19 grudnia 1813, 562 żołnierzy brytyjskich przeprawiło się przez rzekę i zdołało zaskoczyć amerykańską załogę. Na ich korzyść działał fakt, że amerykański dowódca był nieobecny, gdyż właśnie odwiedzał swoją rodzinę w pobliskim miasteczku. Tylko niewielka liczba żołnierzy amerykańskich obudziła się na czas i zdołała stawić opór. Garnizon amerykański składający się z 433 żołnierzy stracił 65 z nich, zaś 15 zostało rannych.
Fort pozostał w rękach brytyjskich do końca wojny. W 1814 r. inicjatywa na froncie wzdłuż rzeki Niagara przeszła w ręce Brytyjczyków i Amerykanie nie podjęli próby odbicia fortu. Traktat kończący wojnę pozostawił bez zmian granicę między Kanadą i USA, w wyniku czego Fort Niagara pozostał własnością Stanów Zjednoczonych. Żołnierze amerykańcy ponownie przejęli fort 22 maja 1815.
Dzieje do chwili obecnej.
Po wojnie życie wzdłuż rzeki Niagara szybko wróciło do zwykłego rytmu. Brytyjczycy ponownie obsadzili Fort George i zbudowali jeszcze jedną mniejszą fortyfikację, Fort Mississauga. Amerykanie sporządzili kilka planów przebudowy umocnień Fortu Niagara by uodpornić go na ogień artyleryjski. Jednak szybko polepszające się stosunki między Kanadą i Wielką Brytanią spowodowały, że plany pozostały tylko na papierze. Po roku 1820 niepotrzebne już wały fortu ponownie poszły w rozsypkę. W 1825 wybudowano Kanał Erie, który dochodził do rzeki Niagara w okolicach miasta Buffalo, które dzięki temu stało się głównym ośrodkiem gospodarczym nad rzeką Niagara. Okolice Fortu Niagara znalazły się na uboczu i znaczenie militarne fortu spadło. Armia amerykańska nawet opuściła fort w 1826 r., by jednak powrócić dwa lata później.
Podczas rebelii roku 1837 w Kanadzie Amerykanie wzmocnili swoje oddziały na granicy. Kanadyjscy rebelianci szukali różnego rodzaju wsparcia po stronie amerykańskiej, co doprowadziło do wzrostu napięcia między Wielką Brytanią i USA. W związku z tym, w latach 1839-1841 saperzy amerykańscy przeprowadzili rekonstrukcję fortu. Zbudowano gruby mur kamienny od kanadyjskiej strony by chronić fort od ognia dział brytyjskich. Zbudowano też mur wzdłuż wody, który powstrzymał postępującą erozję brzegu. Dzięki tym i innym budowlom Fort Niagara stał się ponownie silną fortyfikacją, choć jego garnizon pozostawał nieliczny.
Ponowne polepszenie stosunków brytyjsko-amerykańskich doprowadziło do kolejnego opuszczenia fortu przez armię amerykańską w latach 1846-1848, głównie z powodu wysłania większej części armii na wojnę z Meksykiem. Garnizon powrócił w 1848 by znowu zostać wycofany w 1854.
Po wybuchu amerykańskiej wojny secesyjnej w 1861 siły amerykańskie ponownie obsadziły fort. Ponieważ działania wojenne odbywały się na południu, z początku Amerykanie nie spodziewali się aktywnego udziału fortu w wojnie. Jednak z biegiem czasu zaczęto obawiać się potencjalnej interwencji Wielkiej Brytanii. W związku z tym, sformułowano plany budowy systemu fortyfikacji na granicy z Kanadą. Według tych planów Fort Niagara miał być całkowicie przebudowany. Prace rozpoczęły się w lecie 1863 i trwały do 1872. Ponownie jednak polepszenie stosunków z Wielką Brytanią sprawiło, że wykonano tylko małą część planowanych robót.
Po zakończeniu wojny secesyjnej podjęto też budowę nowego Fortu Niagara za murami starego fortu, który miał być koszarami dla armii amerykańskiej bez pełnienia funkcji obronnych (tradycyjnie wszystkie koszary armii amerykańskiej są formalnie uznawane za fort). Budowa kolejnych obiektów koszarowych trwała do 1912.
Przez następne kilkadziesiąt lat fort pełnił najróżniejsze funkcje. Podczas I wojny światowej szkolili się w forcie polscy żołnierze Błękitnej Armii generała Hallera. W latach II wojny światowej działał w nim nawet obóz dla niemieckich jeńców wojennych. Obecność armii amerykańskiej w forcie ostatecznie zakończyła się w 1963. Teren fortu został przekazany stanowi Nowy Jork.
Po odejściu armii większość budynków koszarowych została rozebrana. Teren dookoła fortu jest dziś parkiem stanowym. Sam fort jest utrzymywany jako muzeum.

</doc>
<doc id="96414" url="https://pl.wikipedia.org/wiki?curid=96414" title="Operacja Torch">
Operacja Torch

Operacja Torch – aliancka operacja desantowa we francuskiej części Afryki Północnej, rozpoczęta nocą z 7 na 8 listopada 1942 roku w trakcie kampanii afrykańskiej II wojny światowej.
Geneza i przygotowania.
Przez całą drugą połowę 1941 i przez większość 1942 roku Związek Radziecki wywierał nacisk na Stany Zjednoczone i Wielką Brytanię, aby rozpocząć działania wojenne w Europie na drugim froncie i zmniejszyć nacisk Wehrmachtu na Armię Czerwoną (zob. operacja Sledgehammer). Brytyjski premier Winston Churchill preferował jednak atak w Afryce Północnej, po którym miałaby nastąpić inwazja w Europie w 1943 roku – we Włoszech i na Bałkanach – by doprowadzić do wyeliminowania z wojny sojuszników III Rzeszy: Włoch, Bułgarii, Węgier, Rumunii. Prezydent USA Roosevelt, pomimo nacisku ZSRR, zgodził się poprzeć stanowisko Churchilla.
Alianci zaplanowali lądowanie w Maroku (protektoracie Francji) i Algierii (ówcześnie francuskich departamentach zamorskich: Algier, Oran i Konstantyna), podporządkowanych rządowi Vichy. Francuzi dysponowali ok. 60 000 żołnierzy armii kolonialnej w Maroku, jak również artylerią przybrzeżną, niewielką liczbą czołgów i samolotów, oraz silną flotą (w samej Casablance stało 10 dużych okrętów i 11 okrętów podwodnych). Alianci sądzili, że francuskie siły nie będą walczyć, chociaż zakładali, że francuska marynarka wojenna ma pretensje do Brytyjczyków za zniszczenie floty francuskiej w Mers el-Kebir (blisko Oranu) w 1940 roku. Alianci włączyli do swoich sił francuskiego generała Henri Giraud, jako przyszłego dowódcę wojsk francuskich, który oczekiwał na przydzielenie zadań. Siły inwazyjne zamierzały posunąć się szybko na wschód do Tunezji i zaatakować niemieckie siły od tyłu. Dowodzenie objął gen. Dwight Eisenhower, z kwaterą główną w Gibraltarze.
Dużą rolę w przygotowaniu logistycznym operacji aliantów w Afryce odegrały informacje uzyskane dzięki polskiemu wywiadowi, tzw. „Agencji Afryka” – osobom skupionym wokół płk. Mieczysława Słowikowskiego pseudonim „Rygor”, który między majem 1941 roku a wrześniem 1944 roku był szefem Ekspozytury Oddziału II w Afryce Północnej, z siedzibą w Algierze.
Niemal wszystkie oddziały aliantów zostały przetransportowane drogą morską. Część z nich wypłynęła z portów brytyjskich okrężną drogą, zachodząc niemal na środek Atlantyku. Konwoje transportowców, ich eskorta i siły osłony obejmowały łącznie 340 statków i okrętów. Pozostałe 211 jednostek, wyruszających z portów amerykańskich, musiało pokonać cały Atlantyk. Cała armada, licząca ponad 550 statków i jednostek wojennych, dotarła – bez żadnych strat – do wybrzeży Afryki Północnej i Zachodniej. Na zachód od Gibraltaru operowało duże stado niemieckich U-Bootów, lecz skupiło się ono wyłącznie na atakowaniu jednostek mało znaczącego i słabo chronionego konwoju SL 125 z Sierra Leone do Anglii, który został specjalnie wysłany w tym samym czasie w celu odciągnięcia uwagi Niemców.
Niemiecka Abwehra i włoskie służby wywiadowcze dostrzegły konwój płynący z Anglii, kierujący się do Gibraltaru i śledziły go, ale nie dostrzegły konwoju z Ameryki. Niemcy liczyli się z desantem, ale na Korsyce, Sardynii, Sycylii lub w Libii. By go zniszczyć, na Morze Śródziemne zostały wezwane wszystkie zdolne do walki U-Booty. Brytyjczycy zastosowali manewry kamuflażowe. Na wysokości Sycylii brytyjskie okręty wykonały ostry zwrot na południe, ku Algierii.
Lądowania.
Alianci zaplanowali zdobycie kluczowych portów Maroka i Algierii równocześnie, mając na celu Casablankę, Oran i Algier. Wojska sprzymierzonych biorące udział w operacji Torch podzielono na trzy zgrupowania: zachodnie (mające zająć Casablankę), centralne (mające zająć Oran) i wschodnie (mające zająć Algier). Łącznie siły przeznaczone do tej operacji liczyły 73 000 żołnierzy (35 000 w Casablance, ok. 18 000 w Oranie i ok. 20 000 w Algierze).
Casablanca.
Western Task Force obejmowała amerykańskie jednostki, z gen. majorem George’em Pattonem prowadzącym pierwszy atak i kontradmirałem dowodzącym działaniami morskimi.
Wsparcie morskie objęło 5 lotniskowców, 3 pancerniki, 7 krążowników, 38 niszczycieli plus jednostki transportowe i wsparcia. Trzy pierwsze grupy atakujące liczyły 7000, 19 500, i 9500 żołnierzy – niektóre przybyły na pole bitwy prosto z Ameryki.
Pierwsze siły lądowały 8 listopada w Safi, Fedala i Mehedia-Port Lyautey, przy niewielkim oporze francuskim. Francuskie siły proalianckie spróbowały dokonać puczu w nocy 7 listopada, ale bez powodzenia. Safi, na zachodzie, padło łatwo, ale pierwszego popołudnia Amerykanie napotkali na twardszy opór w Port Lyautey. Zejście na ląd w Fedala, najbliższym Casablance, było potencjalnie najbardziej ryzykowną częścią operacji – francuska marynarka wojenna mogłaby osiągnąć miejsca desantu w ciągu minut, więc większość sił morskich skierowano dla zapobieżenia tej groźbie. Pogoda utrudniła pierwszy desant. Francuskie baterie w pobliżu Casablanki otworzyły ogień do amerykańskich okrętów desantowych, rozpoczęły się też walki powietrzne między francuskimi i amerykańskimi samolotami. Alianci zatopili lub poważnie uszkodzili cztery francuskie niszczyciele i trzy okręty podwodne. Początkowe zejście na ląd w Fedala nie zakończyło się do 9 listopada i siły amerykańskie oczekiwały wyniku negocjacji z Francuzami, aby zaprzestali zbrojnego oporu.
Przywódca Vichy w Algierze, admirał François Darlan, rozpoczął rozmowy z Amerykanami przed lądowaniem i uzgodniono, że francuskie siły przestaną stawiać opór 10 listopada pod warunkiem, że Darlan pozostanie głową francuskiej administracji. Adolf Hitler zrewanżował się Francuzom, rozkazując niemieckim siłom zajęcie wolnej strefy w środkowej i południowej Francji. Francuskie wojsko w Afryce podporządkowało się Darlanowi, ale niektóre oddziały dołączyły do niemieckich sił w Tunezji.
Oran.
Center Task Force miały wylądować na trzech plażach: dwóch na zachód od Oranu i jednej na wschód. Jednak desant na zachodzie został opóźniony z powodu powolnego usuwania min przez niszczyciele min. Sam port w Oranie planowano zdobyć desantem bezpośrednim w ramach operacji Reservist. Jako pierwszy na plaży wylądował 1. Amerykański Batalion Rangersów, który został wysadzony na wschód od portu w Arziwie, z zadaniem zneutralizowania francuskich baterii nadbrzeżnych. Następnie podjęto próbę lądowania amerykańskiej piechoty bezpośrednio do portu w Arziwie, aby jak najszybciej zapobiec zniszczeniu przez Francuzów urządzeń portowych i zatopieniu statków. Jednak marynarka francuska wypłynęła z portu i zaatakowała aliancką flotę. Amerykanie zdołali jednak doprowadzić okręty do brzegu i wyładować desant.
Francuskie baterie zostały zdobyte w dniach 8 i 9 listopada, wtedy kiedy prawie cała załoga portu w Oranie poddała się Amerykanom. Ostatni obrońcy skapitulowali wieczorem 9 listopada, po ostrzale okrętów brytyjskich.
Lądowanie spadochroniarzy.
W operacji Torch po raz pierwszy w wojnie Stany Zjednoczone na poważnie użyły wojsk powietrznodesantowych. Amerykański 509. Batalion Spadochronowy miał zostać zrzucony blisko Oranu z zadaniem zdobycia lotnisk w Tafarquay i Youk-Les-Bains. Lądowanie było wyraźnie osłabione problemami nawigacyjnymi i komunikacyjnymi. Spadochroniarze mieli również utrudnione warunki z powodu lądowania na pustyni. Jednak lotniska zostały zdobyte przez szeroko rozproszony 509. Batalion.
Algier.
Grupa, która miała zdobyć Algier, była dowodzona przez gen. (jednocześnie dowódcę 34 Dywizji Piechoty). Jego oddziały liczyły ogółem ok. 20 tys. żołnierzy; była to grupa mieszana (amerykańska 34 Dywizja Piechoty i brytyjska 78 Dywizja Piechoty); dowódca gen. . W założeniach strategicznych operacji Torch zgrupowanie to miało największe znaczenie – port w Algierze był najbardziej wysuniętym na wschód dużym portem, który planowano opanować, był też jednym z większych portów w Afryce Północnej, jego zdobycie pozwoliłoby na znaczne skrócenie linii zaopatrzeniowych do Tunezji. Kraj ten przewidywano jako miejsce głównych walk ze stacjonującymi na Czarnym Lądzie oddziałami państw Osi. Ogólny plan lądowania był zbliżony do planu zgrupowania centralnego, także zakładał desant w trzech miejscach (plaże „A” jak „Apple”, „B” jak „Beer” i „C” jak „Charlie”). Plaża „A” znajdowała się w odległości mniej więcej 25 kilometrów na zachód od Algieru, w miejscowości Castiglione. Zadaniem lądujących tam około 7 tysięcy Brytyjczyków było stworzenie przyczółka i zajęcie pobliskiego lotniska. Następnie wysunięte oddziały brytyjskie miały zablokować drogi prowadzące do Algieru. Na plaży „B” leżącej w pobliżu miasteczka Sidi Ferruch (około 15 kilometrów na zachód od Algieru), miały desantować się oddziały osłaniające działania grup lądujących na plaży „A” i atakujące Algier. Ostatnia grupa, lądująca na plaży „C”, leżącej 15 kilometrów od głównego celu desantu, liczyła 7600 żołnierzy amerykańskich. Ich zadaniem było natarcie na Algier ze wschodu. Także tutaj poważnie się liczono z możliwością zniszczenia urządzeń przeładunkowych i zablokowania portu w Algierze, zdecydowano się też na podobne rozwiązanie jak w Oranie – desant marines, dowiezionych bezpośrednio do portu na pokładach dwóch niszczycieli, wspieranych przez działania niewielkich grup szturmowych w mieście i w jego bezpośredniej okolicy. Flotyllą, w ramach której płynęły statki transportowe, a która na miejscu miała wspierać ogniem artyleryjskim walczące oddziały, dowodził kontradmirał Harold Burrough. W jej skład wchodziło pięć krążowników, dwa lotniskowce eskortowe i trzynaście niszczycieli.
Oddziały sojusznicze dotarły na plaże w pobliżu tego miasta z kilkugodzinnym opóźnieniem w stosunku do harmonogramu, w trakcie desantu praktycznie nie doszło do żadnych walk. Broniący brzegu żołnierze francuscy oddali zaledwie kilkanaście strzałów. Było to niezwykle korzystne dla lądujących – w przypadku prób stawienia oporu mogło dojść do masakry. Wskutek braku doświadczenia, nocnych ciemności i złego dowodzenia na jednym z odcinków desantowania, na którym lądowali żołnierze 78. Dywizji Piechoty (plaża „A”), awarii lub ciężkim uszkodzeniom uległo 98 ze 104 barek desantowych. Równie bezproblemowo, jeśli chodzi o napotkany opór, przebiegał desant na plaży „C”, gdzie lądowali Amerykanie z 34 Dywizji Piechoty. Fatalnie, tak jak w Oranie, zakończyła się próba zdobycia portu algierskiego. Wyznaczone do tego zadania dwa niszczyciele dotarły do portu, jednak w wejściu jeden z nich w wyniku ostrzału zaczął się palić i wycofał się w morze, natomiast drugiemu udało się wysadzić ok. 200 amerykańskich komandosów, ci jednak pogubili się w porcie i rankiem zostali pojmani przez Francuzów. 9 listopada, w obliczu rosnącej przewagi Amerykanów, przedstawiciele adm. Darlana spotkali się z gen. Markiem Clarkiem, by omówić warunki kapitulacji. Gen. Clark zaproponował, by Francuzi poddali się bez stawiania żadnych żądań, na co adm. Darlan odpowiedział, że w tej sprawie musi otrzymać zgodę marsz. Pétaina. Przerwa w rokowaniach trwała cały dzień, co Amerykanom wydawało się celową zwłoką – wykorzystali ten czas na podciągniecie dalszych jednostek i powolne zdobywanie słabo bronionego miasta. Ostatecznie zniecierpliwiony gen. Clark rankiem 10 listopada powiadomił francuskiego dowódcę, że z powodu opóźnień zrywa negocjacje i rozpoczyna „rozmowy” z przybyłym właśnie do Algieru gen. Henrim Giraudem. O godz. 11.00 adm. Darlan odpowiedział rozkazem natychmiastowego zaprzestania stawiania oporu. Francuska Afryka Północna przeszła w ręce aliantów.
Następstwa operacji Torch.
11 listopada 1942 roku niemieckie oddziały – zgodnie z przygotowywanym od dwóch lat planem – weszły do nieokupowanej części Francji (Francji Vichy), nie napotykając oporu wojsk rządu Vichy. Hitler powiadomił, że nie jest to złamanie układu o zawieszeniu broni, a operacja wspierająca Francuzów wobec możliwości lądowania aliantów na południowym wybrzeżu Francji. Skutkiem tego 27 listopada 1942 roku niemal cała reszta floty wojennej Francji Vichy dokonała samozatopienia kilkudziesięciu okrętów w porcie wojennym w Tulonie (w tym m.in. 2 pancerniki i kilka krążowników).
8 grudnia 1942 roku Niemcy zajęli w Bizercie w Tunezji ostatni śródziemnomorski port wojenny należący do Francji Vichy, wraz z niewielką liczbą znajdujących się w nim mniejszych okrętów.
Eisenhower, z poparciem Roosevelta i Churchilla, zaakceptował Darlana jako przywódcę francuskiej Afryki Północnej. Gniewnie zareagował na to Charles de Gaulle. Dwudziestoletni francuski monarchista, Fernand Bonnier de La Chapelle, zamordował Darlana dwoma strzałami z rewolweru 24 grudnia. Henri Giraud, który nie miał do tej pory przydziału, został mianowany nowym przywódcą.
Po umocnieniu się alianci uderzyli na – również francuską – Tunezję. Siły brytyjskiej 1 Armii pod dowództwem generała porucznika Kennetha Andersona niemal dotarły do Tunisu, zanim kontratak niemieckich wojsk gen. w nie odepchnął ich wstecz. W styczniu 1943 roku niemieckie wojska Erwina Rommla, wycofujące się ku zachodowi z Libii, dotarły do Tunezji.
Brytyjska 8 Armia pod rozkazami marszałka Bernarda Montgomery’ego zatrzymała się pod Trypolisem, by umożliwić dotarcie posiłków. Na zachodzie siły gen. Andersona zostały zaatakowane 14 lutego przy przełęczy Faid i 19 lutego przy przełęczy Al-Kasrajn (). Siły sprzymierzone wycofywały się w zamieszaniu, dopóki posiłki nie zatrzymały 22 lutego niemieckich postępów.
Gen. Harold Alexander przybył do Tunezji pod koniec lutego, by przejąć dowództwo. Niemcy zaatakowali ponownie 6 marca na wschód od Madanin
(), ale zostali odparci. Rommel poprosił Hitlera, by zezwolił na pełny odwrót, ale Hitler nie zgodził się i 9 marca Rommel został zastąpiony przez Jürgena von Arnima, który musiał rozciągnąć swoje siły na przestrzeni 100 mil w północnej Tunezji.
Alianci zostali zmuszeni do skonsolidowania swoich sił i rozwinięcia linii komunikacyjnych, aby można było przeprowadzić główne natarcie. 1 i 8 Armia zaatakowały Niemców, odcinając ich w czasie ciężkich walk od wsparcia morskiego i lotniczego z Sycylii. 7 maja oddziały brytyjskie zdobyły Tunis, amerykańskie siły osiągnęły Bizertę, a 13 maja wojska państw Osi skapitulowały w Tunezji.
Kultura masowa.
Operacja Torch została odtworzona w grze ' z 2002 roku, a także w dostępnej tylko na konsole ' z 2005. Również jeden z epizodów gry "Panzer General" wydanej w roku 1994 roku traktuje o finalnym etapie operacji Torch.

</doc>
<doc id="96415" url="https://pl.wikipedia.org/wiki?curid=96415" title="Rafał Dutkiewicz">
Rafał Dutkiewicz

Rafał Franciszek Dutkiewicz (ur. 6 lipca 1959 w Mikstacie) – polski przedsiębiorca i samorządowiec. W latach 2002–2018 prezydent Wrocławia, od 2023 prezes Pracodawców Rzeczypospolitej Polskiej.
Życiorys.
Działalność do 2002.
Na przełomie lat 70. i 80. był organizatorem Tygodni Kultury Chrześcijańskiej we Wrocławiu i przewodniczącym Towarzystwa Stypendialnego im. Adama Mickiewicza. W tym czasie działał w harcerstwie, w latach 80. był członkiem Rady Naczelnej ZHP.
W 1982 ukończył studia z zakresu matematyki stosowanej na Wydziale Podstawowych Problemów Techniki Politechniki Wrocławskiej. Studiował także na Wydziale Filozofii Chrześcijańskiej Katolickiego Uniwersytetu Lubelskiego, gdzie w 1985 obronił doktorat z logiki formalnej pracą zatytułowaną "Z badań nad metodą tablic semantycznych Betha", której promotorem był profesor Ludwik Borkowski.
W okresie stanu wojennego działał w podziemnych strukturach „Solidarności” we Wrocławiu. W 1989 pełnił funkcję sekretarza Komitetu Obywatelskiego, a w 1990 przewodniczącego KO we Wrocławiu.
Był pracownikiem naukowym Katolickiego Uniwersytetu Lubelskiego (1982–1992) i Uniwersytetu Wrocławskiego (1989–1994). Stypendysta Katholischer Akademischer Ausländer-Dienst we Fryburgu Bryzgowijskim (od lipca 1990 do lipca 1991).
W latach 90. założył polski oddział Signium International, międzynarodowej firmy zajmującej się wyszukiwaniem kadr kierowniczych. W wyborach w 1991 bez powodzenia startował z listy Unii Demokratycznej do Sejmu, a w 1993 również bez powodzenia z ramienia KLD do Senatu. Współtworzył również Radio Eska we Wrocławiu.
Prezydent Wrocławia.
W pierwszych bezpośrednich wyborach samorządowych w 2002 został wybrany na prezydenta Wrocławia. Startował z poparciem byłego prezydenta Bogdana Zdrojewskiego oraz Platformy Obywatelskiej. W drugiej turze pokonał Lidię Geringer de Oedenberg, kandydatkę SLD-UP. W wyborach samorządowych w 2006 wystartował jako kandydat niezależny (z poparciem m.in. PO i PiS). Wygrał w pierwszej turze, zdobywając 84,53% głosów (168 tys. głosów przy frekwencji 40,04%). Również w 2010 wygrał wybory w pierwszej turze, uzyskując 71,63% głosów (140 tys. głosów przy frekwencji 39,14%).
Od 2002 kontynuował starania miasta o przyznanie mu przez Międzynarodowe Biuro Wystaw Światowych (BIE) praw do organizacji wystawy Expo 2010, czego pomysłodawcą był jego poprzednik. W głosowaniu odbywającym się w grudniu 2002 Wrocław odpadł w pierwszej turze. Rafał Dutkiewicz rozpoczął starania o organizację mniejszej, tematycznej wystawy EXPO w 2012. W listopadzie 2007 kandydatura tego miasta przepadła ponownie w pierwszej turze głosowania.
Jako prezydent miasta był też pomysłodawcą i inicjatorem powołania Wrocławskiego Centrum Badań EIT+, platformy współpracy szkół wyższych z biznesem. Program ten miał za zadanie zwiększyć szanse Wrocławia na umiejscowienie w tym mieście siedziby rady zarządzającej Europejskiego Instytutu Innowacji i Technologii. Stolica Dolnego Śląska przegrała jednak w czerwcu 2008 rywalizację z Budapesztem. We Wrocławiu zlokalizowane zostało również centrum wiedzy Academia Europaea.
Za jego prezydentury do Wrocławia przeniósł się z Cieszyna Międzynarodowy Festiwal Filmowy Era Nowe Horyzonty, ustanowiono Literacką Nagrodę Europy Środkowej Angelus oraz Wrocławską Nagrodę Poetycką Silesius, reaktywowano też festiwal Jazz nad Odrą. Miasto otrzymało status jednego z gospodarzy piłkarskich mistrzostw Europy w 2012. Wrocław został też wybrany na Europejską Stolicę Kultury 2016. Także w 2016 Wrocław, jako pierwsze polskie miasto, był Światową Stolicą Książki. W okresie prezydentury Rafała Dutkiewicza PKB Wrocławia wzrósł ponad dwukrotnie, bezrobocie w mieście spadło do 1,9% w 2018.
W 2008 był współzałożycielem (m.in. wraz z Rafałem Matyją i Kazimierzem Michałem Ujazdowskim) oraz pierwszym przewodniczącym (do 2009) Ruchu Obywatelskiego „Polska XXI”. 5 lutego 2011 został wybrany na prezesa stowarzyszenia Obywatelski Dolny Śląsk (przekształconego Dolnego Śląska XXI, wcześniejszego odłamu Polski XXI, w którym był przewodniczącym rady programowej).
W 2010 prezydent RP Lech Kaczyński powołał go na członka Narodowej Rady Rozwoju. W 2011 z jego inicjatywy powstała Unia Prezydentów – Obywatele do Senatu – komitet wyborczy, który wystawił własnych kandydatów do Senatu w wyborach parlamentarnych w tym samym roku.
W kwietniu 2014 Rafał Dutkiewicz wjechał na teren zamknięty dla ruchu samochodowego, nie ustępując pierwszeństwa przejazdu tramwajowi, za popełnione wykroczenie został ukarany mandatem. Jednocześnie doszło do zderzenia pojazdów, w wyniku czego prezydent Wrocławia odniósł poważne obrażenia (złamanie miednicy), zaś motorniczy doznał urazu kręgosłupa, wymagającego według doniesień medialnych ponad miesięcznego zwolnienia lekarskiego i rehabilitacji. W sprawie tej prokurator wszczął postępowanie przygotowawcze w sprawie o spowodowanie wypadku drogowego, które wobec braku znamion przestępstwa ostatecznie umorzono.
W listopadzie 2014 wystartował ponownie w wyborach samorządowych. Uzyskał z ramienia Platformy Obywatelskiej mandat radnego sejmiku dolnośląskiego V kadencji. Kandydował także ponownie na prezydenta Wrocławia z ramienia KWW Rafał Dutkiewicz z Platformą (współtworzonego przez jego współpracowników i PO). Wygrał w drugiej turze głosowania z wynikiem 54,72% głosów (89,5 tys. głosów przy frekwencji 33,94%), pokonując Mirosławę Stachowiak-Różecką z Prawa i Sprawiedliwości. W 2015 był jednym z założycieli komitetu wyborczego Bronisława Komorowskiego w wyborach prezydenckich. W listopadzie 2016 ogłosił, że nie będzie ubiegał się o prezydenturę Wrocławia w kolejnych wyborach. Zakończył urzędowanie 19 listopada 2018. W tym samym roku ukazał się wydany przez Wydawnictwo Nieoczywiste wywiad rzeka z Rafałem Dutkiewiczem autorstwa Jacka Antczaka, zatytułowany "Prezydent. Rafał Dutkiewicz (nie tylko) o Wrocławiu" i dokumentujący 16 lat prezydentury.
Działalność od 2018.
Od kwietnia 2019 do marca 2020 przebywał w Berlinie na zaproszenie Fundacji im. Roberta Boscha.
Od września 2020 przez rok stał na czele think tanku Nowa Nadzieja, działającego jako stowarzyszenie. Został także członkiem Komitetu Wspierania Muzeum Historii Żydów Polskich Polin w Warszawie.
W marcu 2023 został prezesem Pracodawców Rzeczypospolitej Polskiej.
Życie prywatne.
Jest synem lekarza i nauczycielki. Żonaty z Anną (architekt). Mają dwoje dzieci. Jest autorem publikacji "Nowe horyzonty" (Wyd. Rosner &amp; Wspólnicy, Warszawa 2006, ).

</doc>
<doc id="96416" url="https://pl.wikipedia.org/wiki?curid=96416" title="Jan Henryk Newman">
Jan Henryk Newman

Jan Henryk Newman właśc. John Henry Newman COr (ur. 21 lutego 1801 w Londynie, zm. 11 sierpnia 1890 w Edgbaston w Birmingham) – angielski duchowny anglikański, później – po konwersji – rzymskokatolicki, filipin, kardynał diakon od 1879, filozof, teolog, pisarz, najwybitniejszy przywódca anglokatolicyzmu, jeden z liderów ruchu oksfordzkiego, starszy brat Francisa Williama, święty Kościoła katolickiego. 
Życiorys.
Młodość i studia.
John Henry Newman (1801–1890) był najstarszym spośród sześciorga rodzeństwa. Jego ojciec był londyńskim bankierem, natomiast matka wywodziła się z hugenockiej rodziny, zmuszonej do opuszczenia Francji po odwołaniu edyktu nantejskiego. Newman wychowywał się w środowisku anglikańskim, jednak swoje przebudzenie religijne w 1816 przeżył na skutek zbliżenia do ewangelicyzmu.
W 1817 rozpoczął studia w anglikańskim Trinity College w Oksfordzie. Rok 1822 był ważnym rokiem dla młodego Newmana: podjął decyzję o przyjęciu święceń, które przyjął 13 czerwca 1824; wybrano go również na fellowa (wykładowcę i opiekuna) w Oriel College – pod wpływem środowiska tego kolegium (E. Hawkins, H. Froude i in.) zaczął on oddalać się od ewangelicyzmu.
W czasie studiów oksfordzkich poznał też innego młodego teologa Ambrożego St. Johna – późniejszego przyjaciela na całe życie. Razem z St. Johnem zostali konwertytami na katolicyzm. We wspólnym mieszkaniu w Oratorium w Birmingham spędzili 32 lata, tj. do 1875, kiedy Ambroży zmarł. Newman w testamencie zażądał pochowania go we wspólnym grobie z Ambrożym.
Duchowny anglikański.
W niedzielę Trójcy Świętej, 29 maja 1825 r. otrzymał anglikańskie święcenia prezbiteratu w katedrze oksfordzkiej Christ Church. Następnie przez dwa lata był wikariuszem w kościele św. Klemensa, uczestnicząc w debatach życia akademickiego Oksfordu. W 1828 r. został mianowany proboszczem kościoła uniwersyteckiego St Mary's, do którego należało także Littlemore na południowych przedmieściach Oksfordu.
W 1833 udał się w podróż do Sycylii; tam – w czasie ciężkiej choroby – doszedł do wniosku, że Bóg wyznaczył mu zadanie do wykonania w Anglii.
Ruch oksfordzki.
Wrócił do Oksfordu w lipcu 1833 r. Swoimi kazaniami w niedzielne popołudnia w uniwersyteckim kościele St. Mary's oraz publikacjami zatytułowanym "Tracts for the Times" ("Traktaty na /nasze/ czasy"), które krążyły w formie broszur, dał początek ruchowi oksfordzkiemu. Pod wpływem współzałożycieli tego ruchu – Hurrella Froude’a, Johna Keble’a i Edwarda Pusey’a – Newman rozpoczął badania nad dziełami Ojców Kościoła, które rozwinęły w nim przeświadczenie, że świat ziemski jest tylko odbiciem świata wyższego. Dzięki własnym studiom nad herezjami pierwszych wieków oraz odpowiedziom na nie dawanym przez Ojców Kościoła Newman zauważył zbieżność pomiędzy sytuacją chrześcijan pierwszych sześciu wieków chrzęścijaństwa a wydarzeniami współczesnymi. Postawę arian interpretował jako wyłaniającą się z myśli szkoły antiocheńskiej i przyrównał przekornie do niektórych spośród sobie znanych ówczesnych racjonalistów Oksfordu. Efektem tych prac była pierwsza książka Newmana – "Arianie IV wieku" ("The Arians of the Fourth Century"). 
Zwolennicy ruchu oksfordzkiego, zwani też "traktarianami" (od publikowanych „traktatów”), nawiązywali do początków Kościoła i wskazywali na ciągłość instytucji, podkreślali również podobieństwa między Kościołem rzymskim a anglikańskim. W tym czasie Newman został redaktorem czasopisma "The British Critic". Prowadził też cykle wykładów w bocznej kaplicy kościoła St Mary's w obronie tzw. "via media" – "drogi pośredniej" anglikanizmu: między katolicyzmem a ludowym protestantyzmem.
Konwersja i działalność w Kościele katolickim.
Po latach intensywnej działalności, pod wpływem lektury licznych dzieł patrystycznych i własnych przemyśleń, Newman podjął decyzję o przejściu na katolicyzm. Uznał bowiem, że to katolicy kontynuują dzieło apostołów.
Od 1842 r. Newman mieszkał w Littlemore wraz z braterską wspólnotą religijną utworzoną wraz z przyjaciółmi i uznawaną przez otoczenie za anglokatolicką. Dom, w którym mieszkali był uczyniony z dawnych zabudowań stajennych, które zostały wyremontowane i zamienione na zespół cel z kuchnią i biblioteką. 9 października 1845 pojawił się tam Dominik Barberi, pasjonista. Prostota włoskiego misjonarza ujęła Newmana, stając się ostatecznym argumentem za przystąpieniem do Kościoła katolickiego.
Wyjście z Kościoła anglikańskiego łączyło się z licznymi konsekwencjami: od konieczności opuszczenia kościoła Saint Mary i wystąpienia z Oriel College po wrogość tych, którzy nie rozumieli i nie akceptowali jego postępowania. W czasie pobytu w Rzymie zapoznał się z Oratorium św. Filipa Neri (założonym w XVI w. stowarzyszeniem księży katolickich). 30 maja 1847 przyjął święcenia kapłańskie w Kościele katolickim.
Pius IX upoważnił Newmana do zakładania oratoriów w Anglii oraz – w razie potrzeby – do modernizowania reguły św. Filipa. W 1848 w Old Oscott powstał pierwszy dom (przeniesiony wkrótce do centrum Birmingham, a w 1852 w pobliże Edgbaston), rok później kolejny – w Londynie. W 1851 Newman (na prośbę biskupów irlandzkich) zajął się organizacją uniwersytetu katolickiego w Dublinie. Pragnął on, by uczelnia ta była uczelnią świeckich, działającą w oparciu o Otwartą Edukację, do tego przyjmującą w swe szeregi również Anglików i Amerykanów. Kiedy zrozumiał, że to niemożliwe, zrezygnował ze stanowiska rektora (1858). Zdając sobie sprawę z niskiego poziomu nauczania w angielskich szkołach katolickich, założył w 1859 szkołę Oratorium, która miała zapewnić katolickim chłopcom porządne wykształcenie religijne i świeckie – zapoczątkowało to wzrost poziomu edukacji katolickiej w Anglii. Przez kilka miesięcy roku 1859 był redaktorem literackiego czasopisma „The Rambler”, przeznaczonego dla wykształconych katolików; nierzadko drukowano tam śmiałe opinie świeckich, co budziło żywe emocje, zwłaszcza wśród biskupów.
Przedrukował w Anglii paszkwil na Giacinto Achilliego, który w swojej książce z 1851 ujawnił korupcję części kleru Kościoła katolickiego, jego inkwizycji, oraz wykorzystywanie przez niektórych spowiedzi do denuncjacji rodzin do władz Kościoła. Newman przegrał następnie proces sądowy o zniesławienie, wytoczony przez Achilliego. Pojawiały się opinie głoszące o niechęci protestanckiego sądu do konwertyty na katolicyzm.
Na początku lat sześćdziesiątych XIX wieku Newman zdawał się osamotniony – z jednej strony nie ufali mu i nie rozumieli go katolicy, z drugiej zaś strony zapomnieli o nim anglikanie. Wszystko zmieniło się, gdy Charles Kingsley (znany powieściopisarz, profesor w Cambridge i wychowawca księcia Walii) przypuścił na niego atak, zarzucając mu nieszczerość. Odpowiedzią Newmana była słynna "Apologia pro vita sua", drukowana w 1864 w cotygodniowych odcinkach. Dzieło to trafiło zarówno do członków Kościoła rzymskokatolickiego, jak i do wielu anglikanów, a Newmanowi pozwoliło odzyskać utracony autorytet.
W 1877 roku Newman został wybrany na pierwszego honorowego członka Trinity College. W 1879 nowy papież Leon XIII mianował go kardynałem (co całkowicie oczyściło go z zarzutów o „półkatolicyzm”).
Zmarł 11 sierpnia 1890 w wieku 89 lat. Został pochowany w Rednal we wspólnym grobie ze zmarłym 15 lat wcześniej Ambrożym St. Johnem. Sto lat później, skutkiem oficjalnej umowy między Watykanem a biskupem Birmingham zdecydowano szczątki kardynała przenieść do innej mogiły. Fakt ten był wówczas szeroko komentowany w Anglii. Ciało kardynała nie było pochowane w trumnie z ołowiu, jak pierwotnie przypuszczano, lecz prawdopodobnie w prostej, drewnianej trumnie; w grobie prócz metalowej tablicy z danymi zmarłego nie znaleziono żadnych szczątków ciała, gdyż uległo ono kompletnemu rozkładowi.
Wkład w myśl katolicką, beatyfikacja i kanonizacja.
W filozofii głosił przewagę wiedzy konkretnej nad pojęciową, bezpośredniego przeświadczenia ("assent") nad dowodem, logiki osobistej nad powszechną i wiary nad wiedzą.
Jego "Przyświadczenia wiary" przełożył Stanisław Brzozowski (wydał Michał Rudnicki, 1915). Napisał antologię "The Fine Gold of N.", wydał J.J. Reilly (1931). O nim C.S. Atkins: "Life of Card. N." (1931), J. Guitton: La Philosophie de N. (1933). Polskie studia Stanisława Brzozowskiego i Romana Dyboskiego.
Za pontyfikatu Jana Pawła II rozpoczęto proces beatyfikacyjny Johna Henry'ego Newmana. Jego wyniesienie na ołtarze odbyło się 19 września 2010 roku podczas mszy w Cofton Park w Birmingham, w czasie pielgrzymki Benedykta XVI do Wielkiej Brytanii.
W listopadzie 2018 komisja teologów zatwierdziła cud kanonizacyjny za wstawiennictwem bł. Johna Henry'ego Newmana. 12 lutego 2019 ten sam cud został uznany przez papieża Franciszka, co otworzyło drogę do jego kanonizacji. Data jego wyniesienia została ogłoszona na konsystorzu 1 lipca 2019. 13 października 2019 podczas uroczystej eucharystii na placu św Piotra papież Franciszek ogłosił jego, i czterech innych błogosławionych, świętym wpisując ich w katalog świętych.
Wspomnienie liturgiczne obchodzone jest 9 października.
Publikacje.
Okres anglikański
Okres katolicki

</doc>
<doc id="96417" url="https://pl.wikipedia.org/wiki?curid=96417" title="Landnamabók">
Landnamabók



</doc>
<doc id="96419" url="https://pl.wikipedia.org/wiki?curid=96419" title="Brzoza Maksimowicza">
Brzoza Maksimowicza

Brzoza Maksimowicza ("Betula maximowicziana" Regel in DC.) – gatunek drzewa z rodziny brzozowatych. Występuje w stanie dzikim w Japonii, w górach wysp Hokkaido i Honsiu oraz na Wyspach Kurylskich (endemit). Uwaga: "Betula maximowiczii" Rupr. jest innym gatunkiem.
Biologia.
Megafanerofit. Występuje w lasach górskich. Jest rośliną szybkorosnącą. Jest w dużym stopniu wytrzymała na mrozy. Wykazuje się dużą tolerancją na warunki miejskie. Gdy rośnie jako soliter tworzy szeroką, nisko rozgałęzioną koronę.

</doc>
<doc id="96420" url="https://pl.wikipedia.org/wiki?curid=96420" title="Pozytywizm (filozofia)">
Pozytywizm (filozofia)



</doc>
<doc id="96421" url="https://pl.wikipedia.org/wiki?curid=96421" title="Pozytywizm (literatura)">
Pozytywizm (literatura)



</doc>
<doc id="96422" url="https://pl.wikipedia.org/wiki?curid=96422" title="Gerward (biskup włocławski)">
Gerward (biskup włocławski)

Gerward herbu Leszczyc (zm. 31 października lub 1 listopada 1323 w Awinionie) – biskup włocławski, polityk i dyplomata, bliski współpracownik Władysława Łokietka.
Życiorys.
Pochodził z możnego i licznie rozgałęzionego w Wielkopolsce i na Kujawach rodu Leszczyców, z jego gałęzi wywodzącej się z Ostrowa, posiadającej znaczne majętności pomiędzy Inowrocławiem a Bydgoszczą. Miał dwóch braci: Stanisława, prepozyta kujawskiego i Przezdrzewa, kasztelana kruszwickiego oraz siostrę Małgorzatę. O młodości i początkach kariery Gerwarda nie ma informacji. Pierwsza pochodzi dopiero z 1293 r., kiedy to był już kanonikiem kruszwickim. Później został prepozytem kapituły kujawskiej we Włocławku. W grudniu 1300 r. został wybrany przez kapitułę włocławską biskupem. Wacław II, będący królem Czech i Polski, wyraził na nominata zgodę i arcybiskup gnieźnieński Jakub Świnka dokonał jego konsekracji.
Gerward okazał się dobrym administratorem, dbałym o interesy diecezji. Z licznych dokumentów zakupu i zamiany dóbr ziemskich wynika, że biskup prowadził szeroką działalność gospodarczą i powiększył znacznie dobra biskupstwa. Zakładał nowe wsie na prawie niemieckim. Lokował miasto Wolbórz w Ziemi sieradzkiej, które stało się faktyczną drugą siedzibą biskupstwa. Budował zamki obronne, m.in. w Raciążu. Udzielał pożyczek pod zastaw majątków klasztorom, rycerzom, książętom, również Władysławowi Łokietkowi. W ten sposób biskupstwo nabywało nieraz nowe majętności, jeżeli pożyczki nie były spłacane. Dbałość o rozwój gospodarczy diecezji prowadziła nieraz do sporów. Piotrowi Święcy, namiestnikowi Pomorza z ramienia Wacława II, zarzucił biskup przejęcie w czasie sprawowania urzędu dochodów biskupstwa. Powołany sąd polubowny nakazał zwrócić oskarżonemu 2 000 grzywien toruńskich. Książąt kujawskich: Przemysława i Kazimierza oskarżył Gerward o grabienie dóbr biskupstwa. Książęta uwięzili biskupa, a ten nie zawahał się przed rzuceniem na nich ekskomuniki. Ostatecznie w 1311 r. doszło do ugody. Z biskupem płockim Florianem, również Leszczycem, ale z innej gałęzi rodu pochodzącej z Kościelca koło Pakości, toczył biskup włocławski długotrwały spór o granicę diecezji. Ustalono ją ostatecznie w 1321 r. Nie oznacza to, że Gerward nie dbał o krewnych. Utrzymywał silne więzy z rodzinami Leszczyców należących do jego gałęzi rodu. Energicznie popierał ich przedstawicieli w staraniach o godności kościelne.
Administrowanie diecezją było jednak tylko jedną z dziedzin działalności aktywnego biskupa. Bardzo duże zasługi położył on na polu zjednoczenia Polski pod berłem Władysława Łokietka. Po śmierci Wacława II w 1305 r. związał się z Łokietkiem, cały czas go wspomagając. W 1306 r. brał udział w rokowaniach rozejmowych z Czechami w Brześciu Kujawskim. Uczestniczył w opanowaniu przez księcia Władysława Pomorza, będącego częścią diecezji włocławskiej i był świadkiem hołdu rycerstwa pomorskiego. Po podboju Pomorza przez Krzyżaków, dążenia Łokietka do odzyskania tej ziemi silnie wiązały się z interesem diecezji włocławskiej, a jednocześnie działania Gerwarda, wykonującego bezwzględnie wbrew zakonowi, uprawnienia biskupa na tym terenie, przyczyniały się do utrzymania więzi utraconej prowincji z Polską. Ściąganie dziesięciny z Pomorza, wykonywanie tam jurysdykcji kościelnej, wywoływało protesty Krzyżaków i ich akcję dyplomatyczną w kurii papieskiej przeciw Gerwardowi. Ten okazał się jednak zręcznym dyplomatą.
W 1318 r. wyruszył z poselstwem do papieża rezydującego w Awinionie. Główną sprawą jaką miał załatwić była zgoda na koronację Władysława Łokietka. Był prawdopodobnie pomysłodawcą i autorem tzw. supliki sulejowskiej, uchwalonej przez ogólnopaństwowy wiec odbyty w tym mieście, popierającej dążenia Łokietka. Wyposażony w ten sposób w pełnomocnictwo nie tylko księcia, ale i społeczeństwa, pomimo kontrakcji dyplomatycznej Krzyżaków i pretendenta do tronu polskiego Jana Luksemburskiego, uzyskał od papieża Jana XXII zapewnienie o braku sprzeciwu wobec koronacji. Podjął również w kurii papieskiej energiczną akcję przeciw zakonowi krzyżackiemu, przedstawiając krzywdy wyrządzone Polsce i jego diecezji. Udało mu się uzyskać wyznaczenie sędziów mających prowadzić proces kanoniczny w tej sprawie. Odbył się on w Inowrocławiu (I proces polsko-krzyżacki 1320–1321), a Gerward był jednym z głównych świadków oskarżenia.
Prawdopodobnie wpływ na pozytywne nastawienie papieża miała zgoda Polaków na korzystniejszy dla papiestwa sposób naliczania świętopietrza. Stanowisko kolektora (poborcy) tej daniny zapewnił sobie biskup Gerward. Funkcję tę wykorzystywał do zaznaczenia podległości krzyżackiego Pomorza, polskiej prowincji kościelnej. Wbrew protestom zakonu, osobiście i przez pełnomocników ściągał daninę denara świętego Piotra z Pomorza i Ziemi Chełmińskiej na rzecz papiestwa.
W 1323 r. Gerward ponownie udał się do Awinionu, aby przeciwdziałać dyplomacji krzyżackiej zmierzającej do podważenia korzystnego dla Polski wyroku inowrocławskiego. Wkrótce po przybyciu na miejsce zmarł w dniu 31 października lub 1 listopada 1323 r. Został pochowany w awiniońskim kościele pod wezwaniem świętego Jana Ewangelisty.
Biskup Gerward był jedną z wybitniejszych postaci Polski swojego czasu. Już współcześni docenili jego zasługi dla odbudowy Królestwa Polskiego. Odnotowując śmierć biskupa kronikarz zapisał, iż zmarł "fautor et promotor corone Polonice gentis". Dzięki Gerwardowi ranga biskupstwa włocławskiego wzrosła w hierarchii kościelnej. Stało się ono po biskupstwie krakowskim drugim co do starszeństwa biskupstwem metropolii gnieźnieńskiej i rangę tę zachowało do rozbiorów Polski (patrz urzędy senatorskie).

</doc>
<doc id="96426" url="https://pl.wikipedia.org/wiki?curid=96426" title="Tańcząc w ciemnościach">
Tańcząc w ciemnościach

Tańcząc w ciemnościach (ang. "Dancer in the Dark") – film fabularny duńskiego reżysera Larsa von Triera zrealizowany w 2000. Pierwszy film nakręcony bez taśmy. W filmie zagrały takie gwiazdy jak: Björk, Catherine Deneuve, David Morse i Peter Stormare. Na początku Björk miała jedynie skomponować muzykę do filmu, dopiero później zgodziła się zagrać główną rolę tracącej wzrok Selmy. Film uznawany jest za trzecią część filmowej trylogii, w skład której wchodzą jeszcze filmy "Przełamując fale" ("Breaking the Waves") oraz "Idioci" ("Idioterne").
Fabuła.
Pochodząca z Europy Wschodniej Selma przyjeżdża do Stanów, by zdobyć pieniądze na operację dla swojego syna Gene'a, który traci wzrok i jego stan pogarsza się każdego dnia. Codziennie pracuje i oszczędza, by jak najszybciej zarobić potrzebne pieniądze. Jednak los jest nieprzewidywalny i wkrótce to ona traci wzrok. Mimo to Selma pracuje dalej i się nie poddaje. Jednak gdy wydarzenia zaczynają ją przerastać, w wyobraźni przenosi się do świata musicalu. Radość, której brakuje jej w życiu, jest tam, w marzeniach, dzięki nim łatwiej jej znosić życie... które tak kocha. 

</doc>
<doc id="96427" url="https://pl.wikipedia.org/wiki?curid=96427" title="Heinrich Rickert">
Heinrich Rickert



</doc>
<doc id="96428" url="https://pl.wikipedia.org/wiki?curid=96428" title="Köln">
Köln

Niemcy:
Inne:
Zobacz też:
Zobacz też:

</doc>
<doc id="96429" url="https://pl.wikipedia.org/wiki?curid=96429" title="Nadrenia Północna-Westfalia">
Nadrenia Północna-Westfalia

Nadrenia Północna-Westfalia (niem. "Nordrhein-Westfalen"; dolnoniem. "Noordrhien-Westfalen"; "NW"; "NRW") – kraj związkowy w zachodniej części Niemiec, największy pod względem liczby ludności. Stolicą kraju związkowego jest Düsseldorf, największym miastem – Kolonia.
Historia.
W starożytności sięgały tu granice Cesarstwa Rzymskiego. Rzymskimi miastami były m.in. Kolonia, Akwizgran, Bonn i Jülich. We wczesnym średniowieczu obszar znajdował się we władaniu frankijskim, a Akwizgran został główną rezydencją Karola Wielkiego, pierwszego zachodniego cesarza rzymskiego od czasu upadku cesarstwa zachodniorzymskiego. Katedra w Akwizgranie jest miejscem jego spoczynku. W X wieku region dzielił się na Lotaryngię (część południowo-zachodnia ze starożytnymi miastami Kolonią i Akwizgranem) i Westfalię (północ i wschód z wczesnośredniowiecznymi Dortmundem i Münsterem). W XI-XII w. z Lotaryngii wyodrębniły się księstwa Jülich, Kleve i Bergu, natomiast w westfalskiej części regionu powstały w XII w. Lippe, księstwo biskupie Münsteru i hrabstwo Mark, jednakże wiodącym krajem pozostawało arcybiskupstwo Kolonii, przekształcone w XIV w. w Elektorat Kolonii. W 1288 od arcybiskupstwa odłączyła się Kolonia, by zostać wolnym miastem. Wolnymi miastami zostały w średniowieczu także Akwizgran i Dortmund. W latach 1521–1614 istniały Zjednoczone Księstwa Jülich-Kleve-Berg, a od 1556 r. fragment regionu z miastami Geldern, Kevelaer i Straelen przy współczesnej granicy z Holandią przynależał do Hiszpanii. Hiszpania utraciła miasta wskutek wojny o sukcesję hiszpańską w 1713 r. na rzecz Prus.
W drugiej połowie XVIII w. obszar na lewym brzegu Renu został opanowany przez Francję, a na początku XIX w. także północna część regionu znalazła się w granicach Francji. Po porażce Francji w 1815 r. większość obszaru, z wyjątkiem Księstwa Lippe, włączono do Prus. Utworzono prowincje Westfalia oraz Nadrenia, w granicach której znalazły się również ziemie zajęte przez Prusy w 1815 r. kosztem Luksemburga (II rozbiór Luksemburga). W 1871 r. cały obszar znalazł się w granicach Cesarstwa Niemieckiego.
Kraj związkowy Nadrenia Północna-Westfalia został utworzony 23 sierpnia 1946 na podstawie zarządzenia nr 46 Dowództwa brytyjskiej strefy okupacyjnej w Niemczech z połączenia północnej części dawnej pruskiej prowincji Nadrenia oraz pruskiej prowincji Westfalia – południowo-zachodniej części Westfalii. Pół roku później, zarządzeniem nr 77 z 21 stycznia 1947 przyłączono do niego dawne Wolne Państwo Lippe (wcześniej Księstwo Lippe), wtedy Nadrenia Północna-Westfalia uzyskała swój ostateczny kształt.
Współcześnie Nadrenia Północna-Westfalia pozostaje największym skupiskiem osób z polskim tłem migracyjnym w Niemczech, liczącym ponad 700 tys. osób.
Geografia.
Nadrenia Północna-Westfalia leży w zachodniej części Niemiec, graniczy z Holandią i Belgią. Zaludnienie wynosi 17 865 516 mieszkańców (stan: 31.12.2015), powierzchnia 34 088,01 km². Większą część powierzchni zajmują niziny, a także niskie pasma górskie Reńskich Gór Łupkowych: w centrum Lennegebirge, na południu Westerwald, na wschodzie i południowym wschodzie Las Teutoburski, Plackwald, Ebbegebirge, Eggegebirge, Rothaargebirge, Saalhauser Berge, a na południowym zachodzie, przy granicy z Belgią, wschodnie stoki Ardenów. Najwyższy szczyt to Langenberg (843,2 m n.p.m.). Główne rzeki: Ren, Ruhra, Ems, Wezera połączone kanałami: Śródlądowym, Ren-Herne, Dortmund-Ems. Nadrenia Północna-Westfalia jest najsilniej uprzemysłowionym krajem związkowym Niemiec, z głównym regionem przemysłowym – Zagłębiem Ruhry.
Podział administracyjny.
Nadrenia Północna-Westfalia składa się z pięciu rejencji: Arnsberg, Detmold, Düsseldorf, Kolonia i Münster, 31 powiatów ziemskich ("Kreise"), 22 miast na prawach powiatu ("kreisfreie Stadt") oraz 396 gmin ("Gemeinde").
Największe miasta.
Liczba mieszkańców na dzień 31 grudnia 2010
Miasta na prawach powiatu.
(niem. "kreisfreie Stadt") w kolejności alfabetycznej:
Polityka.
Skład Landtagu:
Gospodarka.
Podstawą rozwoju są bogate złoża węgla kamiennego w Zagłębiu Ruhry i węgla brunatnego w Zagłębiu Dolnoreńskim oraz rudy żelaza, cynku, ołowiu, soli kamiennej i potasowej.
Rozwinięty przemysł rafineryjny, petrochemiczny, koksochemiczny, hutniczy, metalowy, maszynowy, elektrotechniczny, elektroniczny, precyzyjny, samochodowy, taboru kolejowego, stoczniowy, chemiczny, materiałów budowlanych, szklarski, drzewny, włókienniczy, odzieżowy oraz spożywczy.
Rolnictwo jest oparte na uprawie jęczmienia, pszenicy, buraków cukrowych, roślin pastewnych, ziemniaków, warzyw oraz hodowli trzody chlewnej, bydła, drobiu.
Bardzo gęsta sieć transportowa, liczne węzły kolejowe, kanały śródlądowe, porty rzeczne (największy w Duisburgu), dwa porty lotnicze o znaczeniu międzynarodowym: w Kolonii i Düsseldorfie.

</doc>
<doc id="96430" url="https://pl.wikipedia.org/wiki?curid=96430" title="Al-Marsa al-Kabir">
Al-Marsa al-Kabir

Al-Marsa al-Kabir (arab. المرسى الكبير; fr. "Mers el-Kébir") – miasto w północno-zachodniej Algierii nad Morzem Śródziemnym, w pobliżu Oranu, w prowincji Oran.
Podczas II wojny światowej mieściła się tam baza floty francuskiej. 3 lipca 1940 marynarka brytyjska dokonała zniszczenia floty francuskiej w tutejszym porcie.

</doc>
<doc id="96433" url="https://pl.wikipedia.org/wiki?curid=96433" title="Franz Joseph Ruprecht">
Franz Joseph Ruprecht

Franz Joseph Ruprecht (ur. 1814, zm. 1870) – botanik rosyjski pochodzenia niemieckiego.
Zajmował się systematyką roślin kwiatowych, paprotników, grzybów, mszaków i glonów.

</doc>
<doc id="96434" url="https://pl.wikipedia.org/wiki?curid=96434" title="Mieczysław Ledóchowski">
Mieczysław Ledóchowski

Mieczysław Ledóchowski herbu Szaława, właśc. hrabia Mieczysław Jan Halka-Ledóchowski (ur. 29 października 1822 w Górkach, zm. 22 lipca 1902 w Rzymie) – polski biskup rzymskokatolicki, arcybiskup metropolita gnieźnieński i poznański oraz prymas Polski w latach 1866–1886, prefekt Kongregacji Rozkrzewiania Wiary w latach 1892–1902, kardynał prezbiter od 1875, protoprezbiter Kolegium Kardynalskiego w latach 1896–1902.
Życiorys.
Urodził się w Górkach jako syn hrabiego Józefa Zachariasza Ledóchowskiego i Rozalii z Zakrzewskich. Uczył się w gimnazjach w Radomiu i Warszawie, a następnie w warszawskim Seminarium Świętokrzyskim. Studia rozpoczął jednocześnie na Uniwersytecie Gregoriańskim i w Accademia dei Nobili Ecclesiastici w Rzymie, kończąc je w 1847 uzyskaniem tytułu doktora obojga praw. Jeszcze podczas studiów w 1845 przyjął święcenia kapłańskie. Po studiach rozpoczął pracę w dyplomacji watykańskiej, działając m.in. w Belgii, Portugalii i Ameryce Południowej. W latach 1856–1861 był delegatem apostolskim w Boliwii, Ekwadorze, Kolumbii, Peru i w Wenezueli.
W 1861 otrzymał sakrę biskupią jako tytularny arcybiskup tebański. W 1864 papież Pius IX uczynił Ledóchowskiego biskupem koadiutorem przy arcybiskupie metropolicie poznańskim i gnieźnieńskim Leonie Przyłuskim. Pomimo oporu zarówno kapituły poznańskiej jak i gnieźnieńskiej oraz sprzeciwu lokalnych władz pruskich 24 kwietnia 1866, po śmierci poprzednika, objął obie funkcje biskupie.
W pierwszym okresie sprawowania urzędu zyskał sobie życzliwość władz pruskich, zobowiązując się do powstrzymywania Kościoła od popierania ruchów narodowych, zwiększenia udziału Niemców w zarządzie diecezji i wychowaniu kleryków w duchu lojalności wobec państwa pruskiego. Podczas wyborów w 1867 i w okresie kampanii przedwyborczej zakazywał organizowania nabożeństw o charakterze narodowym, a także walczył z działaczami, szczególnie liberalnymi, takimi jak Karol Libelt. Zyskał sobie w tym czasie tak duże zaufanie władz pruskich, że doprowadził do dymisji niesprzyjających mu urzędników władz lokalnych. Równocześnie w społeczeństwie polskim traktowany był niechętnie lub wręcz wrogo. Podczas soboru watykańskiego I prowadził aktywną działalność na rzecz utrzymania świeckiej władzy papieża.
Od całkowicie ugodowej polityki Ledóchowski odszedł dopiero w okresie kulturkampfu, gdy w 1873 nie zgodził się na zniesienie języka polskiego w nauce religii, a także mianował urzędników diecezjalnych wbrew zaleceniom władz niemieckich. Nie zgodził się również na państwową kontrolę kształcenia księży, co doprowadziło do zamknięcia seminariów w Poznaniu i Gnieźnie. Pomimo wysokich kar finansowych nie zaprzestał działalności na rzecz utrzymania niezależności Kościoła od państwa, co doprowadziło w końcu do uwięzienia go w 1874 w Ostrowie Wielkopolskim. Uwięzienie sprawiło, że stał się bardzo popularny wśród polskich diecezjan. Jego polityka przez cały ten czas była wspierana przez papieża, co zostało potwierdzone nadaniem mu w 1875 godności kardynała z kościołem tytularnym "Santa Maria in Ara coeli". Nominację kardynalską miał mu potajemnie dostarczyć ks. Edmund Radziwiłł. Kardynałów, w myśl prawa niemieckiego traktowano na równi z członkami rodziny królewskiej i nie można ich było więzić, więc w 1876 zwolniono arcybiskupa, nakazując jednocześnie opuszczenie kraju. Ledóchowski udał się do Watykanu, skąd zarządzał diecezjami przez tajnych delegatów. W 1878 jako jedyny kardynał polski w XIX wieku wziął udział w konklawe, podczas dwóch pierwszych głosowań otrzymał po jednym głosie. Głosował na niego belgijski prymas kardynał Victor August Dechamps, który w ten sposób chciał uhonorować jego postawę podczas uwięzienia. Został bliskim współpracownikiem wybranego wówczas papieża Leona XIII. W latach 1884–1885 stał na czele Sekretariatu ds. Memoriałów, a 1885–1892 na czele Sekretariatu ds. Brewe Apostolskich. Gdy rozpoczęły się negocjacje między Niemcami a Watykanem, kardynał musiał się w 1886 zrzec arcybiskupstw. Pozostał w Watykanie, pełniąc różnorodne stanowiska, w tym od 1892 prefekta Kongregacji Rozkrzewiania Wiary. Pomimo zrzeczenia się godności metropolity poznańskiego i gnieźnieńskiego nadal interesował się życiem politycznym Wielkopolski, wspierając nurty konserwatywne i ugodowe, co przyczyniło się do złagodzenia pod koniec jego życia konfliktu z władzami niemieckimi. W 1896 został protoprezbiterem Kolegium Kardynałów z kościołem tytularnym "San Lorenzo in Lucina", zyskując tym samym prawo promocji do rangi kardynała biskupa pierwszej wakującej diecezji suburbikarnej. Odmówił jednak skorzystania z tego prawa, twierdząc, że po wymuszonej rezygnacji z archidiecezji poznańskiej i gnieźnieńskiej, nie chce być już biskupem żadnej diecezji.
Zmarł 22 lipca 1902 w Rzymie. W 1927 jego prochy spoczęły w katedrze poznańskiej. Jego serce znajduje się za ozdobną płytą z jego wizerunkiem w katedrze gnieźnieńskiej. W Ostrowie Wielkopolskim uhonorowany pomnikiem przed konkatedrą św. Stanisława Biskupa i Męczennika.
Odznaczenia.
Odznaczony m.in. węgierskim Krzyżem Wielkim Orderem św. Szczepana (Stefana) w 1895, hiszpańskim Orderem Izabeli Katolickiej, portugalskim Orderem Niepokalanego Poczęcia, pruskim Orderem Orła Czerwonego, perskim Orderem Lwa i Słońca i Krzyżem Wielkim Orderu Grobu Świętego. Baliw Wielkiego Krzyża Zakonu Maltańskiego i jego protektor.

</doc>
<doc id="96435" url="https://pl.wikipedia.org/wiki?curid=96435" title="2000 w filmie">
2000 w filmie



</doc>
<doc id="96437" url="https://pl.wikipedia.org/wiki?curid=96437" title="Augustin Pyramus de Candolle">
Augustin Pyramus de Candolle

Augustin Pyrame de Candolle (ur. 4 lutego 1778 w Genewie, zm. 9 września 1841 tamże) – botanik szwajcarski. Zajmował się systematyką roślin kwiatowych, mszaków i grzybów. Twórca jednego z pierwszych systemów naturalnych klasyfikacji roślin, wprowadził termin taksonomii.
Życiorys.
Augustin Pyrame de Candolle urodził się 4 lutego 1778 roku w Genewie w rodzinie bankiera i radcy miejskiego Augustina de Candolle i jego żony Louise-Eléonore. Po studiach na uniwersytecie w Genewie, m.in. u Jeana-Pierre's Vauchera (1763–1841) i Jeana Senebiera (1742–1809), od 1798 roku studiował medycynę w Paryżu, m.in. anatomię u Georges'a Cuviera (1769–1832) i zoologię u Jeana-Baptisty de Lamarcka (1744–1829).
W 1803 roku został asystentem Cuviera w paryskim Collège de France. Lamarck powierzył mu aktualizację swojego dzieła "Flore française", do którego de Candolle dodał 1300 gatunków, kierując się systematyką Antoine's Laurenta de Jussieu (1748–1836) niż systemem Lamarcka. W 1806 roku de Candolle otrzymał zlecenie od ministra ds. wewnętrznych Szampanii zbadania związku pomiędzy botaniką, rolnictwem i geografią na terenie całej Francji. Przeprowadzane badania (1806–12) były podstawą dla opublikowanej w 1813 roku teorii botaniki – "Théorie élémentaire de la botanique". W 1808 roku objął katedrę botaniki na uniwersytecie w Montpellier.
W 1816 roku powrócił do Genewy, gdzie objął katedrę historii naturalnej (botaniki i zoologii) na uniwersytecie. Przyczynił się do otwarcia w 1817 roku genewskiego ogrodu botanicznego (fr. "Jardin botanique des Bastions"). De Candolle angażował się również społecznie, m.in. za jego zaangażowaniem powstało "Société d'encouragement pour l'industrie nationale".
Augustin Pyrame de Candolle zmarł 9 września 1841 w Genewie.
Działalność naukowa.
Augustin de Candolle zajmował się przede wszystkim morfologią i fizjologią roślin. Stworzył jeden z pierwszych systemów naturalnych klasyfikacji roślin. Uważał, że to anatomia, a nie fizjologia roślin, powinna być jedyną podstawą ich klasyfikacji. W 1813 roku wprowadził termin taksonomii. System de Candolle's wraz z zasadami ewolucji naturalnej Charles'a Darwina stworzył podwaliny dla współczesnej teorii ewolucji roślin.
De Candolle interesował się także Agronomią, chemią roślin i farmakologią. Stworzył podwaliny dla geografii roślin – przeprowadził badania w Brazylii (1827), wschodnich Indiach (1829) i północnych Chinach (1834).
Jego syn Alphonse Louis Pierre Pyrame de Candolle (1806–1893) i wnuk Casimir Pyrame de Candolle (1836–1918) zostali również botanikami, a po śmierci Augustina kontynuowali jego prace nad systemem klasyfikacji wszystkich roślin – dziełem "Prodromus systematis naturalis regni vegetabilis".

</doc>
<doc id="96438" url="https://pl.wikipedia.org/wiki?curid=96438" title="1966 w filmie">
1966 w filmie



</doc>
<doc id="96441" url="https://pl.wikipedia.org/wiki?curid=96441" title="Helena Bonham-Carter">
Helena Bonham-Carter



</doc>
<doc id="96442" url="https://pl.wikipedia.org/wiki?curid=96442" title="Autotrof">
Autotrof



</doc>
<doc id="96443" url="https://pl.wikipedia.org/wiki?curid=96443" title="2004 w filmie">
2004 w filmie

Nagrody filmowe.
Złote Globy.
61. ceremonia wręczenia Złotych Globów odbyła się 25 stycznia 2004 roku.
Goya.
18. ceremonia wręczenia Hiszpańskich Nagród Filmowych odbyła się 31 stycznia 2004 roku.
Złoty Niedźwiedź.
54. Międzynarodowy Festiwal Filmowy w Berlinie odbył się w dniach 5–15 lutego 2004 roku.
BAFTA.
57. ceremonia wręczenia nagród Brytyjskiej Akademii Sztuk Filmowych i Telewizyjnych odbyła się 15 lutego 2004 roku.
Cezary.
29. ceremonia wręczenia Francuskich Nagród Filmowych odbyła się 21 lutego 2004 roku.
Nagroda Gildii Aktorów Filmowych.
10. ceremonia wręczenia nagród Gildii Aktorów Filmowych odbyła się 22 lutego 2004 roku.
Złote Maliny.
24. rozdanie Złotych Malin odbyło się 28 lutego 2004 roku.
Oscary.
76. ceremonia wręczenia Oscarów odbyła się 29 lutego 2004 roku.
Złota Palma.
57. Festiwal Filmowy w Cannes odbył się w dniach 12–23 maja 2004 roku.
Złoty Lew.
61. Festiwal Filmowy w Wenecji odbył się w dniach 1–11 września 2004 roku.
Festiwal Polskich Filmów Fabularnych.
29. Festiwal Polskich Filmów Fabularnych odbył się 13–18 września 2004 roku.
Camerimage.
12. edycja Międzynarodowego Festiwalu Sztuki Autorów Zdjęć Filmowych Camerimage odbyła się w dniach 27 listopada-4 grudnia 2004 roku.

</doc>
<doc id="96446" url="https://pl.wikipedia.org/wiki?curid=96446" title="Edda (imię)">
Edda (imię)

Edda – włoska forma norweskiego lub szwedzkiego "Hedda", co stanowi zdrobnienie od imienia Hedwig, czyli germańskiej formy imienia Jadwiga. Edda jest przede wszystkim jednak znana jako część nazwy "Eddy poetyckiej", najstarszego zabytku piśmiennictwa islandzkiego.
Edda imieniny obchodzi 16 września.
Znane osoby noszące imię Edda:

</doc>
<doc id="96447" url="https://pl.wikipedia.org/wiki?curid=96447" title="Powiat strzeliński">
Powiat strzeliński

Powiat strzeliński – powiat w Polsce (województwo dolnośląskie), utworzony w 1999 roku w ramach reformy administracyjnej. Jego siedzibą jest miasto Strzelin.
W skład powiatu wchodzą:
Powiat strzeliński sąsiaduje z powiatami: oławskim od północy, wrocławskim od północnego zachodu, dzierżoniowskim od zachodu, ząbkowickim i nyskim od południa oraz z brzeskim od wschodu.
Przed 1 stycznia 1999 r. wszystkie gminy powiatu należały do województwa wrocławskiego, z wyjątkiem gminy Przeworno, która należała do województwa wałbrzyskiego.
Geografia.
Powiat strzeliński obejmuje swoim terytorium fragmenty 2 mezoregionów: Równiny Wrocławskiej i Wzgórz Niemczańsko-Strzelińskich.
Media.
W powiecie strzelińskim dostępna są media lokalne, gazety oraz portale internetowe.
Demografia.
Według danych z 31 grudnia 2019 roku powiat zamieszkiwało 43 570 osób. Natomiast według danych z 30 czerwca 2020 roku powiat zamieszkiwało 43 456 osób.
Gospodarka.
W końcu listopada 2019 liczba zarejestrowanych bezrobotnych w powiecie obejmowała ok. 1,4 tys. mieszkańców, co stanowi stopę bezrobocia na poziomie 9,4% do aktywnych zawodowo.
Komunikacja.
Powiat strzeliński leży w ważnym ciągu komunikacyjnym lądowym o znaczeniu europejskim. Przez powiat przebiegają fragmenty autostrady A4 (E40) drogi krajowej 39 oraz dróg wojewódzkich 346 378 385 395 396 401 403, a także fragmenty linii kolejowych 276 oraz nieczynnych 304 313 320 321.
Ochrona przyrody.
Na terenie powiatu znajduje się fragment Obszaru Chronionego Krajobrazu Wzgórz Niemczańsko- Strzelińskich. Zarejestrowano 46 pomników przyrody, 38 chroniących pojedyncze drzewa (m.in. 2 buki zwyczajne, 2 cisy pospolite, 6 dębów szypułkowych, 2 jesiony wyniosłe, 2 kasztanowce zwyczajne, 2 klony jawory, 1 klon zwyczajny, 1 lipa drobnolistna i 1 platan klonolistny), 7 chroniących grupy drzew (m.in. 1 grupa platanów klonolistnych) oraz 1 chroniący pojedynczy krzew. Utworzono Zespół Przyrodniczo-Krajobrazowy Wzgórza Strzelińskie. W powiecie znajdują się także 4 obszary Natura 2000: Karszówek, Ludów Śląski, Wzgórza Niemczańskie i Wzgórza Strzelińskie.

</doc>
<doc id="96448" url="https://pl.wikipedia.org/wiki?curid=96448" title="Bogufał II">
Bogufał II

Bogufał II () lub Boguchwał II (zm. 9 lutego 1253 roku) – biskup poznański w latach 1242-1253. Przebudował katedrę oraz ofiarował kościołowi poznańskiemu swój księgozbiór. Zainicjował powstanie "Rocznika kapituły poznańskiej" i do swojej śmierci redagował go. W XVIII i XIX wieku przypisywano mu autorstwo "Kroniki wielkopolskiej" i wydawano to dzieło pod jego imieniem.
Życie.
Nieznana jest data urodzin Bogufała. Na podstawie imienia przypuszcza się, że był Polakiem i należał do rodu Porajów-Różyców. Już jako biskup mianował kanonikiem przyszłego biskupa Bogufała III, który prawdopodobnie był jego krewnym.
Używał tytułu magistra, jednak nie wiadomo, gdzie się kształcił. W 1211 roku został scholastykiem poznańskim, w 1231 kustoszem i kanonikiem, a w 1242 biskupem poznańskim. Istnieje wprawdzie dokument datowany na 21 lipca 1240, w którym Bogufał występuje już jako biskup, jest to jednak późniejszy falsyfikat.
W roku 1244 lub 1245 z jego polecenia rozebrano romańskie, spękane prezbiterium poznańskiej katedry, rozpoczynając wznoszenie w jego miejscu nowej konstrukcji. W roku 1244 Bogufał odstąpił księciu Przemysłowi I osadę wokół nieistniejącego współcześnie kościoła św. Gotarda, gdzie powstał lokowany na prawie magdeburskim lewobrzeżny Poznań. Był również sygnatariuszem aktu lokacji tego miasta. W roku 1246 otrzymał od Przemysła I immunitet wraz z prawem do lokacji osad biskupich na prawie magdeburskim. W roku 1248 był uczestnikiem synodu we Wrocławiu.
Zmarł 9 lutego 1253 roku w Solcu koło Środy Wielkopolskiej, w posiadłości biskupów poznańskich. Jego duży księgozbiór przekazany został bibliotece katedralnej.
W "Kronice wielkopolskiej" jego rządy zostały podsumowane zgodnie z ówczesnym ideałem pobożnego biskupa, który winien dbać o dobra duchowe i materialne Kościoła: "rozkoszował się zaś dniem i nocą czytaniem ksiąg Pisma świętego, których niemały posiadał zbiór i więcej niż skarb jakiś nadzwyczaj gorąco miłował. Umierając pozostawił je wszystkie kościołowi poznańskiemu. Ten błogosławiony biskup w drugim roku swojego episkopatu kazał z powodu jakichś rysów chór kościoła poznańskiego do gruntu, czyli całkowicie, zburzyć i na nowo zbudować. Żył zaś na swoim biskupstwie dziesięć lat i dwadzieścia sześć tygodni".
Dzieła.
Bogufała uznaje się za inicjatora powstania "Rocznika kapituły poznańskiej". Uchodzi też za autora pochodzących z lat 1231–1253 wpisów w "Roczniku".
W XVIII i XIX wieku badacze i wydawcy "Kroniki wielkopolskiej" twierdzili, że dzieło to, przynajmniej do roku 1249, było autorstwa Bogufała. Dlatego pod jego imieniem powstały pierwsze wydania i tłumaczenia "Kroniki" na język polski. Uczeni XX-wieczni odrzucili tezę, jakoby Boguchwał pozostawił po sobie rozpoczęte już dzieło i był autorem znacznej części zachowanego tekstu "Kroniki wielkopolskiej". Według ich badań, w części opowiadającej o wydarzeniach sprzed roku 1249 wykorzystano źródła z drugiej połowy XIII stulecia, a rozdziały wykraczające poza granice życia Bogufała nie różnią się stylistycznie od poprzednich.
W napisanej w pierwszej osobie zapisce z 1249 roku, Bogufał zanotował ku pamięci potomnych swój proroczy sen, w którym jakiś zakonnik miał mu przepowiedzieć „wypełnienie się” losów Polski w najbliższych 25 latach. Tekst ten został wpierw wpisany do "Rocznika kapituły poznańskiej", a następnie przepisany do "Kroniki wielkopolskiej", gdzie zachował się w nieco różniących się, dwóch redakcjach. Notatka miała charakter typowej ówczesnej zapiski o cudach, sformułowanej jako świadectwo zaprzysięgane przed sądem i była prawdopodobnie przepowiednią dotyczącą przyszłego zjednoczenia Polski:

</doc>
<doc id="96449" url="https://pl.wikipedia.org/wiki?curid=96449" title="Boguchwał II">
Boguchwał II



</doc>
<doc id="96450" url="https://pl.wikipedia.org/wiki?curid=96450" title="Szkodra">
Szkodra

Szkodra ( lub ; / ; ; ) – miasto w północno-zachodniej Albanii, położone nad rzeką Buna i Jeziorem Szkoderskim. Największy ośrodek gospodarczy i kulturalny w północnej części Albanii. Liczba mieszkańców wynosi około 86 tys. (2003).
Przemysł.
Duże zakłady przewodów i kabli miedzianych (produkujące na eksport), przemysł maszynowy, materiałów budowlanych, spożywczy (zwłaszcza tytoniowy oraz owocowo-warzywny), włókienniczy (bawełniany i jedwabniczy), drzewno-papierniczy. Ważny węzeł drogowy, połączenie kolejowe z Czarnogórą, port lotniczy.
Zabytki i kultura.
Muzea i teatry (m.in. dom-muzeum poety Migjeni i muzeum historyczne), biblioteka publiczna (od 1935), ruiny średniowiecznej twierdzy Rozafy, kościół "Najświętszej Marii Panny" (z drugiej połowy XV wieku), meczet (z drugiej połowy XVIII wieku) i katedra św. Szczepana (z XIX wieku), zabytkowe domy, Most Mesi. Ośrodek rzemiosła artystycznego. Uniwersytet.
Historia.
Pierwotnie starożytne miasto iliryjskie o nazwie "Scodra", od 168 p.n.e. pod panowaniem Rzymu zasiedlone w VI–VII wieku przez Słowian. W XI wieku stolica serbskiego królestwa Zety. W XII wieku opanowana przez Cesarstwo Bizantyńskie. Od końca XII wieku należało do Serbii, w latach 1395–1479 do Republiki Weneckiej, następnie podbita przez Imperium Osmańskie.
Podczas I wojny bałkańskiej siły tureckie broniły twierdzy szkoderskiej przed Czarnogórcami i Serbami. Garnizon, dowodzony przez Esada paszę Toptaniego ostatecznie skapitulował w nocy 22/23 kwietnia 1913. Mocarstwa europejskie postanowiły uznać Szkodrę za stolicę nowo powstałej Albanii. Twierdzę jednak zajęła Czarnogóra, chcąc ją włączyć do swojego państwa, co doprowadziło do międzynarodowej demonstracji siły przeciw Czarnogórze i opanowania miasta 14 maja 1913 przez desant mocarstw europejskich, które do wybuchu I wojny światowej zapewniały bezpieczeństwo miastu. Od 1920 miasto należy do Albanii.

</doc>
<doc id="96451" url="https://pl.wikipedia.org/wiki?curid=96451" title="2001 w filmie">
2001 w filmie



</doc>
<doc id="96456" url="https://pl.wikipedia.org/wiki?curid=96456" title="2002 w filmie">
2002 w filmie



</doc>
<doc id="96459" url="https://pl.wikipedia.org/wiki?curid=96459" title="Grzegorz Fentross">
Grzegorz Fentross

Grzegorz Fentross (? - 6 lipca 1628), admirał polskiej floty wojennej, prawdopodobnie nosił nazwisko Venturoso. Być może był z pochodzenia Hiszpanem.
Był kapitanem polskiej floty wojennej króla Zygmunta III Wazy. Z nieznanych przyczyn nie uczestniczył jednak w bitwie pod Oliwą 24 listopada 1627. Po bitwie został wyznaczony kapitanem galeonu "Król Dawid" na miejsce Jakuba Murraya. Został również wtedy mianowany admirałem (głównodowodzącym) polskiej floty, przy czym wybrany został na to stanowisko głosami kapitanów i szyprów okrętów, następnie zaakceptowany przez komisarzy królewskich. Stało się to najpóźniej 2 maja 1628, z którego to dnia pochodzi zestawienie floty sporządzone przez komisarzy królewskich. 
6 lipca 1628 po północy wojska i artyleria szwedzkie zaatakowały polskie okręty stojące u ujścia Wisły koło Twierdzy Wisłoujście. Polskie okręty przystąpiły do ostrzeliwania się i wycofywania w górę rzeki, przy czym został zatopiony "Żółty Lew", a "Święty Jerzy" został zniszczony na mieliźnie. Admirał Fentross poniósł śmierć trafiony kulą, gdy próbował dowodzić z szalupy broniącymi się okrętami. 

</doc>
<doc id="96460" url="https://pl.wikipedia.org/wiki?curid=96460" title="Rybactwo śródlądowe">
Rybactwo śródlądowe

Rybactwo śródlądowe - gałąź gospodarki obejmująca chów, hodowlę organizmów wodnych i pozyskiwanie ryb ze sztucznych zbiorników wodnych, rzek i jezior (rybactwo profesjonalne oraz wędkarstwo), a także zagospodarowaniem i eksploatacją zasobów rybnych rzek i jezior.
Historia.
Pierwsze dzieło o hodowli ryb w języku polskim pt. "O sprawie, sypaniu, wymierzaniu i rybieniu stawów, także o przekopach o ważeniu i prowadzeniu wody" opublikował w 1573 roku w Krakowie polski pisarz Olbrycht Strumieński.
Cele.
Zabiegi gospodarcze rybactwa śródlądowego mają na celu:
Ośrodki naukowe.
W Polsce głównymi ośrodkami naukowymi zajmującymi się rybactwem śródlądowym są:

</doc>
<doc id="96462" url="https://pl.wikipedia.org/wiki?curid=96462" title="Akatyst">
Akatyst

Akatyst (akatist, z gr. "akathistos": przedrostek "a" - „bez” oraz "kathiden" - „siedzieć”) – rodzaj hymnu liturgicznego, typowego dla chrześcijańskich Kościołów wschodu, zwłaszcza posługujących się językiem greckim, przede wszystkim dla Cerkwi prawosławnej. Akatyst składa się z mniejszych form poezji liturgicznej – kondakionów i ikosów (zazwyczaj 13 kondakionów i 12 ikosów). Treścią hymnu jest pochwała Jezusa Chrystusa, Matki Boskiej lub świętych, zwłaszcza męczenników. Akatysty są zawsze śpiewane na stojąco "a cappella". Niekiedy stanowią zasadniczą część szczególnych nabożeństw, co dotyczy zwłaszcza najbardziej znanego Akatystu ku czci Bogurodzicy. Zbiorem akatystów jest akatystarz.

</doc>
<doc id="96464" url="https://pl.wikipedia.org/wiki?curid=96464" title="1999 w filmie">
1999 w filmie



</doc>
<doc id="96465" url="https://pl.wikipedia.org/wiki?curid=96465" title="Bazylika św. Jana na Lateranie">
Bazylika św. Jana na Lateranie

Bazylika św. Jana na Lateranie, jej pełna nazwa to: Papieska arcybazylika Najświętszego Zbawiciela, św. Jana Chrzciciela i św. Jana Ewangelisty na Lateranie. Matka i Głowa Wszystkich Kościołów Miasta i Świata (wł. "Arcibasilica Papale del SS.mo Salvatore e dei Santi Giovanni Battista ed Evangelista al Laterano"; łac. " Archibasilica Sanctissimi Salvatoris et Sanctorum Iohannes Baptista et Evangelista in Laterano. Omnium Ecclesiarum Urbi et Orbi Mater et Caput") – katedra biskupa Rzymu, należy do czterech "bazylik większych", jedna z bazylik papieskich (dawniej patriarchalnych).
Bazylika była częścią rezydencji kolejnych papieży od roku 313. Po przeniesieniu siedziby przez Benedykta XI do Perugii, a następnie (podczas pontyfikatu Klemensa V) do Awinionu, Lateran został spalony (1308) i ograbiony. Dlatego papież Grzegorz XI, wracając z Awinionu, przeniósł siedzibę na Watykan.
Architektura.
Fasada głównego wejścia do bazyliki została zaprojektowana w XVIII wieku przez Alessandro Galilei w stylu klasycznym (ukończono ją w 1733). Układ pilastrów i półkolumn podkreśla pięcionawowe wnętrze bazyliki. Poniżej gzymsu widoczny jest napis: "Omnium Ecclesiarum Urbis et Orbis Mater et Caput" – "Matka i Głowa Wszystkich Kościołów Miasta i Świata". Znaczy to, że świątynia ta jest katedrą papieży – biskupów Rzymu i zwierzchników całego Kościoła. Fasadę wieńczy piętnaście siedmiometrowych figur, przedstawiających doktorów Kościoła z rzeźbą Chrystusa ustawioną w centralnej części.
Wejście do bazyliki prowadzi z szerokiego narteksu. Środkowe drzwi zostały przeniesione z Kurii znajdującej się przy Forum Romanum. Drzwi po prawej stronie to Święta Brama. W przedsionku, po lewej stronie, znajduje się rzeźba przedstawiająca Konstantyna. Pochodzi ona z term jego imienia. We wnętrzu, na pierwszym filarze prawej nawy bocznej, zachowała się część fresku Giotta ukazującego Bonifacego VIII ogłaszającego Rok Święty. W niszach filarów umieszczono posągi 12 apostołów autorstwa uczniów Berniniego. Posadzka wzorowana na stylu szkoły Cosmatich ("arte cosmatesca") została wykonana w latach 1417–1431. Sufit ozdobiony herbami trzech papieży jest dziełem Giacomo della Porta. Ołtarz główny osłania gotycki baldachim wykonany podczas pontyfikatu Urbana V w 1367. Pod ołtarzem znajduje się płyta nagrobna Marcina V. Nawę główną zamyka absyda, w której zwraca uwagę bogata mozaika wykonana w XIII wieku przez Jacopo Torriti i Jacopo da Camerino. Centralną część zajmuje Krzyż Święty, po stronie lewej Matka Boska i niewielka postać papieża Mikołaja IV, fundatora mozaiki.
W lewej części transeptu znajduje się późnorenesansowy ołtarz Najświętszego Sakramentu. Freski zdobiące ściany ilustrują historię bazyliki. Powstały na przełomie XV i XVI wieku. Boczne kaplice oraz nawy (zwłaszcza nawy skrajne) to miejsce spoczynku papieży i kardynałów. Po lewej stronie znajduje się wejście na dziedziniec klasztoru. Otaczają go średniowieczne krużganki wykonane przez kamieniarzy z rodziny Vassallettich zaliczanych do szkoły Cosmatich. Krużganki powstały w latach 1215–1232. Charakteryzują się delikatną rzeźbą kolumienek, często skręconych, zdobionych mozaiką lub złoceniami.
Transept jest połączony z baptysterium Świętego Jana u Źródła na Lateranie. Zostało zbudowane w latach 314–320 przez adaptację istniejących tu wcześniej term Domu Faustyny. Miało kształt rotundy z basenem pośrodku osłoniętym baldachimem. Obecną formę na planie ośmiokąta uzyskało podczas przebudowy w 440 r. kopułę wsparto na ośmiu porfirowych kolumnach a wokół basenu zbudowano obejście. Do zewnętrznej nawy dobudowano cztery kaplice. Pierwsza z prawej poświęcona jest św. Janowi Chrzcicielowi. Najprawdopodobniej drzwi prowadzące do tej kaplicy pochodzą z term Karakalli. Pierwsza z lewej strony to kaplica św. Jana Ewangelisty. Zdobią ją mozaiki z V wieku.
Do kościoła przylega budynek, w którym mieści się dawna kaplica papieska "Sancta sanctorum", w której znajduje się obraz Chrystusa "Acheiropoieton". Zgodnie z legendą malować go zaczął św. Łukasz a ukończyli aniołowie. Widoczny jest przez okratowane okienko, do którego prowadzą Święte Schody (łac. "Scala Santa"). Zostały przywiezione z Jerozolimy do Rzymu w 326 r. przez św. Helenę, matkę Konstantyna. Zgodnie z legendą pochodzą z pałacu Poncjusza Piłata i po nich wchodził Jezus Chrystus. Kaplica San Lorenzo, w której obecnie mieszczą się schody została zbudowana w XVI wieku na polecenie Sykstusa V. Obecnie pokryte są drewnianą okładziną i wolno nimi wchodzić tylko na kolanach. Obok znajdują się dwie inne klatki schodowe, z których można korzystać bez umartwiania się. Budynek znajduje się od strony Via Merulana.
Na placu San Giovanni in Laterano znajduje się najwyższy z 13 egipskich obelisków. Ma wysokość 31 m (z cokołem 47 m). Początkowo stał przy Circus Maximus. Papież Sykstus V polecił go przenieść w obecne miejsce.
Archiprezbiterzy bazyliki laterańskiej.
Urząd archiprezbitera bazyliki laterańskiej utworzył papież Bonifacy VIII w 1299. Jako pierwszy tę funkcję objął kardynał Gerardo Bianchi. Obecnie tj. od 7 listopada 1970, jest ona połączona z funkcją wikariusza generalnego diecezji rzymskiej, a od 26 maja 2017 sprawuje ją kard. Angelo De Donatis.
Protokanonicy honorowi.
W 1604 król Francji Henryk IV otrzymał tytuł: pierwszego i jedynego honorowego protokanonika bazyliki laterańskiej, w podzięce za ofiarowanie kapitule laterańskiej dobrze uposażonego opactwa benedyktyńskiego w Clairac. Ponadto kanonicy zobowiązali się do corocznego odprawiania mszy św. za Francję w dniu urodzin królewskich, czyli 13 grudnia. Z czasem taka msza św. – zwana "Missa pro felici statu Nationis Galliae" – weszła do stałego „kanonu” uroczystości celebrowanych w bazylice, i przetrwała do czasów nam współczesnych. Tytuł honorowego kanonika natomiast przysługiwał kolejnym monarchom francuskim. Godność po obaleniu monarchii, została odnowiona w 1957. Od tego czasu przyjmują ją kolejni prezydenci laickiej Francji (począwszy od René Coty), ale pod warunkiem, że przybywają osobiście do bazyliki i że uczestniczą w specjalnej ceremonii. Od tamtego czasu jedynie trzech prezydentów nie przybyło na Lateran, a wobec tego nie objęło tejże godności: Georges Pompidou, François Mitterrand i François Hollande (dwaj ostatni z powodów ideologicznych).

</doc>
<doc id="96467" url="https://pl.wikipedia.org/wiki?curid=96467" title="Bonifacy I">
Bonifacy I

Bonifacy I (ur. w Rzymie, zm. 4 września 422) – święty Kościoła katolickiego, 42. papież w okresie od 28 grudnia 418 do 4 września 422.
Życiorys.
Bonifacy był Rzymianinem, synem Jocundusa. Po śmierci papieża Zozyma Bonifacy został wybrany na Stolicę Piotrową w kościele św. Teodory. Jednak dzień wcześniej na Lateranie zebrała się frakcja skupiająca diakonów i dokonała elekcji kontrkandydata, archidiakona Eulaliusza. Bonifacy i Eulaliusz zostali wyświęceni i konsekrowani w tym samym dniu. Obaj zostali wyświęceni w tym samym kościele, kościele św. Marcelego.
Bonifacy wziął pod władanie bazylikę św. Piotra, bo Laterańska bazylika była już zajęta przez antypapieża. Antypapieża popierał ówczesny prefekt Rzymu Symmachus. Bonifacy został skazany na wygnanie z miasta. Kiedy miał wyjeżdżać, wstawili się za nim prezbiterzy rzymscy, którzy wybrali Bonifacego. Symmachus zaś przekonał cesarza Honoriusza o ostateczne potwierdzenie tej decyzji. Kiedy prezbiterzy rzymscy dowiedzieli się o tym szantażu, zebrali się potajemnie i postanowili, że pójdą do cesarza Honoriusza i przekonają go, by kazał eksmitować ich obu. Wymogli więc na Honoriuszu, by ten wyrzucił z miasta obu przeciwników. Lecz Honoriusz nie był pewien swej decyzji, więc zebrał synod rozjemczy, który miał rozstrzygnąć spór między antypapieżem a prawowicie wybranym Bonifacym I, ale Eulaliusz się nie stawił przed synodem.
Honoriusz zapowiedział, że zwoła synod na Spoleto. Antypapież jednak wycofał się na Lateran, a pod nieobecność cesarza dokonał tam poważnych rozruchów. Pod nieobecność Eulaliusza cesarz Honoriusz oficjalnie zatwierdził wybór Bonifacego I. Cesarz nie tylko zatwierdził wybór, ale skazał także antypapieża na wypędzenie z Rzymu. Bonifacy mógł wreszcie rozpocząć normalnie swój pontyfikat. Bonifacy I porozumiał się z cesarzem Honoriuszem w sprawie ostatecznego rozprawienia się z pelagianizmem i nakłonił Honoriusza do wydania edyktu zobowiązującego wszystkich biskupów do złożenia podpisu pod Tractoria papieża Zozyma. Przekonał biskupów afrykańskich, ze św. Augustynem z Hippony na czele, do podpisania tego dokumentu. Papież Bonifacy I wystąpił przeciw cesarzowi Teodozjuszowi II, który chciał wikariat papieski w Tesalonikach założony jeszcze przez papieża Syrycjusza, aby go podporządkować Konstantynopolowi. Dzięki pośrednictwu Honoriusza zdołał doprowadzić do zawieszenia edyktu.
Papież Bonifacy I zmarł 4 września 422 roku. Został pochowany na cmentarzu św. Feliceta przy Via Salaria w kaplicy, którą wcześniej wybudował.
Wspomnienie liturgiczne przypada 4 września.

</doc>
<doc id="96469" url="https://pl.wikipedia.org/wiki?curid=96469" title="Akafist">
Akafist

Akafist, akafistnik (od ros. "akafist", z gr. "akathistos") – używana w Kościołach Wschodu, zwłaszcza w Cerkwi prawosławnej, księga liturgiczna stanowiąca zbiór akatystów.

</doc>
<doc id="96471" url="https://pl.wikipedia.org/wiki?curid=96471" title="Akathistos">
Akathistos



</doc>
<doc id="96474" url="https://pl.wikipedia.org/wiki?curid=96474" title="Brema">
Brema

Brema, Wolne Hanzeatyckie Miasto Brema (niem. "Bremen", "Freie Hansestadt Bremen") – miasto (niem. "Stadtgemeinde") w północnych Niemczech, stolica najmniejszego kraju związkowego Brema, do którego należy również Bremerhaven. Leży nad rzeką Wezerą w odległości ok. 60 km od jej ujścia do Morza Północnego.
Brema jest dużym ośrodkiem przemysłowym, a port Brema-Bremerhaven jest jednym z największych portów morskich Niemiec. Ośrodek handlowy (banki, siedziby wielu przedsiębiorstw); akwarium morskie, ogród botaniczny.
Podział administracyjny.
Brema składa się z pięciu dzielnic ("Stadtbezirk"):
Dzielnice podzielone są na 23 części miasta ("Stadtteil"): Blumenthal. Burglesum, Findorff, Gröpelingen, Häfen, Hemelingen, Horn-Lehe, Huchting, Mitte, Neustadt, Oberneuland, Obervieland, Osterholz, Östliche Vorstadt, Schwachhausen, Vahr, Vegesack, Walle i Woltmershausen.
A te z kolei dzielą się na 88 jednostek administracyjnych ("Ortsteil").
Kultura.
W mieście odbywa się tu Volksfest, najstarszy i trzeci co do wielkości festyn ludowy w Niemczech, a także największy karnawał samby w Europie, największe europejskie sześciodniowe wyścigi kolarskie i festiwal muzyki klasycznej "Musikfest".
Gospodarka.
Ważny ośrodek przemysłowy. Znajdują się tam m.in. stocznie, huty żzelaza, rafinerie ropy naftowej, fabryki z branży motoryzacyjnej. Duży port morski i śródlądowy. Awanportem miasta jest Bremerhaven.
Transport.
Kolejowy.
Znaczący węzeł kolejowy, stacje kolejowe: Bremen Hauptbahnhof, Bremen-Burg, Bremen-Farge, Bremen Mahndorf, Bremen-Neustadt, Bremen Sebaldsbrück.
Tramwaje.
Tramwaje elektryczne pojawiły się w Bremie w 1892 r. Posiadają normalny rozstaw szyn. W 2009 było w mieście 67,5 km tras tramwajowych, a kursowało po nich zasadniczo 7 linii (z trzema dodatkowymi wariantami). Kursują także linie muzealne, obsługiwane zabytkowym taborem – nr 15 i 16. Taktowanie kursowania na liniach zwykłych wynosiło 10 minut. Planuje się otwarcie 6 nowych odcinków. Tabor reprezentują: GT4e/GT4f + GB4e/GB4f (Wegmann &amp; Co.) – 18 sztuk, GT8N (AEG/Adtranz) – 77 sztuk, GT8N-1 "Flexity Classic" (Bombardier Transportation) – 34 sztuki. Ruch obsługuje firma BSAG ("Bremer Straßenbahn AG") w ramach związku komunikacyjnego VBN ("Verkehrsverbund Bremen/Niedersachsen").
Lotniczy.
W dzielnicy Neustadt znajduje się międzynarodowy Port lotniczy Brema.
Nauka i oświata.
Obok szkolnictwa podstawowego, ogólnokształcącego i zawodowego, w Bremie działają następujące uczelnie:
W mieście istnieją obecne następujące instytucje naukowe:
Współpraca.
Miejscowości partnerskie:

</doc>
<doc id="96477" url="https://pl.wikipedia.org/wiki?curid=96477" title="Order Kutuzowa (ZSRR)">
Order Kutuzowa (ZSRR)

Order Kutuzowa () – order wojskowy Związku Socjalistycznych Republik Radzieckich.
Został ustanowiony dekretem Prezydium Rady Najwyższej ZSRR 29 lipca 1942 roku najpierw jako order mający dwie klasy. 8 stycznia 1943 roku ustanowiono trzecią klasę tego orderu. Jednocześnie zatwierdzono jego statut i opis. Później jeszcze kilkakrotnie wprowadzono do niego poprawki.
Zasady nadawania.
Order Kutuzowa ma trzy klasy. Był nadawany przez Prezydium Rady Najwyższej ZSRR:
Nadawano je za:
Order ten zaczęto nadawać w początku 1943 roku. Pierwszymi odznaczonymi byli m.in.: gen. por. Iwan Gałanin, gen. armii Iwan Tiuleniew, gen. płk Maksim Purkajew, gen. por. Gieorgij Zacharow, gen. por. Michaił Malinin. Niektórzy dowódcy otrzymali order kilkakrotnie. 
Łącznie w ZSRR nadano orderów:
Orderem tym uhonorowano także ponad 1570 jednostek i związków taktycznych Armii Czerwonej, a także niektóre polskie jednostki:
Opis odznaki.
Order I klasy został wykonany ze złota, w postaci pięcioramiennej, wielopromiennej gwiazdy, między ramionami której znajdują się pęki srebrnych promieni. W centrum umieszczono okrągłą tarczę pokrytą białą emalią ze złotym wieńcem laurowym na obrzeżach. W środku tarczy na tle kremlowskich baszt jest wykonane ze złota popiersie feldmarszałka Michaiła Kutuzowa. Wokół niego na białej wstędze znajduje się złoty napis: ΜИХАИЛ КУТУЗОВ (pol. "Michaił Kutuzow"). Order II i III klasy był wykonany ze srebra. Ponadto order III klasy miał mniejszą średnicę.
Wstążki do orderu:

</doc>
<doc id="96479" url="https://pl.wikipedia.org/wiki?curid=96479" title="PZL.27">
PZL.27

PZL.27 (PZL-27) – prototyp polskiego samolotu pasażersko-pocztowego konstrukcji inżyniera Zbysława Ciołkosza, opracowany i wyprodukowany w Państwowych Zakładach Lotniczych w roku 1933.
Historia.
Samolot został zamówiony przez polskie Ministerstwo Komunikacji jako szybki samolot pocztowy. Prototyp oblatano na jesieni roku 1934 jako pierwszy samolot PZL z chowanym podwoziem. Próby eksploatacyjne prowadzone przez Instytut Techniczny Lotnictwa w latach 1935–1936 wykazały, że samolot ma zbyt słabe osiągi i jest nieekonomiczny. 
Prototyp PZL.27 zakupił wojskowy Instytut Techniczny Lotnictwa i tam wkrótce samolot został rozbity w wypadku (pil. Andrzej Włodarkiewicz). 
Samolot wyraźnie ustępował konstrukcji RWD-11, której był konkurentem.
Służba w lotnictwie.
Samolot ten nigdy nie wyszedł poza stadium prototypu i tym samym nigdy nie trafił do produkcji oraz służby w lotnictwie.
Opis techniczny.
Samolot pasażerski w układzie górnopłatu o konstrukcji mieszanej, drewniano-metalowej. 
Skrzydło drewniane, z dwoma dźwigarami skrzynkowymi, wyposażone w lotki oraz klapy. Pokrycie płata wykonane ze sklejki brzozowej. Konstrukcja kadłuba i usterzenia wykonana z rur stalowych, pokrycie z płótna. Kabina dla 5 pasażerów i 2 członków załogi. Wejście do kabiny pilotów z prawej strony kadłuba, wejście do kabiny pasażerskiej z lewej. Podwozie samolotu klasyczne, dwukołowe chowane, z płozą ogonową. Koła główne chowane w gondole silników skrzydłowych. Napęd to 3 silniki rzędowe de Havilland „Gipsy Major I” o mocy 130 KM każdy, umieszczone: jeden w dziobie samolotu, dwa w gondolach podskrzydłowych.

</doc>
<doc id="96480" url="https://pl.wikipedia.org/wiki?curid=96480" title="PZL-27">
PZL-27



</doc>
<doc id="96481" url="https://pl.wikipedia.org/wiki?curid=96481" title="Alegoria">
Alegoria

Alegoria ( "allēgoría", od "allēgoréo" „mówię w przenośni, obrazowo” z ἄλλος "allos" „inny, różny” i ἀγορεύω "agoreuo" „przemawiać w zgromadzeniu” z ἀγορά "agora" „zgromadzenie”) w literaturze i sztukach plastycznych – obraz plastyczny lub słowny przedstawiający pojęcie, ideę, myśl lub wydarzenie przy pomocy obrazu o charakterze przenośnym lub symbolicznym, np. poprzez personifikację. Odczytanie alegorii umożliwiają m.in. atrybuty lub emblematy o konkretnym znaczeniu, dlatego, w przeciwieństwie do symbolu, przesłanie alegorii jest zazwyczaj jednoznaczne.
Alegorią posługiwano się już w starożytności, często stosowano ją w średniowieczu (zob. średniowieczny alegoryzm), lecz rozpowszechniła się w okresie renesansu, a zwłaszcza baroku. W XVI i XVII w. publikowano specjalne wydawnictwa zawierające ilustracje, opis i komentarze poszczególnych przedstawień alegorycznych (m.in. Cesarego Ripa "Ikonologia" pierwsze wydanie w 1593 roku).
W literaturze.
Alegoria jest składnikiem świata przedstawionego utworu (np. jako motyw, postać, fabuła), który poza wyrażonym wprost znaczeniem, przekazuje również treść ogólniejszą, nieraz bardziej abstrakcyjną. Szczególnie często sięgano po nią w literaturze dydaktycznej i moralizatorskiej (w średniowieczu w moralitecie, poematach romansowo-moralizatorskich), dziełach przedstawiających idee polityczne lub historiozoficzne, przypowieściach, a zwłaszcza w bajkach.

</doc>
<doc id="96482" url="https://pl.wikipedia.org/wiki?curid=96482" title="Operacja Katapulta">
Operacja Katapulta



</doc>
<doc id="96485" url="https://pl.wikipedia.org/wiki?curid=96485" title="Operacja Catapult">
Operacja Catapult

Operacja Catapult („Katapulta”) – akcja zbrojna brytyjskiej marynarki wojennej Royal Navy w celu przejęcia lub zatopienia okrętów francuskiej marynarki wojennej po zawieszeniu broni w czerwcu 1940 między Francją a Rzeszą Niemiecką, przeprowadzona w portach brytyjskich i śródziemnomorskich (Aleksandria, Mers el-Kébir) w lipcu 1940, podczas II wojny światowej.
Geneza.
Po zawarciu przez Francję separatystycznego zawieszenia broni (wbrew układom sojuszniczym Francji z Wielką Brytanią i Polską) Brytyjczycy nie byli pewni, czy warunki zawieszenia broni (przewidujące rozbrojenie floty francuskiej i faktyczną demilitaryzację Francji) nie spowodują w praktycznej konsekwencji przejęcia siłą okrętów francuskiej Marine nationale przez niemiecką Kriegsmarine, co dawałoby III Rzeszy szansę na skuteczną inwazję przez kanał La Manche na terytorium Wielkiej Brytanii.
Premier Wielkiej Brytanii Winston Churchill zarządził postawienie marynarce francuskiej ultimatum – albo wspólną walkę przeciw III Rzeszy u boku marynarki brytyjskiej, albo ewakuację do francuskich portów na Karaibach (Gwadelupa, Martynika) i w Gujanie Francuskiej, gdzie znajdowałyby się poza zasięgiem Niemców, albo rozbrojenie. W przypadku odmowy, Royal Navy miała przy użyciu siły zatopić okręty francuskie. Akcji nadano kryptonim "Catapult" („Katapulta”).
Francuska flota była w tym czasie rozrzucona w wielu miejscach; niewielka jej część znajdowała się w portach Wielkiej Brytanii. Zgodnie z brytyjsko-francuskim porozumieniem wojskowym zasadnicze siły francuskiej marynarki wojennej znajdowały się w basenie Morza Śródziemnego – niektóre okręty stacjonowały wciąż w bazie morskiej w Tulonie (we francuskiej strefie nieokupowanej) lub w brytyjskiej bazie morskiej w Aleksandrii w Egipcie. Główne siły morskie Francji znajdowały się w bazach w ówczesnej Algierii francuskiej. Francuska "Marine nationale" podlegała rozkazom admirała François Darlana, który choć początkowo sprzeciwiał się zawieszeniu broni, ostatecznie przeszedł do przeciwnego obozu pod warunkiem pozostawienia floty we francuskich rękach. Darlan sprzeciwił się jednak także odesłaniu floty do portów brytyjskich, co było warunkiem zgody Churchilla na złamanie przez Republikę zobowiązań sojuszniczych poprzez zawarcie separatystycznego rozejmu z Niemcami.
W pierwszej fazie operacji "Catapult", Brytyjczycy przed świtem 3 lipca 1940 opanowali siłą okręty znajdujące się w brytyjskich portach Plymouth, Portsmouth, Southampton i innych. Akcja ta pociągnęła kilka ofiar po obu stronach na największym wówczas okręcie podwodnym świata „Surcouf”. Inne zagarnięte okręty to 2 przestarzałe pancerniki „Paris” i „Courbet”, 2 wielkie niszczyciele, 8 niszczycieli, 7 okrętów podwodnych, 15 awiz oraz jednostki mniejsze i pomocnicze, łącznie 243. Dzięki dobrej woli dowódcy francuskiego wiceadmirała Godfroya i brytyjskiego admirała Andrew Cunninghama, eskadra francuska w Aleksandrii podporządkowała się brytyjskiemu ultimatum i zgodziła się rozbroić (stary pancernik „Lorraine”, krążowniki ciężkie „Duquesne”, „Tourville” i „Suffren”, lekki krążownik „Duguay-Trouin”, 2 niszczyciele i 3 okręty podwodne).
Akcja przeciw Mers el-Kébir.
Największa koncentracja okrętów wojennych Francji znajdowała się w algierskim porcie Mers el-Kébir i obejmowała stare pancerniki (drednoty) „Provence” i „Bretagne”, nowoczesne szybkie pancerniki (klasyfikowane też jako krążowniki liniowe) „Dunkerque” i „Strasbourg”, transportowiec wodnosamolotów „Commandante Teste” i 6 niszczycieli, którymi dowodził admirał Marcel Gensoul.
Brytyjski admirał James Somerville ustawił siły swojego zespołu Force H, stacjonującego w Gibraltarze, naprzeciw francuskiego portu i wystosował do admirała Gensoula ultimatum przygotowane przez rząd brytyjski, w którym zaproponował wypłynięcie w celu wspólnej walki z Niemcami i Włochami (a) lub przekazanie okrętów francuskich do portów brytyjskich na czas wojny (b), lub przebazowanie ich do francuskich kolonii Morza Karaibskiego na przykład na Martynikę i rozbrojenie, albo oddanie pod opiekę Stanom Zjednoczonym, z których to miejsc mogłyby być repatriowane po wojnie (c). Ultimatum kończył ustęp: „Jeśli pan odrzuci te rozsądne propozycje, muszę z głębokim żalem żądać zatopienia pańskich okrętów w ciągu 6 godzin. Ostatecznie, jeśli powyższe nie nastąpi, mam rozkazy rządu Jego Królewskiej Mości użyć każdej siły, jaka będzie konieczna, w celu zapobieżenia wpadnięcia pańskich okrętów w ręce niemieckie lub włoskie”.
Admirał Gensoul odmówił podporządkowania się któremukolwiek punktowi ultimatum, zapewniając admirała brytyjskiego, że nie odda okrętów Niemcom ani Włochom, a na siłę odpowie siłą. Francuzi rozpoczęli przygotowania do walki. Brytyjczycy mieli przewagę, gdyż ich zespół w składzie trzech okrętów liniowych: HMS „Hood”, HMS „Valiant” i HMS „Resolution” oraz lotniskowca HMS „Ark Royal” manewrował na pełnym morzu, a francuskie okręty były zakotwiczone w wąskim porcie. Co więcej, pancerniki „Dunkerque” i „Strasbourg”, zakotwiczone rufą w stronę morza, nie mogły użyć swojej artylerii głównej zgrupowanej na dziobie. Brytyjskie pancerniki dysponowały także cięższymi działami kalibru 381 mm, wobec dział 330 mm i 340 mm francuskich okrętów.
Po upływie wyznaczonych terminów, Brytyjczycy otworzyli ogień 3 lipca 1940 o godzinie 16:56. Francuzi rozpoczęli przygotowania do wyjścia z portu oraz odpowiedzieli ogniem głównie pancernika „Provence”, ale nie był on efektywny. O godzinie 17:09, trafiony pociskiem, eksplodował pancernik „Bretagne”, pociągając ze sobą na dno 977 ludzi z 1130-osobowej załogi. „Provence” i „Dunkerque” zdołały odcumować i kierowały się w stronę wyjścia, lecz zostały uszkodzone pociskami i osiadły na mieliźnie w obrębie portu. Poważnemu uszkodzeniu ciężkim pociskiem uległ także wielki niszczyciel „Mogador”. Jedynie „Strasbourg” i 4 niszczyciele („Le Terrible”, „Volta”, „Tigre” i „Lynx”) zdołały wyjść z ostrzeliwanego portu, po czym uszły przed brytyjskimi siłami i przedarły się do portu w Tulonie 4 lipca, unikając trzech prób ataku przez samoloty z „Ark Royal”.
Dalsze ataki.
W ciągu następnych dni, 4 lipca brytyjski okręt podwodny HMS „Pandora” zatopił francuskie duże awizo kolonialne (kanonierkę) „Rigault de Genouilly”, płynące z Oranu do Algieru. Storpedowania uniknął tego dnia transportowiec wodnosamolotów „Commandante Teste”, który nie odniósł też uszkodzeń w Mers el-Kébir. 4 lipca w nocy francuskie bombowce wykonały odwetowy nalot na flotę brytyjską w Gibraltarze, ale bez efektów.
Ponieważ brytyjskie rozpoznanie lotnicze utwierdziło Brytyjczyków w mniemaniu, że uszkodzenia, jakie odniosły „Dunkerque” i „Provence” nie są zbyt poważne, 5 lipca rano brytyjskie samoloty bombowe i torpedowe Fairey Swordfish z lotniskowca HMS „Ark Royal” przeprowadziły nalot na Mers el-Kébir. Jedna z torped trafiła osadzony na mieliźnie „Dunkerque”, powodując jednocześnie wybuch bomb głębinowych na przycumowanej przy jego burcie barce. Wielki wybuch spowodował znaczne uszkodzenia pancernika i pociągnął dalsze ofiary.
Ostatnim epizodem operacji był atak na najsilniejszy francuski pancernik „Richelieu” stojący w Dakarze. W nocy z 7 na 8 lipca motorówka z brytyjskiego lotniskowca HMS „Hermes” podeszła pod pancernik i zrzuciła obok 6 bomb głębinowych, które jednak z powodu małej głębokości, nie wybuchły. O świcie 8 lipca pancernik został zaatakowany przez 6 samolotów torpedowych Swordfish z „Hermesa”. Jedna z torped wybuchła pod rufą, powodując spore uszkodzenia (być może wybuchły także bomby głębinowe), uniemożliwiające aktywne wykorzystanie bojowe okrętu. Okręt służył jednak skutecznie jako pływająca bateria podczas próby lądowania aliantów w Dakarze. Wyremontowany został dopiero w 1943, po przejściu kolonii francuskich na stronę aliancką.
Podsumowanie.
Oprócz zniszczonego pancernika „Bretagne” i uszkodzonych dalszych okrętów, w całej akcji przeciw flocie w Mers el-Kébir zginęło 1297 francuskich marynarzy, około 350 zostało rannych.
Po operacji „Katapulta”, III Rzesza zrezygnowała z egzekwowania przewidzianego układem rozejmowym z czerwca 1940 warunku rozbrojenia okrętów francuskiej marynarki wojennej, obawiając się ich przejścia na stronę brytyjską.
Jednocześnie, wobec poniesionych ofiar ludzkich, operacja spowodowała faktyczne zerwanie stosunków dyplomatycznych Wielkiej Brytanii z rządem Vichy, spowodowała antybrytyjskie resentymenty w społeczeństwie okupowanej Francji i była intensywnie wykorzystywana do propagandy antybrytyjskiej w społeczeństwie francuskim zarówno przez okupantów niemieckich, jak i zwolenników kolaboracji z III Rzeszą (wraz z późniejszą operacją "Menace").
Większość okrętów zajętych w portach brytyjskich Brytyjczycy przekazali następnie flocie Wolnych Francuzów, jednakże jedynie część marynarzy francuskich zgodziła się walczyć dalej, pozostali zostali repatriowani do okupowanej Francji (na sytuację taką zapewne dodatkowo wpłynęło rozczarowanie byłym sojusznikiem). Z uwagi na braki kadrowe, kilka mniejszych okrętów oraz niszczyciel „Ouragan”, zostało następnie przekazanych Polskiej Marynarce Wojennej, która odmówiła obsadzenia przestarzałego pancernika „Paris”.

</doc>
<doc id="96488" url="https://pl.wikipedia.org/wiki?curid=96488" title="Charakterystyka (algebra)">
Charakterystyka (algebra)

Charakterystyka – dla danego pierścienia z jedynką najmniejsza liczba elementów neutralnych mnożenia pierścienia (tzw. "jedynek"), które należy do siebie dodać, aby uzyskać element neutralny dodawania (tzn. "zero"); mówi się, że pierścień ma charakterystykę zero, jeżeli taka liczba nie istnieje. Innymi słowy jest to najmniejsza dodatnia liczba całkowita formula_1 która spełnia
jeżeli taka liczba formula_3 istnieje i formula_4 w przeciwnym przypadku. Charakterystykę można również zdefiniować jako wykładnik grupy addytywnej pierścienia, tzn. najmniejszą dodatnią liczbę całkowitą formula_3 taką, że
dla każdego elementu formula_7 pierścienia (gdy formula_3 istnieje; w przeciwnym przypadku charakterystyka jest równa zero).
W przypadku, gdy pierścień nie ma jedynki, charakterystykę można zdefiniować jedynie w ten drugi sposób. W pierścieniach z jedynką definicje te są równoważne na mocy prawa rozdzielności mnożenia względem dodawania obowiązującego w pierścieniach.
Równoważnie charakterystykę pierścienia z jednością formula_9 definiuje się jako taką liczbę naturalną formula_1 dla której formula_11 jest jądrem homomorfizmu formula_12 bądź taką, że formula_9 zawiera podpierścień izomorficzny z pierścieniem ilorazowym formula_14 (stanowi on wtedy obraz wspomnianego homomorfizmu). Istnieje tylko jeden homomorfizm liczb całkowitych w jakikolwiek pierścień (bo dla każdego homomorfizmu formula_15); w języku teorii kategorii oznacza to, że formula_16 jest obiektem początkowym kategorii pierścieni z jednością.
Pierścienie.
Jeżeli formula_9 i formula_18 są pierścieniami i istnieje homomorfizm pierścieni formula_19 to charakterystyka formula_18 dzieli charakterystykę formula_21 Z faktu tego korzysta się niekiedy, aby wykluczyć istnienie pewnych homomorfizmów. Jedynym pierścieniem o charakterystyce 1 jest pierścień trywialny o jednym elemencie formula_22 Jeżeli nietrywialny pierścień formula_9 nie ma dzielników zera, to jego charakterystyka jest równa zeru bądź liczbie pierwszej. W szczególności odnosi się to do wszystkich ciał, dziedzin całkowitości i pierścieni z dzieleniem. Każdy pierścień charakterystyki zero jest zbiorem nieskończonym.
Pierścień formula_14 liczb całkowitych modulo formula_3 ma charakterystykę formula_26 Podpierścień danego pierścienia (ze samą jedynką) ma tę samą co on charakterystykę. Przykładowo jeżeli formula_27 jest wielomianem pierwszym o współczynnikach z ciała formula_28 gdzie formula_29 jest liczbą pierwszą, to pierścień ilorazowy formula_30 jest ciałem charakterystyki formula_31 Ciałami charakterystyki zero są: ciało liczb wymiernych formula_32 ciało liczb rzeczywistych formula_33 ciało liczb zespolonych formula_34 bo
Jeżeli pierścień przemienny formula_9 ma charakterystykę formula_29 będącą liczbą pierwszą, to formula_38 dla wszystkich elementów formula_39
W pierścieniu przemiennym formula_9 o charakterystyce formula_29 odwzorowanie formula_42 jest homomorfizmem formula_9 w siebie (endomorfizmem) znanym jako "endomorfizm Frobeniusa". Jeżeli formula_9 jest dziedziną całkowitości, to jest on injektywny, czyli jest monomorfizmem, ale nie musi być surjektywny. Na przykład w ciałach niedoskonałych nigdy nie jest epimorfizmem (ciało jest dziedziną całkowitości), więc nie jest automorfizmem. W ciałach skończonych jest automorfizmem i wtedy nazywa się go automorfizmem Frobeniusa.
Ciała.
Charakterystyka dowolnego ciała jest równa zeru lub jest liczbą pierwszą.
Dla dowolnego ciała formula_45 istnieje podciało minimalne (tzn. ciało niezawierające podciała właściwego), zwane ciałem prostym; jest to najmniejsze podciało zawierające formula_46 (por. grupa prosta). Jest ono izomorficzne z ciałem formula_47 liczb wymiernych bądź ciałem skończonym formula_29-elementowym formula_49 gdzie formula_29 jest liczbą pierwszą. Ciała "charakterystyki zero" mają dobrze znane własności; przypominają one podciała liczb zespolonych (o ile nie są nazbyt dużej mocy). Często stosowane w teorii liczb liczby p-adyczne są ciałami charakterystyki zero; powstają one z pierścieni charakterystyki formula_51 przy formula_52
Charakterystyka dowolnego ciała uporządkowanego (np. liczb wymiernych lub liczb rzeczywistych) wynosi zero. Ciało skończone formula_53 jest charakterystyki formula_31 Istnieją ciała nieskończone charakterystyki wyrażającej się liczbą pierwszą – przykładem może być ciało wszystkich funkcji wymiernych nad formula_55 Innym przykładem może być domknięcie algebraiczne formula_55
"Rozmiar" (rząd) dowolnego pierścienia skończonego charakterystyki będącej liczbą pierwszą formula_29 jest potęgą liczby formula_31 Ponieważ pierścień taki musi zawierać formula_59 to musi on być przestrzenią liniową nad tym ciałem, zaś z algebry liniowej wiadomo, że "rozmiary" (wymiary) skończonych przestrzeni liniowych nad ciałami skończonymi są potęgami "rozmiarów" (rzędu) ciała. Wynika stąd także, że "rozmiar" (wymiar) dowolnej skończonej przestrzeni liniowej jest potęgą liczby pierwszej (jest to przestrzeń liniowa nad ciałem skończonym "rozmiaru" (rzędu) formula_60 stąd też "rozmiar" (wymiar) przestrzeni musi być równy formula_61).

</doc>
<doc id="96491" url="https://pl.wikipedia.org/wiki?curid=96491" title="Order Nachimowa (ZSRR)">
Order Nachimowa (ZSRR)

Order Nachimowa () – order wojskowy Związku Socjalistycznych Republik Radzieckich.
Został ustanowiony dekretem Prezydium Rady Najwyższej ZSRR z dnia 3 marca 1944 roku jako order dwuklasowy, nadano mu statut i opisano odznakę. W 1947 roku wniesiono poprawkę w statucie likwidującą przywileje przysługujące osobom, które otrzymały order. Orderem tym mieli być nagradzani oficerowie Floty Wojennej ZSRR.
Zasady nadawania.
Order Nachimowa posiadał dwie klasy i nadawany był przez Prezydium Rady Najwyższej ZSRR.
Nadawano je za:
Jako pierwszy Orderem Nachimowa I klasy otrzymał gen. P. A. Morgunow – dowódca obrony nadbrzeżnej Floty Czarnomorskiej.
Łącznie w ZSRR nadano orderów:
Orderem tym nagrodzono 5 jednostek Floty Wojennej ZSRR – I klasy i 2 jednostki – II klasy
Opis odznaki.
Odznaka orderu I klasy przedstawia pięcioramienną rubinową gwiazdę obramowaną srebrzonym i ciemno oksydowanym metalem, który na końcach ramion gwiazdy wyobraża łapy kotwicy. W środku gwiazdy znajduje się złota tarcza pokryta niebieską emalią ze złotym popiersiem admirała Pawła Nachimowa. W górnej części umieszczony został napis Admirał Nachimow (АДМИРАЛ НАХИМОВ), a w dolnej – wieniec laurowy z sierpem i młotem. Między ramionami gwiazdy znajdują się pęki złotych promieni, a okrągła tarcza została okolona złotym łańcuchem. W odznace II klasy gwiazdy są pokryte rubinową emalią, a tarcza, popiersie, napisy oraz wieniec laurowy zostały wykonane ze srebra.
Wstążki do orderu:

</doc>
<doc id="96499" url="https://pl.wikipedia.org/wiki?curid=96499" title="Haiku (system operacyjny)">
Haiku (system operacyjny)

Haiku (dawniej "OpenBeOS") – wolny i otwarty system operacyjny kompatybilny z systemem BeOS. Jego rozwój rozpoczął się w 2001 roku. W 2008 był w stanie skompilować własny kod źródłowy. Pierwsza wersja alpha została wydana we wrześniu 2009, druga w maju 2010, a trzecia, najnowsza w czerwcu 2011 roku.
Rozwojem systemu opiekuje się Haiku, Inc. – organizacja non-profit założona w 2003 roku przez dawnego lidera projektu Michaella Phippsa. Siedziba znajduje się w Rochester, w stanie Nowy Jork.
Historia.
Początki.
Projekt powstał w 2001 roku pod nazwą "OpenBeOS" po wykupieniu firmy Be Inc., twórcy BeOS-a, przez firmę Palm i ogłoszeniu zaprzestania prac nad systemem. Użytkownicy BeOS-a pozostali wówczas bez możliwości uaktualniania systemu, a twórcy oprogramowania z programami napisanymi na niewspieraną platformę. OpenBeOS różnił się od ówczesnych prób wskrzeszenia BeOSa. Przykładami takich prób są projekty Cosmoe oraz BlueEyedOS (oba obecnie niegotowe i zawieszone), które powstawały na bazie jądra Linux lub BSD i implementowały API BeOSa do postaci działającej pod tymi systemami, co łamało wsteczną kompatybilność z pierwowzorem i powodowało inny wygląd od oryginału. Projekt OpenBeOS zakładał stworzenie systemu od podstaw zapewniając kompatybilność z plikami binarnymi i kodem źródłowym napisanym dla BeOSa R5.
Pierwsze wydanie OpenBeOSa upubliczniono w 2002 roku. Była to forma nakładki na system BeOS R5 zastępująca część oprogramowania oprogramowaniem stworzonym przez społeczność. Nakładka ta ustawiała wersję systemu na R5.0.3.
W 2004 roku wybrano nową nazwę projektu, aby nie naruszać znaków towarowych Palma. Nazwa "Haiku" została wybrana przez głosowanie społeczności i upubliczniona na konferencji WalterCon. Nazwa wywodzi się z haiku – tradycyjnej japońskiej formy poetyckiej. Ma ona oddawać elegancję i prostotę systemu, a także nawiązuje do charakterystycznych komunikatów błędów w NetPositive i innych aplikacjach tworzonych przez Be, pisanych właśnie w haiku. Przykład z NetPositive:
Dalszy rozwój.
29 kwietnia 2002 wydano pierwszą wersję "app_server". Pozwoliło to wydać pierwszą wersję OpenBeOSa renderującą okna.
Kilka ważnych osiągnięć odnotowano w ciągu 6 tygodni między marcem a kwietniem 2005 roku. Wtedy to uruchomiono pierwsze graficzne aplikacje napisane pod BeOSa na Haiku (z pełną akceleracją 2D) i pierwszy raz uruchomiono przeglądarkę internetową (był to Links). Projekt nie używa żadnego kodu należącego do Be, włącznie ze sterownikami grafiki i sieci z przykładów wydanych przez tę firmę. Kolejnym ważnym krokiem było uruchomienie powłoki graficznej Tracker w lipcu 2005 roku.
W październiku 2005 roku Axel Dörfler, jeden z deweloperów o największym wkładzie do systemu, został zatrudniony na pełny etat przy pracy nad systemem. Zakończył prace w grudniu 2005 roku. W tym czasie pracował nad uruchamianiem systemu z płyty CD, wieloprocesowością, jądrem i app_serverem.
W styczniu 2008 roku zespół "Java for Haiku" został utworzony i zaakceptowany przez społeczność OpenJDK. Wtedy to oficjalnie rozpoczęły się prace nad przeniesieniem Javy na Haiku.
W lutym 2008 Michael Lotz poinformował o kompilacji Haiku za pomocą Haiku, co oznacza sporą jego stabilność. 1 kwietnia 2008 Bruno Albuquerque podał informacje o identycznej kompilacji, ale bez modyfikacji systemu i sztuczek zastosowanych przy kompilacji Lotza.
W styczniu 2009 zaimplementowano natywne GCC w wersji 4.3.3. Do tej pory można było używać GCC 4.x tylko przez kompilację skrośną wersji 4.2.1. Pozwoliło to na przeniesienie na Haiku nowszych aplikacji, jak na przykład Firefox 3.
W lipcu 2009 wydano pierwszy port stosu WiFi z FreeBSD dla Haiku. Pozwoliło to na łączenie się z niezabezpieczonymi sieciami WiFi.
Haiku Release 1.
Pierwsza alfa systemu o nazwie "R1/Alpha 1" została wydana 14 września 2009.
27 października 2009 Haiku zyskało port Qt4.
Druga alfa ("R1/Alpha 2") została wydana 10 maja 2010.
Wersja ta była już dystrybuowana ze wczesną wersją przeglądarki WebPositive opartej na WebKicie. We wcześniejszych wersjach tę funkcję pełniły "Bezilla" (port Firefoxa 2), Links lub NetSurf.
"R1/Alpha 3" została wydana w czerwcu 2011. Zawiera dużą liczbę poprawek i ulepszeń, a także obsługę kompilatorów GCC 2 i GCC 4 (starsza wersja ze względu na kompatybilność).
Haiku Release 1 Alpha 4 została wydana 12 listopada 2012 roku.
Haiku Release 1 Alpha 4.1 wypuszczona dwa dni później była wersją poprawkową czwartej alfy, w której wykryto dwa poważne błędy uniemożliwiające poprawną prace na nośnikach tylko do odczytu
Haiku Release 1 Beta 1 została wydana 28 września 2018 roku.
API i rozwój systemu.
Haiku jest tworzone w C++ i dostarcza zorientowane obiektowo API.
Modularna budowa BeOS-a pozwoliła ekipie programistów na niezależne prace nad zamiennikami serwerów i API (znanymi w Haiku jako "kity"). Początkowo programiści podzielili się na następujące podzespoły:
Kilka kitów zostało uznane za kompletne, reszta znajduje się w różnych stopniach rozwoju.
Jądrem Haiku jest fork jądra hybrydowego NewOS, napisanego przez byłego inżyniera Be, Travisa Geiselbrechta. Fork jest w fazie dynamicznego rozwoju. Wiele funkcjonalności zostało już zaimplementowanych, włączając w to wirtualny system plików i obsługę wieloprocesorowości symetrycznej.
Kompatybilność z BeOS-em.
Celem projektu Haiku jest zgodność z BeOS-em R5 na poziomie źródłowym i binarnym, co pozwoli oprogramowaniu napisanemu/skompilowanemu dla BeOS-a R5 na kompilację i/lub działanie bez żadnych modyfikacji. Dostarcza to użytkownikom Haiku zbiór aplikacji (nawet tych, których autorzy nie zajmują się już programowaniem lub nie mają chęci aktualizowania ich) do użycia w Haiku, pozwalając też wznowić prace nad aplikacjami, które zostały wstrzymane po ogłoszeniu zaprzestania rozwoju platformy BeOS.
Kompatybilność ta ma także swoje wady, jak np. konieczność dostarczania z Haiku GCC w wersji 2.95, wydanej w 1999 roku. Użycie wyłącznie wersji GCC 4 powoduje utratę wstecznej kompatybilności. W związku z tym projekt wydaje hybrydowe wersje zawierające GCC w wersji 2 i 4, pozwalające na korzystanie z obu tych kompilatorów naraz. WebKit i WebPositive kompilują się wyłącznie w GCC 4.
Kompatybilność dotyczy tylko architektury x86. Porty dla architektur PowerPC, ARM i 68k używają tylko kompilatora GCC 4.
Mimo tego kompatybilność z systemowymi dodatkami, które używają prywatnych API, nie zostanie zaimplementowana. Do tych dodatków wliczają się dodatkowe sterowniki systemów plików i wtyczki kodeków, jednak jedyną trudną do ponownego napisania wtyczką będzie kodek Indeo, dla którego nie istnieje żadna specyfikacja.
Programy z BeOS uruchomione w Haiku to między innymi: Opera, Firefox, NetPositive, Quake II, , SeaMonkey, Vision i VLC.

</doc>
<doc id="96502" url="https://pl.wikipedia.org/wiki?curid=96502" title="Filozofia historii">
Filozofia historii

Filozofia historii, historiozofia, filozofia dziejów – nauka filozoficzna zajmująca się refleksją nad sensem i istotą dziejów rozumianych jako całość uporządkowanych lub nieuporządkowanych zmian zachodzących w czasie.
Podstawowe problemy historiozofii.
Podstawowe problemy historiozofii to:
Filozofię historii należy odróżnić od metodologii historii, która (przy wzajemnym przenikaniu się obu dziedzin wiedzy) zajmuje się nie ogólną refleksją nad historią jako dziejami, ale nad historią jako historiografią, nauką humanistyczną której przedmiotem są dzieje. 
Nazwa i kontekst.
Użycie poszczególnych nazw tej dyscypliny filozoficznej („historiozofia”, „filozofia dziejów”, „filozofia historii”, „filozofia dziejowości”) sugeruje odmienne podejście do jej przedmiotu i metody. Termin filozofia dziejów budzi skojarzenia z heglizmem – osoba uprawiająca „filozofię dziejów” najprawdopodobniej rozumie ją tak jak Hegel, redukując wiele zjawisk kultury i nauki do zjawisk historycznych (podejście takie nosi nazwę historyzmu lub – pejoratywną – historycyzmu) i głosząc rozumny, uporządkowany charakter procesu historycznego. Termin filozofia historii jest bardziej neutralny i nie pociąga za sobą próby redukcji wszystkich zagadnień filozoficznych do zagadnień historiozoficznych. Termin historiozofia odnosi się do każdej, niekoniecznie czysto filozoficznej refleksji nad historią, np. literackiej, socjologicznej, politologicznej czy zawartej w samej historiografii (mówimy np. o historiozofii Romantyzmu, historiozofii Mickiewicza zawartej w "Dziadach", historiozofii pruskiej szkoły historycznej itp.). Filozofia historii rozwija się przede wszystkim w niemieckiej i włoskiej tradycji filozoficznej i koncentruje się najczęściej wokół poglądów zbliżonych do filozofii Hegla i Marksa. Popularna w tradycji anglosaskiej niechęć do heglizmu często oznacza także niechęć do całości problematyki historiozoficznej – pomimo istnienia historiozofii anglosaskich zawartych w neokonserwatyzmie. 
Źródła myślenia historycznego.
Starożytna koncepcja czasu (nazywana cykliczną, w odróżnieniu od dominującej współcześnie koncepcji linearnej) wywodząca się z myślenia mitycznego implikowała przekonanie, że w historii nie dokonują się żadne rzeczywiste zmiany, a zmiany które obserwujemy mają charakter pozorny, stanowiąc w istocie elementy przemian cyklicznych. Klasycznymi przykładami tego sposobu myślenia są stoicki mit wiecznego powrotu i koncepcja czterech wieków ludzkości Owidiusza.
Chrześcijaństwo w swojej teologicznej koncepcji historii świętej przyniosło nową, linearną koncepcję czasu – od stworzenia świata i upadku do zbawienia i paruzji. Problematykę chrześcijańskiego podejścia do historii zapoczątkował św. Augustyn w "Państwie Bożym". Koncepcja ta uznaje istnienie sensu dziejów, którym jest zbawienie (cel ten jest z góry ustalony przez Boga). W pierwszym tysiącleciu chrześcijaństwa i w średniowieczu pojawiały się też tendencje millenarystyczne.
Średniowiecze w swoim dążeniu do ładu, niezmienności i systematyzacji rzeczywistości zahamowało rozwój myślenia historycznego, kładąc nacisk na to, co wieczne. Renesans sam w sobie nie rozwinął myślenia historycznego, ale w swoim krytycyzmie wobec tego, co zastane, umożliwił udoskonalenie i rozwój badań historycznych, a w swojej tendencji do nawrócenia do tego, co dawne dał podstawy fundamentalnej w historiozofii koncepcji trójpodziału historii. 

</doc>
<doc id="96505" url="https://pl.wikipedia.org/wiki?curid=96505" title="Federacja anarchistyczna">
Federacja anarchistyczna



</doc>
<doc id="96511" url="https://pl.wikipedia.org/wiki?curid=96511" title="Marx">
Marx



</doc>
<doc id="96512" url="https://pl.wikipedia.org/wiki?curid=96512" title="Luba">
Luba



</doc>
<doc id="96515" url="https://pl.wikipedia.org/wiki?curid=96515" title="Batuta">
Batuta

Batuta ("z włoskiego „uderzenie”, „takt”") – cienka, wydłużona pałeczka używana przez dyrygenta w celu wyraźniejszego i sugestywniejszego wyrażania tempa, metrum i dynamiki utworu. 
Opis.
Ma długość od 25 do 50 cm. Może być wykonana z drewna, bambusa, włókna szklanego lub innych lekkich materiałów; często zakończona korkowym lub drewnianym uchwytem w kształcie kulki lub innej, mniej lub bardziej wydłużonej elipsoidy. Jej kolor jest najczęściej dobierany w kontraście do ubioru dyrygenta, w celu jak najlepszej widoczności dla orkiestry.
W dzisiejszym kształcie została wprowadzona przez Louisa Spohra ok. 1810, jej użycie upowszechnił Felix Mendelssohn-Bartholdy. Wcześniej do utrzymania zespołu w tempie używany był rodzaj laski uderzanej o podłogę lub zwitek nut.

</doc>
<doc id="96516" url="https://pl.wikipedia.org/wiki?curid=96516" title="Gołoborza">
Gołoborza



</doc>
<doc id="96517" url="https://pl.wikipedia.org/wiki?curid=96517" title="David Eddings">
David Eddings

David Eddings (ur. 7 lipca 1931 w Spokane w stanie Waszyngton w Stanach Zjednoczonych, zm. 2 czerwca 2009 w Carson City w stanie Nevada) – amerykański pisarz fantasy, najbardziej znany jako autor cykli "Belgariada" i "Malloreon". 
Urodził się w Spokane w stanie Waszyngton, dorastał w Seattle. Studiował literaturę angielską w Reed College, potem na University of Washington. Między studiami w college'u a magisterskimi odbył służbę wojskową w jednostce piechoty amerykańskiej stacjonującej w Niemczech. Pracował w firmie Boeing oraz wykładał w college'u literaturę angielską. 27 października 1962 ożenił się z Judith Leigh Shell, która (jako Leigh Eddings) jest współautorką wielu jego książek, choć dopiero w jego ostatnich książkach jest to wspomniane na okładkach.
Jako pisarz debiutował głównonurtową powieścią "High hunt" w 1973, jednak sławę przyniósł mu dopiero cykl fantasy "Belgariada". 
Przez ostatnie lata życia mieszkał w Carson City w stanie Nevada.
Twórczość.
Belgariada i Malloreon.
Belgariada.
Wydanie polskie zbiorcze (tom 1-5): Prószyński i S-ka 2017
Marzyciele.
Tytuł serii można przetłumaczyć także jako "Śniący", jako że tytułowi "Dreamers" śnili o przyszłych wydarzeniach.

</doc>
<doc id="96537" url="https://pl.wikipedia.org/wiki?curid=96537" title="Fakty TVN">
Fakty TVN



</doc>
<doc id="96541" url="https://pl.wikipedia.org/wiki?curid=96541" title="Cieśnina Kaletańska">
Cieśnina Kaletańska

Cieśnina Kaletańska (, ) – cieśnina stanowiąca najwęższą część kanału La Manche, położona we wschodniej jego części, w miejscu gdzie łączy się z wodami Morza Północnego. Jej szerokość, wynosząca 33,3 km, stanowi najkrótszą odległość między Francją a Wielką Brytanią. Po obu jej stronach znajdują się dwa znane miasta: Calais we Francji i Dover w Anglii. W Polsce stosuje się tłumaczenie nazwy francuskiej. Warto nadmienić, że w Anglii nazywana jest "Cieśniną Dover".
Cieśnina Kaletańska uznawana jest za jedną z najbardziej ruchliwych dróg wodnych, przez którą przepływają statki (ok. 250 dziennie) z Morza Północnego i Bałtyku na Ocean Atlantycki. Ponadto kursują tutaj statki towarowe i promy pasażerskie między Francją a Anglią. Ruch ten zmniejszył się nieco po otwarciu w 1994 roku tunelu kolejowego o nazwie Eurotunel () pod dnem cieśniny.
Status prawny.
Wody cieśniny na całej szerokości stanowią morze terytorialne państw nadbrzeżnych, które w 1988 roku zawarły umowę delimitacyjną granicy państwowej. Żegluga odbywa się na zasadach prawa przejścia tranzytowego. Ze względu na intensywną żeglugę w cieśninie wprowadzono w 1967 roku pierwszy w historii system rozgraniczenia ruchu.

</doc>
<doc id="96544" url="https://pl.wikipedia.org/wiki?curid=96544" title="Pierre-Joseph Proudhon">
Pierre-Joseph Proudhon

Pierre-Joseph Proudhon (ur. 15 stycznia 1809 w Besançon, zm. 19 stycznia 1865 w Passy) – francuski polityk, ekonomista, socjolog i dziennikarz. Uważany za ojca anarchizmu, jako pierwszy proponowany przez siebie system nazwał "anarchią", a siebie samego "anarchistą" ("Je suis anarchiste").
Stworzył podwaliny pod anarchistyczny indywidualizm, gwałtownie atakował państwo, Kościół oraz system kapitalistyczny. Postulował zmiany społeczne za pomocą reform, nie poprzez rewolucję. Miałyby one stopniowo prowadzić do społeczeństwa bezklasowego i bezpaństwowego. Proudhon zwalczał kapitalistycznie rozumianą własność, którą utożsamiał z kradzieżą, co wyraził w eseju "Co to jest własność?" ("Qu’est-ce que la propriété?") – „Własność to kradzież”; jego zdaniem własność legitymizowała tylko praca. W książce "Wyznania rewolucjonisty" ("Les confessions d’un révolutionnaire"), ogłasza, między innymi: „Anarchia to porządek”.
Proudhon podjął próbę stworzenia banku o zerowym oprocentowaniu. Zbudował podstawy systemu pomocy wzajemnej, którego zasady są do dziś stosowane w zakładach ubezpieczeń wzajemnych.
Na jego esej "Filozofia nędzy" Karol Marks odpowiedział słynnym: "Nędza filozofii".
Życiorys.
1809-1844.
Urodził się 15 stycznia 1809 r. w Besançon, jako syn rzemieślnika. Nie udało mu się ukończyć liceum z powodu złej sytuacji finansowej rodziny (jego ojciec zbankrutował). Młody Proudhon znalazł pracę w firmie wydawniczej, gdzie zdobył zawód zecera. Później próbował znaleźć pracę w swoim wyuczonym zawodzie m.in. w Paryżu, Marsylii i Lyonie, jednak ostatecznie wraz z przyjaciółmi kupił niewielką drukarnię w Besançon, która jednak szybko zbankrutowała, a jeden z jego wspólników popełnił samobójstwo.
Proudhon uzyskał stypendium Akademii Francuskiej, co zaowocowało pracą naukową z zakresu językoznawstwa, którą Akademia oceniła pozytywnie. Dało mu to możliwość podjęcia studiów w Paryżu. W 1839 r. napisał rozprawę polityczno-społeczną pt. "O pożytku ze świętowania niedzieli... (De l’utilité de la célébration du dimanche...)", która zresztą pomimo jej opublikowania przez Akademię, stała się obiektem protestów niektórych jej członków. W rok później powstała broszura "Co to jest własność?", a także "Przestroga dla właścicieli (Avertissement aux propriétaires)" – ta ostatnia spowodowała, że oskarżono go o podżeganie do buntu przeciwko porządkowi publicznemu. Wytoczono mu proces, który jednak zakończył się uniewinnieniem autora. Zamieszanie wokół jego osoby sprawiło jednak, że nie mógł znaleźć pracy w swoim rodzinnym mieście, zamieszkanym głównie przez nieufnie nastawionych do niego mieszczan. Zamieszkał w Lyonie, skąd często podróżował do Paryża, gdzie nawiązał kontakty ze środowiskiem niemieckich i rosyjskich emigrantów politycznych, a także zwolennikami filozofii Hegla, m.in. Michaiłem Bakuninem i Karolem Marksem. Szczególnie z dwoma ostatnimi prowadził często bardzo długie dysputy.
1845-1864.
Kiedy w 1845 r. Marks otrzymał nakaz opuszczenia Francji, nawiązał kontakt listowny z Proudhonem, proponując mu współpracę przy tworzeniu międzynarodowego ruchu socjalistycznego, Proudhon odmówił, co spowodowało zerwanie znajomości. Rok później, gdy opublikował swoją kolejną pracę – "System sprzeczności ekonomicznych, czyli filozofia nędzy (Systéme des contradictions économique ou la philosophie de la misére)", Marks ustosunkował się do niej bardzo negatywnie. W 1848 r., mieszkając już w Paryżu, Proudhon opowiedział się po stronie rewolucji, pomagając wznosić barykady i pisząc odezwy rewolucyjne, ale czynił to raczej bez entuzjazmu. Postulował bowiem rewolucję nie polityczną, ale ekonomiczną – rozwiązującą konflikty społeczne bez krzywdzenia żadnej z klas. Tworzy wówczas ideę darmowego kredytu. Według niego kryzys o podłożu handlowo-ekonomicznym, a także bezrobocie i ucieczkę kapitałów będzie można zlikwidować tym sposobem – darmowy kredyt byłby dostępny dla każdego, kto może wnieść wkład w postaci własnej pracy w uruchomienie pożyczonej części kapitału. Proudhon nie wierzył, że rozwiązanie powyższych problemów uda się powołanym przez Rząd Tymczasowy Warsztatom Narodowym, a gdy w odpowiedzi na ogłoszony przez Rząd pobór części robotników do wojska i nakaz udania się na prowincję wydany pozostałym, wybuchło powstanie (wkrótce krwawo stłumione), myśliciel solidaryzuje się z ludźmi pracy.
Od czerwca 1848 r. był posłem Zgromadzenia Narodowego, gdzie przedstawił własny projekt rozwiązania kryzysu społecznego – postulował, by w celu redukcji cen, umorzono długi, a przede wszystkim zmniejszono podatki, a posiadacze nieruchomości, akcjonariusze i właściciele ziemscy zrzekli się 1/3 renty lub procentu na rzecz dłużników lub państwa. Wystąpienie w tej sprawie wywołało nagłą, wrogą reakcję Zgromadzenia, które odrzuciło propozycję Proudhona przytłaczającą większością głosów. Zrezygnowany nastawieniem posłów, próbował przeciągnąć na swą stronę Karola Ludwika Napoleona, przyszłego prezydenta a później i cesarza Napoleona III, z którym wiązał nadzieje realizacji socjalistycznych postulatów rewolucji i rozwój nowo powstałego Banku Ludowego. Kiedy tak się nie dzieje, Proudhon wielokrotnie publicznie atakuje prezydenta, za co został pozbawiony immunitetu politycznego i skazany na trzy lata więzienia. Tam bierze ślub.
Po wyjściu na wolność zaangażował się w projekt zorganizowania w Paryżu handlowo-przemysłowej Wystawy Powszechnej, którą jednak szybko zamknięto. Wkrótce potem otrzymał propozycję ponownego kandydowania do Zgromadzenia, którą jednak odrzucił, nie widząc sensu pracy opozycji demokratycznej w parlamencie, który nie jest w stanie wyrazić woli ludu. W 1858 r. ukazało się drukiem dzieło Proudhona, uważane za najdojrzalsze: "O sprawiedliwości w rewolucji i Kościele (De la justice dans la révolution et dans l’Ẻglise)", za które autor został ponownie skazany na karę więzienia, przed którą uciekł do Belgii. Tam żył pod przybranym nazwiskiem, jako profesor matematyki, jednocześnie pisząc na tematy polityczne i społeczne (powstały wówczas m.in. "Wojna i pokój (La guerre et la paix)" oraz "O zasadzie federacji (Du principe fédératif)"). Po czterech latach wrócił do Paryża. W 1864 r. poparł wydany przez grupę robotników z H.L. Tolainem na czele "Manifest Sześćdziesięciu", choć z rezerwą odniósł się do ich politycznych planów. Jako nonsens określił wchodzenie do rządu, którego nic nie obchodzi los robotników. Według niego najlepszą metodą protestu jest absencja wyborcza, nie zaś wysuwanie własnych kandydatów. Tak postawione twierdzenia zawarte są w ostatniej jego publikacji – "O zdolności politycznej klas pracujących (De la capacité politique des classes ouvriéres)", która korygowała i uzupełniała "Manifest Sześćdziesięciu".
Śmierć.
W zimie 1863 r. Proudhon zaczął chorować na astmę. Nieco później pozytywnie ustosunkował się do tworzonej I Międzynarodówki, natomiast negatywnie do planów odbudowania państwa polskiego. Wkrótce potem, 19 stycznia 1865 r. Pierre Joseph Proudhon umarł. Został pochowany w rodzinnym grobie na cmentarzu Montparnasse.
Spuścizna.
Można stwierdzić, że Proudhon nie wywarł znacznego ani trwałego wpływu na ruch robotniczy. Doktryna jego była zbyt wewnętrznie sprzeczna, aby mogła stać się masową ideologią. Ponadto nie można odnaleźć w proudhonizmie interpretacji procesów społeczno-ekonomicznych dziewiętnastowiecznego kapitalizmu i ich historycznych tendencji. Przez pewien jednak okres idee Proudhona, zanim ustąpiły miejsca marksizmowi, oddziaływały na ruchy rewolucyjne. Francuski ruch robotniczy lat 60. i 70. XIX wieku zdominowany był przez proudhonistów, którzy nawet chcieli usunąć z Międzynarodówki Marksa, twierdząc że jako zawodowy intelektualista, nie powinien zasiadać w stowarzyszeniu robotniczym. Od kongresu w Lozannie w 1867 r. zwolennicy Proudhona zaczęli jednak tracić wpływy, choć idee podobne do proudhonistowskich głosił jeszcze Bakunin. Powodzeniem cieszyły się także dwa wątki doktryny Proudhona: anarchizm i federalizm, które znalazły podatny grunt do rozwoju w Szwajcarii, Włoszech i Hiszpanii (powstały tam rewolucyjne organizacje, które ogłosiły się sekcjami Międzynarodówki), a także w Rosji (P.A. Kropotkin). W samej Francji proudhonizm utrzymał się niedługo, ponieważ wkrótce przytłaczającą przewagę w ruchu socjalistycznym uzyskali marksiści pod przywództwem J. Guesde’a. Należy jednak zauważyć, że wpływy ideologii Proudhona zachowały się w Powszechnej Konfederacji Pracy (CGT) nawet do I wojny światowej.
Proudhonizm.
Proudhon był zarówno socjalistą, jak i anarchistą, można więc stwierdzić, że był pierwszym socjalistą–anarchistą. Tutaj pojawia się jednak problem, ponieważ czasem traktowano anarchizm jako jeden z odłamów socjalizmu, a czasem jako osobny kierunek, przeciwstawny tej idei. W czasach, gdy powstawały jego koncepcje, liczba nurtów myśli socjalistycznej była dość spora, więc socjalizm myśli Proudhona nie był kwestionowany, choć on sam był wysoce krytyczny wobec pomysłów innych.
Wszelkie wątpliwości dotyczące myśli Proudhona spowodowane były charakterem jego twórczości. Jego koncepcje pełne były wewnętrznych sprzeczności, zmienne i często niejednoznaczne. Co rusz pojawiały się skrajnie odmienne interpretacje jego doktryn, powoływały się na nie bardzo różne orientacje polityczne – z jednej strony anarchiści, a z drugiej nawet faszyści. Stąd proudhonizm to doktryna świadomie kwestionująca swą zawartość intelektualną przez ustawiczne przyswajanie, konfrontowanie i negowanie różnorodnych idei, z których każda jest godna stać się przedmiotem refleksji, a także odwrotnie – żadna nie wydaje się na tyle pewna i oczywista, aby być wartością trwale akceptowaną. Można to wyjaśnić jego zainteresowaniem filozofią Hegla i poglądami Proudhona na rzeczywistość społeczną, która według niego złożona jest ogromnej ilości elementów sobie przeciwnych i jednocześnie współdziałających, niezależnych i nawzajem się uzupełniających. Sądził, że te sprzeczności są nieusuwalne, a synteza nie jest rozwiązaniem tezy i antytezy. Z takiego podejścia do sprawy bardzo trudno jest wyciągnąć jakieś konkretne wnioski dotyczące ewentualnego planu tworzenia nowych form życia społecznego. Można stwierdzić, że Proudhon był bardziej krytykiem, niż konstruktorem; jego zadaniem było raczej dostrzec problemy, być może w większości nierozwiązywalne, jakie pojawiały się w ideach socjalistycznych jego czasów. Część autorów upatruje także źródła sprzeczności zawartych w jego koncepcjach w podłożu historycznym – w czasach tak burzliwych, przy bez końca zmieniających się uwarunkowaniach politycznych i społecznych, zmuszało go to do poszukiwania wciąż nowych rozwiązań, które często niezbyt jasno wyrażone, kłóciły się z poglądami wcześniejszymi.
Krytyka socjalizmu.
Jego zdaniem, zrealizowanie postulatów współczesnych mu socjalistów, doprowadziłoby do zaprzepaszczenia szansy na urzeczywistnienie najcenniejszych wartości – wolności i sprawiedliwości. Proudhon sprzeciwiał się roli państwa w procesie reorganizacji społeczeństwa. Państwo zastępujące własność prywatną własnością społeczną, za pomocą przejęcia środków produkcji przez nie samo, powoduje zmianę podmiotu własności, nie zaś jej charakteru. Proudhon był także przeciwnikiem centralizacji, unifikacji środków produkcji i odgórnego zarządzania nimi. Doprowadziłoby to jego zdaniem do ucisku i zagrożenia wolności. Jako zwolennik stowarzyszeń, był przeciwny jednocześnie takim, w których jednostka musiałaby podporządkować się decyzjom większości jej członków – pragnął, aby indywiduum było osobiście odpowiedzialne za wszystkie działania stowarzyszenia. Stąd negował konieczność istnienia organów reprezentacyjnych, jako także zagrażających wolności. O tej wartości, uważanej przez siebie za najwyższą, wypowiadał się w następujący sposób: „Wolność to należące do człowieka prawo korzystania ze swych zdolności, prawo użytkowania ich, jak się komu podoba”. Ale oczywiście jest ono także ograniczone, jako odnoszące się nie tylko do jego podmiotu, ale również do innych ludzi. „Prawo to nie obejmuje bez wątpienia możności nadużywania go. Ale trzeba odróżnić dwa rodzaje nadużyć; pierwszy obejmuje te wszystkie nadużycia, których następstwa odczuwa tylko nadużywający; drugi obejmuje wszystkie nadużycia, które stanowią targnięcia się na prawa innych (...)”. W przypadku tych pierwszych nadużyć, kiedy ich obiektem staje się sam posiadacz wolności, społeczeństwo nie może nic uczynić, nie może interweniować. Jeśli się tak dzieje, samo dopuszcza się nadużycia. Jeżeli chodzi o nadużycia drugiego rodzaju, to Proudhon pragnął, ażeby społeczność była skonstruowana w taki sposób, aby były one w niej coraz mniej możliwe.
Krytyka władzy.
Pisząc w 1849 r. słowa: „Ktokolwiek kładzie na mnie rękę, żeby mną rządzić, jest uzurpatorem i tyranem; ogłaszam go swoim wrogiem” – Proudhon deklaruje się jako anarchista. Chociaż przeciwny władzy i nierówności, musi jednak przyznać, że wyłania się z nich stan wolności i równości społecznej. Stwierdza, że władza to pierwsza myśl ludzkości, druga – jak tę władzę usunąć. Każda władza to mechanizm wytwarzający tyranię, nędzę, korupcję, pasożytnictwo. „Autorytet, rząd, władza, państwo – wszystko to są słowa oznaczające jedno i to samo; każdy widzi tu środek ucisku i wyzysku swoich bliźnich”. Najlepszy rząd to taki, który potrafi stać się niepotrzebnym. Natomiast wszystkie inne jego rodzaje opierają się na wyzysku i niewolnictwie, a jednocześnie na sądzeniu i karaniu. A więc, jak twierdzi Proudhon, władza powinna zniknąć, stając się przedmiotem dyskusji, ponieważ jest czymś złym i przejściowym, powstałym spontanicznie.
Proudhon rysuje historię państwowości, w której dochodzi do wynaturzenia i zniekształcenia idei suwerenności ludu. Kiedy tylko udaje mu się wyzwolić od władzy feudalnej, powołuje własny, ludowy rząd, który ma reprezentować jego interesy i stać na straży ładu, którym jest konstytucja ludowa. I początkowo tak rzeczywiście jest, ale z biegiem czasu zaczyna dbać tylko o interesy klasy najbogatszej i najlepiej wykształconej, przeciwko tym, którzy są najubożsi i których jest najwięcej. Wprowadza przywileje, które niszczą wolność i równość. Z czasem staje się autorytarny i przedstawia sam siebie jako niezbędny element porządku i ładu, twierdzi, że im silniejszy jest rząd, tym większa stabilność. Proudhon jednocześnie krytykuje trzy rodzaje ustrojów. Monarchia konstytucyjna jego zdaniem jest jednoznacznie zła – nie można losu ludu powierzać izbom parlamentu ukształtowanym tylko i wyłącznie na zasadzie dziedziczności lub kaprysu rządzącego. Nie zapewniają one żadnej reprezentacji ludu. O wiele lepszym układem jest demokracja przedstawicielska, ale i ona posiada całe mnóstwo wad. Jako że według Proudhona pewne podstawowe kwestie, jak istota praw, rozwój społeczny, organizacja sił wytwórczych, praca, wyżywienie, życie należy uzgadniać w drodze układu jednostki ze społeczeństwem, to rola rządu jako pośrednika jest nie do przyjęcia. Odnosi się także krytycznie do procedur parlamentarnych, gdzie często ilość przeważa nad prawdą i prawem. Dodatkowo jeszcze zauważa częstą możliwość manipulacji niewykształconym ludem w czasie wyborów powszechnych. Wnioskując z powyższej krytyki, domyślać by się można, że Proudhon jest więc zwolennikiem demokracji bezpośredniej. Tak jednak nie jest. Zauważa on niezwykle celnie utopijność koncepcji, jakoby możliwe byłoby utworzenie jednolitych praw i zasad z opinii milionów. Konieczne jest tutaj uogólnianie, generalizowanie, spekulowanie, nie mówiąc już o czysto praktycznych trudnościach, co samo w sobie zaprzecza idei demokracji bezpośredniej. To samo można powiedzieć o sytuacji, gdy lud odnosi się tylko do propozycji rządowej w ogólnonarodowym referendum – ograniczony jest jedynie do odpowiedzi pozytywnej lub negatywnej, co oznacza, że nie może w pełni wyrazić swojej prawdziwej opinii.
Krytyka kapitalizmu.
Proudhona w konstrukcji państwa drażni również to, że rząd, kierując interesami obywateli usprawiedliwia się twierdzeniem, że ludzie nie mają pojęcia o tym, co jest dobre dla ogółu. Stąd też bierze się ten cały scentralizowany, odgórnie sterowany aparat administracyjno – policyjny, decydujący o autorytarnym charakterze wszystkich rządowych instytucji. Rozrost biurokracji, stanowiącej niewyobrażalnie duże obciążenie finansowe dla obywateli, powoduje poważne ograniczenia dla wolności, interesów, a także zmniejsza dobrobyt i utrudnia pracę. Negatywną opinię na temat poszczególnych ustrojów Proudhon łączył ze zdecydowaną krytyką kapitalizmu. Konkurencję w krajach kapitalistycznych przyrównywał do wojny, a maszyny do narzędzi śmierci. Opisane wcześniej ustroje wspierają kapitalizm jako prawo silniejszego będącego zaprzeczeniem idei równości i porządku. Proudhon występując z tak ostrą krytyką zastanawia się jaki powinien być następny etap. Jak zauważa w 1843 r., w społeczeństwie francuskim istnieją niezwykle silne tendencje do demokratyzacji życia politycznego. Jeżeli zostaną one stłumione – przewidywał wybuch rewolucji. Aby temu zaradzić, należy przedsięwziąć kroki, takie jak uspołecznienie kas ubezpieczeniowych, wyznaczenie minimum płacy, zniesienie ceł, prohibicji, upaństwowienie handlu, rolnictwa, przemysłu, dostosowanie produkcji do potrzeb, zniesienie możliwości kupowania jakichkolwiek urzędów państwowych. Najważniejsze jednak to: „opodatkować rentę kapitalistyczną, zrepublikanizować (...) własność. Droga jest już otwarta: izby handlowe, towarzystwa rolnicze, zjazdy rolne, kataster, państwowa własność wód, lasów i kopalni; prawa przewozu i składu, państwowy monopol na tytoń, pieniądz, pocztę, telegraf itp.” Jednak taka sytuacja to w istocie również rewolucja. Wyciągnąć można stąd więc wniosek, że jest ona nieunikniona.
Rewolucja.
Zapatrywanie Proudhona na kwestię rewolucji zmieniało się w czasie. Początkowo, w 1849 r. uważał ją za realizację idei wolności, którą może osiągnąć człowiek. Wolność możliwa jest dzięki inicjatywie mas – które za sprawą oświaty i postępu potrafią same się zrewolucjonizować. Rok później Proudhon podchodzi już do tej kwestii łagodniej. Pasożytnicze państwo powinno zniknąć, podobnie jak i kapitalizm, ale musi stać się to na drodze „samobójstwa” – zniesienie państwa nastąpi z inicjatywy samego państwa i zgodnie z obowiązującym prawem. W następnym roku jego poglądy łagodnieją jeszcze bardziej – rewolucja jako coś niebezpiecznego, zamienia się w ewolucję: „Lud cierpi, jest niezadowolony ze swego losu: jest to chory, który jęczy, dziecko w kołysce, które krzyczy. Stańcie przed nim, wysłuchajcie jego skarg, zbadajcie ich przyczynę, ich następstwa, obliczcie, jeśli trzeba, ile przypada na przesadę, a następnie natychmiast zajmijcie się bez wytchnienia ulżeniu cierpiącemu. Rewolucja dokona się wówczas bez hałasów jako naturalny i szczęśliwy rozwój dawnego porządku rzeczy. Nikt jej nie dostrzeże, nie będzie wyrażał wątpliwości. Wdzięczny lud nazwie was swym dobroczyńcą, swym przywódcą.” Rewolucja trwa tutaj kilka dziesięcioleci – nie należy jej postrzegać jako „skok”, ale raczej jako stopniową i nie kończącą się reformę społeczeństw. Chociaż poglądy Proudhona na rewolucję zmieniają się, to jest on pewny dwóch rzeczy: jej nieuniknioności i zwycięstwa. Zauważyć należy również, że pisząc o rewolucji, zwracał uwagę nie na jej formę, ale na treść. Rewolucja powinna być pokojowa, choć wiadomo, że ci, którzy są u władzy nie pozwolą, aby miała ona taki przebieg. Proudhon postulował coś, co nazywał rewolucją od dołu, czyli „za zgodą obywateli, na gruncie doświadczenia ludzi pracy”, będącą efektem oświaty i postępu. Zdecydowanie przeciwny był natomiast tzw. rewolucji od góry – inicjowanej przez sprawujących władzę, mającej charakter pozorny. Pomimo powyższego opisu, Proudhon nie objaśnia w jasny sposób, jak miałoby dojść do usunięcia organizacji państwowej.
Ład porewolucyjny.
Jakby nie rozumieć proudhonowskiej rewolucji, musiała ona prowadzić do zniknięcia władzy państwowej, która miała roztopić się w organizacji przemysłowej. Miejsce państwa zajmie system wzajemnej pomocy. Prawa w społeczeństwie pozbawionym władzy państwowej zastąpią umowy pomiędzy zainteresowanymi, w drodze których realizowane będą funkcje państwa. Na podstawie zawartych umów działać będą różnorakie stowarzyszenia współdziałające ze sobą. Umowę społeczną Proudhon pojmował inaczej niż Rousseau, któremu zarzucał brak wiedzy na temat gospodarki i skupienie się tylko na kwestiach politycznych. Umowę definiował następująco: "„Umowę, kontrakt wzajemny, charakteryzuje to, że na mocy tego kontraktu zwiększa się wolność i pomyślność człowieka – umowa jest aktem, na mocy którego dwóch lub więcej ludzi układa się, że zorganizują między sobą w określonej mierze i w określonym czasie tę siłę przemysłową, którą nazywamy wymianą; zgodnie z tym zobowiązują się jeden wobec drugiego i wzajemnie gwarantują sobie pewną sumę usług, produktów, korzyści, obowiązków itp., jakie są w stanie sobie wzajemnie świadczyć, pozostając zresztą absolutnie niezależni zarówno w sprawach spożycia, jak i wytwarzania”." Każdy obywatel społeczeństwa wnosi do niego swą pracę, usługi, mienie, rozum, w zamian za te same wartości, które otrzymuje od innych. Dodatkowo ma tyle praw, ile wynosi jego wkład. Według Proudhona taka umowa powinna być oparta na zasadzie równości, poddana nieskrępowanej, swobodnej dyskusji i przez każdego kontrahenta własnoręcznie podpisana.
W ten sposób należy za pomocą usunięcia systemu politycznego dążyć do sprowadzenia rozbieżnych, indywidualnych interesów poszczególnych członków społeczeństwa do wspólnego mianownika. Dobro poszczególnych osób powinno być identyfikowane z dobrem ogólnym, nierówności zacierane za pomocą odpowiedniego wychowania, a każdy członek łączyłby w sobie uprawnienia i obowiązki zarówno konsumenta i wytwórcy, rządzącego i rządzonego, administrującego i administrowanego.
Podsumowując swe rozważania, Proudhon pisze: „Pokazaliśmy już, co wprowadzamy na miejsce rządu: organizację przemysłową. Na miejsce praw wprowadzamy umowy. Żadnych praw uchwalonych przez większość ani jednomyślnie; każdy obywatel, każda gmina lub korporacja ustanawia swoje własne prawa. Na miejsce dawnych klas obywateli: szlachty i nieszlachty, mieszczaństwa i proletariatu, wprowadzamy kategorie i specjalizacje funkcji – rolnictwo, przemysł, handel itd. Na miejsce siły publicznej wprowadzamy siłę kolektywną. Na miejsce armii stałych wprowadzamy kompanie przemysłowe. Na miejsce policji – tożsamość interesów. Na miejsce centralizacji politycznej – centralizację ekonomiczną”. Taka forma społeczna miała zapobiec niebezpieczeństwu centralizacji środków produkcji, a także zapewnić bezpieczeństwo i rozwój idei pluralizmu.
Należy wspomnieć, że u schyłku życia Proudhon odszedł od koncepcji całkowitej likwidacji władzy państwowej. Wydaje się, że przestał wierzyć w możliwość pełnego usunięcia państwa – zamiast tego postulował jego radykalne przekształcenie. Odchodząc od anarchizmu, dochodził do federalizmu. Państwo miało stać się federacją gmin, na skutek wyjątkowo zaawansowanej decentralizacji władzy. W ten sposób zmniejszyłby się jej represyjny charakter.

</doc>
<doc id="96546" url="https://pl.wikipedia.org/wiki?curid=96546" title="Obrączka płetwowa">
Obrączka płetwowa

Obrączka płetwowa – obrączka ornitologiczna przystosowana do zakładania na skrzydła u ptaków nielotnych, które charakteryzują się krótkimi skokami, np. u pingwinów.
Zobacz też: Ornitologia

</doc>
<doc id="96548" url="https://pl.wikipedia.org/wiki?curid=96548" title="Obrączka ornitologiczna">
Obrączka ornitologiczna

Obrączka ornitologiczna – metalowy lub plastikowy pierścień zakładany na nogę lub wyjątkowo skrzydło ptaka (obrączka płetwowa).
Na każdej obrączce wytłoczona jest nazwa centrali ornitologicznej oraz seria i niepowtarzalny numer. Informację o odczytanej obrączce na żywym lub martwym ptaku należy, bez względu na adres na obrączce, przekazać do centrali kraju na terenie którego dokonano obserwacji.

</doc>
<doc id="96550" url="https://pl.wikipedia.org/wiki?curid=96550" title="Neoimpresjonizm">
Neoimpresjonizm

Neoimpresjonizm – kierunek w malarstwie francuskim, zapoczątkowany ok. 1880 roku przez Georges’a Seurata i dążący do zreformowania impresjonizmu poprzez zastąpienie lirycznej improwizacji ścisłą metodą budowania obrazu z wykorzystaniem naukowych zdobyczy optyki, analizy światła i koloru, fizjologii i psychologii widzenia. Termin został stworzony przez krytyka sztuki Félixa Fénéona.
Charakterystyka.
Nurt ten był jednym z wielu zjawisk sztuki postimpresjonizmu. Jego zwolennicy, m.in. Paul Signac, Camille i Lucien Pissarro, Henri Edmond Cross, pierwszą wystawę zorganizowali w Salonie Niezależnych w roku 1884.
W płótnach swych stosowali zasadę dywizjonizmu i technikę puentylizmu polegającą na malowaniu drobnymi punktami czystej farby. Ich stosunek do malarstwa charakteryzował się ściśle naukowym podejściem; instynktowna, spontaniczna metoda pracy impresjonistów była dla nich zupełnie obca, co było wyrazem dziewiętnastowiecznych (zwłaszcza w drugiej połowie) nadziei pokładanych w naukach przyrodniczych i skrajnej nieufności wobec irracjonalności. Metoda twórcza sprowadzała się do uważnego stawiania punktów czystego koloru (niektóre obrazy miały powstać nawet bez użycia pędzla – za pomocą zapałki). Na palecie nie mieszano farb (z wyjątkiem sąsiadujących ze sobą kolorów, jak czerwień – oranż – żółcień, czy błękit – zieleń – żółcień), kolory mieszały się optycznie w oku widza, który z kolei, aby to było możliwe, nie mógł stać zbyt blisko. Mieszanie farb na palecie uważali neoimpresjoniści za brudzenie koloru, nadawanie mu zbytniej materialności, podczas gdy ich metoda zapewniała farbie wrażenie niematerialności właściwej światłu. Neoimpresjoniści wrócili też do zwyczajów praktykowanych przed impresjonistami – w plenerze poprzestawali na szkicach, właściwe dzieło powstawało w pracowni. Obrazy powstawały w procesie wymagającym dużej cierpliwości, Seuratowi niektóre zajmowały ponad rok. Metoda twórcza neoimpresjonistów dążyła do obiektywizacji sztuki, wyeliminowania z niej subiektywności malarza, i w tym sensie odwracała założenia impresjonizmu o 180 stopni. Po przedwczesnej śmierci Seurata, jego kontynuatorzy i naśladowcy doprowadzili do skostnienia twórczej metody w dogmat, normatywną estetykę, co mocno osłabiło żywotność ruchu.
Jednym z bardziej znanych obrazów neoimpresjonistów jest "La grande Jatte" ("Niedzielne popołudnie na wyspie Grande Jatte") Seurata (1886) i "Kąpiący się w Asnières".

</doc>
<doc id="96555" url="https://pl.wikipedia.org/wiki?curid=96555" title="Sztuka bizantyńska">
Sztuka bizantyńska

Sztuka bizantyńska (lub bizantyjska) – sztuka chrześcijańska Wschodniego Cesarstwa Rzymskiego (Bizantyńskiego) i kręgu jego oddziaływania. Za jej początek uważa się założenie Konstantynopola w 330 r., podział Cesarstwa Rzymskiego w 395 roku lub czasy Justyniana (VI wiek), za koniec - rok 1453. Sztuka ta stanowiła przedłużenie greckiej sztuki starożytnej i wypowiadała się głównie w architekturze, przede wszystkim sakralnej. Istotną rolę odgrywało również malarstwo pod postacią malowideł ściennych, mozaik i obrazów (ikon). Rozwijało się rzemiosło, rzeźba natomiast (zwłaszcza figuralna) pełniła funkcję marginalną.
Jej rozwój był związany z dziejami państwa. Była związana z ideologią chrześcijańską oraz cesarską, podporządkowana była bowiem władcy. Czas jej panowania dzielony jest na kilka okresów, odpowiadających wydarzeniom historycznym i panującym dynastiom:
Ośrodkiem była przede wszystkim stolica, Konstantynopol, a zasięgiem obejmowała Grecję i półwysep Bałkański. Jej wpływy docierały na półwysep Apeniński, na Sycylię, Ruś.
Tło historyczne.
Wędrówki ludów IV-V w. przyspieszyły podział Cesarstwa rzymskiego na Wschodnie i Zachodnie (395 r.) a później upadek zachodniej części cesarstwa (476 r.) Od VI w. datuje się początek ustroju feudalnego, zarówno na terenie Bizancjum, jak i Europy Zachodniej. Cesarz był władcą absolutnym, reprezentował państwo i wiarę.
Od VI wieku datuje się początek ustroju feudalnego zarówno na terenie Bizancjum, jak i Europy Zachodniej. U szczytu drabiny społecznej stali władcy, książęta, wyższe duchowieństwo, niżej rycerstwo, następnie rzemieślnicy i chłopi. Ścisły związek władzy świeckiej i religii osiągnął szczyt w Cesarstwie Bizantyńskim, gdzie cesarz był władcą absolutnym, niemal despotą, reprezentował państwo i wiarę. Poważny udział w rządach miało również wyższe duchowieństwo i wojskowi. Sfery rządzące decydowały o sprawach politycznych, społecznych i kulturalnych. Rozbudowany ceremoniał dworski był echem wpływów wschodnich i zachodnich. Ten stan rzeczy utrzymywał się w konserwatywnym cesarstwie aż do jego upadku. W tym układzie stosunków dwór cesarski mecenasował sztuce, która pełniła potrójna funkcję: religijną, dekoracyjną i gloryfikującą władcę.
Architektura.
Rolę dominującą odgrywała w Bizancjum architektura sakralna; świecka zachowana jest szczątkowo. Zanim wykształciła własne rozwiązania, stosowała formy wypracowane przez sztukę wczesnochrześcijańską. Kościoły Konstantynopola w IV i V wieku powtarzały plan trójnawowej bazyliki z narteksem i atrium, od VI wieku wykorzystywano w kościołach także plan centralny, wcześniej przeznaczony dla baptysteriów i martyriów. Występował on w fundacjach Justyniana: Hagia Irene w Konstantynopolu, kościele św. Sergiusza i Bakchusa w Konstantynopolu, San Vitale w Rawennie czy wreszcie Hagia Sophia, będąca w istocie połączeniem planu podłużnego z centralnym. Ten ostatni może być uważany za symbol estetycznej i religijnej myśli w Bizancjum. Zbudowany w latach 532-537 stanowi połączenie dwóch koncepcji architektonicznego rozplanowania, nowatorsko rozwiązana jest także konstrukcja kopuły. Jej czasza opiera się za pośrednictwem pierścienia - bębna na wypukłych trójkątach - tzw. żaglach. Naciska więc wyłącznie na naroża kwadratu, w który jest wpisana, i w związku z tym wymaga podpory tylko w tych punktach. Pozwoliło to stworzyć wielkie wnętrze z dominantą kopuły. Ważnym czynnikiem współdziałającym z architekturą było światło, wprowadzone do wnętrza jako element kompozycyjny: okna umieszczone w bębnie kopuły optycznie zmniejszają jej ciężar.
Jednak najbardziej typowy plan kościoła bizantyńskiego pojawił się po okresie ikonoklazmu; była to budowla na planie krzyża greckiego wpisanego w kwadrat, z 5 kopułami i trzema absydami przylegającymi do trójdzielnej części wschodniej. Kwestia genezy takiego planu nie jest do końca wyjaśniona, nie wiadomo też, gdzie pojawił się po raz pierwszy. Najprawdopodobniej wykorzystanie go w stolicy spowodowało jego późniejsze rozpowszechnienie. Do pierwszych tego typu realizacji należały: Nea Ecclesia (880), Myrelaion i kościół Konstantyna Lipsa w Konstantynopolu. W dalszych okresach typ ten nie podlegał większym przemianom.
Trzy wymienione wyżej budowle - Nea Ecclesia, Myrelaion i kościół Konstantyna Lipsa, należą już do okresu renesansu macedońskiego. Innym ważnym zabytkiem jest Hosios Loukas, założony przez św. Łukasza w X wieku, a składający się z kościoła Matki Bożej (pierwotnie św. Barbary) z X wieku, w typie krzyżowo-kopułowym oraz katolikonu św. Łukasza, również z X wieku (dawniej datowanego na XI wiek) w typie oktogonu krzyżowego.
Malarstwo.
W Bizancjum rozwija się bujnie malarstwo mozaikowe, ścienne, miniaturowe i tablicowe (ikony).
Z najwcześniejszego okresu, poprzedzającego ikonoklazm, niewiele zabytków przetrwało do dziś. W okresie ikonoklazmu zakazano wykonywania i czczenia obrazów, niszczono także już istniejące. Największym zespołem sprzed VIII wieku jest zespół zabytków w Rawennie. Do najlepiej zachowanych należą mozaiki przedstawiające cesarza Justyniana i jego żonę Teodorę wraz z orszakiem, umieszczone w prezbiterium kościoła San Vitale. Pozy, gesty, układ szat są dostojne i schematyczne. Twarze natomiast są portretami wiernie odtwarzającymi rysy pary cesarskiej i wyższych dostojników.
Istniały przepisy określające sposób malowania ikon. Malowidła te przedstawiały świętych. Złote tło symbolizowało rzeczywistość ponadczasową, niezmienne układy podporządkowane były myśli o wieczności, zawierały treści teologiczne. Kompozycja ikon jest zazwyczaj centralna i statyczna, postacie malowane płaską plamą, obwiedzioną ciemnym konturem, gesty i ruch dostojny.
Malarstwo bizantyńskie silnie oddziaływało na Bułgarię (pierwsze bułgarskie ikony powstały już w X w.) i Ruś (zwłaszcza w XIV i XV w.) Sławę w tym czasie zdobyło dwóch malarzy: Teofan Grek z Bizancjum i zakonnik Andriej Rublow z Rusi. Do szkoły pobizantyńskiej należą XVI-wieczne cerkwi mołdawskich.
W Polsce wpływy bizantyńskie są widoczne w niewielkim stopniu w romańskiej, plastyce z XII wieku oraz napływie ikon w XV wieku. Szczególny charakter miały fundacje królewskie pierwszych Jagiellonów: Władysława II i Kazimierza Jagiellończyka, którzy do wykonania malowideł w najważniejszych kościołach Polski zapraszali malarzy z Rusi i Serbii tworzących w manierze stylu Paleologowskiego.
Rzeźba, rzemiosło artystyczne.
W Bizancjum nie rozwija się wolnostojąca rzeźba figuralna. Bujnie natomiast rozwijała się rzeźba architektoniczna oraz rzemiosło artystyczne. Najwybitniejsze dzieła to przedmioty związane z kultem religijnym. Są to relikwiarze, krzyże, oprawy ksiąg, kielichy i naczynia liturgiczne.
Rzemiosło artystyczne odegrało wybitną rolę w dziejach sztuki bizantyńskiej. Wśród wyrobów z kości słoniowej wyróżniają się "dyptyki konsularne", stosowane do  540 r. (kiedy zniesiono urząd konsulów). Jednakże od r. 400 sporządzano dyptyki z kości słoniowej do celów liturgicznych, z wyobrażeniami Chrystusa w majestacie i
Matki Boskiej z Dzieciątkiem, rzadziej z podobiznami świętych. Dyptyki takie, albo ich fragmenty używano wtórnie do oprawy średniowiecznych ksiąg.
Wyjątkowe miejsce ze względu na zdobiony przedmiot i wartość artystyczną zajmuje tron biskupa Maksymiana (545–553) w Rawennie, pochodzenia wschodniego, o bogatej ikonografii staro- i nowotestamentowej. Wyroby złotnicze obejmują świeckie i liturgiczne naczynia, relikwiarze, kadzielnice i krzyże, przeważnie z VI i VII w., dekorowane scenami mitologicznymi i religijnymi, wykonywane w warsztatach Konstantynopola, Syrii, na Cyprze i nad Morzem Czarnym.
W wyrobach złotniczych z użyciem emalii, obok techniki żłobkowej na miedzi, stosowano technikę komórkową na złocie. Osobną grupę zabytków  rzemiosła artystycznego stanowią ampułki z VI i VII w. syryjskiego pochodzenia. Wytłaczano je w glinie z form kamiennych i zdobiono scenami religijnymi o charakterze historycznym i symbolicznym, odtwarzającymi dzieła malarstwa monumentalnego zaginione w Palestynie.

</doc>
<doc id="96558" url="https://pl.wikipedia.org/wiki?curid=96558" title="Wypluwka">
Wypluwka

Wypluwka (zrzutka) – zlepek niestrawionych części pokarmu, np. kości, sierść, pancerzyki owadów, wydalany ruchami wymiotnymi przez otwór gębowy, przez wiele gatunków ptaków, takich jak sowy, ptaki szponiaste czy mewy. Powstaje w żołądku mięśniowym ptaka. Na ich podstawie można określić skład pokarmu ptaka. Wypluwki sów mogą służyć jako materiał badawczy do jakościowej i ilościowej oceny występowania drobnych gatunków ssaków.
Charakterystyka wypluwek u poszczególnych grup ptaków.
Zawiera wiele nieuszkodzonych długich kości i czaszek, sierść, resztki bezkręgowców, pióra. Konsystencja zwarta i gęsta.
Gatunek zaważa na kształcie i wielkości wypluwki. Bardzo rzadko znajdują się w nich fragmenty kości, gdyż są one oddzielane od mięsa, inaczej niż u sów; zawierają głównie sierść i pióra. Większe pióra są usuwane w przypadku jastrzębi.
Wypluwki o konsystencji zwartej i gęstej, podobnie jak u jastrzębi. Zawierają małe fragmenty kości, pióra, łuski jaszczurek, resztki stawonogów i dżdżownic.
Konsystencja zwarta i gęsta. Zawierają głównie sierść, rzadko kości lub resztki ryb.
Wypluwki nie zawsze są ukształtowane, są luźnej konsystencji. Składają się na nie resztki roślinne i niezwierzęce oraz bezkręgowce i kręgowce.
Od reszty sokołowatych jego wypluwki wyróżnia luźna konsystencja, mała masa i niespójność. Zawierają one niemal same resztki owadów.
Wypluwki są zbite i wydłużone, nie rozpadają się. Składają się na nie małe fragmenty zwierząt, zarówno kręgowych, jak i bezkręgowych.
Są małe, o luźnej konsystencji i różnych kształtach. Skład stanowią resztki bezkręgowców, w okolicach wybrzeży także twarde części morskich bezkręgowców. Wypluwki niektórych siewkowców mają śluzową powłokę.
Na skład wypluwek krukowatych składają się resztki małych ssaków, ptaków, bezkręgowców, skorupki muszli, robaki i materia roślinna. Nie jest rzadka obecność kamyków. Zazwyczaj konsystencja jest zwarta i zawiera różnorodne resztki. 

</doc>
<doc id="96560" url="https://pl.wikipedia.org/wiki?curid=96560" title="Wypluwek">
Wypluwek



</doc>
<doc id="96561" url="https://pl.wikipedia.org/wiki?curid=96561" title="Hipolit Cegielski">
Hipolit Cegielski

Gaspar Józef Hipolit Cegielski (ur. 6 stycznia 1813 w Ławkach, zm. 30 listopada 1868 w Poznaniu) – polski filolog, przemysłowiec, działacz społeczny, dziennikarz i polityk.
Życiorys.
Urodził się w Ławkach koło Trzemeszna jako syn dzierżawcy majątku ziemskiego – Michała Cegielskiego i Józefy z Palkowskich. W dzieciństwie stracił matkę, a ojciec zbankrutował, co uznaje się za główną przyczynę dużej samodzielności młodego Hipolita. W latach 1827–1830 uczył się w Gimnazjum w Trzemesznie, a od 1830 do 1835 w Gimnazjum św. Marii Magdaleny w Poznaniu. Po zdaniu matury rozpoczął studia na uniwersytecie berlińskim, które zakończył broniąc pracę doktorską "De negatione" z filozofii.
Następnie wrócił do Poznania, gdzie został nauczycielem języka polskiego i języków starożytnych (greki i łaciny) w gimnazjum, którego był absolwentem. W 1841 ożenił się z Walentyną Motty (córką Jana Mottego i siostrą Marcelego); z tego małżeństwa miał troje dzieci: Stefana, Karolinę i Zofię. W tym czasie prowadził również intensywną pracę naukową publikując liczne artykuły z zakresu lingwistyki i dydaktyki, w tym rozprawę "O słowie polskim i koniugacjach jego" z 1842. Napisał też podręcznik do gramatyki języka greckiego (w 1843) i "Naukę poezji" (w 1845), która była wiele razy wznawiana.
Podczas niepokojów w 1846 odmówił władzom szkoły przeprowadzania kontroli mieszkań swoich uczniów, co zakończyło jego karierę nauczyciela. Deputowany do Pruskiego Zgromadzenia Narodowego. Pozbawiony środków do życia, dzięki pomocy przyjaciół otworzył w poznańskim Bazarze sklep z narzędziami rolniczymi, który następnie przekształcił w warsztat remontujący pługi i radła. Szybko rozwijający się zakład przekształcił się w małą fabrykę narzędzi i maszyn rolniczych, która w 1855 przeniosła się na ulicę Kozią. Następnie, gdy władze miejskie sprzeciwiły się dalszej rozbudowie, stale rosnący zakład częściowo przeniósł się w 1859 na ul. Strzelecką, gdzie powstała między innymi odlewnia.
Pomimo doskonale rozwijającego się przedsiębiorstwa Hipolit Cegielski nie zaprzestał pracy naukowej, wydając w 1852 poszerzone wydanie rozprawy "O słowie polskim...". Był też jednym z pierwszych autorów literatury o tematyce technicznej wydając w 1858 "Narzędzia i machiny rolnicze".
Działalność społeczną Hipolit Cegielski rozpoczął od współpracy z Karolem Marcinkowskim pełniąc w latach 1850–1868 funkcję wiceprezesa założonego przez niego Towarzystwa Pomocy Naukowej. Ważną rolę odegrał też w takich organizacjach jak Towarzystwo Przemysłowe Polskie w Poznaniu (współtwórca i prezes), Centralne Towarzystwo Gospodarcze (prezes w latach 1865–1868), Poznańskie Towarzystwo Przyjaciół Nauk (wiceprezes). Był również zwolennikiem reformy szkolnictwa średniego. Jego zasługą było powstanie szkoły realnej w Poznaniu.
W 1848 założył w Poznaniu pierwszy niezależny dziennik – „Gazetę Polską”, której był redaktorem naczelnym. Po jej upadku pisał do „Gońca Polskiego”. 
Zmarł 30 listopada 1868 o godzinie 9:15 w Poznaniu. Opiekę nad majątkiem i nieletnimi dziećmi przekazał bliskiemu przyjacielowi, Władysławowi Bentkowskiemu.
Członek korespondent Galicyjskiego Towarzystwa Gospodarskiego (1863–1869).
Został pochowany na cmentarzu świętomarcińskim, w bezpośrednim sąsiedztwie grobowca Karola Marcinkowskiego oraz swojej żony. Na pogrzebie specjalną kantatę okolicznościową odśpiewał chór pod batutą Bolesława Dembińskiego. Jego grób się nie zachował, gdyż Niemcy w czasie okupacji całkowicie zdewastowali nekropolię. W początku lat 80. XX wieku reporter Adam Kochanowski ustalił dokładne położenie mogiły Cegielskiego i podczas prac budowlanych przy ul. Towarowej, mogących zniszczyć pozostałości, wpłynął (wsparty przez prezydenta Andrzeja Wituskiego) na podjęcie decyzji o ekshumacji. W miejscu mogiły znaleziono kości, jednak ówczesne metody nie pozwalały na wiarygodną ich identyfikację. Przyjęto, że są to szczątki rodziny Cegielskiego. Obelisk wraz z ziemią z miejsca pochówku umieszczono na Cmentarzu Zasłużonych Wielkopolan, po jego rewitalizacji w 1981. W skromnej uroczystości, oprócz Wituskiego, Czesława Knolla (uczestnika Bitwy nad Bzurą) i drużyn harcerskich, nie wzięły udziału żadne znaczące osobistości. Zaproszenie na powtórny pogrzeb zignorowały także władze Zakładów Cegielskiego (delegacja HCP złożyła kwiaty kilka dni później).
W październiku 2012 Sejmik Województwa Wielkopolskiego nazwał rok 2013 rokiem Hipolita Cegielskiego. Sejm RP w grudniu 2012 przyjął okolicznościową uchwałę, związaną z 200. rocznicą narodzin Cegielskiego.
Hipolit Cegielski w filmie.
Postać Hipolita Cegielskiego występuje w polskim serialu historycznym "Najdłuższa wojna nowoczesnej Europy" (1979–1981) w reżyserii Jerzego Sztwiertni. Rolę tę grał Andrzej Seweryn.

</doc>
<doc id="96562" url="https://pl.wikipedia.org/wiki?curid=96562" title="Bilbo Baggins">
Bilbo Baggins

Bilbo Baggins – fikcyjna postać, główny bohater powieści J.R.R. Tolkiena "Hobbit, czyli tam i z powrotem" wydanej w 1937 r. Jest także jednym z bohaterów "Władcy Pierścieni" i pojawia się w innych utworach pióra Tolkiena.
Bilbo był hobbitem z Shire, który za sprawą czarodzieja Gandalfa zostaje członkiem wyprawy krasnoludów, mającej za cel odzyskanie ich dawnej siedziby. W trakcie wyprawy Baggins odnalazł przedmiot, który okazał się mieć ogromne znaczenie dla losów Shire oraz całego Śródziemia.
Fikcyjna biografia.
Narodziny i młodość.
Bilbo urodził się 22 września 2890 r. Trzeciej Ery (1290 r. kalendarza Shire’u) jako jedyny syn Bungo Bagginsa i Belladony Tuk. Jako dziecko był bardzo zainteresowany czarodziejskimi sztuczkami i opowieściami Gandalfa, który odwiedzał wówczas Shire.
Po śmierci rodziców Bilbo zamieszkał w Bag End (domu wybudowanym przez jego ojca). Prowadził tam żywot zamożnego kawalera, ciesząc się szacunkiem sąsiadów i uchodząc za bardzo stateczną postać. Jednocześnie pozwalał sobie na dziwaczne (z punktu widzenia krajan) praktyki, jak dalekie, samotne wędrówki i kontakty z elfami czy krasnoludami.
Wyprawa do Ereboru.
W 2941 r. Trzeciej Ery Bagginsa, wówczas pięćdziesięciolatka, odwiedził Gandalf, namawiając go do udziału w przygodzie. Okazała się nią planowana wyprawa kompanii krasnoludów (pod wodzą Thorina Dębowej Tarczy), mająca na celu odzyskanie ich dawnej siedziby, Samotnej Góry (Ereboru), zajmowanej przez smoka Smauga. Zgodnie z planem Gandalfa Bilbo miał służyć krasnoludom jako włamywacz, pomocny w przeniknięciu do wnętrza Góry i odzyskania przynajmniej części zagarniętych przez smoka skarbów. Hobbit zdecydował się towarzyszyć krasnoludom, choć ciężko zniósł rozstanie z domowymi wygodami Bag End.
Gdy w trakcie przeprawy przez Góry Mgliste krasnoludowie i Gandalf wpadli w ręce goblinów, Bilbo błądził samotnie w podziemiach. Znalazł tam pierścień, a także spotkał Golluma. Nie chcąc paść łupem stwora, przedstawił mu się i zaproponował grę w zagadki. Gollum przyjął wyzwanie i zgodził się pokazać Bagginsowi drogę na zewnątrz, jeśli wygra. Mimo zwycięstwa Bilbo zmuszony był ratować się ucieczką, ponieważ Gollum uznał Bilba za złodzieja należącego do stwora skarbu. Sytuację uratował znaleziony przez Bagginsa pierścień, który zapewnił mu niewidzialność. Przez pewien czas hobbit walczył z pokusą zamordowania Golluma, ale ostatecznie zaniechał tego. Ostatecznie udało mu się wydostać na powierzchnię i spotkać towarzyszy.
Hobbit nie zdradził krasnoludom ani Gandalfowi, że znalazł dający niewidzialność pierścień. Dopiero później, gdy w Mrocznej Puszczy kompanii przyszło walczyć z gigantycznymi pająkami, ujawnił krasnoludom, że umie znikać, nie zdradzając jednak źródła swoich mocy. Niewidzialność okazała się wielką pomocą zarówno w walce z pająkami, jak i później, gdy hobbitowi przyszło wydostać krasnoludów z więzienia króla leśnych elfów i dostać się do Esgaroth.
Preludium Bitwy Pięciu Armii.
Po dotarciu do Samotnej Góry krasnoludy nakłoniły Bilba, by jako pierwszy wszedł do środka i zbadał sytuację. Pod osłoną niewidzialności hobbit trafił do leża Smauga; mimo pierścienia smok zwęszył intruza i wziął go na spytki. Bilbo wdał się w rozmowę ze smokiem, w trakcie której niechcący ujawnił, że kompania krasnoludów korzystała z pomocy ludzi z Miasta na Jeziorze.
Gdy Smaug opuścił swe leże, uwięziona we wnętrzu Góry kompania skorzystała z okazji i rozpoczęła przeszukiwanie skarbca. Thorinowi najbardziej zależało na odnalezieniu Arcyklejnotu, symbolu władzy nad Samotną Górą. Hobbit odnalazł klejnot, ale nie ujawnił tego żadnemu z kransoludów. Obawiał się bowiem zmiany w postępowaniu Thorina, którego na widok złota ogarnęła chciwość i duma.
Po śmierci Smauga pod Samotną Górą stanęły wojska króla leśnych elfów oraz mieszkańcy Esgaroth, którzy przeżyli zniszczenie miasta. Ponieważ Thorin zaczął uważać się za Króla pod Górą i odmówił podzielenia się skarbem, rozpoczęto przygotowania do oblężenia. Bilbo, któremu nie w smak była grożąca wojną sytuacja, zdecydował się wesprzeć ludzi i elfów. Wymknął się z Samotnej Góry i przekazał Arcyklejnot Thranduilowi oraz Bardowi. Elf i człowiek planowali posłużyć się klejnotem w negocjacjach z Throrinem, by nakłonić go do podzielenia się złotem. Nadejście armii krasnoludów, orków i wargów pokrzyżowało jednak te plany.
Powrót do Shire.
Po Bitwie Pięciu Armii Bilbo, w towarzystwie Gandalfa, udał się w drogę powrotną do Shire. Na miejscu hobbit odkrył, że został uznany za zmarłego, a większość jego majątku ruchomego została rozprzedana na aukcji.
Z pomocą przywiezionych z wyprawy bogactw Bilbo przywrócił porządek w Bag End i kontynuował starokawalerskie życie, nie odzyskał już jednak dobrego imienia wśród hobbitów. Czas poświęcał m.in. spisywaniu historii podróży, a także kontaktom z elfami i krasnoludami.
Przez blisko 60 lat po powrocie z wyprawy do Samotnej Góry Bilbo cieszył się zdrowiem i długim jak na hobbita życiem. Pod koniec tego okresu zaczął jednak czuć się staro, wzrastał w nim także niepokój o los pierścienia, z którym się nie rozstawał.
Przygotowania do opuszczenia Shire.
W wieku 99. lat Bilbo wyznaczył spadkobiercę swojego kuzyna, Frodo Bagginsa. Decyzja spotkała się z dezaprobatą krewnych Bilba, Sackville-Bagginsów; gdyby nie Frodo, to pozostała część rodziny niziołka odziedziczyła by posiadłość w Bag End i majątek hobbita.
W 3001 r. Trzeciej Ery podjął decyzję, że cały swój majątek (łącznie z pierścieniem) przekaże Frodowi, a sam opuści Shire i uda się do siedziby elfów w Rivendell, by tam odpocząć. Okazją ku temu było zorganizowane przez Bagginsa przyjęcie, wydane 22 września 3001 r. ku czci Bilba (z okazji jego 111. urodzin) i Froda (z okazji jego 33. urodzin i wejścia w dorosłość). Jednym z zaproszonych gości był Gandalf, któremu Bilbo zwierzył się ze swoich utrapień i planów. Gdy w trakcie uczty hobbit pożegnał się z gośćmi i, korzystając z mocy pierścienia, zniknął im z oczu, Gandalf przywołał błyskawicę, by zamaskować wybryk Bagginsa. W ten sposób przyczynił się do powstania legendy "o szalonym Bagginsie, który znikał w huku i błysku gromu, a wracał z workami klejnotów i złota".
Przed odejściem z Shire, Bilbo poprosił czarodzieja o opiekę nad Frodem. Po krótkiej walce wewnętrznej i przy namowie Gandalfa, zdecydował się także zrezygnować z posiadania pierścienia. Pozbywszy się w ten sposób ciężkiego brzemienia, wyruszył w towarzystwie krasnoludów do Rivendell.
Pobyt w Rivendell.
Bilbo pozostał w gościnie elfów przez blisko 20 lat, odwiedziwszy jedynie na krótko Samotną Górę.
Bilbo był jednym z uczestników narady u Elronda, gdzie zdecydowano o utworzeniu Drużyny Pierścienia. Hobbit opowiedział jej uczestnikom o kulisach znalezienia Jedynego Pierścienia.
Przed wyruszeniem w drogę hobbit przekazał Frodowi Żądło (miecz z Gondolinu, znaleziony w jaskini trolli w trakcie wyprawy do Samotnej Góry) i kolczugę z mithrilu (podarunek od Thorina Dębowej Tarczy). Przedmioty te wielokrotnie przydały się młodemu Bagginsowi w trakcie jego wyprawy.
Po Wojnie o Pierścień.
W 3021 r. Trzeciej Ery Bilbo zdecydował się opuścić Rivendell i udać do Szarych Przystani. Jako jednemu z Powierników Pierścienia przysługiwało mu prawo odpłynięcia do Amanu na pokładzie statku elfów. W podróży towarzyszyli mu także Frodo, Gandalf, Elrond i Galadriela.
W dniu opuszczenia Śródziemia, 29 września 3021 r. Trzeciej Ery, Bilbo miał 131 lat i był najstarszym znanym hobbitem.
Genealogia.
Bilbo był potomkiem znacznych rodów hobbitów: Tuków (spośród nich wywodzili się thanowie, władcy Shire’u) oraz Bagginsów. Okoliczność ta sprawiła, że Gandalf spośród hobbitów wybrał właśnie Bilba jako uczestnika kompanii Thorina:
"Potrzebna mi domieszka krwi Tooków (...) i jeszcze solidna podstawa powściągliwości, może jakiś Baggins".
Historia postaci.
Imię i nazwisko.
Nazwisko Baggins ma pochodzić od angielskiego słowa "bagging" (używanego na określenie jedzenia spożywanego między regularnymi posiłkami; w dialekcie Huddersfield oznaczało ono także coś zapakowanego do torby).
Pochodzenie imienia Bilbo nie jest pewne. Douglas A. Anderson zwraca uwagę na jego podobieństwo ze słowem "bilbo", określającego szablę wytwarzaną w hiszpańskim mieście Bilbao.
W zamyśle Tolkiena Bilbo Baggins miało być angielskim tłumaczeniem zapisanego w westronie (wspólnej mowie Śródziemia) imienia "Bilba Labingi".
W polskim tłumaczeniu Władcy Pierścieni tłumacz Jerzy Łoziński przełożył imię i nazwisko hobbita jako Bilbo Bagosz. Pozostali tłumacze twórczości Tolkiena nie zmieniali imienia ani nazwiska hobbita.
Inspiracja.
Marjorie Burns, badaczka twórczości Tolkiena, zwraca uwagę na podobieństwo charakteru i przygód hobbita do tych, które były udziałem angielskiego malarza i rysownika, Williama Morrisa. W latach 70. XIX wieku. odbył on kilka podróży na Islandię i pozostawił z nich relacje na piśmie. Morris przedstawiał siebie jako niską, korpulentną postać, niezbyt dobrze przystosowaną do trudów podróży i tęskniącą za domowymi pieleszami. Pobyt na wyspie obejmował między innymi podróże na kucykach i spotkanie z mężczyzną o imieniu Biorn, wytykającego Morrisowi jego tuszę (podobnie jak czynił to Beorn, jeden z bohaterów "Hobbita", pod adresem Bilba).
W biografii Tolkiena pióra Carpentera jej autor wskazał, że inspiracją dla postaci Bilba mógł być sam Tolkien:
"W opowieści tej" [Hobbit] "Bilbo Baggins, syn pełnej życia Belladonny Took, będącej jedną z trzech niezwykłych córek Starego Tooka, wywodzący się także z czcigodnych i rzetelnych Bagginsów, osiągnął wiek średni i nie lubi ryzyka, ubiera się rozsądnie, lecz cieszą go jaskrawe kolory i smakuje mu proste jedzenie (...) John Ronald Reuel Tolkien, syn przedsiębiorczej Mabel Suffield, będącej jedną z trzech niezwykłych córek starego Johna Suffielda (który dożył prawie stu lat), wywodzący się także z czcigodnych i rzetelnych Tolkienów, osiągnął wiek średni i miał skłonności do pesymizmu, ubierał się rozsądnie, lecz lubił kolorowe kamizelki i nosił je, ilekroć mógł sobie na nie pozwolić, smakowało mu też proste jedzenie".
Opis postaci.
Wygląd.
W 1938 r. Tolkien korespondował z amerykańskim wydawnictwem w sprawie ilustracji do "Hobbita". W jednym listów wskazał, w jaki sposób powinna być przedstawiona postać głównego bohatera:
"Wyobrażam sobie dość ludzką postać, a nie jakiegoś baśniowego królika, co, zdaje się, wyobrażają sobie niektórzy z moich brytyjskich recenzentów, o tłustym brzuchu i krótkich nogach. Okrągła, jowialna twarz; uszy tylko lekko spiczaste i „elfie”; włosy krótkie i kędzierzawe (brązowe). Stopy od kostek w dół pokryte brązowym włochatym futrem. Ubranie: zielone aksamitne spodnie, czerwona lub brązowa kamizelka, brązowa lub zielona marynarka, złote (lub mosiężne) guziki, ciemnozielony płaszcz z kapturem (należący do krasnoluda). Wzrost ważny tylko wtedy, gdy na ilustracji są jakieś inne przedmioty, powiedzmy około trzech stóp lub trzech stóp i sześciu cali".
Twórczość.
W zamyśle Tolkiena "Hobbit", "Władca Pierścieni" i inne utwory należące do legendarium miały mieć swoje źródło w twórczości Bilbo Bagginsa, Frodo Bagginsa i innych osób, zgromadzonej głównie w Czerwonej Księdze Marchii Zachodniej; Tolkien miał być jedynie tłumaczem jej fragmentów.
Tolkien przypisał Bilbo Bagginsowi autorstwo między innymi następujących pieśni i tekstów:
Upamiętnienie.
Nazwy związane z Bilbo Bagginsem nadano:

</doc>
<doc id="96564" url="https://pl.wikipedia.org/wiki?curid=96564" title="Gaspar Józef Hipolit Cegielski">
Gaspar Józef Hipolit Cegielski



</doc>
<doc id="96567" url="https://pl.wikipedia.org/wiki?curid=96567" title="Tkabber">
Tkabber

Tkabber – wieloplatformowy komunikator internetowy obsługujący protokół Jabber. Został napisany w Tcl z wykorzystaniem biblioteki graficznej Tk, i działa na wszystkich platformach wspieranych przez Tcl: systemach opartych o X Window System (Linux, *BSD, Solaris itd.), Microsoft Windows i macOS.

</doc>
<doc id="96569" url="https://pl.wikipedia.org/wiki?curid=96569" title="Stenobionty">
Stenobionty

Stenobionty (gr.: "stenós" – wąski) – gatunki o wąskim zakresie tolerancji ekologicznej dla danego czynnika, np. goryl, koralowce rafy koralowej, porosty itp. Stenobionty są dobrymi bioindykatorami (gatunkami wskaźnikowymi) – ich występowanie świadczy o obecności lub działaniu określonego czynnika. W praktyce gatunki wskaźnikowe wykorzystuje się także do określania stanu środowiska (np. stopnia jego zanieczyszczenia).
Stenobionty dzielimy na:
Przykładowe rodzaje stenobiontów:

</doc>
<doc id="96570" url="https://pl.wikipedia.org/wiki?curid=96570" title="Makiawelizm (polityka)">
Makiawelizm (polityka)

Makiawelizm – doktryna polityczna sformułowana przez Niccolò Machiavellego, autora "Księcia". Głosi ona, że najważniejszym celem w polityce jest racja państwa. Aby ją osiągnąć można korzystać z wszelkich dostępnych środków (także np. podstępu i okrucieństwa). Synonim bezwzględnego postępowania w myśl hasła „cel uświęca środki”. 
Polityka według Machiavellego to sztuka skutecznego działania, która musi być oddzielona od moralności – w polityce chodzi o skuteczność, a nie o czynienie dobra. Mąż stanu, aby prowadzić skuteczną politykę, musi także sięgać po środki i metody sprzeczne z zasadami moralnymi. Rządzenie powinno polegać na wytwarzaniu przeświadczenia, że działania rządzącego są w istocie dobre. 
Władca powinien zachowywać pozory łaskawości, prawości, człowieczeństwa, a siłę i terror powinien łączyć z podstępem i zdradą. Pożądane jest, by poddani szanowali i kochali swojego władcę, a przynajmniej – by wywoływał on lęk.

</doc>
<doc id="96575" url="https://pl.wikipedia.org/wiki?curid=96575" title="Metadon">
Metadon

Metadon – organiczny związek chemiczny, opioidowy lek przeciwbólowy, pochodna 3,3-difenylopropyloaminy. Działanie przeciwbólowe metadonu jest zbliżone, ale kilkukrotnie silniejsze od morfiny. Mimo że budowa metadonu znacznie się różni od innych opioidowych leków przeciwbólowych również oddziałuje na receptory opioidowe. Metadon jest najprostszym chemicznie znanym lekiem opioidowym.
Zastosowanie w medycynie.
Podawany jest doustnie, sprzedawany w formie syropu. Używany jest w formie chlorowodorku. Efekt przeciwbólowy utrzymuje się około 4–8 godzin. Metadon metabolizowany jest w wątrobie, charakteryzuje się czasem połowiczej eliminacji wynoszącym 20–35 godzin. Czas ten może być jednak znacznie wydłużony w pewnych przypadkach wynosząc 100, 130, a nawet 190 godzin. Względnie długi czas działania leku wykorzystano w programach leczenia zespołu abstynencji u osób uzależnionych od opioidów (głównie heroiny) oraz w programach substytucyjnych.
Historia.
Metadon został otrzymany w 1937 r. przez Maxa Bockmühla i Gustava Ehrharta z IG Farben (Höchst am Main), w trakcie poszukiwania łatwego do użycia, nie powodującego uzależnienia leku usypiającego, do stosowania w trakcie operacji. 11 września 1941 Bockmühl i Ehrhart zgłosili patent na ten związek chemiczny, który otrzymał nazwę kodową "Hoechst 10820" i nazwę handlową "Polamidon".
W USA metadon został wprowadzony na rynek w 1947 r. przez Eli Lilly and Company pod nazwą handlową "Dolophine", jako lek usypiający oraz przeciwbólowy przy chronicznych bólach. Nazwa pochodzi od łacińskiego słowa „dolor” (ból).
Metadon (jako dolofin) był produkowany w USA, w Saint Louis przez Mallinckrodt pharmaceuticals, będącą częścią koncernu Tyco International. Patent na jego syntezę wygasł w USA we wczesnych latach 90. XX w. Obecnie produkuje go wiele firm, lecz głównym dostawcą pozostaje nadal Mallinckrodt, który oprócz własnej sprzedaży gotowego produktu (aktualnie pod nazwą "Methadose"), sprzedaje go w formie półproduktu wielu firmom farmaceutycznym na świecie, które sprzedają go pod swoimi nazwami handlowymi.
Obecnie metadon najczęściej wykorzystywany jest jako substytut heroiny podczas leczenia odwykowego – z dużym powodzeniem, jednak sam metadon mimo słabszego działania uzależniającego powoduje znacznie dłuższe objawy odstawienne od samej heroiny.

</doc>
<doc id="96577" url="https://pl.wikipedia.org/wiki?curid=96577" title="Karol Józef Wojtyła">
Karol Józef Wojtyła



</doc>
<doc id="96582" url="https://pl.wikipedia.org/wiki?curid=96582" title="Saint Pierre i Miquelon">
Saint Pierre i Miquelon



</doc>
<doc id="96585" url="https://pl.wikipedia.org/wiki?curid=96585" title="Roland">
Roland

Miasta w USA:
Gminy w USA:

</doc>
<doc id="96588" url="https://pl.wikipedia.org/wiki?curid=96588" title="Roland (rycerz)">
Roland (rycerz)

Roland (Hruodald, Hruotland) – postać historyczna, frankijski hrabia marchii bretońskiej, wzmiankowany przez Einharda w jego dziele "Vita Karoli Magni", opowiadającym o życiu Karola Wielkiego, gdzie zapisano, że Roland zginął w Hiszpanii podczas bitwy z Saracenami, co datuje się na lata 780/790. W rzeczywistości historyczny Roland zginął podczas walk z plemionami baskijskimi.
Legenda.
Roland jest głównym bohaterem "Pieśni o Rolandzie". Należał do grona dwunastu parów Francji, a także był dalszym siostrzeńcem Karola Wielkiego. Podczas powrotu z wyprawy przeciwko Saracenom w 778 dowodził tylną strażą wojsk frankijskich. W czasie przeprawy przez Pireneje jego oddział został napadnięty i pokonany. W rzeczywistości, według francuskiej wersji wydarzeń, "Wyprawa przeciw Saracenom" była wyprawą łupieską na obszary Hiszpanii. Hrabia Roland natknął się na nich przypadkiem podczas powrotu. Zginął na terenie wroga. Źródła arabskie podają jednak, iż wyprawa Karola Wielkiego odbyła się na wezwanie Sulejmana z Saragossy, który zamierzał wzniecić bunt przeciw królowi Marsylowi, gdy jednak francuski król dotarł do Hiszpanii, Sulejman zmienił zdanie. Karol Wielki pojmał go i próbował przeprowadzić do Francji, dlatego właśnie w ariergardzie, która trzymała nad jeńcem straż, pojawiło się tak wielu znamienitych rycerzy. Na pomoc Sulejmanowi przybyli jego synowie, odbili jeńca i pokonali tylną straż francuską, w której znaleźć się miał wedle "Pieśni o Rolandzie" hrabia Roland.
Według "Pieśni o Rolandzie" walczył on legendarnym mieczem Durandalem częściej zwanym Durendalem. Wg tejże w tylnej straży dowodził on 1/6 wojsk francuskich, które liczyły 120 tysięcy rycerzy.

</doc>
<doc id="96589" url="https://pl.wikipedia.org/wiki?curid=96589" title="Piątek (gmina)">
Piątek (gmina)

Piątek (do 1870 "gmina Pokrzywnica") – gmina miejsko-wiejska w Polsce położona w województwie łódzkim, w powiecie łęczyckim.
Gmina leży w Niecce Łęczyckiej. Jej obszar wynosi 13318 hektarów, a zamieszkuje na jej terenie 6490 mieszkańców w 33 sołectwach i 38 wsiach. Powierzchnia gminy w 64% użytkowana jest w postaci gruntów ornych, 0,3% zajmują sady, 15,4% to łąki, 5,4% pastwiska, 7,8% lasy, 7,1% pozostałe grunty i wody.
Siedzibą urzędu gminy jest Piątek, miasto od 1 stycznia 2020 r., na terenie którego znajduje się pomnik upamiętniający geometryczny środek Polski. Obecne pomiary pokazują, że geometryczny środek Polski od 2018 r. znajduje się w pobliskiej Nowej Wsi pod Kutnem. Przez gminę przepływają rzeki: Moszczenica, Malina oraz Struga.
29 kwietnia 1975 obszar gminy Piątek zmniejszono o 9 sołectw na korzyść gminy Zgierz (wówczas w powiecie łódzkim): Astachowice, Stare Brachowice, Grabiszew, Kwilno, Stare Lorenki, Rogóźno, Śladków Górny i Stary Wypychów oraz częściowo (178 ha) Gieczno. W latach 1975–1998 gmina położona była w województwie płockim.
Struktura powierzchni.
Według danych z roku 2007 gmina Piątek ma obszar 133,18 km², w tym:
Gmina stanowi 17,23% powierzchni powiatu łęczyckiego.
Demografia.
Wg danych z 31 grudnia 2017 ludność gminy liczyła 6094 mieszkańców.
Sołectwa.
Do gminy należą 33 sołectwa:
Balków, Bielice, Boguszyce, Czerników, Goślub, Górki Łubnickie, Górki Pęcławskie, Janowice, Janków-Orądki, Jasionna, Konarzew, Krzyszkowice, Łęka, Łubnica, Mchowice, Michałówka, Mysłówka, Orenice, Stare Piaski-Leżajna, Pęcławice, Piątek, Piekary, Pokrzywnica, Rogaszyn, Sułkowice Pierwsze, Sułkowice Drugie, Śladków Podleśny, Śladków Rozlazły, Sypin-Borowiec, Witów, Włostowice, Włostowice-Parcele, Żabokrzeki.
Miejscowości niesołeckie.
Broników, Goślub-Osada, Janówek, Młynów, Niedziały, Pęcławice-Parcele
Sąsiednie gminy.
Bedlno, Bielawy, Głowno, Góra Świętej Małgorzaty, Krzyżanów, Ozorków, Zgierz

</doc>
<doc id="96590" url="https://pl.wikipedia.org/wiki?curid=96590" title="Chansons de geste">
Chansons de geste

Chansons de geste (ze starofrancuskiego "pieśni o czynie", łac. "gesta") – poezja epicka, która pojawiła się u początków literatury francuskiej. Mianem tym określamy powstałe między XI a XIII wiekiem poematy rycerskie mówiące o przygodach (czynach) historycznych i legendarnych bohaterów. Początkowo funkcjonowały one w przekazach ustnych, ale od około XII wieku zaczęto je zapisywać.
Tematyka.
"Chansons de geste" tworzone były przez trubadurów w języku starofrancuskim. Zwykle opiewają akty wojennego heroizmu paladynów – bohaterów z epoki Karola Wielkiego – i ich walki przeciw Maurom i Saracenom. Do tych legend opartych na wydarzeniach historycznych dodany jest element fantastyczności – wśród wrogów rycerzy obok muzułmanów wymienia się olbrzymy, magię i potwory. W miarę jak gatunek ten dojrzewał, udział elementów historycznych i batalistycznych malał, a na pierwszy plan wysuwały się elementy fantastyczne.
Pochodzenie.
Pochodzenie "chansons de geste" jako gatunku literackiego jest dyskusyjne. Dziewiętnastowieczny badacz średniowiecza Gaston Paris uważał, że pochodzą one od gatunku epiki mówionej zwanej cantilènes, który był mniej więcej współczesny opisywanym w "chansons de geste" wydarzeniom. Według niego "pieśni o czynie" były pierwotnie komponowane przez bardów, którzy podążali za dworami królów i przywódców wojskowych, jak było w zwyczaju u ludów celtyckich i skandynawskich. Najstarsze pochodzą z XI wieku.
Z kolei inna szkoła – reprezentowana przez Josepha Bédiera – utrzymuje, że poematy te były wynalazkiem samych trubadurów, zaprzeczając możliwości istnienia w nich wpływów germańskich. Bédier sugeruje także, że niektóre z opiewanych historii były najpierw wymyślone przez mnichów, którzy z ich pomocą prowadzili swoistą reklamę sanktuariów, do których udawały się pielgrzymki, wiążąc te święte miejsca nie tylko ze świętymi czy cudownymi zdarzeniami, ale także z legendarnymi herosami. W tychże opowieściach najczęściej pojawiają się magiczne relikwie.
Przykładem "pieśni o czynie" jest "Pieśń o Rolandzie".

</doc>
<doc id="96593" url="https://pl.wikipedia.org/wiki?curid=96593" title="PZL.38 Wilk">
PZL.38 Wilk

PZL.38 Wilk (PZL-38) – prototyp polskiego samolotu pościgowego konstrukcji inżyniera Franciszka Misztala, opracowany i wyprodukowany w Państwowych Zakładach Lotniczych w roku 1937.
Historia.
Samolot zaprojektowano w odpowiedzi na złożone w roku 1934 przez polskie lotnictwo wojskowe zamówienie na nowy, wielozadaniowy samolot pościgowy z założeniem możliwości przenoszenia pod jego kadłubem jednej bomby 300 kg. W wewnętrznym konkursie PZL wygrał projekt inżyniera Misztala. Konstrukcję oznaczono symbolem PZL.38 Wilk i wykorzystano w niej profil aerodynamiczny bardzo udanego bombowca PZL.37 Łoś. 
Napęd płatowca miały stanowić opracowywane w Polskich Zakładach Škody, dwa nowe, wysilone i zaawansowane technicznie silniki rzędowe w układzie odwróconego V, chłodzone powietrzem 8-cylindrowe PZL "Foka", konstrukcji inżyniera Stanisława Nowkuńskiego. PZL.38 w polskim lotnictwie miał pełnić rolę myśliwca zwalczającego samoloty bombowe wroga (stąd nazwa "pościgowy"), przy zachowaniu dużej manewrowości, co pozwalałoby na obronę przed myśliwcami wroga. Miał w pełni zastąpić samolot PZL P.11 oraz podjąć inne zadania bojowe, wynikające z jego możliwości. Tym samym "Wilk" miał być pierwszym polskim samolotem wielozadaniowym. Prace nad tym fundamentalnym dla polskiego lotnictwa wojskowego samolotem uległy spowolnieniu w wyniku tragicznej śmierci inżyniera Nowkuńskiego, który zginął w Tatrach 30 lipca 1936 roku. Pozbawiony konstruktora zespół pracujący nad silnikiem "Foka", nie potrafił rozwiązać wielu napotkanych problemów technicznych, głównie powodowanych dużym wysileniem silnika. Wobec przegrzewania się, trudności z uzyskaniem zakładanej mocy i silnych wibracji polskiego silnika, postanowiono zastosować silnik zagraniczny o podobnych osiągach. Problemem była też zwiększona w stosunku do projektu masa własna samolotu, w tym szczególnie masa płata. 
W roku 1937 zbudowano dwa prototypy Wilka, w tym jeden z amerykańskimi silnikami Ranger SGV-770B o podobnej do "Foki" mocy ok. (420 KM), ale większej masie. Prototyp ten oblatano w roku 1938 uzyskując niezadowalające osiągi. W tym samym roku przygotowano drugi egzemplarz wyposażony we właściwy silnik "PZL Foka". W 1938 wystawiono go na salonie lotniczym w Paryżu, gdzie wzbudził podziw i został okrzyknięty "najładniejszym" samolotem salonu. Drugi prototyp został oblatany na początku roku 1939, uzyskując na niskiej wysokości prędkość 400 km/h, co stanowiło o fiasku koncepcji. W przygotowaniach była rozwojowa wersja silnika PZL "Foka" o zwiększonej o 50% pojemności skokowej i 12 cylindrach, przygotowanie tej wersji silnika prowadził inż. Jan Oderfeld. Ukończenie projektu uniemożliwił wybuch II wojny.
Konstrukcyjnie samolot okazał się cięższy niż przewidywał projekt i jego osiągi były niższe od obliczeniowych. Rosnące moce silników lotniczych spowodowały, iż zaczęto opracowywać ewolucyjną wersję samolotu PZL.38 Wilk, jakim był PZL.48 Lampart i wstępne studium dalszego rozwinięcia PZL.54 Ryś.
Służba w lotnictwie.
Samolot ten nigdy nie wyszedł poza stadium prototypu i tym samym nigdy nie trafił do produkcji oraz służby w lotnictwie. Od 1940 roku w Berlińskim Muzeum Komunikacji i Techniki wystawiany był pierwszy prototyp PZL.38. W 1944 roku zbiory muzeum zostały ewakuowane na wschód i w trakcie działań wojennych zniszczone.
Opis konstrukcji.
Całkowicie metalowy (duralowy) wolnonośny dolnopłat o półskorupowej konstrukcji kadłuba. W konstrukcji kadłuba zastosowano wzmocnione wręgi usztywniające konstrukcję i zapobiegające jej deformacji podczas ewentualnego kapotażu. Skrzydła trójdzielne, przy czym środkowa część płata konstrukcji dwudźwigarowej stanowiła całość z kadłubem, a część zewnętrzna była konstrukcji kesonowej opatentowanej przez dr inż. Franciszka Misztala (patent nr 16585). Płaty i powierzchnie sterowe pokryto blachą. Skrzydło było w pełni zmechanizowane z automatycznymi slotami i klapami krokodylowymi, pełniącymi również przy wychyleniu o kąt 55° rolę hamulca aerodynamicznego.
Podwozie samolotu klasyczne dwukołowe chowane z płozą ogonową. Usterzenie pionowe podwójne. Kabina załogi dwumiejscowa, zamknięta.
Uzbrojenie strzeleckie stanowiły dwa karabiny maszynowe PWU wz. 36 kalibru 7,9 mm i działko FK model D kalibru 20 mm umieszczone w dziobie samolotu, oraz dwa sprzężone karabiny maszynowe PWU wz. 37 kalibru 7,9 mm na stanowisku tylnego strzelca. Możliwe było również podwieszenie na wyrzutniku pod kadłubem bomby o masie 300 kg.
Napędem docelowym miały być dwa 8-cylindrowe silniki widlaste w układzie odwróconego V chłodzone powietrzem PZL Foka o mocy 420 KM każdy.
Czasami PZL.38 występuje pod nazwą PZL P.38 co jest błędnym oznaczeniem, litera „P” była rezerwowana dla konstrukcji autorstwa inżyniera Zygmunta Puławskiego (np. PZL P.11).

</doc>
<doc id="96594" url="https://pl.wikipedia.org/wiki?curid=96594" title="PZL-38 Wilk">
PZL-38 Wilk



</doc>
<doc id="96595" url="https://pl.wikipedia.org/wiki?curid=96595" title="Sebastian Mila">
Sebastian Mila

Sebastian Stefan Mila (ur. 10 lipca 1982 w Koszalinie) – polski piłkarz występujący na pozycji pomocnika. W latach 2003–2015 reprezentant Polski. Komentator sportowy.
Kariera klubowa.
Do pierwszego klubu trafił w wieku 10 lat, kiedy Bałtyk Koszalin ogłosił nabór. Przerwał grę w klubie z powodu kłopotów w nauce. Próbował także gry w Gwardii Koszalin, potem wrócił do Bałtyku, a następnie rozpoczął naukę w Szkole Mistrzostwa Sportowego w Gdańsku. Był wówczas powoływany do reprezentacji młodzieżowych i juniorskich.
Grał w Lechii Gdańsk, także po połączeniu z miejscową Polonią i zmianie nazwy na Lechię/Polonię. W klubie zadebiutował w meczu o Puchar Ligi, a po spadku klubu do III ligi przeniósł się do Orlenu Płock. Następnie wiosną 2002 przeszedł do pierwszoligowego klubu Dyskobolia Grodzisk Wielkopolski, a swojego pierwszego gola w pierwszej lidze zdobył w meczu z Górnikiem Zabrze w sezonie 2002/2003. Jako piłkarz klubu przyczynił się do wyeliminowania drużyny Atlantas Kłajpeda i wejścia do Pucharu UEFA, a później eliminacji Herthy Berlin i Manchesteru City z rozgrywek pucharowych.
Na przełomie sezonów 2004 i 2005 został wypożyczony na dwa i pół roku z opcją pierwokupu do Austrii Wiedeń. W lidze nie zdobył ani jednej bramki, strzelił natomiast po jednym golu w pucharze Austrii i Pucharze UEFA. Zawodnik w drużynie z Wiednia grał niewiele, przez co przestały się nim interesować zarówno polskie, jak i austriackie media, był również pomijany przy powołaniach przez trenera reprezentacji Polski, Leo Beenhakkera.
W lutym 2007 przeszedł do norweskiego klubu Vålerenga Fotball, w którym rozegrał pełny sezon 2007. Na początku 2008 za 250 tys. euro został wypożyczony na pół roku do ŁKS Łódź, a następnie został definitywnie pozyskany przez polski klub. Po zakończeniu sezonu został sprzedany do Śląska Wrocław, ówczesnego beniaminka Ekstraklasy, z którym już w swoim pierwszym sezonie wywalczył Puchar Ekstraklasy i uplasował się na szóstym miejscu w rozgrywkach ligowych. W sezonie 2009/2010 "Wojskowi" zajęli dziewiąte miejsce, a rok później drugie, przegrywając jedynie z Wisłą Kraków. Wicemistrzostwo Polski dało wrocławianom, których Mila od 2010 był kapitanem, przepustkę do europejskich pucharów. Śląsk rozpoczynał zmagania w II rundzie kwalifikacji do Ligi Europy, eliminując kolejno Dundee United oraz Łokomotiw Sofia, a przegrywając dopiero w fazie play-off (IV, ostatnia runda kwalifikacyjna) z Rapidem Bukareszt. W sezonie 2011/2012 zdobył ze Śląskiem drugie w historii klubu mistrzostwo Polski, a w następnym roku ligowe zmagania zakończył z tytułem najlepszego pomocnika sezonu, trzecim miejscem w lidze oraz wygranym Superpucharem Polski, strzelając dziewięć bramek i uzyskując 21 asyst we wszystkich rozgrywkach. 28 lutego 2014 stracił opaskę kapitana w Śląsku na rzecz Marco Paixão. Sezon 2014/2015 zaczął czterema golami i czterema asystami w 10 kolejkach – strzelał Ruchowi Chorzów, Legii Warszawa, Górnikowi Łęczna i Jagiellonii Białystok, a Śląsk wygrał każde ze spotkań z wyjątkiem meczu z Legią.
W styczniu 2015 podpisał kontrakt z Lechią Gdańsk. Pierwszego gola dla Lechii strzelił w 19. minucie meczu przeciwko Pogoni Szczecin na 1:0. W maju 2018 po zakończonym sezonie Ekstraklasy zakończył karierę piłkarską.
Kariera reprezentacyjna.
Grając w reprezentacji juniorów, zdobył w 1999 tytuł wicemistrza Europy do lat 16, a w 2001 z kadrą U-18 został mistrzem Europy.
14 lutego 2003 zadebiutował w reprezentacji Polski w meczu przeciwko Macedonii. Od tego czasu w kadrze strzelił osiem bramek. Po raz ostatni przed ponad pięcioletnią przerwą w barwach Polski zagrał w sierpniu 2006 z Danią.
Ponownie do kadry został powołany przez Franciszka Smudę na mecz towarzyski z Bośnią i Hercegowiną, który odbył się 16 grudnia 2011.
W 2014 został powołany przez Adama Nawałkę na mecze eliminacji do Mistrzostw Europy z Gibraltarem, Niemcami, Szkocją i Gruzją, oraz na towarzyski mecz ze Szwajcarią. 11 października 2014, po asyście Roberta Lewandowskiego, strzelił bramkę w meczu Polska-Niemcy, ustalając wynik spotkania na 2:0.
W 2018, przed towarzyskim meczem Polska – Litwa (4:0), Zbigniew Boniek, prezes Polskiego Związku Piłki nożnej, podziękował czterem byłym reprezentantom (w tym Mili, ale też Arkadiuszowi Głowackiemu, Pawłowi Brożkowi i Rafałowi Murawskiemu) za ich wkład w grę dla reprezentacji. Zawodnicy otrzymali pamiątkowe koszulki z numerami oznaczającymi liczbę występów w narodowej reprezentacji – Mila dostał koszulkę z nr 38.
Sukcesy.
Klubowe.
Austria Wiedeń
Śląsk Wrocław
Życie prywatne.
Syn Stefana (byłego piłkarza pierwszoligowej Gwardii) i Urszuli, ma siostrę Katarzynę. Jest kuzynem Wojtka Wolskiego, kanadyjskiego hokeisty polskiego pochodzenia. Ma żonę Urszulę.
Ambasador Fundacji „Wrocławskie Hospicjum dla Dzieci” od 2010.
Wystąpił w 461. odcinku "Świata według Kiepskich".
Jest zadeklarowanym fanem FC Barcelony.

</doc>
<doc id="96600" url="https://pl.wikipedia.org/wiki?curid=96600" title="Ukraińska SRS">
Ukraińska SRS



</doc>
<doc id="96601" url="https://pl.wikipedia.org/wiki?curid=96601" title="Lublin (KL)">
Lublin (KL)

Konzentrationslager Lublin, Vernichtungslager Lublin, Kriegsgefangenenlager Maydanek, KL Majdanek – niemiecki, nazistowski obóz koncentracyjny i jeniecki w Lublinie, funkcjonujący w latach 1941–1944.
Nazwa właściwa obozu brzmiała KL Lublin i tak obóz był nazywany oficjalnie od 1943 roku. Potoczna nazwa „Majdanek” (hebr. "מיידנק") pochodzi od dzielnicy Lublina (Majdan Tatarski) i powstała pośród mieszkańców Generalnego Gubernatorstwa. Nazwy „Majdanek” używali jednak niekiedy w oficjalnych dokumentach również i sami Niemcy.
W 1947 roku utworzono Państwowe Muzeum na Majdanku, w 1969 roku odsłonięto pomnik Walki i Męczeństwa na Majdanku.
Historia obozu.
Dzieje tego obozu są nierozerwalnie połączone z historią ziem między Wisłą a Bugiem podczas II wojny światowej, a w szczególności z polityką zagłady Żydów i Słowian, koncepcją generalnej germanizacji niektórych miast regionu (Lublin, Zamość) oraz akcją wysiedleńczą prowadzoną na szeroką skalę na Zamojszczyźnie.
Majdanek.
Początkowo planowano budowę niewielkiego pierwszego odcinka obozu mogącego pomieścić 5-6 tysięcy więźniów. Jednak jesienią 1941 roku przyszedł rozkaz o natychmiastowej budowie obozu jenieckiego mogącego pomieścić 50 tysięcy jeńców. Całość rozplanowano na 236 baraków, w tym 207 więźniarskich. Budowę wykonywali Żydzi – jeńcy armii niemieckiej z 1939 roku i jeńcy radzieccy. Jednak już zimą 1942 roku przystąpiono do tworzenia planu rozbudowy obozu, tak, by druga część mogła pomieścić dalszych 150 tysięcy ludzi. Zarezerwowano teren o powierzchni 516 hektarów. W trzeciej części zamierzano ulokować zakłady odzieżowe Bekleidungswerke der Waffen SS, które miały prócz infrastruktury krawieckiej, kuśnierskiej, trykotarskiej itp. mieścić również baraki dla dalszych ok. 40 tysięcy więźniów.
Ogółem planowano utworzenie kompleksu obozowego mogącego pomieścić łącznie ok. 250 000 osób. Jednak trudności wojenne, w szczególności niemożność większej eksploatacji jednotorowej lubelskiej linii kolejowej sprawiły, że plany te zrealizowano jedynie w ich piątej części. Utworzono sześć pól (I–VI) zawierających baraki więźniarskie. Niektóre części obozu bywały wydzielone dla konkretnej grupy więźniów. Na przykład 1 października 1942 roku skierowano pierwszą partię więźniarek dla utworzonego na V polu obozu kobiecego (Frauen KL). Na tym samym polu V planowano utworzyć obóz dziecięcy dla „bezwartościowych pod względem rasowym jednostek płci męskiej i żeńskiej” (Himmler). Plany te nie doszły jednak do skutku. Istniała natomiast świadoma polityka, by małe dzieci pozostawiać przy matkach, co uniemożliwiało tym ostatnim wszelkie plany ucieczek i buntów.
W sierpniu 1942 roku została rozpoczęta budowa komór gazowych, ukończona w październiku 1942 roku. W sumie istniało 5 komór działających na gaz wpuszczany z butli bądź przewidzianych na zastosowanie granulek cyklonu B. Piece paleniskowe dostarczyła firma "Theodor Klein – Maschinen- und Apparatenbau" z Ludwigshafen am Rhein, hermetyczne drzwi skonstruowała berlińska firma Auert. W przeciwieństwie do Auschwitz, na Majdanku komory były umiejscowione nie koło krematoriów, a koło łaźni, co utrudniało transport ciał, lecz nie powodowało paniki wśród osób prowadzonych na zagazowanie.
Komendantami obozu byli:
Organizacja obozu była podzielona na sześć oddziałów: I: Komendantura (Kommandantur), II: Polityczny (Politische Abteilung), III: Obóz więźniarski (Schutzhaftlager), IV: Administracja obozu (Verwaltung), V: Lekarz obozowy (Lagerartz), VI: Ideologiczny (Weltanschauliches Studium).
Znani strażnicy: Elsa Ehrich, Hermine Braunsteiner, Hildegard Lächert.
Niemcy rozpoczęli ewakuację obozu 1 kwietnia 1944 r., a ostateczny jej etap 17 lipca. W miarę napływających wiadomości o zbliżaniu się frontu wschodniego, hitlerowcy ewakuowali kolejne grupy więźniów. Jeszcze 22 lipca, dwa dni przed wyzwoleniem Lublina, Niemcy wyprowadzili ok. 1000 więźniów, w tym kobiety i dzieci do Auschwitz-Birkenau.
Majdanek został wyzwolony 23 lipca 1944 roku przez 2 Armię Pancerną gen. płk. Siemona Bogdanowa oraz 28 Korpus Piechoty Gwardii z 8 Armii Gwardii gen. płk. Wasilija Czujkowa. W obozie, po ewakuacji, pozostało ok. 1000 więźniów, nad którymi opiekę roztoczył lubelski PCK. Jednakże na terenie Majdanka został natychmiast utworzony obóz filtracyjny NKWD dla żołnierzy AK i NSZ, wykorzystujący infrastrukturę hitlerowską.
Podobozy.
Większość podobozów Majdanka była związana z esesowskimi spółkami, takimi jak Deutsche Ausrüstungswerke (DAW). Pracowali tam więźniowie w komandach, które nie mogły pokonywać codziennie drogi do odległego od obozu miejsca pracy.
Z dniem 1 maja 1944 roku do rangi filii Majdanka został zdegradowany obóz koncentracyjny KL Warschau, utworzony w lipcu 1943 roku na terenie byłego getta warszawskiego.
Więźniowie i ofiary.
Transporty więźniów kierowane były z więzień, innych obozów oraz z gett. Większość przybywała pociągami towarowymi. Więźniowie byli podzieleni na kategorie, wśród których najliczniejszą byli tzw. polityczni. Specyfiką Majdanka była niska numeracja, utrzymywana w granicach 20 000. Numery po zmarłych były używane przez następnych.
Więźniami byli Żydzi kierowani tu nie tylko z Lubelszczyzny, ale i całej Polski i zagranicy, a także członkowie ruchu oporu, inteligencja polska, jeńcy sowieccy, mieszkańcy wysiedlonych wiosek Zamojszczyzny, zwykli ludzie brani w łapankach oraz grupa Świadków Jehowy . Udział dzieci poniżej 15 roku życia był na Majdanku bardzo wysoki i osiągał 6%.
Więźniowie bardzo rzadko mogli korzystać z kilkunastosekundowej kąpieli. Nosili zbyt chłodne pasiaki i drewniane chodaki, a w późniejszym okresie niedopasowane ubranie i buty pozostałe po transportach. Racje żywnościowe były wysoce niewystarczające (800–1000 kilokalorii dziennie).
Śmiertelność wynikająca z warunków życia, chorób, traktowania, wygłodzenia lub wychłodzenia była bardzo wysoka (krematoria były budowane jeszcze przed decyzją o budowie komór gazowych). Najgorsze warunki panowały w najbardziej zatłoczonych barakach żydowskich.
W początkowej fazie praca więźniów polegała na tworzeniu obozu lub wypełnianiu bezsensownych zadań, wymyślanych przez SS. Organizacja pracy była usystematyzowana wedle trzech rodzajów komand: komanda budujące obóz, komanda związane z funkcjonowaniem obozu i komanda pracujące na rzecz firm i instytucji pozaobozowych. (najczęściej DAW – spółka SS). Przy czym procent komand związanych z funkcjonowaniem obozu wzrastał z upływem czasu.
Ofiary śmiertelne.
Przez obóz przeszło ok. 150 000 osób. Ostatnie badania (Tomasza Kranza) wskazują, że ofiar było 78 000, z czego 59 000 to Żydzi.
Na porządku dziennym były rozstrzeliwania jeńców, chorych, osłabionych, niezdolnych do pracy (w szczególności kobiety i dzieci). Na ogół do masowych rozstrzeliwań wyprowadzano ofiary do lasku krępieckiego, 10–12 km od obozu. 3 listopada 1943 miała miejsce tzw. „krwawa środa”, podczas tzw. akcji „Erntefest” ("Dożynki"), w tym dniu rozstrzelano ok. 18 000 Żydów.
Od przełomu września i października 1942 do września 1943 roku pracowały komory gazowe, w których uśmiercano Żydów, ale także osoby chore i niezdolne do pracy. Transporty przyjeżdżały ciężarówkami, bądź szły piechotą z dworca lubelskiego. Szacuje się, że ok. 50% przybyłych transportów żydowskich było od razu gazowanych. Zwłoki kremowano, a resztki mielono na mączkę kostną. Następnie wywożono ją jako nawóz na położony w pobliżu folwark SS. Z części produkowano kompost ogrodniczy.
Ofiary grabiono, a ich majątek wysyłano do Rzeszy. W Majdanku golono więźniów jak w wielu innych obozach.
Ruch oporu i samopomoc.
Więźniowie pracujący poza obozem nawiązywali kontakty z okoliczną ludnością, przenosili grypsy, kryli „skrzynki kontaktowe”. Tą drogą były przesyłane meldunki o sytuacji obozu do Komendy Okręgu Armii Krajowej, oraz listy więźniów, którzy mogli imiennie otrzymywać paczki z żywnością. Poszczególne grupy wyznaniowe, narodowościowe i językowe tworzyły grupy konspiracyjne, najczęściej o charakterze cywilnym. Organizację zbrojną utworzył na początku 1942 roku płk Witold Orzechowski ps. „Longinus”. W przeciągu 1943 roku rozszerzyła się ona na wszystkie części obozu.
Wszystko, co podnosiło na duchu było dla więźniów wielkiej wagi. Konspiracyjnie organizowano za drutami wykłady, debaty, czasem wieczory kulturalne, przedstawienia teatralne, kolportowano prasę. Więźniarki lekarki szkoliły młode dziewczęta na pielęgniarki. Uwięzieni duchowni i inne osoby podtrzymywały w miarę możliwości religijne życie współwięźniów.
Fatalne warunki egzystencji i niewielkie szanse na przetrwanie doprowadzały niektórych więźniów do próby ucieczki z obozu nawet mimo tego, że złapanym groziła śmierć poprzez powieszenie. Łącznie z obozu na Majdanku lub z miejsc pracy poza obozem udało się zbiec ok. 200 osobom. Dodatkowo około 300 więźniów Majdanka uciekło podczas transportów do innych obozów.
Największa ucieczka w historii KL Lublin została dokonana przez grupę jeńców radzieckich w nocy z 14 na 15 lipca 1942 roku. Spośród 86 osób, które podjęły próbę opuszczenia obozu, większości udało się zbiec; dwie osoby zostały zastrzelone w trakcie ucieczki.
Znanych jest kilka przypadków, kiedy więźniom w ucieczkach pomagali członkowie załogi obozowej.
Pomoc z zewnątrz.
Jedyną zalegalizowaną przez Niemców pomocą, która przychodziła do więźniów ze świata, była pomoc Polskiego Komitetu Opiekuńczego w Lublinie. SS zezwalało na dostarczanie żywności bądź lekarstw, gdyż to odciążało budżet obozowy. Od marca 1943 do kwietnia 1944 roku Polski Komitet Opiekuńczy w Lublinie – zorganizował w trudnych warunkach wojennych i przekazał więźniom Majdanka ok. 200 000 kg chleba, 8000 kg kaszy, 8000 kg produktów strączkowych, prawie 1500 kg mięsa, ponad 8000 litrów mleka (głównie dla dzieci) i wiele innych produktów żywnościowych. Równocześnie wysłano prawie 100 000 paczek z żywnością dla więźniów.
Podziemie Państwa Polskiego organizowało przerzucanie chleba i innej żywności przez druty obozowe. Ludność okoliczna także w ten sposób wspierała więźniów obozu.
Inną formą pomocy było ułatwianie ucieczek więźniom oraz przekazywanie otrzymywanych wiadomości o sytuacji w obozie na zewnątrz.
Dzieje powojenne.
5 kwietnia 1967 roku został zbiorowo przyznany Order Krzyża Grunwaldu I klasy "Bohaterom Majdanka jako wyraz pamięci i hołdu dla ich męczeństwa i walki z faszyzmem".
Odpowiedzialność karna oprawców.
W sierpniu 1944 roku PKWN w porozumieniu z ZSRR powołał w Lublinie Polsko–Radziecką Komisję Nadzwyczajną do zbadania zbrodni hitlerowskich popełnionych na Majdanku. Komisja ta zabezpieczyła materiały dowodowe i postawiła w stan oskarżenia sześciu oprawców zatrzymanych podczas wyparcia Niemców z Lublina. Wykonano publicznie wyroki śmierci. Dalsze procesy miały miejsce w pierwszych latach po wojnie. Z 1037 znanych z nazwiska funkcjonariuszy SS na Majdanku, tylko 170 poniosło odpowiedzialność karną.
Tereny obozowe i muzeum.
Państwowe Muzeum na Majdanku powstało już jesienią 1944 r. na części terenu byłego obozu koncentracyjnego, było zatem pierwszą tego typu instytucją na świecie. Ustawą Sejmową z 2 lipca 1947 r. otrzymało status centralnej instytucji państwowej. W XXV rocznicę wyzwolenia Majdanka na terenie byłego obozu stanął monumentalny pomnik, poświęcony ofiarom nazizmu, autorstwa inż. arch. Wiktora Tołkina. Monument składa się z dwóch głównych części: pomnika-bramy oraz wielkiego mauzoleum zawierającego prochy ludzkie z terenów obozowych. Muzeum opiekuje się również wielkim archiwum pozostałym po administracji SS.
W 2004 roku dyrekcji Muzeum podporządkowano na prawach filii odnowione Muzeum w Bełżcu. Inna część obozu była wykorzystana jako obóz jeniecki dla Niemców i obóz dla Polaków.
2 września 2009 roku Państwowe Muzeum na Majdanku zostało odznaczone Złotym Medalem „Zasłużony Kulturze Gloria Artis”.
W nocy z 9 na 10 sierpnia 2010 na terenie muzeum wybuchł pożar, w wyniku którego spłonął jeden z baraków. Według dyrekcji muzeum, spaleniu uległo ponad siedem tysięcy par butów byłych więźniów, które były tam zgromadzone.

</doc>
<doc id="96603" url="https://pl.wikipedia.org/wiki?curid=96603" title="Afirmacja">
Afirmacja

Afirmacja (łac. "affirmare", potwierdzać, zapewniać) – zgoda na coś, uznanie czegoś za dobre.

</doc>
<doc id="96607" url="https://pl.wikipedia.org/wiki?curid=96607" title="System parlamentarno-gabinetowy">
System parlamentarno-gabinetowy

System parlamentarno-gabinetowy – system polityczny, w którym rząd z premierem na czele jest powołany przez parlament w umownej współpracy z głową państwa, a odpowiedzialność polityczną ponosi przed parlamentem (wotum nieufności, wotum zaufania).
Władza wykonawcza, czyli egzekutywa, ma też prawo wystąpić do głowy państwa z wnioskiem o rozwiązanie parlamentu. Rząd jest powoływany spośród przedstawicieli narodu mających większość w parlamencie. Głowa państwa nie ponosi odpowiedzialności politycznej przed parlamentem, ponoszą ją natomiast członkowie rządu kontrasygnujący jej akty urzędowe. System rządów wykształcony w praktyce angielskiej XVIII–XIX w. Rozpowszechniony obecnie we Włoszech, w Hiszpanii, w Danii, Szwecji, Norwegii oraz w krajach Beneluksu i byłego bloku wschodniego (m.in. w Polsce, Czechach, na Słowacji i Węgrzech oraz w krajach bałtyckich). Współcześnie występuje tendencja uniezależniania się rządu od parlamentu. Jego odmianą jest tzw. system kanclerski (Niemcy) lub system gabinetowo-parlamentarny występujący w Wielkiej Brytanii.
Głowa państwa ma przede wszystkim za zadanie reprezentować państwo, a akty przez nią wydane muszą zawierać odpowiednią kontrasygnatę.

</doc>
<doc id="96608" url="https://pl.wikipedia.org/wiki?curid=96608" title="Gwiazdozbiór Łabędzia">
Gwiazdozbiór Łabędzia

Łabędź (łac. "Cygnus", dop. "Cygni", skrót "Cyg") – jeden z bardziej wyrazistych gwiazdozbiorów nieba północnego, znany już w starożytności. Liczba gwiazd dostrzegalnych nieuzbrojonym okiem: około 150, 16. co do wielkości. W Polsce widoczny od wiosny do jesieni. Ze względu na to, że jego najjaśniejsze gwiazdy układają się na niebie w kształt krzyża, czasem nazywany jest Krzyżem Północy (analogia do Krzyża Południa).
Gwiazdozbiór znajduje się w obrębie Drogi Mlecznej. Wysoko na letnim północnym niebie Łabędź pokazuje najjaśniejszą część północnej Drogi Mlecznej, wspaniałą Chmurę Gwiazd w Łabędziu.
Najjaśniejsza gwiazda Łabędzia, Deneb tworzy, wraz z Altairem z Orła oraz Wegą z Lutni, charakterystyczną formację nieba letniego, asteryzm – Trójkąt letni.
Mity i legendy.
Łabędź przedstawia postać, jaką przybierał Zeus w czasie swych sekretnych schadzek. Jednym z obiektów pożądania miała być nimfa Nemesis lub, w bardziej powszechnej wersji, królowa Sparty – Leda. Po miłości z Zeusem Leda zrodziła podobno – są różne wersje tej historii – jedno lub dwa jaja. Z nich narodzili się Kastor i Polluks oraz Helena Trojańska. Polluks i Helena Trojańska byli rzekomo potomkami Zeusa, lecz Kastor był synem Ledy i jej męża, króla Tyndareosa.
Inna opowieść mówi o tym, że Orfeusz po swojej śmierci został jako Łabędź uwieczniony tuż przy swoim instrumencie, to jest obok gwiazdozbioru Lutni.
Gwiazdy Łabędzia.
Ponieważ przez konstelację przechodzi Droga Mleczna, widać tam zatrzęsienie gwiazd – nic dziwnego, że jest to miejsce intensywnych badań astronomicznych. W szczególności teleskop Keplera prowadzi w tym rejonie obserwacje w celu poszukiwania planet pozasłonecznych wśród około 150 tysięcy gwiazd.
Jaśniejsze gwiazdy tworzą asteryzm Krzyża Północy. Te same gwiazdy wraz z bledszymi – wypełniającymi skrzydła – układają się w łabędzia. Delta i Epsilon Cygni to jego skrzydła, między nimi znajduje się Gamma Cygni, Albireo tuż u końca szyi, Deneb zaś tam, gdzie ma on kuper. Wymienione gwiazdy są jednocześnie pięcioma najjaśniejszymi w konstelacji.
Interesujące obiekty.
Przez konstelację przechodzi pas Drogi Mlecznej – jeden z najpiękniejszych jego fragmentów. To gęsto usiane „pole gwiazdowe” Galaktyki przecięte jest ciemnym obłokiem pyłu o masie szacowanej na milion mas Słońca, które nazywane jest Wielką Szczeliną. Ciągnie się ona od Łabędzia i przebiega, rozszerzając się stopniowo, aż do konstelacji Strzelca. W skład obłoku wchodzi asocjacja gwiazdowa Cygnus OB2, której niezwykle młode, super masywne gwiazdy zanurzone są w gęstym obłoku pyłu i gazu. Ta gromada gwiazdowa zawiera szacunkowo 50-100 gwiazd typu widmowego O i jest często porównywana z najjaśniejszymi gromadami w Wielkim Obłoku Magellana. Jej szczegółowe obserwacje prowadzi się w falach radiowych i rentgenowskich – dla amatorów astronomii jest to ciemny obszar na niebie.
W Łabędziu nie brak również starszych gromad gwiazdowych, które są w zasięgu amatorskiego sprzętu.
Spośród czternastu mgławic widocznych w konstelacji najbardziej efektowna jest NGC 6826. „Zerkając” można zobaczyć, że mierzący 25 sekund łuku dysk Mgławicy Mrugającej jest tak jasny, że zakrywa centralną gwiazdę. Patrząc normalnie, zauważymy inną sytuację: gwiazda świeci niemal jaśniej niż dysk. Mgławica ósmej wielkości znajduje się w odległości około 3200 lat świetlnych. Przez teleskop o aperturze 75 mm widać ją jako bladoniebieską plamkę. Chcąc ją lepiej zobaczyć, trzeba użyć instrumentu o aperturze 150 mm. 
Roje meteorów.
W okresie od połowy lipca do końca sierpnia promieniują meteory z dwóch rejonów Cygnidów (Alfa i Kappa). Ciałem macierzystym roju meteorów Kappa Cygnidów może być kometa z rodziny jowiszowej, której pozostałością jest planetoida (361861) 2008 ED69. Nie jest znane ciało macierzyste roju Alfa Cygnidów.

</doc>
<doc id="96617" url="https://pl.wikipedia.org/wiki?curid=96617" title="Złota Ryba">
Złota Ryba

Złota Ryba (łac. "Dorado", dop. "Doradus", skrót "Dor") – niewyraźny, 72. co do wielkości, gwiazdozbiór nieba południowego. Jest mimo to istotny, ponieważ w południowej części gwiazdozbioru znajduje się 2/3 Wielkiego Obłoku Magellana, jednej z dwóch największych galaktyk satelitarnych naszej Galaktyki. W obrębie tego gwiazdozbioru znajduje się również południowy biegun ekliptyczny. Z Polski gwiazdozbiór nie jest widoczny. Liczba gwiazd dostrzegalnych nieuzbrojonym okiem: około 20. Gwiazdozbiór ten został wprowadzony przez nawigatorów holenderskich Pietera Keysera oraz Fredericka de Houtmana, a po raz pierwszy opisana w "Uranometrii" Johanna Bayera w 1603 roku.
Pochodzenie nazwy.
Złota Ryba to gwiazdozbiór nieba południowego, w którym znajduje się słynny Wielki Obłok Magellana. Gwiazd tej konstelacji nie można dostrzec z Europy, w związku z tym nie łączy się z nim żadna opowieść europejskiej mitologii. Holenderscy odkrywcy i kartografowie Pieter Dirkszoon Keyser i Frederick de Houtmann systematycznie oglądali jako pierwsi gwiazdy Złotej Ryby. Petrus Plancius wprowadził ją do swojego atlasu nieba w 1598 roku, rysując ten gwiazdozbiór jako złotą koryfenę z mórz południowych. Złota Ryba znajduje się za gwiazdozbiorem Latającej Ryby, która od czasu do czasu pada ofiarą koryfeny. W 1603 roku Johann Bayer narysował ten gwiazdozbiór w "Uranometrii" już z obecną nazwą "Dorado" (Złota Ryba). Jeszcze później Johann Elert Bode i kilku innych kartografów nieba przedstawiało go jako miecznika (łac. Xiphias). Nazwa gwiazdozbioru się zmieniała, raz była to ryba złota, raz miecznik, ale gwiazdy w nim już się nie zmieniały.
Gwiazdy Złotej Ryby.
W gwiazdach konstelacji trudno dopatrzyć się jakiejkolwiek istoty morskiej. Tworzą długą pokręconą linię od Gammy na północy przez Alfę, Zetę do Bety na południu, w pobliżu Wielkiego Obłoku Magellana. 
Interesujące obiekty.
Głównym powodem do sławy konstelacji jest to, że znajduje się w niej Wielki Obłok Magellana.
Supernowa 1987 A.
W lutym 1987 roku w LMC wybuchła supernowa. W maju osiągnęła jasność 3,0m, co uczyniło ją najjaśniejszą supernową widzianą z Ziemi od 1604 roku. Była widoczna nieuzbrojonym okiem przez 10 miesięcy.

</doc>
<doc id="96619" url="https://pl.wikipedia.org/wiki?curid=96619" title="William Bell (szpieg)">
William Bell (szpieg)

William Holden Bell (ur. 14 maja 1920 w Seattle zm. 1986 w Los Angeles) – pracownik inżynier "Hughes Aircraft Corporation" w miejscowości El Segundo w stanie Kalifornia, aresztowany jako szpieg za sprzedaż informacji niejawnych kapitanowi Marianowi Zacharskiemu. Sprzedał m.in. dokumentację tzw. cichego radaru (LPIR), który umożliwiał namiar radiolokacyjny i był niewykrywalny przez systemy antyradarowe nieprzyjaciela.
Bell otrzymał od Zacharskiego ok. 110 tysięcy dolarów gotówką oraz złote monety o wartości ok. 60 tysięcy dol. Był zarejestrowany pod kryptonimem „Lambda”. Werbunek przez Zacharskiego ułatwił fakt, iż Bell miał duży dług wobec urzędu skarbowego. Musiał płacić byłej żonie alimenty (200 dol. tygodniowo). Chciał zapewnić drugiej żonie, znacznie od niego młodszej, dostatnie życie.
Został aresztowany przez kontrwywiad FBI w 1981 roku pod zarzutem szpiegostwa, na podstawie zeznań Jerzego Korycińskiego, członka polskiej misji dyplomatycznej przy ONZ, który poinformował Federalne Biuro Śledcze o szczegółach działalności polskiego wywiadu w USA. Bell przystał na współpracę z kontrwywiadem FBI i namówił Zacharskiego na rozmowę, mając przy sobie ukryte urządzenie podsłuchowe. W 1981 roku Bell został skazany na 8 lat więzienia, z czego odsiedział ponad 4 lata. Wcześniej jednak otrzymał pozwolenie na wyjazd do Meksyku w ramach podziękowań za współpracę pod warunkiem, że po powrocie wróci do aresztu.
Po wyjściu z więzienia przedawkował alkohol i zatruł się nim na śmierć. Zmarł w 1986.

</doc>
<doc id="96628" url="https://pl.wikipedia.org/wiki?curid=96628" title="Użądlenie">
Użądlenie

Użądlenie – wprowadzenie żądła niektórych owadów (np. os, pszczół, mrówkowatych, lub szerszeni) przez skórę, co w większości przypadków powiązane jest ze wstrzyknięciem jadu i pojawieniem się miejscowego odczynu anafilaktycznego. Użądlenie może okazać się śmiertelne w wyniku uczulenia na jad, wielokrotnych użądleń, uogólnionej reakcji alergicznej, w przypadku gdy miejscem użądlenia jest jama ustna (powstały obrzęk może uniemożliwiać oddychanie).
Postępowanie po użądleniu opiera się na wyjęciu żądła, tak aby nie wstrzyknąć zawartego w nim jadu. W przypadku użądlenia ust bądź gardła nie wyjmuje się żądła, a pacjenta przewozi się do szpitala. Ciężkie przypadki leczy się farmakologicznie w warunkach szpitalnych.

</doc>
<doc id="96629" url="https://pl.wikipedia.org/wiki?curid=96629" title="Gwiazdozbiór Źrebięcia">
Gwiazdozbiór Źrebięcia

Źrebię (łac. "Equuleus", dop. "Equulei", skrót "Equ") – mało wyraźny i jednocześnie najmniejszy powierzchniowo gwiazdozbiór nieba północnego. Mniejszy od niego jest tylko Krzyż Południa. Był znany już za czasów Ptolemeusza, który umieścił go wśród swoich 48 konstelacji. Zarys tego gwiazdozbioru tworzą gwiazdy o jasności około 4 i słabsze. Znajduje się obok konstelacji Pegaza, większego konia niebieskiego, od południa towarzyszy mu Wodnik. W Polsce widoczny od lata do jesieni. Liczba gwiazd dostrzegalnych nieuzbrojonym okiem: około 10.
Mity i legendy.
Z konstelacją wiąże się kilka mitów.
Jak odnaleźć gwiazdozbiór.
Znalezienie konstelacji nie jest łatwe. Gwiazdy tworzące jej zarys nie są jasnymi obiektami. Najlepiej najpierw zlokalizować Enif – gwiazdę Pegaza, a następnie na zachód od niej, na tej samej wysokości odnaleźć Gamma Equulei lub trochę jaśniejszą, lecz położoną niżej Alfa Equulei, zwaną również Kitalpha.
Najjaśniejsze gwiazdy.
Źrebię to najmniejszy po Krzyżu Południa gwiazdozbiór na niebie. W odróżnieniu od obficie rozgwieżdżonego Krzyża Południa, który jest najmniejszym gwiazdozbiorem, Źrebię składa się jedynie z kilku bladych galaktyk i zbioru gwiazd podwójnych. Mały trapezoid gwiazd czwartej i piątej wielkości jest wyraźny, ale najlepiej oglądać go w dobrych warunkach. Można też użyć lornetki, bo trapezoid ma zaledwie 5° łuku w najdłuższym wymiarze.
Interesujące obiekty.
Mimo małego rozmiaru konstelacja zawiera ciekawe, ale słabe galaktyki: 

</doc>
<doc id="96632" url="https://pl.wikipedia.org/wiki?curid=96632" title="Kość skokowa">
Kość skokowa

Kość skokowa ("talus", "astragalus") – kość stępu ("tarsus"), na której opiera się u góry piszczel ("tibia"), u dołu łącząca się z kością piętową, po bokach z kostkami goleni, a z przodu z kością łódkowatą. Ze względu na połączenia pomiędzy tymi kośćmi kość skokowa przekazuje całą wagę ciała na stopę.
Części kości skokowej:

</doc>
<doc id="96633" url="https://pl.wikipedia.org/wiki?curid=96633" title="Skok">
Skok



</doc>
<doc id="96634" url="https://pl.wikipedia.org/wiki?curid=96634" title="Skok (anatomia)">
Skok (anatomia)

Skok () – słabo umięśniona część kończyny dolnej ptaków, której szkielet tworzy silnie wydłużona kość skokowa. Jest to odcinek nogi ptaka znajdujący się pomiędzy piętą (skierowanym do tyłu stawem skokowym) a śródstopiem zakończonym palcami. Inaczej niż u ludzi, u ptaków długość kości skokowej tworzącej skok ma znaczny wpływ na całkowitą długość kończyny. Skok zazwyczaj pokryty jest podoteką (łuskami rogowymi), rzadziej piórami, a wyjątkowo także skórą (np. u zimorodków).
Pomiaru skoku dokonuje się mierząc długość kości skokowej od stawu skokowego do końca ostatniej łuski u nasady palców.

</doc>
<doc id="96636" url="https://pl.wikipedia.org/wiki?curid=96636" title="Bazylika Matki Bożej Większej">
Bazylika Matki Bożej Większej

Bazylika Matki Bożej Większej (wł. "Basilica Papale di Santa Maria Maggiore") – bazylika tytularna położona na wzgórzu Eskwilin w Rzymie.
Bazylika została poświęcona św. Marii z Nazaretu. Jej inna nazwa to "Santa Maria della Neve" (Matki Boskiej Śnieżnej). Od momentu gdy w bazylice znalazły się relikwie Żłóbka powstała nazwa – "Santa Maria ad Presepe" (Matki Bożej przy Żłóbku). Znana jest też jako (od imienia papieża Liberiusza). W liturgii Kościoła katolickiego jest znana jako "rzymska bazylika Najświętszej Maryi Panny".
Należy wraz z bazylikami: św. Piotra na Watykanie, św. Jana na Lateranie i św. Pawła za Murami do bazylik papieskich (dawniej zwanych patriarchalnymi) Rzymu i Watykanu.
Architektura i wystrój.
Do elewacji przylegają dwie, jednakowe fasady pałaców kapituły. Po prawej stronie, nad bryłą budowli góruje romańska kampanila o wysokości 75,0 m. Loggia w fasadzie ozdobiona jest mozaikami z XV wieku. W centralnej części znajduje się medalion z postacią Chrystusa. Ułożone w pasy sceny ilustrują legendę o śniegu, związaną z powstaniem bazyliki.
Trójnawowe wnętrze bazyliki ma długość 86,0 m. Posadzka ułożona z porfiru i marmuru to XII-wieczne dzieło kamieniarzy ze szkoły Cosmatich ("arte cosmatesca"). Renesansowy sufit zaprojektowany przez Giuliano da Sangallo został ozdobiony złotem przywiezionym przez Krzysztofa Kolumba.
Wzdłuż ścian nawy głównej, powyżej kolumn, znajdują się mozaiki z V wieku przedstawiające sceny ze Starego Testamentu. Łuk tęczowy zdobią pasy mozaiki wykonane w latach 432–440. Ukazują sceny z Nowego Testamentu, tworząc cykl poświęcony Matce Bożej. Widoczna jest scena Zwiastowania, Pokłon Trzech Mędrców, Rzeź Niewiniątek. Pośrodku łuku przedstawiony jest tron Boga-Ojca pomiędzy św. Piotrem i św. Pawłem oraz symbole ewangelistów. U podstawy łuku, po stronie prawej, mozaika przedstawia Betlejem, do którego zmierza lud pogański "ex Gentibus"; po stronie lewej – Jerozolima i lud żydowski "ex Circoncisione" (Kościół Obrzezanych). Jest to symboliczne ukazanie ludu Bożego, którego pasterzem jest papież. W apsydzie znajduje się scena Koronacji Matki Bożej wykonana w 1295 według projektu Jacopo Torritti. Ołtarz główny osłania baldachim, a pod nim znajdują się relikwie żłobka Jezusa (Sacra Culla).
Do bocznej nawy, po prawej stronie, przylega do bazyliki baptysterium z XIX-wiecznym wnętrzem. Z baptysterium można przejść do zakrystii której ściany i sklepienie pokrywają freski. Wśród nich widnieje obraz przedstawiający zamek w Malborku.
Na wysokości ołtarza głównego znajdują się dwie kaplice. Kaplica po stronie prawej to kaplica Sykstusa V, nazywana jest też kaplicą Sykstyńską. Zbudowana pod koniec XVI wieku według projektu Domenico Fontany, na planie krzyża greckiego z kopułą nad centralną częścią. Znajdują się w niej nagrobki Sykstusa V i Piusa V. Płaskorzeźby zdobiące nagrobek Sykstusa V obrazują ważniejsze wydarzenia mające miejsce podczas jego pontyfikatu. Wśród nich jest scena obrazująca pojednanie pomiędzy Zygmuntem III a arcyksięciem Maksymilianem, do którego przyczynił się legat papieski, kardynał Hipolit Aldobrandini (późniejszy Klemens VIII). Osoby biorące udział w tej scenie nie wykazują podobieństwa do postaci historycznych (wyjątkiem jest legat papieski), sama sceneria też jest fantazyjna. Rzeźbiarz akcję umiejscowił w Rzymie (widoczna jest w tle bazylika św. Jana na Lateranie).
Kaplica po lewej stronie, podobna w założeniach, zbudowana została zgodnie z projektem Flaminio Ponzio, ukończono ją w 1613. Jest to kaplica Pawłowa (od pontyfikatu Pawła V) albo Borghese (od rodowego nazwiska papieża). Znajdują się w niej nagrobki Pawła V i Klemensa VIII. Polskim śladem jest fresk przedstawiający świętą Kingę wśród dwóch innych niewiast. Fresk namalowany został nad nagrobkiem Klemensa VIII.
W 1614 papież Paweł V polecił ustawić przed bazyliką kolumnę pochodzącą z bazyliki Maksencjusza. Na niej znajduje się figura Matki Bożej.
Archiprezbiterzy.
Urząd archiprezbitera bazyliki jest poświadczony źródłowo od XII wieku, jednak do XV wieku kompletna lista nie jest znana. Początkowo nie wszyscy sprawujący ten urząd duchowni byli kardynałami:
Protokanonicy.
Honorowymi przewodniczącymi kapituły – protokanonikami bazyliki byli kolejni królowie Hiszpanii, obecnie protokanonikiem jest król Filip VI.

</doc>
<doc id="96641" url="https://pl.wikipedia.org/wiki?curid=96641" title="Obrączka kolorowa">
Obrączka kolorowa

Obrączka kolorowa – plastikowy pierścień zakładany na nogę ptaka (w trakcie tzw. obrączkowania), który zawiera kombinację cyfrową, literową lub cyfrowo-literową w celu łatwiejszej identyfikacji ptaka bez konieczności odłowu. Równolegle na drugą nogę ptaka zakłada się klasyczną metalową obrączkę ornitologiczną, która zawiera pełną informację.
Kolorowe obrączki plastikowe mogą być bez wytłoczonego napisu, wtedy zakłada się kombinację kolorów na nodze lub nogach ptaka.

</doc>
<doc id="96642" url="https://pl.wikipedia.org/wiki?curid=96642" title="Ibiza">
Ibiza

Ibiza (kat. "Eivissa") – trzecia co do wielkości i druga co do liczby ludności wyspa hiszpańskiego archipelagu Baleary, położona w zachodniej jego części. Powierzchnia 571 km², największa w grupie Pitiuz.
Historia.
W VII w. p.n.e. na wyspie osiedlili się Fenicjanie. Następnie przeszła w ręce Kartagińczyków. W czasach rzymskich Ibiza nosiła nazwę "Ebusus". Tak samo nazywało się jej główne miasto i port. Po upadku Rzymu wyspą rządzili Bizantyjczycy i Wandalowie. Po podboju arabskim wyspa podlegała Taifie ze stolicą w mieście Dénia. Dla Aragonii pozyskał ją w 1235 Jakub I Zdobywca. Król Hiszpanii Filip V zniósł autonomię lokalną. Obecnie wyspa wraz z Majorką i Minorką cieszy się autonomią w obrębie jednej wspólnoty autonomicznej.
Ludność.
Jej stolicą i największym miastem jest Ibiza, innym ważnym miastem jest San Antonio. Liczba ludności wyspy wynosi 141 000, w tym oficjalnie 8000 cudzoziemców, jednak nieoficjalnie liczba cudzoziemców tam mieszkających wynosi około 50%, są to głównie Niemcy i Brytyjczycy.
Polonia na stałe zamieszkująca Ibizę stanowi znikomy odsetek mieszkańców wyspy, według szacunków wynosi około 200 osób i nie jest obecnie skupiona wokół żadnej organizacji polonijnej. W sezonie letnim liczba Polaków mieszkających na wyspie znacznie się zwiększa za sprawą przybywających tu zarówno turystów, jak i pracowników sezonowych, zatrudnianych głównie w hotelarstwie i gastronomii.
Geografia.
Ukształtowanie terenu wyżynne z maksymalnym wzniesieniem sięgającym 475 m. Roślinność wyspy tworzą głównie zarośla palmitos i makii.
Turystyka i gospodarka.
Na Ibizie uprawia się głównie oliwki, migdały, winną latorośl, owoce cytrusowe oraz zboża, głównie pszenicę. Istotne znaczenie ma również rybołówstwo.
Dla turystyki Ibiza była wyspą nieodkrytą do końca lat 70. dwudziestego wieku, z dziewiczymi wzniesieniami i krajobrazami. Dzisiaj jest to miejsce gdzie rozwinęła się turystyka masowa. Lotnisko na Ibizie jest jednym z największych w Hiszpanii co do liczby pasażerów. Swoją dużą popularność to miejsce zawdzięcza między innymi temu, że na krótki czas przed staniem się celem wycieczek turystów, wyspa ta była celem wycieczek hippisów. 
Dzięki sławnym klubom muzycznym, takim jak Pascha, Space, Privilege oraz Amnesia, Ibiza kojarzona jest z muzyką elektroniczną (do 2008 r. głównie z gatunkiem trance, obecnie także z gatunkami house, minimal oraz techno).
Na północnym skraju wyspy znajduje się latarnia morska Moscater, najwyższa tego typu budowla na Balearach.

</doc>
<doc id="96644" url="https://pl.wikipedia.org/wiki?curid=96644" title="Kondakion">
Kondakion

Kondakion, kontakion (gr. κόντάκιον – zwój, κοντός – drążek, na który nawijano pergamin) – rodzaj hymnu liturgicznego, typowego dla Cerkwi prawosławnej, oraz katolickiej obrządku bizantyjskiego. Niektórzy badacze sądzą, że kondakia (l.mn.) stanowią ślad tradycji syryjskiej (aramejskiej) w Cerkwi. Ich rodowód jest w każdym razie bardzo dawny – były znane już w pierwszych wiekach chrześcijaństwa. 
Pierwotnie kondakion był długim hymnem, złożonym z krótkiej strofy początkowej ("proiomion") i 18–24 strof zwanych ikosami ("oikos" – dosłownie gr. „mieszkanie“). Strofa początkowa zawiera napisany prozą poetycką zwięzły opis pochwalny dokonań adresata kondakionu (Chrystusa, Matki Boskiej czy też danego świętego). Ikosy składają się z dwóch części: pierwsza zawiera opis historii adresata kondakionu, a druga stanowi serię obrazów i paralel, przedstawiających jego znaczenie dla wiernych i świata. Każdy wers drugiej części ikosu zaczyna się od inkantacji „Bądź pozdrowiony“ (gr. "chaire"). Pierwszy ikos nazywał się "hirmos" (etymologia niejasna, prawdopodobnie od gr. "harmozo" – „nastrajać się“). Strofa początkowa i ikosy kończyły się identycznym refrenem ("ethymion"). Pierwsze litery ikosów często tworzą akrostych. Wczesny kondakion niejednokrotnie miał charakter dramatyczny – z dialogami itp. elementami. 
W dzisiejszej formie kondakion składa się tylko ze strofy początkowej i jednego ikosu, a nawet – jeśli występuje jako składowa część większego utworu – z samej strofy początkowej (ikos traktuje się wówczas jako odrębną część). Kondakion jest śpiewany w toku nabożeństwa po innym krótkim hymnie określanym jako troparion. Na każdy dzień roku liturgicznego przewidziany jest inny kondakion. 

</doc>
<doc id="96646" url="https://pl.wikipedia.org/wiki?curid=96646" title="Ikos">
Ikos



</doc>
<doc id="96647" url="https://pl.wikipedia.org/wiki?curid=96647" title="Lęki nocne">
Lęki nocne

Lęki nocne (łac. "pavor nocturnus"; ang. "night terror") są zaburzeniem snu zaliczanym do parasomnii, charakteryzującym się skrajnym przerażeniem oraz czasową niezdolnością odzyskania pełnej świadomości. Zaburzenie występuje zazwyczaj niedługo po zaśnięciu, w czwartym stadium fazy snu głębokiego NREM. Chory najczęściej siada na łóżku, rzadziej wstaje z łóżka, krzycząc lub jęcząc z przerażenia. Mimo otwartych oczu nie występuje pełna świadomość i często nie udaje się go obudzić. Po ataku trwającym zazwyczaj od kilku sekund do kilkunastu minut, chory spokojnie zasypia i najczęściej nie pamięta później ataku.
Lęki nocne różnią się od innego typu parasomnii - koszmarów sennych - pod kilkoma względami. Po pierwsze, w przypadku lęków nocnych chory nie budzi się w pełni, a jego pełne obudzenie często jest niemożliwe. Po drugie, chory reaguje negatywnie na dotyk fizyczny (np. objęcie) odpychając osobę próbującą go uspokoić. Po trzecie chory zazwyczaj nie pamięta przebiegu zajścia. Po czwarte, lęki nocne występują w fazie snu NREM, natomiast koszmary senne w fazie REM. Uważa się, że lęki nocne są zaburzeniem snu pokrewnym somnambulizmowi.
Zaburzenie występuje najczęściej u dzieci, w przedziale wiekowym od pół roku do 12 lat. Najczęściej zdarza się pomiędzy trzecim a czwartym rokiem życia. Według różnych szacunków zdarza się u od 1% do 6% dzieci, niezależnie od rasy i płci. 
Przyczyny nie są w pełni poznane. Czynnikami zwiększającymi ryzyko wystąpienia lęków nocnych są predyspozycje genetyczne, stresy związane z codziennym życiem, zmęczenie, gorączka, niektóre leki wpływające na ośrodkowy układ nerwowy. 
W ograniczeniu częstotliwości występowania lęków nocnych może pomóc unikanie narażania chorego na stres w ciągu dnia, zapewnienie mu odpowiedniej ilości snu, przestrzeganie stałych godzin zasypiania i wstawania, unikanie przemęczenia.
W przypadku wystąpienia ataku należy zadbać by chory nie zrobił sobie krzywdy biegając po pokoju, nie budzić go, nie obejmować, mówić łagodnie i spokojnie. Należy pamiętać, że mimo otwartych oczu chory nie jest w pełni świadomy. Atak mija zazwyczaj sam w kilkanaście minut i chory spokojnie zasypia.
Lęki nocne przemijają same u większości dzieci wraz z dorastaniem. Leczenie farmakologiczne (za pomocą benzodiazepin) może być stosowane jedynie doraźnie i krótkookresowo. Dobre efekty może dawać psychoterapia.

</doc>
<doc id="96648" url="https://pl.wikipedia.org/wiki?curid=96648" title="Znaczek skrzydłowy">
Znaczek skrzydłowy

Znaczek skrzydłowy – odpowiednik obrączki ornitologicznej zakładany na skrzydło ptaka w celu jego identyfikacji, dzięki wytłoczonemu na nim numerowi. Stosuje się u dużych ptaków wodnych lub drapieżnych.
Znacznik skrzydłowy różni się tym od klasycznych obrączek, że jego rozmiar pozwala na odczytanie numeru identyfikacyjnego nawet w czasie lotu. Znaczniki są też oznaczane odpowiednimi kombinacjami kolorystycznymi, co pozwala na dokładniejsze badania.

</doc>
<doc id="96649" url="https://pl.wikipedia.org/wiki?curid=96649" title="Ibiza (miasto)">
Ibiza (miasto)

Ibiza (katal. "Eivissa") jest miastem na wyspie Ibiza, w archipelagu Baleary. Liczba ludności 48 550 (2011).
Jest to trzecie co do liczby mieszkańców miasto Balearów po Palma de Mallorca i Mahón.

</doc>
<doc id="96651" url="https://pl.wikipedia.org/wiki?curid=96651" title="Dziegieć">
Dziegieć

Dziegieć – produkt o gęstej, smolistej konsystencji powstający w wyniku suchej destylacji drewna bądź kory różnych gatunków drzew i krzewów. Wśród sklasyfikowanych rodzajów (według różnych źródeł) wyróżnia się dziegcie gatunkowe: sosnowy ("Pix liquida Pini"), bukowy ("Pix Fagi"), brzozowy ("Pix Betulae"), jałowcowy ("Pix Juniperi") oraz dziegieć mieszany ("Pix liquida") i jego zagęszczoną odmianę – dziegieć okrętowy ("Pix navalis"). Rzadziej uzyskiwane w praktyce są dziegcie gatunkowe: modrzewiowy ("Pix Laricis"), jodłowy ("Pix Abietis"), dziegieć świerkowy ("Pix Picea"), wierzbowy ("Pix Salicis") oraz torfowy ("Pix Cespesis").
Niekiedy jako „dziegieć mineralny” określa się smołę pogazową używaną w lecznictwie jako produkt standaryzowany pod nazwą Prodermina. W literaturze opisywany jest także dziegieć węgla brunatnego.
Proces produkcji.
Wytwarzany jest przez rozpalanie ognia w specjalnie przygotowanych dołach ziemnych, w których ułożone zostają stosy drewna, uszczelnione darnią, mchem i gliną, a następnie obsypane ziemią – konstrukcje te zwane były "smolarniami". Proces wytapiania dziegciu trwa wiele godzin, a powstała substancja spływa do glinianego naczynia umieszczonego na dnie dołu.
Umiejętność produkcji dziegciu była kiedyś pilnie strzeżoną tajemnicą, a sam dziegieć bardzo cenioną i szeroko stosowaną substancją.
Był jednym z ważnych produktów handlowych eksportowanych z Polski w beczkach od XV do XIX wieku.
Współcześnie jego produkcja występuje głównie w południowo-wschodniej Polsce i ma charakter jedynie podtrzymywania tradycji rzemiosła ludowego.
Zastosowanie.
Dziegieć ma właściwości antyseptyczne i bakteriobójcze. Niegdyś, mimo trudnych do usunięcia zabrudzeń i dość silnej woni, był stosowany w chorobach skóry, np. w leczeniu łuszczycy. Był też używany w weterynarii przy wykonywaniu opatrunków oraz w pielęgnacji racic lub kopyt.
Wykorzystywano go również do impregnacji płótna i skóry, smarowania osi, uszczelniania łodzi i beczek, przyklejania grotów do strzał i w wielu innych celach.
W literaturze.
Dziegieć, ze względu na swoje niezwykłe właściwości oraz niepowtarzalny zapach, był często opisywany w polskiej literaturze, a także stał się przedmiotem przysłów (np. "Łyżka dziegciu w beczce miodu") i opowiadań. Wspominali o nim w swojej twórczości między innymi: Henryk Sienkiewicz, Józef Ignacy Kraszewski, Adam Tadeusz Naruszewicz, Eliza Orzeszkowa, Jan Stanisław Bystroń, Andrzej Sapkowski oraz Jacek Kaczmarski.

</doc>
<doc id="96652" url="https://pl.wikipedia.org/wiki?curid=96652" title="Chromosom bakteryjny">
Chromosom bakteryjny



</doc>
<doc id="96653" url="https://pl.wikipedia.org/wiki?curid=96653" title="Eukariont">
Eukariont



</doc>
<doc id="96654" url="https://pl.wikipedia.org/wiki?curid=96654" title="Pierre Proudhon">
Pierre Proudhon



</doc>
<doc id="96655" url="https://pl.wikipedia.org/wiki?curid=96655" title="Prokariont">
Prokariont



</doc>
<doc id="96658" url="https://pl.wikipedia.org/wiki?curid=96658" title="Mitochondrialny DNA">
Mitochondrialny DNA

DNA mitochondrialny (mtDNA, mDNA) – materiał genetyczny w postaci kolistego DNA znajdujący się w macierzy mitochondrium (łac. "matrix"). Obecność DNA tłumaczona jest teorią endosymbiotycznego pochodzenia tych organelli.
Pojedyncze ludzkie mitochondrium zawiera 4–10 kolistych cząsteczek DNA o długości 16569 par zasad, z których każda koduje 37 genów. 13 z nich to geny kodujące białka, 22 kodują tRNA, a dwa ostatnie – rRNA. Białka kodowane przez mtDNA to część mitochondrialnych białek łańcucha oddechowego, jednak większość białek wchodzących w jego skład jest kodowana przez genom jądrowy. Kod genetyczny mitochondriów różni się od kodu genetycznego w genomie jądrowym. UGA (jądrowy kodon STOP) w mitochondriach oznacza tryptofan, AUA (izoleucyna) – metioninę, a AGA i AGG (arginina) są mitochondrialnymi kodonami STOP. Geny mitochondrialne ludzi nie zawierają intronów. Nici pojedynczej cząsteczki mtDNA są oznaczane jako H (ang. "heavy" – ciężka) i L (ang. "light" – lekka). Geny leżą na obydwu niciach. Na nici lekkiej transkrypcja rozpoczyna się z jednego promotora, a na nici ciężkiej z dwóch.
Dziedziczenie genomu mitochondrialnego.
Różne mitochondria w tej samej komórce mogą zawierać różniące się od siebie cząsteczki mtDNA, nawet w pojedynczym mitochondrium nie wszystkie cząsteczki muszą być jednakowe. To rzadkie zjawisko nazywa się heteroplazmią. U ssaków mitochondria wraz ze znajdującym się w nich mtDNA są przekazywane następnym pokoleniom niemal wyłącznie w linii żeńskiej. U myszy zaobserwowano, że pochodzące od ojca mitochondria (wraz z zawartym w nich DNA) są niszczone we wczesnych fazach rozwoju zygoty. U innych organizmów wygląda to inaczej, np. u ogórka mitochondria dziedziczą się w linii męskiej. Podczas podziału komórki mitochondria rozdzielane są losowo do potomnych komórek.
Choroby mitochondrialne.
Mutacje w genach mitochondrialnych powodują choroby genetyczne, których objawy dotyczą głównie tkanek o największym zapotrzebowaniu energetycznym – mięśniowej i nerwowej. Choroby te mają charakterystyczny, matczyny wzór dziedziczenia. Ponadto zróżnicowanie mtDNA w poszczególnych mitochondriach i komórkach wpływa na nasilenie objawów choroby. Przykładami chorób związanych z mutacjami w genomie mitochondrialnym są: LHON – dziedziczna neuropatia wzrokowa Lebera, NARP – neuropatia obwodowa z ataksją i barwnikowym zwyrodnieniem siatkówki, MERF – padaczka miokloniczna z nieprawidłowymi czerwonymi włóknami mięśniowymi, zespół MELAS – encefalopatia mitochondrialna z kwasicą mleczanową i epizodami podobnymi do udaru mózgu, zespół Leigha. Szacuje się, że na choroby mitochondrialne zapada 1 na 15 000 osób. Leczenie chorób mitochondrialnych jest objawowe.
Zastosowania genomu mitochondrialnego w nauce.
DNA mitochondrialny jest wykorzystywany w genetyce populacyjnej, medycynie sądowej i genealogii genetycznej. Służą do tego m.in. obszary hiperzmienne mitochondrialnego DNA – niekodujące fragmenty genomu mitochondrialnego o wysokim zróżnicowaniu u poszczególnych ludzi. Hiperzmienny region 1 (HVR1) obejmuje sekwencję 16024-16365, a hiperzmienny region 2 – sekwencję 73-340. Porównanie DNA mitochondriów pochodzących od ludzi wywodzących się z różnych grup etnicznych pozwoliło na obliczenie, kiedy żyła mitochondrialna Ewa – kobieta, od której wywodzą się wszyscy współcześni ludzie (a właściwie ich genom mitochondrialny). Ze względu na wielką liczbę kopii mitochondrialnego aDNA w komórkach częściej udaje się uzyskać go z materiałów kopalnych, niż DNA jądrowe. Dzięki temu poznano genom mitochondrialny neandertalczyka wcześniej, niż zaczęto sekwencjonować jego genom jądrowy. W genomie mitochondrialnym neandertalczyka nie znaleziono sekwencji hiperprzemiennych występujących współcześnie.

</doc>
<doc id="96660" url="https://pl.wikipedia.org/wiki?curid=96660" title="Tubulina">
Tubulina

Tubulina – białko globularne tworzące protofilament mikrotubul. Białka te w mikrotubulach występują w postaci heterodimerów składających się z tubuliny alfa i tubuliny beta, z kolei każda z podjednostek składa się z trzech domen. Podjednostka alfa ma masę cząsteczkową 55-57 kDa, a beta ok. 53 kDa. Heterodimer tubuliny ma wymiary 3,5x4 nm. 
Istnieje też tubulina gamma zlokalizowana w centrosomach, stanowiąca miejsce nukleacji (podstawę do dobudowywania kolejnych cząsteczek) mikrotubul. W centrosomach odkryto również tubuliny delta i epsilon mogące odgrywać rolę w formowaniu mitotycznego wrzeciona podziałowego.
Dimer tubuliny wiąże cząsteczkę GTP i w takiej formie dołącza się do końca(+) rosnącej mikrotubuli. Po pewnym czasie w dołączonej cząsteczce dochodzi do hydrolizy GTP a powstała GDP-tubulina jeżeli znajduje się na końcu mikrotubuli odłącza się od niej. Nie robi tego jednak gdy zostanie "zabudowana" kolejnymi cząsteczkami GTP-tubuliny. Ten cykl GTP/GDP tubuliny jest podstawią dynamicznej niestabilności mikrotubul. Gdy w otoczeniu rosnącej mikrotubuli istnieje duża ilość GTP-tubuliny, cząsteczki są dołączane z taką prędkością, że nie dochodzi do przemiany końcowej GTP-tubuliny w GDP-tubulinę a więc cząsteczek nie ubywa i mikrotubula rośnie. Gdy stężenie GTP-tubuliny jest małe, hydroliza GTP ostatniej tubuliny wyprzedza dołączanie kolejnej cząsteczki co skutkuje lawinowym odłączaniem tubuliny od końca (+) mikrotubuli - mikrotubula skraca się.
Przez długie lata uważano tubulinę za białko specyficzne dla eukariontów. Badania ostatnich lat donoszą jednak o pokrewieństwie tego białka z białkiem FtsZ biorącym udział w podziale komórki bakteryjnej.
Tubulina jest białkiem docelowym dla wielu związków chemicznych głównie terapeutyków i trucizn, np.: kolchicyny, winblastyny, winkrystyny, taksolu.

</doc>
<doc id="96661" url="https://pl.wikipedia.org/wiki?curid=96661" title="Habitat">
Habitat

Habitat (łac. "habitat" – mieszka), obrazowo określany jako adres ekologiczny – kompleks specyficznych warunków środowiska życia określonych populacji organizmów: 

</doc>
<doc id="96662" url="https://pl.wikipedia.org/wiki?curid=96662" title="Gorilla">
Gorilla



</doc>
<doc id="96663" url="https://pl.wikipedia.org/wiki?curid=96663" title="Goryle">
Goryle



</doc>
<doc id="96665" url="https://pl.wikipedia.org/wiki?curid=96665" title="Headbang">
Headbang

Headbang, headbanging – energiczne machanie głową w rytm muzyki, najczęściej heavy metalu i pokrewnych. Początki zjawiska sięgają późnych lat 60 XX wieku, ewoluując w różne style, takie jak: up-down, circular swing czy side to side.
Headbanging może prowadzić m.in. do urazów szyi, wstrząśnienia mózgu, bólu i zawrotów głowy oraz uczucia zamroczenia. Ryzyko urazów wzrasta wraz z tempem utworu muzycznego powyżej 130 bpm.
Headbanging a zdrowie.
Istnieje wiele artykułów oraz badań potwierdzających, że intensywny headbanging może spowodować problemy zdrowotne. W 2005 roku, Terry Balsamo, gitarzysta Evanescence, doznał udaru mózgu, który, zdaniem lekarzy, mogły zostać spowodowany przez częsty headbanging. W 2007 roku, irlandzka piosenkarka i była wokalistka Roisin Murphy z zespołu Moloko doznała kontuzji oka podczas wykonywania jej utworu "Primitive", kiedy uderzyła głową w krzesło na scenie.
Kilka opisów przypadków można znaleźć w literaturze medycznej, które łączą nadmierny headbanging z tętniakami tętnic mózgowych, krwiakiem śródczaszkowym, jak również z uszkodzeniem tętnic szyjnych. Opisano przypadki uszkodzenia tętnicy podstawnej, tętnicy kręgowej, a także odmę śródpiersiową.

</doc>
<doc id="96666" url="https://pl.wikipedia.org/wiki?curid=96666" title="Felis silvestris catus">
Felis silvestris catus



</doc>
<doc id="96667" url="https://pl.wikipedia.org/wiki?curid=96667" title="Windsor (Ontario)">
Windsor (Ontario)

Windsor – miasto (ang. "city") w Kanadzie, w prowincji Ontario w hrabstwie Essex.
Położone na południowy zachód od Toronto, nad rzeką Detroit, na samej granicy z USA i miastem Detroit.
Pierwszą osadą w okolicach dzisiejszego miasta było francuskie Petite Côte założone w 1749. W 1767 roku utworzono pierwszą na tych terenach parafię katolicką „Our Lady of the Assumption”. W 1794 po Wojnie o niepodległość Stanów Zjednoczonych powstaje osada pod nazwą „Sandwich”. W 1838 roku miasto było miejscem bitwy podczas rebelii w Górnej Kanadzie. Windsor zostało założone jako wieś w 1854 roku.
Liczba mieszkańców Windsor wynosi 216 473. Język angielski jest językiem ojczystym dla 67,4%, francuski dla 2,8% mieszkańców (2006).
Windsor jest 19. co do liczby mieszkańców miastem Kanady i jednym z najważniejszych ośrodków transportowych w Ameryce Północnej. Przejście graniczne Windsor – Detroit jest jednym z największych na świecie.
Windsor jest częścią wielkiego obszaru metropolitalnego Detroit/Ann Arbor/Flint/Windsor, który liczy 5,5 mln mieszkańców (dane z 2000) i jest największym regionem metropolitalnym świata położonym w więcej niż jednym kraju.
W mieście rozwinął się przemysł maszynowy, metalowy, spożywczy oraz chemiczny.
W mieście działa University of Windsor.
W Windsor urodzili się Shania Twain, Paul Martin, Jacqueline MacInnes Wood, Giles Blunt oraz hokeiści: Cam Fowler, Ed Jovanovski i Zack Kassian.

</doc>
<doc id="96672" url="https://pl.wikipedia.org/wiki?curid=96672" title="Akatyst ku czci Bogurodzicy">
Akatyst ku czci Bogurodzicy

Akatyst ku czci Bogurodzicy – gr. Ακάθιστος Ὕμνος (transliteracja: Akáthistos Hýmnos) – klasyczny akatyst (hymn liturgiczny), najbardziej znany z tego gatunku, wzorcowy do tego stopnia, że nawet określany po prostu jako „Akatyst“. Jako „akatyst“ określa się również nabożeństwo ku czci Matki Boskiej, którego zasadniczą częścią jest ten hymn.
Akatyst ku czci Bogurodzicy pochodzi najprawdopodobniej z V–VI wieku. Jego autorstwo jest niepewne: ostatnio najczęściej bywa przypisywany świętemu Romanowi Pieśniarzowi (Roman Melodos), wcześniej przeważał pogląd o jego pochodzeniu od patriarchy Konstantynopola Sergiusza, albo od diakona Jerzego Pizydesa – zakrystiana w katedrze Hagia Sofia. Na pewno wiadomo, że był uroczyście śpiewany w podzięce za uratowanie Konstantynopola podczas oblężenia awarskiego w 626. Inni podają, że wykonano go dopiero w podziękowaniu za ocalenie stolicy nad Bosforem od oblężeń arabskich za Konstantyna IV w 677 i Leona III w 718.
Około VIII wieku, dzięki kontaktom Wenecjan ze Wschodem, Akatyst został przeniesiony także na Zachód do Włoch. W Wenecji został przetłumaczony na łacinę, stając się inspiracją pobożności maryjnej średniowiecza. Został następnie przetłumaczony na wiele innych języków, w wyniku czego wywarł ogromny wpływ na poezję maryjną całego Kościoła. Polski przekład Akatystu został dokonany w 1965 przez jezuitę Mieczysława Bednarza.
Zasadniczym tematem Akatystu jest udział Matki Boskiej w ziemskim życiu Chrystusa i w Jego kościele. Przeplatają się w nim teksty odnoszące się do Matki Boskiej i Jezusa. Pierwsza połowa Akatystu dotyczy narodzenia Chrystusa oraz zdarzeń z nim związanych i je poprzedzających. Druga połowa ma za przedmiot nadprzyrodzone skutki przyjścia Zbawiciela na ziemię.
Akatyst składa się z 24 strof, które w greckim oryginale zaczynają się od kolejnych liter greckiego alfabetu. Strofy te to na przemian kondakiony (krótkie) i ikosy (dłuższe). Każdy kondakion kończy się refrenem „alleluja“, a ikos – inkantacją „Witaj, Oblubienico dziewicza“. Jak każdy akatyst, ten również jest śpiewany i słuchany na stojąco. Ikosy są recytowane, a kondakiony śpiewa chór cerkiewny. Pełna celebracja Akatystu trwa kilka godzin, ponieważ bywa przeplatany innymi hymnami i psalmami, podczas których wolno siedzieć. Akatyst jest celebrowany w czterech częściach przez cztery pierwsze piątki wielkiego postu. W piąty piątek odśpiewywany jest cały hymn. Ceremonia odbywa się przed ikoną Matki Boskiej, pośrodku cerkwi. Podczas recytacji pierwszego kondakionu kapłan i diakon w procesji opuszczają ołtarz przez Wrota Królewskie (Carskie Wrota), które pozostają otwarte przez cały czas ceremonii.

</doc>
<doc id="96673" url="https://pl.wikipedia.org/wiki?curid=96673" title="Gentry">
Gentry

Gentry – ziemiaństwo angielskie lub inne rodziny żyjące na pewnym poziomie majątkowym nieposiadające tytułów szlacheckich.
Do gentry zalicza się:

</doc>
<doc id="96674" url="https://pl.wikipedia.org/wiki?curid=96674" title="Dwukolorówki Michaelsa">
Dwukolorówki Michaelsa

Dwukolorówki Michaelsa (także "Cue bid Michaelsa", ang. "Michaels cue bid" - nazwa pochodzi od nazwiska twórcy tej konwencji Mike'a Michaelsa) jest brydżową konwencją licytacyjną, odmianą cue bidu. Definicja tej konwencji to bezpośrednie wejście kolorem przeciwnika na wysokości dwóch po naturalnym otwarciu w tym kolorze, np. jeżeli przeciwnik otworzył 1♠ to 2♠ jest "dwukolorówka Michaelsa" (częścią tej konwencji jest także wejście 2BA). Odzywka ta pokazuje rękę dwukolorową (zazwyczaj z przynajmniej pięciokartowymi kolorami), siła takiego wejścia zależy od ustaleń pary jej stosującej.
Istnieją różne odmiany odmiany "cue bidu Michaelsa", w większości systemów polskich przyjęło się grać, że bezpośrednie wejście 2BA pokazuje dwa najniższe kolory (po otwarciu 1♦ - trefle i kiery, po 1♥/♠ oba młodsze), a wejście kolorem przeciwnika pokazuje pozostałe kombinacje, ale np. SAYC używa ustalenia, że wejście kolorem przeciwnika po otwarciu 1♣/♦ pokazuje oba kolory starsze.

</doc>
<doc id="96675" url="https://pl.wikipedia.org/wiki?curid=96675" title="Wawer (ujednoznacznienie)">
Wawer (ujednoznacznienie)

Osoby:

</doc>
<doc id="96677" url="https://pl.wikipedia.org/wiki?curid=96677" title="Sosna chińska">
Sosna chińska

Sosna chińska ("Pinus tabuliformis" Carr.) – gatunek drzewa iglastego z rodziny sosnowatych ("Pinaceae"). Sosna chińska występuje w stanie dzikim na półkuli północnej, w Azji na obszarze zachodnich Chin i Półwyspie Koreańskim.
Biologia.
Początkowo rośnie szybko, z wiekiem wzrost staje się powolny. Gatunek jednopienny. Szyszki nasienne dojrzewają po około 20 miesiącach od zapylenia. Nasiona rozsiewane są przez wiatr.
W igłach 5–9 kanałów żywicznych.
Systematyka i zmienność.
Pozycja gatunku w obrębie rodzaju "Pinus":
Wyróżnia się dwie odmiany:
Niektórzy botanicy uznają odmianę "henryi" za odrębny gatunek "Pinus henryi", blisko spokrewniony z sosną chińską. Gatunek "Pinus densata" bywa traktowany jako odmiana sosny chińskiej "P. tabuliformis" Carr. var. "densata" (Masters) Rehder. Starsze źródła włączają do odmian nawet znacznie różniącą się "Pinus yunnanensis".
Zagrożenia.
Roślina umieszczona w Czerwonej księdze gatunków zagrożonych w grupie gatunków niższego ryzyka (kategoria zagrożenia; LC).

</doc>
<doc id="96678" url="https://pl.wikipedia.org/wiki?curid=96678" title="Cue bid Michaelsa">
Cue bid Michaelsa



</doc>
<doc id="96683" url="https://pl.wikipedia.org/wiki?curid=96683" title="Ghestem">
Ghestem

Ghestem ("Dwukolorówki Ghestema" od nazwiska twórcy, francuskiego brydżysty Pierre'a Ghestema) jest brydżową konwencją licytacyjną, w założeniu podobną do Cue bidów Michaelsa. Po naturalnym otwarciu przeciwnika, bezpośrednie wejście jego kolorem pokazuje najniższy i najwyższy z pozostałych kolorów, 2BA pokazuje dwa najniższe kolory, a 3♣ pokazuje dwa najwyższe kolory, na przykład, po otwarciu 1♠:
Główną zaletą Ghestema w porównaniu z "Michaelsem" jest natychmiastowe pokazaniu obu kolorów dwukolorówki, główną wadą jest utrata naturalnej odzywki 3♣.

</doc>
<doc id="96684" url="https://pl.wikipedia.org/wiki?curid=96684" title="Pierre Ghestem">
Pierre Ghestem

Pierre Ghestem (ur. 17 lutego 1922 w Lille, zm. 11 kwietnia 2000 tamże) – francuski brydżysta i teoretyk licytacji, czterokrotny zwycięzca Bermuda Bowl, mistrz olimpijski w 1960 r., zwycięzca wielu turniejów i mistrzostw europejskich.
Opracował systemy licytacyjne Monaco oraz Ghestem, teoretyk i pionier licytacji relayowej, opracował także konwencję Dwukolorówki Ghestema.

</doc>
<doc id="96688" url="https://pl.wikipedia.org/wiki?curid=96688" title="Drużynowe mistrzostwa świata open w brydżu sportowym – Bermuda Bowl">
Drużynowe mistrzostwa świata open w brydżu sportowym – Bermuda Bowl

Bermuda Bowl – drużynowe mistrzostwa świata w brydżu sportowym, organizowane co 2 lata przez Światową Federację Brydżową (WBF). Równolegle z "Bermuda Bowl" rozgrywany jest Venice Cup (mistrzostwa świata w kategorii dla kobiet) i D’Orsi Seniors Trophy (dla seniorów).
W obecnym formacie (2011) "Bermuda Bowl" w drużynowych mistrzostwach świata spotykają się 22 najlepsze drużyny z całego świata. W pierwszej fazie odbywają się mecze każdy z każdym, a do drugiej fazy, ćwierćfinałów, przechodzi osiem drużyn i rozpoczynają one rozgrywki metodą pucharową (przegrywający odpada).

</doc>
<doc id="96695" url="https://pl.wikipedia.org/wiki?curid=96695" title="Mozilla Public License">
Mozilla Public License

Mozilla Public License (MPL) – licencja wolnego oprogramowania opracowana przez Netscape Communications na potrzeby projektu Mozilla. Obecnie rozwijana i utrzymywana przez Mozilla Foundation.
Historia.
Mozilla Public License została opracowana w 1998 roku przez Mitchell Baker pracującą jako prawnik w Netscape Communications. Około rok później wersja 1.1 tej licencji została wydana. 3 stycznia 2012 roku Mozilla Foundation opublikowała wersję 2.0 swojej licencji.
Zgodność z GPL.
Według Free Software Foundation, kod źródłowy udostępniony na licencji MPL 2.0 jest kompatybilny z licencją GPL. Natomiast kod opublikowany na wcześniejszych wersjach MPL, z powodu pewnych narzuconych ograniczeń, nie może być łączony z kodem źródłowym na licencji GPL.

</doc>
<doc id="96696" url="https://pl.wikipedia.org/wiki?curid=96696" title="MPL">
MPL



</doc>
<doc id="96697" url="https://pl.wikipedia.org/wiki?curid=96697" title="Publiczna Licencja Mozilli">
Publiczna Licencja Mozilli



</doc>
<doc id="96699" url="https://pl.wikipedia.org/wiki?curid=96699" title="Tlen (komunikator internetowy)">
Tlen (komunikator internetowy)



</doc>
<doc id="96706" url="https://pl.wikipedia.org/wiki?curid=96706" title="Namyats">
Namyats

Namyats to brydżowa konwencja licytacyjna opracowana przez amerykańskiego eksperta Samuela Staymana – dużo brydżowych konwencji nosi nazwisko ich wynalazców, w przypadku "Namyats" jest to nazwisko Staymana od tyłu.
Konwencja ta powstała aby ułatwić odróżnienie siły otwarć blokujących w kolorze starszym na poziomie czterech, polega ona na tym, iż otwarcia 4♣ i 4♦ pokazują około 8½-10 lew opartych na długim i solidnym kolorze kierowym lub pikowym, a otwarcia 4♥ i 4♠ pokazują mniej lew, bardziej przestrzelony kolor i są bardziej blokujące niż konstruktywne.

</doc>
<doc id="96707" url="https://pl.wikipedia.org/wiki?curid=96707" title="Samuel Stayman">
Samuel Stayman

Samuel Stayman (ur. 28 maja 1909 w Worcester, Massachusetts, zm. 11 grudnia 1983 w Palm Beach) – amerykański brydżysta. Eponim konwencji Staymana (w rzeczywistości wymyślonej przez jego partnera George’a Rapee), twórca konwencji Namyats.
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:

</doc>
<doc id="96708" url="https://pl.wikipedia.org/wiki?curid=96708" title="Nikołaj Zabotin">
Nikołaj Zabotin

Nikołaj Zabotin (ur. ?, zm. 1946) – rezydent radzieckiego wywiadu wojskowego GRU w Kanadzie od 1943 do 1945 roku. W 1943 roku przybył do Kanady jako attaché wojskowy wraz z szyfrantem Igorem Guzenko. Kierował siatką zajmującą się szpiegostwem atomowym.
Wciągnął do współpracy z radzieckim wywiadem m.in. dr. Alana Nunna Maya, fizyka.
Działalność grupy zdemaskował we wrześniu 1945 roku szyfrant Igor Guzenko, uciekając z żoną i dzieckiem. Przejęty przez kontrwywiad kanadyjski powiedział wszystko, co wiedział na temat siatki szpiegowskiej, którą kierował Zabotin (i znacznie więcej). Kanadyjskie władze bezpieczeństwa zamierzały aresztować Zabotina, ale udało mu się zbiec do Nowego Jorku, gdzie w grudniu 1945 roku wszedł na radziecki statek "Aleksandrow". Jego dalsze losy nie są znane. Według jednej wersji, w drodze do ZSRR wyskoczył za burtę statku. Bardziej prawdopodobne jest, że cztery dni po dotarciu do Związku Radzieckiego zmarł na atak serca.

</doc>
<doc id="96709" url="https://pl.wikipedia.org/wiki?curid=96709" title="Bolesław Łysy">
Bolesław Łysy



</doc>
<doc id="96710" url="https://pl.wikipedia.org/wiki?curid=96710" title="Piotr Dieriabin">
Piotr Dieriabin

Piotr Dieriabin (1921 - 1992) – wysoki oficer KGB, zdezerterował w Wiedniu w 1954 roku, później pracował dla CIA.
Pochodził z Syberii, w czasie II wojny światowej służył w Armii Czerwonej, czterokrotnie ranny. W latach 1944-1945 studiował w Wyższej Szkole Kontrwywiadu. Przeniesiony w 1947 roku do Ministerstwa Bezpieczeństwa Państwowego ZSRR, był odpowiedzialny za nadzór nad ochroną Kremla. W 1952 roku przeniesiony do "Zarządu II" MGB. We wrześniu 1953 roku skierowany do dowództwa radzieckich wojsk okupacyjnych w Austrii. Po pięciu miesiącach, w lutym 1954 roku, przedostał się do siedziby amerykańskiej misji wojskowej i zwrócił się o azyl polityczny. Dieriabin był wówczas majorem, najwyższym rangą oficerem radzieckiego wywiadu, który wystąpił o azyl na Zachodzie. 
(Rok wcześniej zaczął współpracę z CIA, także w Wiedniu, pułkownik GRU Piotr Popow, lecz o azyl nie prosił. Nawet kiedy KGB deptało mu po piętach, nie zgodził się na propozycję CIA ucieczki do USA).
Piotr Dieriabin zostawił w Związku Radzieckim żonę z dzieckiem, co wskazywałoby, że decyzję podjął w okolicznościach specjalnych. CIA przemyciła go z Wiednia pociągiem przez radziecką strefę okupacyjną. Przez następne pięć lat pozostawał w ukryciu, był wielokrotnie przesłuchiwany i wprowadzany w nowe zadania. Jedna z jego najbardziej intrygujących informacji dotyczyła francuskiej Służby Dokumentacji Wywiadu i Kontrwywiadu - SDECE. Dieriabin usłyszał podczas służby w Moskwie, jak wyższy oficer wywiadu nazwał SDECE "prostytutką", którą ma w kieszeni. Ta informacja okazała się nadzwyczaj cenna siedem lat później, gdy CIA otrzymała meldunki od innych radzieckich odstępców (dezerterów) o penetracji tej francuskiej agencji wywiadowczej przez KGB. Dieriabin wymienił także Anatolija Golicyna jako potencjalnego odstepcę. (Golicyn potwierdził penetrację SDECE). Dieriabin stał się ekspertem CIA w zakresie historii i technik operacyjnych wywiadu radzieckiego, szkolił przyszłych agentów, wykładał w Wyższej Szkole Wywiadu Obronnego (Defense Intelligence College), przygotowywał do druku tajnie powielony tom "The Penkovsky Papers" (1965), zawierający dokumenty i materiały dostarczone CIA i MI6, przez pułkownika radzieckiego wywiadu wojskowego GRU Olega Pieńkowskiego.
Piotr Dieriabin, zajął się również pisaniem. Obok napisanej z Frankiem Gibneyem autobiografii - "The Secret World" (1959), opublikował również "Watchdogs of Terror" (1972) oraz "The KGB: Masters of Soviet Union" (1982), dotyczące radzieckich tajnych służb, oraz wspólnie z Jerroldem L. Schecterem - "The Spy Who Saved the World" (1992) - zarys sprawy Pieńkowskiego.
Zmarł w 1992 roku.

</doc>
<doc id="96711" url="https://pl.wikipedia.org/wiki?curid=96711" title="Leaping Michaels">
Leaping Michaels

Leaping Michaels ("skaczący cue bid Michaelsa") – konwencja brydżowa (odmiana dwukolorówek Michaelsa) opracowana przez amerykańskiego brydżystę Marka Feldmana. W odróżnieniu od "dwukolorówek Michaelsa", które są wejściem kolorem przeciwnika na poziomie dwóch, "Leaping Michaels" to skok w kolorze młodszym na poziom czterech pokazujący dwukolorówkę z zalicytowanym kolorem młodszym i nielicytowanym kolorem starszym, np. po otwarciu przeciwnika 2♥, skok na 4♣ pokazuje dwukolorówkę treflowo-pikową, a skok na 4♦ pokazuje dwukolorówkę karowo-pikową. Należy także pamiętać, że bezpośrednie wejście kolorem przeciwnika (w tym przypadku 3♥) nie jest "dwukolorówkami Michaelsa", ale ma inne znaczenie - w tym przypadku jest to pytanie o zatrzymanie.
W zależności od ustaleń w parze "Leaping Michaels" może być forsujący lub nieforsujący, można go też używać po innych otwarciach (jak na przykład 2♦ Wilkosza, 2♦ Multi, otwarciach zaporowych 3♣/♦).

</doc>
<doc id="96714" url="https://pl.wikipedia.org/wiki?curid=96714" title="Nürnberg">
Nürnberg

Nazwy geograficzne w Niemczech:
Okręty:
Inne:

</doc>
<doc id="96719" url="https://pl.wikipedia.org/wiki?curid=96719" title="Biskupi polscy">
Biskupi polscy



</doc>
<doc id="96721" url="https://pl.wikipedia.org/wiki?curid=96721" title="Szereg izologiczny">
Szereg izologiczny

Szereg izologiczny – zbiór związków organicznych, w którym każdy związek jest zbudowany z takiej samej liczby atomów węgla, natomiast różni się jedynie liczbą atomów wodoru. Przykładem takiego zbioru jest szereg węglowodorów o dwóch atomach węgla w cząsteczkach, tj. etan (), eten (), etyn ().

</doc>
<doc id="96726" url="https://pl.wikipedia.org/wiki?curid=96726" title="Euratom">
Euratom



</doc>
<doc id="96727" url="https://pl.wikipedia.org/wiki?curid=96727" title="Biskupi łomżyńscy">
Biskupi łomżyńscy

Biskupi łomżyńscy – biskupi diecezjalni i biskupi pomocniczy diecezji łomżyńskiej.

</doc>
<doc id="96729" url="https://pl.wikipedia.org/wiki?curid=96729" title="Kondotier">
Kondotier

Kondotier (wł. "condottiere") – dowódca oddziałów wojsk najemnych w okresie od XIV do XVI wieku, w służbie miast lub dworów książęcych, który na własny rachunek werbował ludzi do swojego oddziału.
Zdaniem Giovanniego Villaniego, kronikarza florenckiego, ojcem najemników był Roger z Flor, były templariusz, który dowodził katalońskim oddziałem w służbie bizantyjskiego cesarza Andronika II Paleologa. W Italii pierwsi najemni żołnierze pojawili się w latach 60. XIII wieku. Po bitwie pod Buonconvento w armii Gwelfów pojawiły się pierwsze oddziały kawalerii z Francji i Prowansji. Kampania włoska cesarza Henryka VII Luksemburskiego z 1310 w znaczącym stopniu opierała się na oddziałach flamandzkich, brabanckich i niemieckich. Znaczącymi dowódcami najemników w tym czasie byli Katalończycy William della Torre i Diego de Rat i Niemiec Werner von Urslingen. Werner von Urslingen swój oddział trzech tysięcy najemników, skaptowanych spośród weteranów wojen prowadzonych między miastami włoskimi, nazwał "Wielką Kompanią". Struktura tego oddziału, na którego czele stał dowódca najmujący żołnierzy, a który dowodził wspólnie z radą podkomendnych, była powielana przez kolejnych kondotierów. U boku Wernera wyrósł słynny kondotier Montreal d'Albarno, były mnich, zwany przez współczesnych "Fra Moriale". W Toskanii od lat 60. XIII wieku w armiach służyli zagraniczni najemnicy. Z czasem oddziały tworzone przez kondotierów używane były w innych krajach europejskich, m.in. w krainach niemieckich, w Czechach czy w Austrii.
Sławnymi kondotierami byli m.in.: John Hawkwood, Facino Cane, Braccio da Montone, Angelo Broglio, Alberico da Barbiano, Muzio Attendolo Sforza, Bartolomeo Colleoni, Malatesta da Verucchio, Gattamelata, Niccolò Piccinino, Giovanni Vitelleschi, Francesco Bussone, Cesare Borgia i Jan Jiskra.
W Polsce korzystano z usług kondotierów tylko w czasie wojny trzynastoletniej i byli nimi: Ulryk Czerwonka i Bernard Szumborski.

</doc>
<doc id="96734" url="https://pl.wikipedia.org/wiki?curid=96734" title="Biskupi tarnowscy">
Biskupi tarnowscy

Biskupi tarnowscy – biskupi diecezjalni i biskupi pomocniczy diecezji tarnowskiej.

</doc>
<doc id="96736" url="https://pl.wikipedia.org/wiki?curid=96736" title="München">
München



</doc>
<doc id="96738" url="https://pl.wikipedia.org/wiki?curid=96738" title="Lübeck">
Lübeck

Statek:
Osoby:
Inne:
Zobacz też:

</doc>
<doc id="96740" url="https://pl.wikipedia.org/wiki?curid=96740" title="Franciszka Themerson">
Franciszka Themerson

Franciszka Themerson z Weinlesów (ur. 28 czerwca 1907 w Warszawie, zm. 29 czerwca 1988 w Londynie) – polska malarka żydowskiego pochodzenia, rysowniczka, ilustratorka, scenografka; wydawczyni i nauczycielka akademicka; żona Stefana Themersona. Znana jako pierwsza ilustratorka "Kaczki Dziwaczki" Jana Brzechwy.
Życiorys.
Była córką malarza Jakuba Weinlesa i pianistki Łucji z Kaufmanów. Była młodszą o siedem lat siostrą Maryli Weinles-Chaykin, również artystki, pianistki i ilustratorki. Ukończyła gimnazjum Zofii Kurmanowej w Warszawie. Kształciła się w Warszawskiej Akademii Muzycznej i warszawskiej Akademii Sztuk Pięknych, które ukończyła z wyróżnieniem. Mimo że byli kuzynami (jej dziad był Stefana pradziadem), w 1929 wpadli sobie w oko ze Stefanem Themersonem, pisarzem i filozofem i dwa lata potem 22 czerwca 1931 wzięli ślub. Mieszkała przy ul. Czeczota 16 na warszawskim Mokotowie.
Razem z mężem realizowała filmy eksperymentalne, np. "Apteka" (1930), "Europa" (1931–1932), "Drobiazg Melodyjny" (1933), "Zwarcie" (1935) i "Przygoda Człowieka Poczciwego" (1937). Z tych tylko ostatni ocalał wraz z dwoma filmami zrobionych już w Anglii, "Calling Mr Smith" (1943), opowieść o okrucieństwach nazistowskich w Polsce i "The Eye and the Ear" / Oko i Ucho (1944/45), o wizualizacji muzycznej. Wtórna wersja "Europy" była zrealizowana w Polsce w latach 1980, potem część wersji oryginalnej została odnaleziona w Berlińskim archiwum w 2019 r.
Franciszka stworzyła Spółdzielnię Autorów Filmowych; była redaktorką artystyczną pisma „f.a.” (film artystyczny). Ilustrowała książki męża, Jana Brzechwy i Anny Świrszczyńskiej, a także czasopisma „Płomyk” i „Wiadomości Literackie”. W 1937 wyjechała z mężem do Francji. Od 1940 przebywała na stałe w Wielkiej Brytanii zatrudniona jako kartografka w Polskim Rządzie na Uchodźstwie; tymczasem mąż przebywał we Francji, początkowo w Wojsku Polskim, i dwa lata później mógł dołączyć do niej w Anglii.
Małżonkowie kontynuowali współpracę artystyczną w Londynie. W 1948 r. razem ufundowali dziwaczną oficynę Gaberbocchus Press, w której to odegrała kluczową rolę. Nazwa przedsiębiorstwa pochodziła od absurdalnego neologizmu Lewisa Carrolla, „Jabberwocky” (Dziaberłoki), a „gaberbocchus” miało być łacińską wersją tego pojęcia. Przez 31 lat Gaberbocchus Press wydało ponad 60 pozycji autorów takich, jak m.in. Alfred Jarry, Kurt Schwitters, Bertrand Russell oraz własne utwory Themersonów. Największą renomę osiągnął utwór Alfreda Jarryiego "Ubu Roi" czyli Ubu Król wydany wielokrotnie i dostępny do dziś. Franciszka rysowała bezpośrednio na płytach litograficznych i utwór był drukowany na jaskrawo-żółtym papierze. Ilustracje Themersonowej niezmiernie spotęgowały oryginalność projektów Gaberbocchusa. Jej prace były cytowane w wielu czasopismach i były potem zebrane i niezależnie wydane w albumach.
Oprócz tego, iż Franciszka Themerson kierowała stroną artystyczną wydawnictwa rodzinnego Gaberbocchus Press, to ponadto tworzyła rysunki, obrazy oraz projektowała kostiumy i scenografie teatralne oraz do przedstawień marionetkowych. Do scenografii Themersonowej zalicza się "Ubu Roi", "Ubu Enchainé" oraz Brechta "Opera za trzy grosze," projektowane szczególnie dla Marionetteater w Sztokholmie, które potem objeżdżało gros świata. Projekty jej były następnie wystawiane w Londyńskim Teatrze Narodowym Royal National Theatre w 1993 r. Wykładała plastykę w kilku uczelniach brytyjskich. Miała wiele wystaw indywidualnych, m.in. wielokrotnie w Polsce.
Archiwum Themersonów.
Po śmierci Franciszki i Stefana w 1988 r. ich spuścizną artystyczną zajęła się siostrzenica Franciszki, Jasia Reichardt mieszkająca w Londynie. Po skatalogowaniu zbiorów, w 2015 r. praktycznie całość archiwum została zdeponowana w Bibliotece Narodowej, w tym dokumenty dotyczące Gaberbocchus Press, jak również kolekcja kartek życzeniowych i innych druków Themersonów pod hasłem: "Gaberbocchus some of the old favourites".

</doc>
<doc id="96747" url="https://pl.wikipedia.org/wiki?curid=96747" title="Koewolucja">
Koewolucja

Koewolucja – współzależna ewolucja dwóch lub większej liczby gatunków, z których w każdym zachodzi stopniowe dostosowanie do pozostałych, na zasadzie pewnego rodzaju sprzężenia zwrotnego. Koewolucja może mieć miejsce np. w przypadku drapieżnika i jego ofiary albo owadów i roślin przez nie zapylanych.

</doc>
<doc id="96748" url="https://pl.wikipedia.org/wiki?curid=96748" title="Leipzig">
Leipzig



</doc>
<doc id="96749" url="https://pl.wikipedia.org/wiki?curid=96749" title="Nikiasz (strateg)">
Nikiasz (strateg)

Nikiasz (; ur. ok. 470 p.n.e., zm. 413 p.n.e.) – wódz i polityk ateński okresu wojny peloponeskiej.
Słynął z wielkiej religijności i bogactwa, którego dorobił się wynajmując niewolników do pracy w kopalniach srebra.
Po śmierci Peryklesa przywódca obozu umiarkowanego i kontynuator jego defensywnej doktryny wojennej. Przeciwnik polityczny radykała Kleona. Stał na czele rolników i kupców, dla których wojna peloponeska i zamknięcie za murami Aten oznaczały ruinę majątkową. Po jego śmierci doprowadził do zawarcia pokoju ze Spartą (pokój Nikiasza 421 p.n.e.).
Pomimo sprzeciwu Nikiasza wobec planów opanowania Syrakuz został wybrany wraz z Alkibiadesem i Lamachosem na wodza wyprawy sycylijskiej. Było to największe przedsięwzięcie militarne Aten podczas całej wojny peloponeskiej. Po ucieczce Alkibiadesa, a później po śmierci Lamachosa, został jedynym dowódcą. Jego niezdecydowanie i przesądność uniemożliwiły ewakuację armii ateńskiej z Sycylii (413 p.n.e.). Ateńczycy zostali okrążeni na lądzie i morzu. Schorowany Nikiasz usiłował przedrzeć się drogą lądową do najbliższego sojuszniczego miasta. W drodze wojsko zostało zmasakrowane, a sam Nikiasz dostał się do niewoli, gdzie został zamordowany przez Syrakuzan.

</doc>
<doc id="96751" url="https://pl.wikipedia.org/wiki?curid=96751" title="Jan Kropidło">
Jan Kropidło

Jan Kropidło (ur. pomiędzy 1360 a 1364, zm. 3 marca 1421 w Opolu) – w latach 1382–1396 książę strzelecki, od 1396 książę opolski, razem z braćmi, władca świecki tylko formalnie (kariera duchowna), 1382–1384 biskup poznański, 1384–1389 biskup włocławski, 1389–1394 nominat (urzędu nie objął) arcybiskup gnieźnieński, 1394–1398 biskup kamieński, 1398–1402 biskup chełmiński, od 1402 ponownie biskup włocławski.
Życiorys.
Był najstarszym synem księcia strzeleckiego Bolka III i nieznanej bliżej Anny. Przydomek Kropidło – otrzymał z powodu gęstych i kręconych włosów. Z nieznanych powodów, pomimo że był najstarszy z czwórki męskiego rodzeństwa, został przeznaczony do stanu duchownego. Szybką karierę zawdzięczał swojemu stryjowi księciu Władysławowi Opolczykowi.
Dzięki wsparciu Opolczyka już w wieku kilkunastu lat w 1379 r. został prepozytem kapituły spiskiej skąd czerpał znaczne dochody. Objęcie funkcji kościelnej nie przeszkodziło Kropidle w wyjeździe na studia prawnicze i teologiczne do Pragi i Bolonii.
W 1382 r. Kropidło powrócił do kraju, gdzie dzięki poparciu węgierskiego dworu Ludwika Andegaweńskiego otrzymał urząd biskupa poznańskiego. Na nowej stolicy biskupiej przebywał tylko dwa lata, bowiem w 1384 r. objął bardziej dochodowe biskupstwo kujawskie.
W 1388 r. po śmierci arcybiskupa Bodzanty miał objąć stanowiska – metropolity gnieźnieńskiego. Pomimo zgody i nominacji papieskiej nie udało się jednak Kropidle objąć tego urzędu. Decydujący głos miał bowiem król Władysława Jagiełły, który wobec zataczającego coraz większe kręgi konfliktu z Władysławem Opolczykiem wolał nie ryzykować obsadzenia najważniejszego urzędu kościelnego w państwie niepewnym politycznie Piastem opolskim. Z faktem tym Jan Kropidło początkowo nie chciał się pogodzić próbując zorganizować oddziały zbrojne i zawładnąć arcybiskupstwem siłą. Spór o obsadzenie stolca arcybiskupiego trwał aż do 1394 r., kiedy ostatecznie książę opolski nie mogąc wyegzekwować od Jagiełły uznania na stanowisku, zrezygnował. Okres walki o tron arcybiskupi był dla Jana zapewne najcięższy, gdyż przyzwyczajony dotąd do wystawnego życia utracił większość dochodów i musiał drastycznie ograniczyć swoje wydatki.
Nie mogąc zostać arcybiskupem w 1394 r. Jan wystarał się o biskupstwo kamieńskie. Dochody diecezji były jednak znikome, w związku z tym wystarał się u papieża prawa do czerpania dochodów z dóbr biskupstwa poznańskiego. Także i tym razem sprzeciw Władysława Jagiełły uniemożliwił mu objęcie bogatych prebend. W 1398 r. został przeniesiony na bardziej majętne biskupstwo chełmińskie leżące w całości na terenie zakonu krzyżackiego. W 1399 r. podróżującego w przebraniu przez Polskę biskupa zatrzymali w Kaliszu ludzie Władysława Jagiełły zmuszając go do złożenia przysięgi lojalności.
W 1401 r. zmarł stryj Jana, książę opolski Władysław, co umożliwiło ostateczne pogodzenie się króla polskiego z biskupem i objęcie na powrót stanowiska biskupa we Włocławku. Tym razem Jan pozostał biskupem kujawskim już do swojej śmierci. Stanowisko hierarchy we Włocławku do najłatwiejszych nie należało, głównie na skutek położenia diecezji w dwóch zwalczających się państwach, w państwie zakonu krzyżackiego i Polsce. Szczególnych trudności w sprawowaniu godności biskupa nastręczał fakt przynależności do diecezji Pomorza Gdańskiego, co było bardzo niewygodne dla zakonu, który robił, co tylko mógł, by uniemożliwić Janowi normalne rządy. Fakt ten powodował coraz większą chęć współpracy Kropidły z Polską, co szczególnie ujawniło się podczas wielkiej wojny z zakonem krzyżackim w 1410 r., kiedy dzięki mediacji biskupa gdańszczanie złożyli królowi hołd.
Opowiedzenie się w konflikcie po stronie polskiej przyniosło w 1411 r. księciu opolskiemu uwięzienie ze strony rajców miejskich Wrocławia, którzy jako poddani korony czeskiej, czyli sprzymierzeńca zakonu, postanowili zneutralizować działalność biskupa. Wolność odzyskał Jan dopiero po trzech miesiącach na skutek osobistej interwencji króla węgierskiego Zygmunta Luksemburczyka. Rajcy wrocławscy zostali zmuszeni do upokarzającej ceremonii przeprosin. W ogóle stosunki Jana z Luksemburgami układały się wręcz wzorcowo (i to pomimo równie dobrych stosunków po 1401 r. z Jagiełłą, raczej do Zygmunta zbyt przyjaźnie nie nastawionego), co rychło przyniosło biskupowi nowe źródła dochodów w postaci opactw w Szekszárdzie i Pannonhalma. Był sygnatariuszem aktu Unii horodelskiej 1413 roku.
W latach 1415–1417 Jan Kropidło wziął udział w Soborze w Konstancji mającym zakończyć wielką schizmę w Kościele katolickim. Pobyt na soborze Jan wykorzystał do uzyskania od Krzyżaków, dzięki wpływom w kurii i poparciu delegacji polskiej, gwarancji nienaruszalności dóbr biskupstwa na Pomorzu Gdańskim. Inną sprawą załatwioną po myśli biskupa było ukaranie Wrocławia za bezprawne uwięzienie kilka lat wcześniej.
Jako biskup włocławski Jan Kropidło był doskonałym zarządcą i dzięki jego rządom dochody biskupstwa znacznie się zwiększyły. Dbał również o podniesienie rangi diecezji, czemu miała m.in. służyć budowa wspaniałej katedry.
Książę-biskup zmarł 3 marca 1421 w Opolu, któremu zapisał w testamencie znaczne sumy pieniężne, dzięki czemu miasto mogło zostać gruntownie przebudowane. Został pochowany w opolskim kościele dominikanów, ob. kościół Matki Boskiej Bolesnej i św. Wojciecha w Opolu. Przez całe życie, mimo posiadanych stanowisk kościelnych, Jan używał tytułu najpierw księcia strzeleckiego, potem opolskiego. Wielokrotnie też udzielał zgody na ważniejsze posunięcia polityczne młodszych braci, potem bratanków. Była to z pewnością barwna i bardzo oryginalna postać, lecz jego dosyć lekkie obyczaje nie do końca licowały z powagą piastowanych stanowisk kościelnych. Dało się też zauważyć pewną ewolucję Jana jako polityka – z politycznego warchoła, który uczyniłby wszystko, by podnieść swoje dochody, do męża stanu uporczywie walczącego o racje powierzonego mu biskupstwa na soborze w Konstancji (nawet jeśli i w tym przypadku walczył przy okazji o swoje dochody)
Obecnie w Opolu jest ul. Kropidły.

</doc>
<doc id="96752" url="https://pl.wikipedia.org/wiki?curid=96752" title="Nikias">
Nikias



</doc>
<doc id="96753" url="https://pl.wikipedia.org/wiki?curid=96753" title="Józef Wolski">
Józef Wolski

Józef Władysław Wolski, (do 1938 roku: Józef Dzida) (ur. 19 marca 1910 w Tarnowie, zm. 2 października 2008 w Krakowie) – historyk, profesor Uniwersytetu Jagiellońskiego, Uniwersytetu Wrocławskiego i Uniwersytetu Łódzkiego.
Biogram.
Był uczniem III Gimnazjum im. Króla Jana III Sobieskiego w Krakowie, ukończył studia na Uniwersytecie Jagiellońskim w 1932, gdzie następnie podjął pracę jako asystent (1936 obronił pracę doktorską). 6 listopada 1939 wraz z 182 innymi osobami został aresztowany w akcji hitlerowskiej Sonderaktion Krakau i do 1941 był więziony w obozach koncentracyjnych. Po zwolnieniu podjął w 1942 działalność w tajnym nauczaniu na uniwersytecie.
Po wojnie powrócił do pracy na UJ, do 1946 jako adiunkt. W 1946 habilitował się na podstawie rozprawy: "L'effondrement de la domination des Séleucides en Iran au IIIe siècle av. J.-C". Tytuł profesora zwyczajnego uzyskał w 1962. W latach 1958-1980 profesor UJ, 1965-1968 był dziekanem Wydziału Filozoficzno-Historycznego, po wydarzeniach marca 1968 nie chciał po raz kolejny kandydować na to stanowisko. W latach 1946-1952 pracował w Uniwersytecie Łódzkim jako zastępca profesora (do 1948) i profesor, następnie na Uniwersytecie Wrocławskim (1952-1958). W 1980 przeszedł na emeryturę.
Pod jego kierunkiem w 1965 stopień naukowy doktora uzyskał Andrzej Kunisz.
Od 1990 był członkiem czynnym PAU. Wieloletni członek Komitetu Nauk o Kulturze Antycznej PAN, przewodniczący tego komitetu od 1977. Wykładał gościnnie także w uczelniach zagranicznych w Bolonii, Padwie, na Sorbonie. W latach 1971-1975 kierował krakowskim oddziałem Polskiego Towarzystwa Historycznego.
W 2004, w 65. rocznicę wydarzeń "Sonderaktion Krakau", był ostatnim żyjącym spośród aresztowanych.
Został pochowany 9 października 2008 na cmentarzu Rakowickim w Krakowie.
Odznaczenia.
W czasach PRL był odznaczony Krzyżem Kawalerskim Orderu Odrodzenia Polski, Medalem Komisji Edukacji Narodowej, Odznaką „Zasłużony Nauczyciel PRL”, Medal Zwycięstwa i Wolności 1945, Odznaką Grunwaldzką i Odznaką Nagrody Państwowej II stopnia (1984). W 2000 "za wybitne zasługi w pracy naukowej i dydaktycznej" otrzymał Krzyż Komandorski z Gwiazdą Orderu Odrodzenia Polski.
Zainteresowania i publikacje.
Zajmował się historią Grecji klasycznej, epoką hellenistyczną oraz Persją Arsacydów. Autor m.in.:

</doc>
<doc id="96755" url="https://pl.wikipedia.org/wiki?curid=96755" title="Bochum">
Bochum

Bochum – miasto na prawach powiatu położone w zachodniej części Niemiec, w kraju związkowym Nadrenia Północna-Westfalia, w rejencji Arnsberg, w środku Zagłębia Ruhry (niem. "Ruhrgebiet"). Duży ośrodek przemysłowy: szóste co do wielkości miasto kraju związkowego, znajduje się także w pierwszej dwudziestce największych miast Niemiec.
W Bochum znajduje się sześć szkół wyższych, w tym jedna z większych w kraju – Ruhr-Universität z 30 000 studentów. Posiada umowę partnerską o wymianie i współpracy z wieloma uczelniami, w tym Uniwersytetem Wrocławskim. Górnictwo nie stanowi dziś już ważnej roli w życiu miasta – Bochum stało się centrum usług. Mimo to znajdują się tu jeszcze instytucje związane z górnictwem. Do historii przemysłu przeszedł Związek Bochumski, któremu udało się w 1842 r. odlać stal w formach. Pierwszym produktem wykonanym tą metodą były dzwony. To dlatego przed ratuszem miasta znajduje się ważący 15 000 kg dzwon.
Położenie.
Bochum leży na pagórkowatym terenie zwanym „Bochumer Landrücken” między rzekami Ruhrą i Emscher. Najwyżej położony punkt w mieście leży na wysokości 196 m n.p.m. przy ulicy Kemnader, najniższy w Blumenkamp w dzielnicy Hordel – 43 m n.p.m. W najszerszym miejscu teren miasta między granicami rozciąga się na 13 km w kierunku północ-południe i 17 km w kierunku zachód-wschód. Długość granic miasta to 67,2 km. Bochum graniczy (zaczynając od północy w kierunku wskazówek zegara) z Herne, Castrop-Rauxel (powiat Recklinghausen), miastem Dortmund, miastami Witten i Hattingen (powiat Ennepe-Ruhr) oraz miastami Essen i Gelsenkirchen.
Dzielnice.
Bochum składa się z sześciu dzielnic, podzielonych na okręgi statystyczne oznaczone liczbami. Są to:
Większość z nich kiedyś była samodzielnymi gminami, później włączonymi do terenu miasta.
Historia.
Miejscowość została po raz pierwszy wymieniona w 890. W 1041 r. w dokumencie arcybiskupów kolońskich widniała pod nazwą "Cofbuokheim". W 1321 r. hrabia Mark Engelbert II nadał Bochum prawa miejskie. Miasto to do XIX wieku miało charakter rolniczy – mimo że już od XIV wieku wydobywano tu węgiel. Kilka lokalnych urzędów miało tu swe siedziby jak np. Urząd Górnictwa ("Bergamt") od 1738 r.
Do 1806 miasto należało do pruskiego hrabstwa Mark, następnie do 1813 r. do Departamentu Ruhry w Wielkim Księstwie Berg, później tymczasowo do pruskiej Cywilnej Guberni między Wezerą a Renem. W 1815 r. miasto stało się częścią prowincji Westfalii w Prusach. W 1817 r. Bochum stało się siedzibą powiatu, z którego samo wystąpiło w 1876 stając się miastem na prawach powiatu. Powiat ten zresztą przetrwał tylko do 1929 r.
W 1832 rozpoczął się proces przejścia od wydobywania węgla metodą odkrywkową do głębokich kopalń. Nastąpił złoty okres górnictwa w mieście. W 1837 r. powstały podwaliny dla przemysłu ciężkiego (Związek Bochumski, Krupp-Stahl-AG). W 1860 r. miasto otrzymało połączenie kolejowe dzięki Bergisch-Märkische Eisenbahn, do tego w 1874 r. doszła kolej Rheinische Eisenbahn. W 1905 r. miasto przekroczyło granicę 100 000 mieszkańców i odtąd zaliczane jest do dużych miast ("Großstadt").
24 grudnia 1922, jako pierwsza w Niemczech, ukonstytuowała się w Bochum 3. dzielnica Związku Polaków w Niemczech. Swoim zasięgiem obejmowała teren Westfalii i Nadrenii.
W Noc kryształową 9 listopada 1938 r. również tu miały miejsce pogromy ludności żydowskiej z pierwszymi wywózkami do obozów koncentracyjnych. W kolejnych latach zginęło ponad 500 mieszkańców miasta pochodzenia żydowskiego.
W czasie II wojny światowej miasto zostało zniszczone w 38% przez naloty bombowe.
Po wojnie miasto stało się centrum kulturalnym regionu. Rozwinął się też przemysł – w 1962 r. na terenie pokopalnianym został otwarty pierwszy z trzech zakładów Opla w tym mieście.
W 1964 r. w dzielnicy Harpen powstało centrum handlowe Ruhr-Park – pierwsze w RFN centrum handlowe położone poza obszarem zabudowanym. W 1973 r. ostatnia kopalnia w Bochum zamknęła swoje podwoje (kopalnia Hannover). W 1979 r. otwarto pierwszy odcinek szybkiego tramwaju oraz Stadion Ruhry.
W 1919 r. w Bochum powstał pierwszy teatr, w 1965 r. uniwersytet, a w 1988 r. teatr z musicalem w wersji niemieckojęzycznej Starlight Express autorstwa Andrew Lloyda Webbera. Po raz pierwszy dla musicalu wybudowano specjalny budynek. Do dziś spektakl obejrzało 10 milionów osób.
Rok 1989 przyniósł otwarcie linii szybkiego podziemnego tramwaju (linii U 35) od Dworca Głównego ("Hauptbahnhof") do Herne. W 1993 miasta Bochum, Hattingen, Herne i Witten utworzyły Region Środkowego Zagłębia Ruhry ("Region Mittleres Ruhrgebiet"). W 2003 r. otwarto centrum imprezowe RuhrCongress. Rok 2004 to strajki w zakładach Opel. Rok później położono kamień węgielny pod budowę nowej synagogi.
Gospodarka.
Jak w całej gospodarce niemieckiej, tak i w Bochum widać duży wpływ globalizacji. Na przykład znajdujące się tam dwie fabryki koncernu motoryzacyjnego General Motors zwolniły w ostatnim czasie tysiące pracowników i tylko strajk załogi w 2005 zapobiegł tymczasowo całkowitemu przeniesieniu produkcji do Gliwic i Szwecji, gdzie produktywność i koszty produkcji kształtują się korzystniej. Oprócz tego w mieście znajdują się zakłady firmy Nokia, które również planują przeniesienie produkcji poza granice Niemiec oraz siedziba G Data Software, producenta oprogramowania antywirusowego.
Transport.
W mieście znajduje się stacja kolejowa Bochum Hauptbahnhof.
Współpraca.
Miejscowości partnerskie:

</doc>
<doc id="96757" url="https://pl.wikipedia.org/wiki?curid=96757" title="Aleksander Gierymski">
Aleksander Gierymski

Ignacy Aleksander Gierymski (ur. 30 stycznia 1850 w Warszawie, zm. między 6 a 8 marca 1901 w Rzymie) – polski malarz, przedstawiciel realizmu, prekursor polskiego impresjonizmu, luminista, rysownik; młodszy brat Maksymiliana Gierymskiego.
Życiorys.
Aleksander Gierymski ukończył III Gimnazjum w Warszawie w 1867 r. i w tym samym roku rozpoczął studia w Klasie Rysunkowej w Warszawie u Rafała Hadziewicza. W latach 1868–1872 studiował w Akademii Sztuk Pięknych w Monachium (w połowie listopada 1868 r. zgłosił się do Antikenklasse: immatrykulacja 14 I 1869 r.), w której studiował pod kierunkiem Carla Theodora von Piloty'ego oraz Hermanna Anschütza i którą ukończył ze złotym medalem. Wyróżnienie otrzymał za swoją pracę dyplomową "Kupiec wenecki". W 1869 r. wspólnie z bratem uczęszczał do prywatnej pracowni Franza Adama. W tym okresie zaczął współpracować jako ilustrator z czasopismami warszawskimi (m.in. z „Kłosami”, „Tygodnikiem Ilustrowanym”), z czasem również z niemieckimi i austriackimi. Towarzyszył choremu bratu również podczas jego pobytu w alpejskich miejscowościach kuracyjnych. W latach 1873–1874 przebywał we Włoszech, głównie w Rzymie. Tam powstały dwa jego pierwsze znane obrazy: "Austeria rzymska" i "Gra w mora", które Gierymski przywiózł na początku 1875 do Warszawy i wystawił w Zachęcie. Oba obrazy wzbudziły zainteresowanie publiczności i krytyki.
Od końca 1875 do 1879 roku artysta ponownie przebywał w Rzymie. Intensywnie pracował nad dalszym doskonaleniem swego rzemiosła, wiele czasu poświęcając studiowaniu malarstwa włoskiego. Powstał wtedy obraz "W altanie" zapowiadający impresjonizm, którego ostateczną realizację poprzedził długi szereg studiów przygotowawczych (np. "Cylinder na stole", "Pan w czerwonym fraku" i inne). Temat obrazu – zebranie towarzyskie w kostiumach z XVIII w., odbywające się w altanie prześwietlonej od tyłu słońcem – pozwolił artyście skoncentrować uwagę na zgłębieniu zagadnień związanych z wzajemnym oddziaływaniem na siebie koloru i światła. W rozwiązaniu tych zagadnień Gierymski zbliżył się do współczesnych mu impresjonistów francuskich, których dzieł najprawdopodobniej nie znał, gdyż nie był jeszcze w Paryżu.
Najświetniejszy okres twórczości Gierymskiego przypadł na lata 1879–1888, które artysta spędził w Warszawie. W okresie tym związał się z grupą młodych literatów i malarzy spod znaku pozytywizmu, skupiających się wokół tygodnika „Wędrowiec”. Rzecznikiem spraw malarstwa był na łamach tego pisma Stanisław Witkiewicz, który podjął walkę o należyte uznanie w społeczeństwie dla sztuki Gierymskiego.
Obrazy Gierymskiego tworzone w okresie warszawskim, jak "Pomarańczarka", "Brama na Starym Mieście", "Przystań na Solcu", "Trąbki", "Piaskarze" i inne, prezentują sceny z życia biedoty Powiśla i Starówki. Wielka twórczość z okresu warszawskiego nie znalazła jednak dostatecznego zrozumienia w ówczesnym społeczeństwie polskim. Artysta niezrozumiany i niedoceniony w ojczyźnie, pozbawiony środków utrzymania, opuścił w 1888 roku Warszawę. Przebywał głównie w Niemczech i we Francji. Zmiana środowiska wpłynęła na zmianę charakteru jego sztuki. Oderwany od rodzinnych stron zaczął malować obrazy mniej osobiste. Ośrodkiem jego zainteresowań stał się pejzaż (widoki zamku Kufstein, "Fragment Rotenburga", krajobrazy nadmorskie). Wielokrotnie malował nokturny, które dawały mu możność studiowania trudnych zagadnień związanych ze sztucznym oświetleniem (nokturny monachijskie, "Opera paryska w nocy", "Zmierzch nad Sekwaną").
Krótkotrwały pobyt w kraju w latach 1893–1895 w związku ze staraniami o katedrę malarstwa w Akademii Sztuk Pięknych w Krakowie spowodował u Gierymskiego nowy przypływ zainteresowań życiem człowieka. Namalował wtedy "Trumnę chłopską".
Ostatnie lata życia Gierymskiego upłynęły we Włoszech. Z tego okresu pochodzą takie m.in. obrazy: "Wnętrze bazyliki San Marco w Wenecji", "Piazza del Popolo w Rzymie" czy widoki Werony.
Gierymski patrzył na świat chłodnym okiem naturalisty, ale temperament miał bardzo burzliwy. I choć ostatnie lata swojego życia spędził w szpitalu dla umysłowo chorych, to jednak pozostawił po sobie dzieło unikalne. Jego obrazy to już realizm taki jak u Courbeta, nieunikający tematów życia. Dobrym przykładem może być "Święto Trąbek" (pierwsza wersja z 1884).
Zmarł między 6 a 8 marca 1901 w Rzymie, w szpitalu psychiatrycznym przy via Lungara. Został pochowany 9 marca 1901 roku na cmentarzu Campo Verano w Rzymie.

</doc>
<doc id="96758" url="https://pl.wikipedia.org/wiki?curid=96758" title="Mete">
Mete

Mete (gr. "Méthē", łac. "Methe" – 'pijaństwo') – w mitologii greckiej bogini pijaństwa, która towarzyszyła Sylenowi. Łączono z nią ametyst, czyli 'niepijany' (gr. "améthystos"), ponieważ barwą przypominał rozwodnione wino. Należała do orszaku Dionizosa.

</doc>
<doc id="96759" url="https://pl.wikipedia.org/wiki?curid=96759" title="Tessalonika">
Tessalonika

Tessalonika (, "Thessaloníke") – córka króla macedońskiego Filipa II i jego nałożnicy Nikesipolis. Przyrodnia siostra Aleksandra Wielkiego i Filipa III. 
Jej imię znaczyło „Zwycięstwo Tesalii” (w bitwie na Krokusowym Polu).
Żona Kassandra, syna Antypatra, władcy Macedonii po śmierci Aleksandra Wielkiego (323 p.n.e.) i Antypatra (319 p.n.e.). Na jej cześć mąż nazwał miasto założone nad Zatoką Termajską – obecnie Saloniki (, "Thessaloníki").

</doc>
<doc id="96761" url="https://pl.wikipedia.org/wiki?curid=96761" title="Radek Štěpánek">
Radek Štěpánek

Radek Štěpánek (ur. 27 listopada 1978 w Karwinie) – czeski tenisista, zwycięzca turniejów wielkoszlemowych w grze podwójnej, zdobywca Pucharu Davisa w latach 2012–2013, brązowy medalista igrzysk olimpijskich w Rio de Janeiro (2016) w grze mieszanej.
Prywatnie w grudniu 2006 roku Štěpánek zaręczył się z Martiną Hingis, jednak 12 sierpnia 2007 roku para się rozstała. Obecnie jest mężem czeskiej tenisistki, Nicole Vaidišovej. Para pobrała się 17 lipca 2010 roku w Pradze. W 2013 małżeństwo rozpadło się, po czym w 2018 nastąpił ich ponowny ślub.
Kariera tenisowa.
Karierę tenisową Štěpánek rozpoczął w roku 1996. Pierwsze sukcesy szczebla ATP World Tour Czech zaczął odnosić od roku 1999, kiedy to dotarł do finału rozgrywek deblowych wspólnie z Martinem Dammem w Pradze. W finale czeski debel pokonał parę Mark Keil i Nicolás Lapentti. W 2000 roku nie odniósł większych sukcesów, dopiero w 2001 roku zanotował lepsze rezultaty; awansował do pięciu finałów w grze podwójnej, z których trzy wygrał, najpierw Estoril (w parze z Michalem Tabarą), potem w Monachium (z Petrem Luxą) i w Wiedniu (z Martinem Dammem).
W roku 2002 Štěpánek osiągnął kolejne finały turniejowe w deblu, wygrywając w Monachium z Petrem Luxą. Dodatkowo awansował do finału wielkoszlemowego US Open. Partnerem deblowym Czecha był Jiří Novák, jednak finałowe spotkanie przegrali z Maheshem Bhupathim i Maksem Mirnym.
Rok 2003 Czech zakończył mając w swoim dorobku zwycięstwo deblowe Petrem Luxą w Mediolanie. W finale pokonali innych Czechów, Tomáša Cibuleca oraz Pavela Víznera.
Sezon 2004 Štěpánek rozpoczął od finału gry podwójnej w Rotterdamie, gdzie razem z Paulem Hanleyem wygrali cały turniej. Następnie partnerując Jiříemu Novákowi odniósł zwycięstwo w Stuttgarcie. Trzeci w sezonie turniej Štěpánek wygrał w Delray Beach. Ponadto osiągnął również z Jonasem Björkmanem finał zawodów w Lyonie oraz awansował do pierwszego w karierze finału w grze pojedynczej, na kortach w Paryżu, podczas rozgrywek ATP Masters Series. Mecz finałowy Czech przegrał jednak z Maratem Safinem.
Kolejny rok, 2005, Štěpánek rozpoczął od wygranych w deblu w Marsylii i Dubaju. W obu turniejach grał w parze z Martinem Dammem. Do końca sezonu awansował również do finału singla w Ho Chi Minh, gdzie w finale nie sprostał Jonasowi Björkmanowi oraz Mediolanie, przegrywając decydującą rundę z Robinem Söderlingiem.
W 2006 roku, na początku sezonu, Štěpánek wygrał swój pierwszy turniej ATP World Tour w grze pojedynczej, w Rotterdamie, eliminując po drodze m.in. Novaka Đokovicia, Nikołaja Dawydienkę, a w finale Belga Christophe Rochusa. Wspólnie z Dammem triumfował też w rozgrywkach deblowych w Marsylii oraz awansował do finału singla w Hamburgu, gdzie przegrał z Tommym Robredo.
Rok 2007 Czech zainaugurował od finału debla w Adelaide (w parze z Novakiem Đokoviciem), lecz w finale przegrali z Wesleyem Moodiem i Toddem Perrym. W marcu zagrał w finale debla z Maheshem Bhupathim w Dubaju (porażka z parą Fabrice’a Santoro-Nenad Zimonjić) oraz w lipcu zwyciężył w grze pojedynczej, na twardych kortach w Los Angeles, eliminując po drodze m.in. Mardy'ego Fisha i w finale Jamesa Blake’a.
W 2008 roku Štěpánek osiągnął jeden turniejowy finał, w San José. Mecz o tytuł przegrał z Amerykaninem Andym Roddickiem. Latem zagrał na igrzyskach olimpijskich w Pekinie, z których odpadł w I rundach zawodów singlowych i deblowych.
Sezon 2009 Czech rozpoczął od wygranej w Brisbane w grze pojedynczej. W drodze po zwycięstwo wyeliminował m.in. Robina Söderlinga, Richarda Gasqueta oraz w finale Hiszpana Fernando Verdasco. W lutym, podczas zawodów w San José, Štěpánek zdobył tytuł mistrzowski zarówno w grze pojedynczej, jak i podwójnej. W singlu pokonał m.in. w półfinale Andy’ego Roddicka, a w finale Mardy'ego Fisha, natomiast w deblu razem z Tommym Haasem pokonali w finale parę Rohan Bopanna-Jarkko Nieminen. Ostatni finał jaki Czech rozegrał w sezonie miał miejsce w Memphis, jednak w finale tym razem przegrał z Roddickiem.
Rok 2010 Štěpánek rozpoczął od finału w Brisbane, gdzie w finale ponownie pokonał go Roddick. Na początku sierpnia awansował z Tomášem Berdychem do finału debla w Waszyngtonie, jednak w finale czeski duet nie sprostał Mardy'emu Fishowi oraz Markowi Knowlesowi.
Na początku sierpnia 2011 roku Czech wygrał swój piąty singlowy turniej, podczas rywalizacji w Waszyngtonie. W pojedynku finałowym pokonał 6:4, 6:4 Gaëla Monfilsa.
W sezonie 2012 Czech wygrał pierwszy finał wielkoszlemowego turnieju deblowego, którym był Australian Open. W finale, w parze z Leanderem Paesem pokonali Boba i Mike’a Bryanów wynikiem 7:6(1), 6:2. Kolejny tytuł para zdobyła w Miami zwyciężając w finale z Maksem Mirnym oraz Danielem Nestorem. We wrześniu Paes ze Štěpánkiem awansowali do finału gry podwójnej na US Open ponosząc jednak porażkę w finałowym pojedynku z braćmi Bryanami. W październiku debel wystąpił w finale turnieju w Tokio, gdzie zawodnicy przegrali z Alexanderem Peyą i Bruno Soaresem. W następnym tygodniu para zwyciężyła w rozgrywkach deblowych w Szanghaju, gdzie w finale zawodnicy pokonali Mahesha Bhupathiego i Rohana Bopannę. Štěpánek w sezonie 2012 wystąpił również na igrzyskach olimpijckich w Londynie. Wziął udział we wszystkich konkurencjach najdalej dochodząc do II rundy zawodów gry podwójnej.
Pierwszy finał do jakiego Czech awansował w sezonie 2013 miał miejsce na początku sierpnia, w Waszyngtonie w grze podwójnej. Startował w parze z Mardym Fishem, jednak finałowe spotkanie przegrali z Julienem Benneteau i Nenadem Zimonjiciem. Na początku września Štěpánek wspólnie z Leanderem Paesem triumfowali w US Open. Para czesko-hinduska wyeliminowała po drodze bliźniaków Boba i Mike’a Bryanów, a w finale Alexandera Peyę i Bruno Soaresa.
W lipcu 2015 roku Štěpánek osiągnął pierwszy deblowy finał od prawie dwóch lat. Razem z Édouardem Rogerem-Vasselinem pokonali w meczu mistrzowskim w Bogocie Mate Pavicia i Michaela Venusa wynikiem 7:5, 6:3.
W styczniu 2016 roku Czech został finalistą Australian Open, grając wspólnie z Danielem Nestorem. Para ta przegrała decydujący mecz z Jamiem Murrayem i Brunem Soaresem 6:2, 4:6, 5:7. W sierpniu zdobył brązowy medal igrzysk olimpijskich w Rio de Janeiro w grze mieszanej partnerując Lucie Hradeckiej. Czeska para
spotkanie o finał przegrała z duetem Bethanie Mattek-Sands–Jack Sock, natomiast pojedynek o brązowy medal wygrała 6:1, 7:5 z Sanią Mirzą i Rohanem Bopanną.
W styczniu 2017 roku czeski tenisista został wspólnie z Vaskiem Pospisilem finalistą zawodów deblowych w Doha. W listopadzie ogłosił zakończenie kariery tenisowej.
Od roku 2003 Štěpánek reprezentował Czechy w Pucharze Davisa. W 2009 awansował wraz z drużyną do finału rozgrywek, eliminując po drodze Francję, Argentynę i Chorwację. W ćwierćfinale przeciwko Argentynie zdobył decydujący punkt przy stanie 2:2 w rywalizacji, pokonując Juana Mónaco. W finale jednak Czesi przegrali 0:5 z Hiszpanią. W 2012 roku razem z reprezentacją zwyciężył w rozgrywkach, pokonując we wcześniejszych rundach Włochy, Serbię, Argentynę oraz Hiszpanię wynikiem 3:2 w finale.
Najwyżej sklasyfikowany w rankingu singlistów Štěpánek był na 8. miejscu w połowie lipca 2006 roku, z kolei w zestawieniu deblistów w listopadzie 2012 roku zajmował 4. pozycję.
Kariera trenerska.
1 grudnia 2017 dołączył do sztabu szkoleniowego serbskiego tenisisty Novaka Đokovicia. Ich współpraca zakończyła się w kwietniu 2018.
Od maja 2019 razem z Andre Agassim trenuje bułgarskiego zawodnika, Grigora Dimitrowa.

</doc>
<doc id="96763" url="https://pl.wikipedia.org/wiki?curid=96763" title="Barsine">
Barsine

Barsine była córką satrapy Frygii w Persji – Artabazosa, siostrą Artonis (żony Eumenesa z Kardii) i Artakamy (żony Ptolemeusza I Sotera).
Życiorys.
Poślubiła znakomitego wodza greckich najemników Memnona z Rodos. Po śmierci Memnona była przez jakiś czas kochanką Aleksandra Wielkiego. Jej syn Herakles uważany był za owoc tego związku i posłużono się nim podczas jednego z epizodów wojen diadochów.

</doc>
<doc id="96764" url="https://pl.wikipedia.org/wiki?curid=96764" title="Falchan Kangri">
Falchan Kangri



</doc>
<doc id="96765" url="https://pl.wikipedia.org/wiki?curid=96765" title="Gaszerbrum I">
Gaszerbrum I

Gaszerbrum I, Hidden Peak lub K5 – ośmiotysięcznik, jest najwyższym z grupy siedmiu Gaszerbrumów, gór leżących w paśmie Karakorum. Jest drugim (po K2) co do wysokości szczytem Karakorum. W pierwszej klasyfikacji Karakorum określany był jako K5. Z wierzchołka odchodzi kilka grani, z których do najważniejszych wspinaczkowo należą grań północna, biegnąca ku Przełęczy Gaszerbrum i dalej skręcająca na zachód w kierunku Gaszerbruma II, oraz grań południowo-wschodnia, ku Urdok Peak (7300 m n.p.m.). Przez szczyt przebiega główna grań Karakorum, dzieląc masyw na dwie flanki: północno-wschodnią i południowo-zachodnią. Strona północno-wschodnia jest słabo poznana ze względu na trudny dostęp. Wysokość względna góry wynosi około 3 kilometrów.
Szczyt po raz pierwszy został zmierzony przez Martina Conwaya w 1892. Conway podchodził od strony lodowca Baltoro w drodze na zachodnią grań Golden Throne (Baltoro Kangri) i górę zasłaniały mu granie Gaszerbrumów V i VI, nadał mu więc nazwę ang. "Hidden Peak" ("Ukryty Szczyt"). Nazwa ta używana jest na Zachodzie i czasem spotyka się ją również w literaturze. Zgodnie jednak z przyjętą zasadą używa się określenia lokalnego, które pochodzi od słów "rgasha brum", co w języku balti oznacza „Piękną Górę” lub „Świecącą Ścianę”. Nazwa ta wzięła się od trzykilometrowej ściany Gaszerbruma IV, jednego ze szczytów tworzących grupę Gaszerbrumów.
"Zanim jednak Conway nadał mu nazwę, jej „właściwa” wersja, Gusher-Brum, pojawiła się w sierpniu 1888 w „Alpine Journal”. Powołując się na autorytet kapitana Goldwina Austena, gazeta przetłumaczyła ją jako ang. "Sunset Peak" ("Wierzchołek Zachodzącego Słońca")."
Historia podboju.
W 1934 dokonano pierwszego rekonesansu pod dowództwem Güntera O. Dyhrenfurtha, który poprowadził międzynarodową wyprawę. Alpiniści weszli wówczas na okoliczne siedmiotysięczniki, ale wierzchołka Gaszerbruma I nie osiągnęli. Kolejna była wyprawa francuska, która odbyła się w 1936, a jej celem był podbój Karakorum. Była to pierwsza wyprawa francuska w góry wysokie i himalaiści przygotowali się do niej solidnie (transportowano 14 ton bagażu, 800 tragarzy). Ta wyprawa również musiała się poddać z powodu monsunu, który nadszedł trzy tygodnie wcześniej niż się spodziewano.
Przez kolejne dwadzieścia lat szczyt nie budził emocji – wszak do zdobycia były inne, bardziej spektakularne wierzchołki w Himalajach i Karakorum. Po raz pierwszy na szczyt weszli Amerykanie, którzy dzięki refleksowi i determinacji zarezerwowali sobie możliwość atakowania Gaszerbruma I. W 1957 zdobyty został Broad Peak i do kompletu pozostały już tylko Sziszapangma (niedostępna z powodów politycznych, bo leżąca w Chinach), Dhaulagiri – na którego już ustawiły się kolejki, i właśnie Gaszerbrum I. Kierownikiem wyprawy został Nicolas Clinch, który dzięki swym organizacyjnym zdolnościom zdołał zebrać pieniądze potrzebne na zorganizowanie ekspedycji. 5 lipca 1958 pierwsi ludzie postawili stopy na drugim pod względem wysokości szczycie Karakorum. Byli to Andrew Kauffman i Pete Schoening. I znów nastała cisza, aż w końcu w 1975 roku w pięknym stylu wierzchołek osiągnęli Reinhold Messner i Peter Habeler, członkowie dwuosobowej wyprawy. Warto dodać, że podczas wspinaczki korzystali z obozu I polskiej wyprawy, która wówczas działała na Gaszerbrumach II i III.
Pierwszymi Polakami, którzy stanęli na szczycie byli Wojciech Kurtyka i Jerzy Kukuczka. Dokonali tego w alpejskim stylu, południowo-zachodnią ścianą.
Szczyt po raz pierwszy zimą został zdobyty 9 marca 2012 r. ok. godz. 8:30 (czasu miejscowego) przez polski zespół w składzie Adam Bielecki i Janusz Gołąb. Wejścia dokonano bez użycia tlenu. W skład wyprawy wchodzili pozostali w obozie pod szczytem Artur Hajzer (kierownik ekspedycji) i Agnieszka Bielecka. Pierwszy obóz u podnóża góry założony został 21 stycznia.
9 marca 2012 r. o godzinie 14:00 Tamara Styś i Alex Txikon dokonali pierwszego zimowego wejścia na boczny wierzchołek góry – Gasherbrum I South (7109 m).
Gasherbrum I to 11. ośmiotysięcznik zdobyty zimą, drugi ze znajdujących się w Karakorum.
Zdobywcy.
Polskie wejścia:
Kilka razy zjeżdżano z Gaszerbruma I na nartach, po raz pierwszy dokonali tego uczestnicy francusko-szwajcarskiej wyprawy, którzy 27 lipca 1982 roku osiągnęli wierzchołek, po czym przypięli deski i zjechali na nartach do podstawy ściany. Trzynaście lat później tego samego dokonał Marco Car, ale tym razem na snowboardzie.

</doc>
<doc id="96766" url="https://pl.wikipedia.org/wiki?curid=96766" title="Ełk (rzeka)">
Ełk (rzeka)

Ełk (dawniej Łek, niem. "Leck, Lyck") – rzeka na Pojezierzu Mazurskim, prawy dopływ Biebrzy o długości ok. 114 km.
Rzeka Ełk jest prawobrzeżnym dopływem Biebrzy, ciekiem IV rzędu. Długość całkowita wynosi 113,6 km, w tym 86,0 km w województwie warmińsko-mazurskim. Powierzchnia zlewni wynosi 1524,5 km².
W regionalizacji fizycznogeograficznej Polski według Kondrackiego zlewnia rzeki znajduje się w granicach trzech mezoregionów: Wzgórza Szeskie i Pojezierze Ełckie (makroregion Pojezierze Mazurskie) oraz Kotlina Biebrzańska (makroregion Nizina Północnopodlaska).
Początek bierze na Szeskiej Górze koło Gołdapi. Następnie przepływa południkowo przez wschodnie obszary województwa warmińsko-mazurskiego (przepływa przez teren powiatu gołdapskiego – gminę Gołdap, oleckiego – gminy: Kowale Oleckie, Świętajno oraz ełckiego – gminy: Stare Juchy, Ełk i Prostki) – obszar Pojezierza Ełckiego) oraz powiaty grajewski i moniecki w województwie podlaskim. Przepływa przez jeziora: Łaźno, Łaśmiady, Straduńskie, Ełckie. Największymi miejscowościami położonymi nad rzeką są: Ełk, Straduny, Nowa Wieś Ełcka, Prostki i Grajewo.
Początkowy odcinek rzeki (do ujścia do jeziora Łaśmiady) nosi nazwy "Czarna Struga" i "Łaźna Struga". Nazwę Ełk przybiera po przepłynięciu Jeziora Ełckiego w kierunku południowym. Uchodzi do Biebrzy w okolicach miejscowości Osowiec, położonej na obszarze Bagien Biebrzańskich. Wody dolnego biegu rzeki nie przepływają pierwotnym korytem – zostały skierowane do Biebrzy krótszą drogą: Kanałem Rudzkim wybudowanym na przełomie XIX i XX wieku, omijającym dużą część starego koryta. Stary odcinek ujściowy wykorzystuje obecnie Jegrznia (Lega) przed ujściem do Biebrzy.
Do głównych lewobrzeżnych dopływów Ełku należą: Mazurka, Połomska Młynówka, Karmelówka, Kanał Kuwasy, a prawobrzeżnych: Gawlik, Różanica i Binduga.
Zlewnia, ukształtowana przez zlodowacenie bałtyckie, w większości zbudowana jest z glin zwałowych z fragmentami piasków i żwirów. Gleby brunatne właściwe i wyługowane oraz płowe charakteryzują się małą przepuszczalnością. Rzeźba terenu jest urozmaicona. Występują liczne pagórki, zagłębienia bezodpływowe (często zatorfione). W strukturze użytkowania zlewni znaczną powierzchnię zajmują lasy oraz grunty orne.
Wody prawie na całej długości rzeki kwalifikuje się do III klasy czystości. Jedynie w Nowej Wsi Ełckiej stwierdzono II klasę.
Głównymi źródłami zanieczyszczeń są ścieki z mechaniczno-biologicznej (ze stopniem defosfatacji) oczyszczalni dla Ełku w Nowej Wsi Ełckiej (około m³/d ścieków – kontrola z czerwca 2002 r.) oraz z oczyszczalni gminnej w Prostkach (165 m³/d ścieków – kontrola z września 2002 r.). Mniejsze ilości ścieków są odprowadzane z osiedli mieszkaniowych w Stradunach (około 70 m³/d – kontrola WIOŚ ze stycznia 2000 r.), Bobrach (około 60 m³/d – kontrola z października 2000 r.), Wiśniowie Ełckim (około 20 m³/d – kontrola z marca 2001 roku) i Pietraszach (około 10 m³/d – kontrola z marca 2001 r.). Gorzelnia Rolnicza w Stradunach po zakończeniu kampanii produkcyjnej jednorazowo odprowadzała do rzeki Ełk (poprzez rów melioracyjny) ścieki oczyszczone w ilości około 50 m³/d (kontrola ze stycznia 2002 r.)
Jakość wód w 2006 r. badano w jednym przekroju pomiarowo-kontrolnym w Nowej Wsi Ełckiej, ujętym w europejskiej sieci EuroWaterNet. W odniesieniu do oceny za 2005 r. jakość wód Ełku nie uległa zmianie i nadal utrzymywała się na poziomie III klasy.
W 2004 roku na stanowisku zlokalizowanym w Nowej Wsi Ełckiej odpowiadały normom III klasy. O ocenie ogólnej zadecydowały: barwa, BZT5, ChZT-Mn, ChZT-Cr, azot Kjeldahla, bar oraz liczba bakterii grupy coli typu kałowego.
Duży wpływ na poprawę czystości rzeki miała modernizacja oczyszczalni w Ełku i Prostkach (wprowadzono III stopień oczyszczania, polegający na redukcji biogenów w ściekach oczyszczonych. Doprowadziło to do znacznego zmniejszenia ładunku związków biogennych w rzece poniżej zrzutu.

</doc>
<doc id="96767" url="https://pl.wikipedia.org/wiki?curid=96767" title="David Haight">
David Haight

David Bruce Haight (ur. 2 września 1906, zm. 31 lipca 2004) – Amerykanin, wysoki hierarcha Kościoła Jezusa Chrystusa Świętych w Dniach Ostatnich.
Był burmistrzem kalifornijskiego miasta Palo Alto oraz kierował misją mormońską w Szkocji. W 1970 został powołany do władz kościoła, w styczniu 1976 wyświęcony na Apostoła w Kworum Dwunastu Apostołów. Dożył prawie 98 lat i był w chwili śmierci najstarszym w historii Apostołem Kościoła.
5 grudnia 2004 zmarła wdowa po Davidzie Haighcie, Ruby Olson Haight (ur. 28 kwietnia 1910). Dożyła wyboru wnuka Jona Huntsmana na gubernatora stanu Utah w listopadzie 2004.

</doc>
<doc id="96770" url="https://pl.wikipedia.org/wiki?curid=96770" title="Meißen">
Meißen



</doc>
<doc id="96771" url="https://pl.wikipedia.org/wiki?curid=96771" title="Regensburg">
Regensburg

Niemcy:
Osoby:

</doc>
<doc id="96773" url="https://pl.wikipedia.org/wiki?curid=96773" title="Konstanz">
Konstanz

Niemcy:
Inne:

</doc>
<doc id="96774" url="https://pl.wikipedia.org/wiki?curid=96774" title="Magdalena Mosiewicz">
Magdalena Mosiewicz

Magdalena Mosiewicz (ur. 16 lipca 1967) – polska działaczka ekologiczna, reżyserka, współprzewodnicząca partii Zielonych od września 2003 do marca 2008 (obok Jacka Bożka, a następnie Dariusza Szweda).
Życiorys.
Autorka filmów dokumentalnych, dyrektorka festiwalu kultury niezależnej "Poza murami", działaczka Federacji Zielonych. Studia: Uniwersytet Jagielloński – filozofia, PWSFTviT w Łodzi – Wydział Operatorski. Związana ze środowiskami twórczymi i feministycznymi Trójmiasta, Krakowa i Warszawy. W 2011 nakręciła film dokumentalny o Ewie Hołuszko pt. "Ciągle wierzę".
Przewodniczyła Zielonym od ich powstania we wrześniu 2003, w marcu 2008 została zastąpiona przez Agnieszkę Grzybek. W latach 2006–2009 była członkinią Zarządu Europejskiej Partii Zielonych. Jako jedyna przedstawicielka Zielonych z Europy Środkowo-Wschodniej została wybrana przez europejskich Zielonych do "Green Dream Team" podczas kampanii do Parlamentu Europejskiego.
W czerwcu 2004 startowała w wyborach do Parlamentu Europejskiego z listy Zielonych i uzyskała 899 głosów. Zieloni nie przekroczyli wówczas progu wyborczego.
W wyborach do Sejmu 25 września 2005 startowała z pierwszego miejsca w okręgu nr 20 (Warszawa Wschód) jako kandydatka Zielonych z listy SdPl (na podstawie porozumienia zawartego między Zielonymi a SdPl) i uzyskała 2506 głosów. SdPl nie przekroczyła progu wyborczego.
Jest wegetarianką.

</doc>
<doc id="96775" url="https://pl.wikipedia.org/wiki?curid=96775" title="Ropuchowate">
Ropuchowate

Ropuchowate, ropuchy właściwe (Bufonidae) – rodzina płazów z rzędu płazów bezogonowych (Anura).
Zasięg występowania.
Ropuchowate to zwierzęta kosmopolityczne (w stanie naturalnym nie występują tylko w Australii, na Madagaskarze i w regionach oceanicznych), jednak największa ich liczba żyje w krajach o ciepłym lub umiarkowanym klimacie. Jako gatunki introdukowane, w tym bardzo uciążliwe gatunki inwazyjne, zostały szeroko rozprzestrzenione, w tym także na ww. Madagaskar i Australię. 
Charakterystyka.
Są to zwierzęta o różnej wielkości ciała (do 25 cm). Charakterystycznymi cechami budowy ich ciała są: krępa, zwarta sylwetka, rozszerzona w odcinku tułowiowym, i krótkie kończyny tylne. W szczęce górnej i żuchwie brak zębów. W szkielecie brak żeber. Na skórze występują modzele. Język wąski, duży, nieprzyrośnięty z tyłu. Mają ucho środkowe i błony bębenkowe. Samce ropuch mają narządy Biddera. Ropuchy są mięsożerne.
W skórze ropuch występują gruczoły jadowe, będące biernym i jedynym właściwie ich sposobem obrony przed drapieżnikami, ropuchy bowiem to zwierzęta powolne i ociężałe, nie potrafią uciec drapieżnikom. Dzięki tym gruczołom jadowym można odróżnić je od żab. Szczególnie duże skupisko tych gruczołów występuje na głowie, nad oczami, tworząc tzw. gruczoły przyuszne.
Podział systematyczny.
Do rodziny tej należy kilkaset gatunków klasyfikowanych w ponad 30 rodzajach:
oraz taksony o niepewnej pozycji taksonomicznej:
Systematyka.
Poniższy kladogram za Van Bocxlaer et al, zmodyfikowany przedstawia pokrewieństwo rodziny z innymi taksonami płazów.
Poniższy kladogram za Van Bocxlaer et al, zmodyfikowany i uproszczony (pominięto pokrewieństwa pomiędzy gatunkami w obrębie rodzajów) prezentuje poglądy autora na pokrewieństwo pomiędzy kladami ropuchowatych.
Ochrona.
Ropuchy występujące w Polsce (ropucha szara ("Bufo bufo"), ropucha zielona ("Bufotes viridis") i ropucha paskówka ("Epidalea calamita")) objęte są ścisłą ochroną.

</doc>
<doc id="96779" url="https://pl.wikipedia.org/wiki?curid=96779" title="Pete Sampras">
Pete Sampras

Pete Sampras (ur. 12 sierpnia 1971 w Waszyngtonie) – amerykański tenisista pochodzenia greckiego, zwycięzca 14 turniejów wielkoszlemowych w grze pojedynczej.
Dominował w tenisie męskim w latach 90.; w 1993 został po raz pierwszy liderem rankingu światowego, a między 1993–1998 kończył rok jako lider rankingu ATP – jest to rekord pod tym względem. Łącznie na 1. miejscu w rankingu ATP spędził 286 tygodni, co było rekordem aż do czasu pobicia go przez Rogera Federera (310 tygodni). Pierwszy turniej wielkoszlemowy wygrał w 1990, pokonując w finale US Open Andre Agassiego; ten sam zawodnik był przeciwnikiem Samprasa w jego ostatnim finale – także na US Open, w 2002. Również ten pojedynek, podobnie jak większość ze spotkań z Agassim (swoim największym rywalem w okresie dominacji), wygrał Sampras. Finał US Open 2002, rozegrany we wrześniu 2002, okazał się ostatnim meczem w karierze zawodniczej Samprasa, który po wielomiesięcznym namyśle (i licznych spekulacjach medialnych) ogłosił zakończenie kariery w dniu inauguracji kolejnej edycji US Open, 25 sierpnia 2003.
Największe sukcesy przyniósł Samprasowi turniej wimbledoński, gdzie Amerykanin zwyciężył 7 razy. Był niepokonanym w latach 1993–1995 i 1997–2000. Przejął od Beckera przydomek "Króla kortu centralnego na Wimbledonie" (aktualnie ten przydomek należy do Federera, który turniej Wimbledoński zwyciężał 8-krotnie). Sampras wygrał US Open pięciokrotnie – w 1990, 1993, 1995, 1996 i w 2002 roku. Odnosił sukcesy także w Australian Open, gdzie zwyciężył dwukrotnie – w 1994 i 1997 roku, ponadto trzykrotnie był finalistą US Open (w latach 1992, 2000 i 2001) i raz finalistą Australian Open (rok 1995), natomiast bez powodzenia startował na kortach Rolanda Garrosa; jego wielkim celem było zwycięstwo na paryskiej mączce, czego najbliższy był w 1996, kiedy uległ w półfinale Jewgienijowi Kafielnikowowi (późniejszemu triumfatorowi). Na kortach o nawierzchni ziemnej odnosił sukcesy rzadziej, chociaż wygrał m.in. turniej ATP Masters Series Rzymie (1994).
W latach 1990–2000 regularnie kwalifikował się do turnieju ATP Finals, za każdym razem (oprócz 1990) awansując co najmniej do półfinału. Wygrywał te zawody pięciokrotnie (1991, 1994, 1996, 1997, 1999).
Amerykanin jest również zdobywcą Pucharu Davisa w latach 1992 i 1995. W edycji z 1995 zdobył w finale przeciwko Rosji wszystkie punkty dla drużyny Stanów Zjednoczonych. W 1997 roku został finalistą tej imprezy.
Kariera tenisowa.
Pete Sampras urodził się w rodzinie potomków greckich emigrantów w Potomac w stanie Maryland, dzieciństwo spędził jednak głównie w Kalifornii, w Palos Verdes. W wieku 3 lat po raz pierwszy wziął do ręki rakietę tenisową i zaczął regularnie ćwiczyć grę w tenisa. Jego idolem od najmłodszych lat był Rod Laver. Talent młodego Samprasa został szybko dostrzeżony przez znajomego jego rodziców, pediatrę i wielkiego fana tenisa Petera Fischera, który był jego pierwszym trenerem do 1989 roku. Sampras początkowo grał defensywnie z tyłu kortu, a jego najlepszym uderzeniem był oburęczny backhand. Pod wpływem Fischera zmienił styl na ofensywny, a oburęczny backhand na jednoręczny, żeby w przyszłości mieć większe szanse na triumf na trawiastych kortach Wimbledonu.
Pierwsze lata w ATP. Zwycięstwo na US Open (1988–1990).
Sampras został profesjonalnym tenisistą w 1988 roku, w wieku 16 lat. Szybko wszedł do pierwszej setki rankingu ATP. W roku następnym nieznacznie poprawił swój ranking, nadal jednak nie był w stanie przejść 2 rundy w żadnym turnieju wielkoszlemowym poza US Open (w 2 rundzie tego turnieju Sampras wyeliminował mistrza z 1988 roku Matsa Wilandera), nie odniósł też większych sukcesów w turniejach niższej rangi. Sezon 1989 Sampras zakończył na 81. miejscu w rankingu ATP.
Przełom dla 19 letniego wówczas Samprasa nastąpił w roku 1990, kiedy to osiągnął najpierw ćwierćfinał turnieju w Sydney, a potem 4 rundę Australian Open (przegrał w czterech setach z Yannickiem Noahem). W lutym wygrał swój pierwszy turniej w profesjonalnej karierze, na dywanie w Filadelfii, pokonując m.in. Andre Agassiego, Tima Mayotte, a w finale Andrésa Gómeza. Dzięki temu zwycięstwu po raz pierwszy w karierze wszedł do pierwszej dwudziestki najlepszych tenisistów świata. Nie wystąpił na turnieju Rolanda Garrosa, wygrał jednak drugi tytuł w sezonie na trawie w Manchesterze, pokonując w finale Gilada Bluma. Na Wimbledonie przegrał w 1 rundzie z Christem Van Rensburgiem. Podczas turnieju Rogers Cup pokonał kilku znanych zawodników, m.in. wyeliminował w ćwierćfinale Johna McEnroe, w półfinale przegrał z Michaelem Changiem. Do półfinału doszedł również na turnieju w Los Angeles, gdzie przegrał z nr 2. światowego rankingu Stefanem Edbergiem. Nikt nie stawiał młodego Samprasa w gronie faworytów do zwycięstwa na US Open. Amerykanin zaskoczył wszystkich, kiedy pokonał w 4 rundzie Thomasa Mustera, a w ćwierćfinale w pięciu setach zmierzającego do dziewiątego z rzędu finału US Open Ivana Lendla. W półfinale wyeliminował w czterech setach Johna McEnroe. W finale zmierzył się z Andre Agassim i pokonał go w trzech setach, zostając najmłodszym w historii zwycięzcą tego turnieju.
Na koniec sezonu Sampras wystąpił w pierwszej edycji prestiżowego turnieju o Puchar Wielkiego Szlema, pokonując w finale w trzech setach późniejszego trenera Andre Agassiego, Brada Gilberta. Zakończył ten rok na 5. miejscu listy ATP.
Lata 1991–1992.
Pete Sampras wygrał w 1991 4 turnieje, w tym po raz pierwszy triumfował podczas Tennis Masters Cup, kiedy to pokonał w czterech setach Jima Couriera. Nie odniósł jednak większych sukcesów na turniejach wielkiego szlema. Na Wimbledonie odpadł 2 rundzie, na US Open przegrał w ćwierćfinale z Jimem Courierem. Po tej porażce Sampras pozwolił sobie na uwagę, że właściwie cieszy się z tej przegranej, gdyż nie radził sobie z oczekiwaniami mediów i kibiców. Jego oświadczenie spotkało się z falą krytyki jako wyraz postawy niegodnej sportowca.
W 1992 roku Sampras w końcu zaczął odnosić większe sukcesy w rozgrywkach wielkoszlemowych od czasu triumfu na US Open w 1990 roku. Nie zagrał w Australian Open, ale na paryskiej mączce podczas turnieju French Open doszedł po raz pierwszy do ćwierćfinału (przegrał w trzech setach z Agassim). Na Wimbledonie doszedł do półfinału (eliminując w ćwierćfinale obrońcę tytułu Michaela Sticha), gdzie przegrał w czterech setach z Goranem Ivaniševiciem. Doszedł do finału US Open, gdzie przegrał z obrońcą tytułu Stefanem Edbergiem w czterech setach 6:3, 4:6, 6:7(5), 2:6. Sampras przyznał później, że ta porażka była dla niego szczególnie bolesna. Obudziła w nim ducha rywalizacji oraz skłoniła do wzmożonego wysiłku w walce o pierwsze miejsce w rankingu ATP.
Latem 1992 roku Sampras zagrał na igrzyskach olimpijskich w Barcelonie dochodząc do 3 rundy turnieju singlowego i 2 rundy rozgrywek gry podwójnej, wspólnie z Jimem Courierem.
Pierwsze lata dominacji. Sezony 1993–1994.
Zdeterminowany do walki o pierwsze miejsce w rankingu Sampras zaczął sezon 1993 od awansu do półfinału w Melbourne, w którym uległ Stefanowi Edbergowi. Dzięki zwycięstwu w prestiżowym turnieju w Miami, w Tokio oraz Hongkongu po raz pierwszy w kwietniu 1993 roku został liderem rankingu ATP. Na turnieju Rolanda Garrosa powtórzył wynik z ubiegłego roku (przegrał z późniejszym triumfatorem Sergim Bruguerą w czterech setach). Wygrał jednak miesiąc później swój drugi tytuł wielkoszlemowy w karierze, pokonując w finale Wimbledonu Jima Couriera 7:6(3), 7:6(6), 3:6, 6:3, a następnie dwa miesiące później swój drugi tytuł US Open, wygrywając w trzech setach z Cédrikiem Pioline 6:4, 6:4, 6:3. Mimo iż na ostatnim w sezonie turnieju mistrzów rozgrywanym we Frankfurcie nad Menem przegrał w finale z Michaelem Stichem, z 8 tytułami na koncie zakończył sezon jako lider rankingu ATP.
W 1994 Sampras wygrał 10 turniejów i ponownie pewnie zakończył sezon na pierwszym miejscu listy ATP. Triumfował po raz pierwszy na turnieju Australian Open, w finale pokonując Todda Martina 7:6(4), 6:4, 6:4. Wygrał 3 turnieje rangi ATP Masters Series w Indian Wells, Miami oraz w Rzymie (największy sukces Samprasa na mączce), obronił również tytuł wywalczony rok wcześniej na Wimbledonie (wygrana w finale z Goranem Ivaniševiciem 7:6(2), 7:6(5), 6:0). Na US Open wystąpił zmagając się z kontuzją stopy i przegrał w 4 rundzie w pięciu setach z Jaime Yzagą. Sezon zakończył wygrywając po raz drugi w karierze turniej Tennis Masters Cup, pokonując tym razem Borisa Beckera 4:6, 6:3, 7:5, 6:4.
Na szczycie listy ATP. Lata 1995–1998.
Sampras nie obronił w sezonie 1995 tytułu w Melbourne. Podczas tego turnieju stoczył jeden z najbardziej pamiętnych meczów w karierze w ćwierćfinale z Jimem Courierem, kiedy w piątym secie przeżył załamanie emocjonalne i ze łzami w oczach kończył mecz. Okazało się, że u jego trenera oraz bliskiego przyjaciela Tima Gulliksona wykryto złośliwy nowotwór mózgu. Emocjonalnie zdruzgotany Sampras przegrał w finale z Andre Agassim 6:4, 1:6, 6:7(6), 4:6, z którym w całym sezonie 1995 Sampras miał toczyć bardzo wyrównaną rywalizację o miejsce lidera rozgrywek ATP na koniec sezonu. Sampras wygrał z Agassim w finale turnieju w Indian Wells, ale przegrał w finale w Miami. Na Wimbledonie Sampras triumfował po raz trzeci z rzędu, pokonując w półfinale po pięciosetowej rywalizacji Gorana Ivaniševicia, a w finale Borisa Beckera 6:7(5), 6:2, 6:4, 6:2. Podczas serii turniejów rozgrywanych na twardych kortach Ameryki Północnej Agassi ponownie pokonał Samprasa, tym razem w finale turnieju w Montrealu. Sampras zrewanżował się Agassiemu za tę przegraną na US Open, gdzie pokonał swojego rywala 6:4, 6:3, 4:6, 7:5. Po śmierci Gulliksona trenerem Samprasa został były tenisista Paul Annacone, który przestawił grę Amerykanina na styl jeszcze bardziej ofensywny.
W sezonie 1996 Sampras wygrał 8 turniejów, w tym 1 o randzie wielkiego szlema. W Australii przegrał w 3 rundzie z Markiem Philippoussisem. Na turnieju w Paryżu Sampras doszedł do półfinału, eliminując po drodze kolejno dwóch byłych mistrzów French Open, Sergi'ego Bruguerę i Jima Couriera, po pięciosetowych meczach. W półfinale uległ późniejszemu triumfatorowi Jewgienijowi Kafielnikowowi. Na turnieju wimbledońskim Sampras przegrał w ćwierćfinale w trzech setach z Richardem Krajickiem. Na turnieju US Open Sampras w ćwierćfinałowym meczu z Àlexem Corretją w tie-breaku piątego słaniał się na korcie i dostał torsji, ale ostatecznie wygrał. W finale pokonał Michaela Changa 6:1, 6:4, 7:6(3). Na kończącym sezon turnieju mistrzów rozgrywanym na nawierzchni dywanowej w Hanowerze Sampras stoczył jeden z najbardziej pamiętnych pojedynków w karierze, pokonując w finale Borisa Beckera wynikiem 3:6, 7:6(5), 7:6(4), 6:7(11), 6:4. Po raz czwarty z rzędu zakończył sezon jako lider rozgrywek ATP.
Sezon 1997 był jednym z najlepszych w karierze Samprasa, który zakończył go jako nr 1. na świecie z 8 tytułami na koncie. Ponownie wygrał Australian Open, pokonując w finale Carlosa Moyę. Odzyskał tytuł na Wimbledonie (w finale pokonał Cédrica Pioline), wygrał 2 turnieje rangi ATP Masters Masters w Cincinnati oraz Paryżu. Jako jedyny w historii gracz wygrał zarówno Puchar Wielkiego Szlema, jak i Tennis Masters Cup w jednym sezonie, pokonując w finałach kolejno Patricka Raftera oraz Jewgienija Kafielnikowa. Na turnieju US Open odpadł w 4 rundzie w pięciu setach z Petrem Kordą.
Podczas sezonu 1998 Amerykanin zdołał wygrać 4 turnieje w roku. Sampras słabsze wyniki osiągał w turniejach wielkoszlemowych. Na Australian Open przegrał w ćwierćfinale z Karolem Kučerą, na French Open odpadł w 2 rundzie z Ramónem Delgado. Tytuł na Wimbledonie Sampras obronił po wyrównanym pięciosetowym meczu z Goranem Ivaniševiciem, który wygrał ostatecznie wynikiem 6:7(2), 7:6(9), 6:4, 3:6, 6:2. Na US Open przegrał w półfinale w pięciu setach z Patrickiem Rafterem mimo prowadzenia 2:1 w setach. Udało mu się jednak po raz szósty z rzędu zakończyć sezon na pierwszym miejscu listy ATP.
Utrata pierwszego miejsca. Lata 1999–2000.
Sampras w 1999 nie grał całą pierwszą część sezonu z powodu kontuzji. Do gry powrócił tuż przed Wimbledonem, kiedy wygrał 24 mecze z rzędu, zdobywając kolejno tytuły w Queen’s, na Wimbledonie, w Los Angeles i w Cincinnati. W finale Wimbledonu okazał się lepszym od Andre Agassiego 6:3, 6:4, 7:5. Agassiego pokonał również w finale Los Angeles oraz półfinale Cincinnati i przystępował do US Open jako faworyt. Tuż przed US Open doznał jednak kontuzji pleców na treningu i musiał zrezygnować z udziału w turnieju. Oznaczało to, że po raz pierwszy od sześciu lat Sampras nie zakończy roku na fotelu lidera rozgrywek. Zdołał jednak wygrać po raz piąty tytuł Tennis Masters Cup w Hanowerze, pokonując w finale Agassiego 6:1, 7:5, 6:4.
W 2000 roku Sampras doszedł do półfinału Australian Open, gdzie przegrał w pięciu setach z Agassim. W dalszej części sezonu osiągnął jednak znaczące sukcesy. Wygrał po raz trzeci prestiżowy turniej w Key Biscayne (pokonał w finale Gustavo Kuertena). Po raz siódmy w karierze zwyciężył na Wimbledonie, mimo iż od 2 rundy tego turnieju grał z bolesną kontuzją goleni. W finale pokonał Patricka Raftera 6:7(10), 7:6(5), 6:4, 6:2, potwierdzając swoją dominację na trawnikach Wimbledonu. Był to także trzynasty tytuł wielkoszlemowy w karierze Samprasa, który został wówczas rekordzistą wśród mężczyzn jeśli chodzi o liczbę zwycięstw w turniejach wielkiego szlema. Na US Open dotarł do finału, gdzie przegrał z Maratem Safinem 4:6, 3:6, 3:6. W turnieju Tennis Masters Cup Amerykanin przegrał w półfinale z Kuertenem.
Zmierzch kariery i ostatni tytuł wielkoszlemowy.
Sampras od czasu zwycięstwa na Wimbledonie nie wygrał przez następne 24 miesiące żadnego turnieju. Na Wimbledonie był obrońcą tytułu, ale przegrał w pięciu setach z Rogerem Federerem w 4 rundzie. Na US Open doszedł ponownie do finału, gdzie nie sprostał Lleytonowi Hewittowi. W 2002 roku Sampras przegrał w finale turnieju w Houston z Andym Roddickiem, natomiast na Wimbledonie został wyeliminowany w 2 rundzie przez będącego wówczas na 145. miejscu w rankingu Georga Bastla. Podczas US Open Amerykanin pokonał młodszych zawodników (m.in. Grega Rusedskiego, Tommy’ego Haasa i Andy’ego Roddicka) i doszedł do finału, gdzie po raz kolejny zmierzył się z Andre Agassim. Sampras wygrał ostatni mecz na tym turnieju, pokonując Agassiego 6:3, 6:4, 5:7, 6:4 i zdobywając tym samym czternasty tytuł wielkiego szlema w karierze. Był, jak się to później okazało, również ostatni mecz w karierze Samprasa, który nie grał przez cały następny rok, ale decyzję o przejściu na sportową emeryturę oficjalnie ogłosił dopiero na US Open w 2003 roku. Tuż po zakończeniu kariery przez amerykańskiego tenisistę zaczęto wymieniać go w gronie największych mistrzów tej dyscypliny.
W 2007 Pete Sampras został wpisany na listę Międzynarodowej Tenisowej Galerii Sławy (International Tennis Hall Of Fame).
Puchar Davisa.
W latach 1991–2002 reprezentował Stany Zjednoczone w Pucharze Davisa.
Sampras dwukrotnie zdobył wraz z reprezentacją trofeum, w 1992 i w 1995 roku. W meczu finałowym przeciwko Szwajcarii w 1992 został wystawiony do gry podwójnej i zdobył punkt w parze z Johnem McEnroe, pokonując Marca Rosseta i Jakoba Hlaska w pięciu setach. Ponownie przyczynił się do sukcesu USA w Pucharze Davisa w 1995. W finale z Rosją pokonał w Moskwie Andrieja Czesnokowa w pięciu setach oraz Jewgienija Kafielnikowa w trzech setach na swojej najmniej lubianej nawierzchni (mączce).
W 1991 i 1997 osiągnął z reprezentacją finały. W edycji z roku 1991 przeciwko Francji przegrał swoje pojedynki singlowe z Henrim Leconte i Guyem Forgetem, natomiast w 1997 roku w rywalizacji ze Szwecją doznał kontuzji lewej nogi w meczu z Magnusem Larssonem przez co wycofał się z dalszej gry.
Styl gry.
Sampras był graczem wszechstronnym, który często stosował taktykę serw i wolej. Kiedy jego trenerem był Gullikson, Sampras grał ofensywnie głównie z głębi kortu, starając się zakończyć wymianę przy siatce po uprzednim wypracowaniu taktycznej przewagi. Kiedy jego trenerem został Paul Annacone, Sampras zaczął grać ofensywniej, atakując jeszcze częściej przy siatce. Dzięki temu do późnego jak na sportowca wieku był w stanie skutecznie rywalizować ze znacznie młodszymi i bardziej wytrzymałymi kondycyjnie rywalami.
Sampras dysponował znakomitym pierwszym i drugim podaniem (z tego względu nazywano go często żartobliwie „Pistol Pete”). Dzięki swojemu serwisowi Sampras był w stanie wygrywać ważne punkty w decydujących momentach meczu oraz niekiedy odwracać losy wydawałoby się już przegranego spotkania. Jego drugie podanie jest uważane za najlepsze w historii tenisa, często udawało mu się dzięki niemu zdobyć punkt bezpośrednio bądź wymusić słaby i łatwy do zaatakowania return. Sampras serwował silnie, ale jego podanie było trudne do odbioru przede wszystkim ze względu na doskonałe plasowanie (był w stanie zaserwować w dowolny punkt na korcie) oraz umiejętne maskowanie tego, gdzie zamierza serwować.
Sampras posiadał również skuteczny forehand. Najbardziej spektakularnym uderzeniem w jego repertuarze był zwłaszcza forehand wykonywany w biegu, przez wielu uważany za najlepsze uderzenie tego typu w historii dyscypliny. Było to uderzenie bardzo silne i płaskie, zazwyczaj dawało mu punkt bądź natychmiastową przewagę w wymianie. Sampras był zawodnikiem bardzo szybkim, często prowokował przeciwnika do zagrania w pusty kort na stronę forehandową, gdyż niemal zawsze był w stanie dobiec do piłki i zagrać uderzenie wygrywające.
Sampras grał bardzo pewnie przy siatce, jego woleje technicznie były wykonywane efektownie i zarazem bardzo skuteczne. Sampras słynął z widowiskowych smeczów wykonywanych z wyskoku, co sprawiało, że niemal niemożliwością było przelobowanie go.
Jedynym zagraniem w arsenale Samprasa, które mogło uchodzić za jego słabość, był klasyczny jednoręczny backhand. Sampras potrafił efektownie mijać z backhandu przeciwników atakujących siatkę, w regularnej wymianie jednak częściej popełniał z tej strony błąd lub też zagrywał łatwiejszą do zaatakowania piłkę na środek kortu. Żeby zneutralizować swoją słabość Sampras często uciekał się do uderzenia z odwróconego forehandu bądź uderzał piłkę slajsem i szedł do siatki, żeby skrócić wymianę.
Styl gry Samprasa był szczególnie skuteczny na szybkich nawierzchniach: na trawie, na dywanie oraz na betonie, gdyż jego serwis, skuteczne woleje, agresywny i atletyczny styl gry oraz niezawodny forehand dawały mu na nich znaczną przewagę. Nigdy nie udało mu się wygrać turnieju rangi wielkiego szlema na mączce (French Open), gdyż ceglana mączka umożliwiała jego przeciwnikom częstsze niż na innych nawierzchniach skuteczne mijanie go przy siatce. Inną przyczyną słabości Samprasa na mączce mógł być jego uderzany bardzo płasko forehand (na mączce bardziej opłaca się zagrywać piłkę z większą rotacją) oraz stosunkowo rzadkie uciekanie się drop-szota.
Sampras słynął z koncentracji na korcie oraz niezłomności i woli walki, zwłaszcza w meczach toczonych do trzech wygranych setów. Do historii tenisa przeszły jego słynne mecze z Andre Agassim, Jimem Courierem, Goranem Ivaniševiciem, Patrickiem Rafterem czy Borisem Beckerem. Dotychczas jest ostatnim wybitnym przedstawicielem pokolenia tych tenisistów, którzy często stosowali klasyczny styl serw i wolej.
Osiągnięcia w turniejach Wielkiego Szlema i ATP World Tour Masters 1000 (gra pojedyncza).
Legenda

</doc>
<doc id="96781" url="https://pl.wikipedia.org/wiki?curid=96781" title="Akariobionty">
Akariobionty



</doc>
<doc id="96783" url="https://pl.wikipedia.org/wiki?curid=96783" title="Akariota">
Akariota



</doc>
<doc id="96784" url="https://pl.wikipedia.org/wiki?curid=96784" title="Rama">
Rama



</doc>
<doc id="96785" url="https://pl.wikipedia.org/wiki?curid=96785" title="Organizmy akariotyczne">
Organizmy akariotyczne



</doc>
<doc id="96786" url="https://pl.wikipedia.org/wiki?curid=96786" title="Anukleobionty">
Anukleobionty



</doc>
<doc id="96787" url="https://pl.wikipedia.org/wiki?curid=96787" title="Bezjądrowce">
Bezjądrowce



</doc>
<doc id="96788" url="https://pl.wikipedia.org/wiki?curid=96788" title="Bezjądrowe">
Bezjądrowe



</doc>
<doc id="96789" url="https://pl.wikipedia.org/wiki?curid=96789" title="Protokarionty">
Protokarionty



</doc>
<doc id="96790" url="https://pl.wikipedia.org/wiki?curid=96790" title="Organizmy prokariotyczne">
Organizmy prokariotyczne



</doc>
<doc id="96791" url="https://pl.wikipedia.org/wiki?curid=96791" title="Przedjądrowce">
Przedjądrowce



</doc>
<doc id="96792" url="https://pl.wikipedia.org/wiki?curid=96792" title="Hologram">
Hologram

Hologram – zapis fotograficzny na nośniku przynajmniej dwufalowego obrazu interferencyjnego, który w odczycie daje dwa niezależne od siebie obrazy przestrzenne 3D (trójwymiarowe).
Klasyfikacja hologramów.
W zależności od zastosowanych przybliżeń przy opisie rozkładów amplitudy zespolonej pola fali przedmiotowej w obszarze rejestracji na płycie holograficznej, wyróżniamy:
Ze względu na parametr transmisji przezrocza holograficznego, który w procesie odtwarzania wpływa na parametry fali odtwarzającej:
Ze względu na stosunek grubości warstwy światłoczułej W do okresu przestrzennego zarejestrowanych na hologramy prążków interferencyjnych:
Ze względu na typ wiązki odniesienia:
Ze względu na liczbę ekspozycji:
Zastosowanie hologramów w zabezpieczeniach.
Hologramy, jako naklejki samoprzylepne lub na foliach metalizowanych aplikowanych w technologii hot-stampingu lub cold-stampingu z indywidualnym wzorem, stosowane są jako istotne zabezpieczenia oryginalnych produktów, m.in. zabezpieczenia druku, w tym też banknotów, przed próbami fałszowania. Indywidualne hologramy są rejestrowane w międzynarodowym rejestrze hologramów. Najstarszą polską firmą produkującą zabezpieczenia holograficzne od 1994 roku jest Stigma z Warszawy.
Podstawowe konfiguracje do wykonywania hologramów.
Ze względu na wzajemne usytuowanie źródła wiązki odniesienia R, obiektu O i ośrodka światłoczułego H, mamy trzy typy układów holografów:

</doc>
<doc id="96794" url="https://pl.wikipedia.org/wiki?curid=96794" title="Rama (mechanika)">
Rama (mechanika)

Rama, ramownica – prętowy układ konstrukcyjny, płaski lub przestrzenny, obciążony siłami skupionymi, momentami lub obciążeniem rozłożonym (równomiernie bądź też nierównomiernie). Ramy, w zależności od sposobu podparcia lub też schematu konstrukcji, mogą stanowić układy statycznie wyznaczalne lub statycznie niewyznaczalne (przesztywnione). Ramy występują m.in. jako elementy konstrukcji budynku lub budowli, np. w konstrukcjach takich jak hale przemysłowe.

</doc>
<doc id="96802" url="https://pl.wikipedia.org/wiki?curid=96802" title="Siateczka endoplazmatyczna">
Siateczka endoplazmatyczna



</doc>
<doc id="96805" url="https://pl.wikipedia.org/wiki?curid=96805" title="Glikokaliks">
Glikokaliks

Glikokaliks – węglowodanowa warstwa pokrywająca powierzchnię błon komórkowych komórek zwierzęcych oraz niektórych bakterii i innych komórek. Składa się z: galaktozy, glukozy, glukozoaminy, galaktozaminy, mannozy, fukozy i kwasów sjalowych, które są składnikami glikolipidów oraz glikoproteidów, glikoprotein.
Zabezpiecza powierzchnię komórki przed uszkodzeniami mechanicznymi i chemicznymi, pełni ważne funkcje przy łączeniu się komórek w skupiska oraz przy ich identyfikacji. W dużym stopniu pochłania wodę, co powoduje, że powierzchnia komórki jest śliska, dzięki temu wiele komórek (np. leukocyty) może się prześlizgiwać przez wąskie szczeliny w ścianach naczyń włosowatych. Śliskość powierzchni komórek zapobiega zlepianiu się krwinek czerwonych i przyczepianiu do ścian naczyń krwionośnych. Chroni również komórki jelita przed strawieniem. Glikokaliks różnych typów komórek różni się składem reszt cukrowych i grubością. Składa się głównie z cukrów prostych, które występują zazwyczaj jako boczne łańcuchy związane kowalencyjnie z białkami błonowymi (glikoproteiny) lub lipidami (glikolipidy).
Ponadto obecne są w tej warstwie proteoglikany (związki białkowo-węglowodanowe, syntezowane w komórce, wydzielane na zewnątrz i adsorbowane do powierzchni błony komórkowej). Obecność glikokaliksu na powierzchni błony komórkowej zwiększa jej asymetrię.
Glikokaliks jest warstwą bardzo wrażliwą na każdą fizjologiczną zmianę komórki. Jego funkcje nie są do końca poznane. Przypuszcza się, że odpowiada za:

</doc>
<doc id="96806" url="https://pl.wikipedia.org/wiki?curid=96806" title="Piątek (miasto)">
Piątek (miasto)

Piątek – miasto w Polsce położone w województwie łódzkim, w powiecie łęczyckim, w gminie Piątek. Miejscowość jest siedzibą gminy Piątek.
Piątek leży w historycznej ziemi łęczyckiej. W latach 1975–1998 miejscowość położona była w województwie płockim.
Miasto położone jest nad rzekami Moszczenicą i Maliną. W Piątku krzyżują się drogi biegnące z Łodzi do Kutna i z Łowicza do Łęczycy.
Historia.
Piątek ze względu na swoje położenie był początkowo osadą targową. Prawdopodobnie nazwa Piątku pochodzi od dnia tygodnia, w którym odbywały się w nim targi. Prawa miejskie otrzymał w XIV w. W tym czasie był silnym ośrodkiem rzemieślniczo-handlowym. W połowie XVII w. liczył 320 domów i ok. 1500 mieszkańców. W tym czasie słynął m.in. z produkcji piwa .
W końcu XVI wieku miejscowość była miastem duchownym, miasto arcybiskupstwa gnieźnieńskiego w powiecie łęczyckim województwa łęczyckiego. 
Do połowy XVII w. miasto rozwijało się dość prężnie, stanowiąc ważny ośrodek rzemieślniczo-handlowy. Rozwój Piątku zahamował najazd szwedzki, przede wszystkim jednak do upadku gospodarczego przyczynił się pożar w 1681, który strawił całe miasto. Od tego czasu Piątek nie odzyskał swojej świetności. W 1685 było w nim tylko 40 domów, a 100 lat później, w 1785 zaledwie o 10 więcej. W 1870 Piątek stracił prawa miejskie ze względu na udział mieszkańców w powstaniu styczniowym.
W okresie międzywojennym w Piątku powstała fabryka maszyn rolniczych, która dawała zatrudnienie części ludności. Większość mieszkańców jednak zajmowała się rolnictwem. Istniały również warsztaty rzemieślnicze oferujące mieszkańcom Piątku i okolicy swoje usługi. Część mieszkańców, zwłaszcza Żydzi, zajmowała się handlem. W większości okolicznych wsi istniały majątki ziemskie, w których miała zatrudnienie ludność zamieszkująca okolice Piątku. Tylko w nielicznych wsiach, w których nastąpiło uwłaszczenie, zamieszkiwali (najczęściej małorolni) chłopi.
W pierwszej fazie Bitwy nad Bzurą Piątek i okoliczne wsie stały się areną ofensywy wojsk polskich. Po zaciekłych walkach, poważnie zniszczona miejscowość została zdobyta przez wojsko polskie 9 września 1939, jednak wskutek zmiany sytuacji na froncie oddziały polskie opuściły Piątek bez walki 13 września. W listopadzie 1939 Niemcy wcielili miejscowość w granice Rzeszy. Część polskich mieszkańców wysiedlono, a ludność pochodzenia żydowskiego wymordowano w ośrodku zagłady Żydów z Kraju Warty, w Kulmhof am Nehr (Chełmno n. Nerem).
Do 18 maja 1943 miejscowość nosiła przedwojenną nazwę, dopiero w tym dniu otrzymała niemiecką nazwę (Quadenstädt) na cześć poległego pod Piątkiem w Bitwie nad Bzurą . 18 stycznia 1945 Piątek został wyzwolony spod okupacji niemieckiej.
W 1966 działacze oddziału PTTK w Łęczycy wysunęli pomysł ustalenia środka Polski. W 1969 Jan Bronisław Ciesielski z Instytutu Geodezji i Kartografii, działającego na zlecenie Głównego Urzędu Geodezji i Kartografii, określił jego współrzędne geodezyjne i kartograficzne. Środek Polski został wyznaczony w Goślubiu, jednak uznano, że symboliczny pomnik należy ustawić w Piątku. Wzniesiono go w centrum miejscowości. Wjeżdżający do Piątku są także witani tablicą informacyjną w kształcie granic państwa z napisem „Piątek – geometryczny środek Polski”. W październiku 2018 ogłoszono wyznaczenie nowego, geodezyjnego środka Polski w odległej o 16 kilometrów Nowej Wsi pod Kutnem. Wyznaczono go na podstawie pomiaru uwzględniającego inne parametry, takie jak morskie wody wewnętrzne oraz morze terytorialne Polski i oznaczono kolumną pamiątkową na prywatnej posesji
W 1978 w mieście był kręcony polski psychologiczny film obyczajowy "Aktorzy prowincjonalni" w reżyserii Agnieszki Holland.
1 stycznia 2020 Piątek ponownie uzyskał prawa miejskie.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="96807" url="https://pl.wikipedia.org/wiki?curid=96807" title="Morgan">
Morgan

Hrabstwa w USA:
zobacz też

</doc>
<doc id="96809" url="https://pl.wikipedia.org/wiki?curid=96809" title="Igor Guzenko">
Igor Guzenko

 Igor Siergiejewicz Guzenko (ros. Игорь Сергеевич Гузенко, ur. 13 stycznia 1919 w Rohaczewie, zm. 8 lipca 1982 w Mississauga) – szyfrant ambasady Związku Radzieckiego w Ottawie.
Igor Guzenko 5 września 1945 opuścił służbę i przekazał Kanadyjczykom 109 dokumentów dotyczących działalności szpiegowskiej Głównego Zarządu Wywiadowczego (GRU) w Kanadzie i Stanach Zjednoczonych, między innymi na temat wykradania tajemnic nuklearnych i metod osadzania tak zwanych uśpionych szpiegów. Sprawa Guzenki jest czasem traktowana jako zdarzenie rozpoczynające okres zimnej wojny.
Historyk Jack Granatstein stwierdził, że [sprawa] "Guzenki była początkiem zimnej wojny dla opinii publicznej", a dziennikarz Robert Fulford oznajmił: "Jestem absolutnie pewien, zimna wojna zaczęła się w Ottawie". Także The New York Times był zdania, że działania Guzenki "uświadomiły mieszkańcom Ameryki Północnej skalę sowieckiego szpiegostwa i zagrożenia z niego wynikające".
W konsekwencji informacji Guzenki siatka GRU w Kanadzie została rozbita, a szyfry przez niego przekazane umożliwiły rozwój operacji Venona.

</doc>
<doc id="96811" url="https://pl.wikipedia.org/wiki?curid=96811" title="Histon">
Histon



</doc>
<doc id="96814" url="https://pl.wikipedia.org/wiki?curid=96814" title="Rudno">
Rudno



</doc>
<doc id="96815" url="https://pl.wikipedia.org/wiki?curid=96815" title="Bolończyk">
Bolończyk

Bolończyk – jedna z ras psów, należąca do grupy psów do towarzystwa, zaklasyfikowana do sekcji biszonów i ras pokrewnych. Typ lisowaty. Nie podlega próbom pracy.
Rys historyczny.
Korzenie tej rasy sięgają Dalmacji; jest spokrewniona z maltańczykiem. Niektórzy kynolodzy uważają, że rasa psów wywodzi się z Rosji, gdzie została bardzo rozpowszechniona już wiele lat temu.
Wygląd ogólny.
Bolończyk jest psem małym o prostym grzbiecie. W stosunku do ogólnego zarysu sylwetki posiada dość rozbudowaną klatkę piersiową. Nos i oczy są czarnej barwy.
Szata i umaszczenie.
Włos jest dość sztywny, miękki w dotyku i długi podobnie jak u biszona kędzierzawego (Bichon frise). Bolończyk występuje tylko w kolorze białym. W okresie szczenięctwa dopuszczalne jest kremowe zabarwienie uszu, schodzą one zazwyczaj do roku życia. Odmiany barwne nazwane zostały bolonką cwietną/kolorową. Są rasą odrębną, nie uznaną przez FCI.
Zachowanie i charakter.
Łagodny, wesoły, skory do zabawy pies lubiący dzieci, inteligentny oraz ruchliwy. Bolończyk to pies mądry i posłuszny, przywiązuje się do właściciela i miejsca zamieszkania. Ma wielką potrzebę bliskości z człowiekiem, chętnie mu towarzyszy i się bawi. Sprawdzi się w rodzinie, ale należy pamiętać o wychowaniu go. Psy te nie lubią samotności i nie powinny przez dłuższy czas przebywać same. Nie potrzebują zbyt dużo ruchu, wystarczą krótkie spacery. Zazwyczaj mają dobre nastawienie do innych.
Użytkowość.
Pies rodzinny, do towarzystwa. Przywiązuje się do miejsca, w którym żyje. Lubi pielęgnację. W okresie renesansu był nadal lubiany jako pies ozdobny na wszystkich dworach Europy.

</doc>
<doc id="96816" url="https://pl.wikipedia.org/wiki?curid=96816" title="Tylakoid">
Tylakoid

Tylakoid – pęcherzykowata struktura, podstawowy element budowy wewnętrznej chloroplastu komórki roślinnej lub podobna struktura wchodząca w skład autotroficznej komórki prokariotycznej. U większości roślin w chloroplastach tylakoidy tworzą tzw. system lamellarny, w którego skład wchodzą grana, czyli zwarte stosy spłaszczonych tylakoidów (lamelle gran) oraz intergrana, czyli tylakoidy stromy (lamelle stromy) będące pojedynczymi pęcherzykami tylakoidów łączących grana. 
W błonach tylakoidów zachodzi faza jasna fotosyntezy, podczas gdy w stromie zachodzi cykl Calvina.
Tylakoidy zapewniają organizację aparatu fotosyntetycznego również u sinic. U tych organizmów brak jest struktur typu grana. Charakterystycznym elementem tylakoidów sinic są zewnętrzne kompleksy antenowe – fikobilisomy.
Budowa.
Błony tylakoidów zbudowane są głównie z galaktolipidów: monogalaktozylodiacyloglicerolu i digalaktozyloglicerolu. Jednocześnie charakterystyczną cechą galaktolipidów błon tylakoidów jest znaczna zawartość kwasów tłuszczowych nienasyconych, głównie linolowego i linolenowego. Występujące powszechnie w błonach komórkowych fosfolipidy stanowią w błonach chloroplastów jedynie 15% ogółu składników lipidowych. Łącznie lipidy stanowią 35–40% zawartości błon tylakoidów. Pozostałe elementy to białka, stanowiące podstawowy składnik błon tylakoidowych oraz barwniki fotosyntetyczne. Wiele z białek obecnych w błonach tylakoidowych uczestniczy w procesie fotosyntezy. Nie są one rozmieszczone jednorodnie. Fotoukład II zlokalizowany jest głównie w błonach tworzących grana, zaś fotoukład I oraz kompleks syntazy ATP głównie w błonach tworzących lamella. Stosunkowo równomiernie rozmieszczone są kompleksy cytochromowe b6f.

</doc>
<doc id="96821" url="https://pl.wikipedia.org/wiki?curid=96821" title="Chloroplasty">
Chloroplasty



</doc>
<doc id="96824" url="https://pl.wikipedia.org/wiki?curid=96824" title="Alain Delon">
Alain Delon

Alain Fabien Maurice Marcel Delon (ur. 8 listopada 1935 w Sceaux) – francuski aktor, producent, scenarzysta i reżyser filmowy. Jedna z największych gwiazd kina europejskiego lat 60. i 70. XX wieku, twarz francuskiej Nowej Fali oraz symbol męskiego seksapilu.
W trakcie całej swojej kariery święcił sukcesy zarówno komercyjne, jak i artystyczne. Współpracował z takimi uznanymi twórcami kina autorskiego, jak Luchino Visconti, Michelangelo Antonioni, Louis Malle, Jean-Pierre Melville, René Clément, czy Jean-Luc Godard. Jako aktor wykreował specyficzny charakter samotnych i małomównych gangsterów lub policjantów. Do jego najsłynniejszych kreacji zalicza się te w filmach "Rocco i jego bracia" (1960), "W pełnym słońcu" (1960), "Zaćmienie" (1962), "Lampart" (1963), "Samuraj" (1967), "Basen" (1969), czy "W kręgu zła" (1970).
Życiorys.
Wczesne lata.
Urodził się w rodzinie rzymskokatolickiej Édith i Fabiena Delonów. Kiedy miał cztery lata, jego rodzice rozwiedli się. Został przy matce, która ponownie wyszła za mąż. Jego ojczym Paul Boulogne był rzeźnikiem. Jako dziecko był sześciokrotnie wyrzucany z różnych szkół. Uczęszczał do szkoły katolickiej, z której został wyrzucony w wieku piętnastu lat. W latach 1952–1956 służył w marynarce wojennej, w 1953 roku walczył podczas I wojny indochińskiej. Zamieszkał potem w Marsylii, gdzie poznał aktora Jeana-Claude’a Brialy i za jego namową w 1957 roku pojechał na festiwal filmowy do Cannes.
Kariera.
W Cannes przyjął pierwszą propozycję zagrania drugoplanowej roli zabójcy Jo w dramacie Yves’a Allégreta "Kiedy kobieta jest w coś zamieszana" ("Quand la femme s’en mêle", 1957). Rok później na planie komedii "Bądź piękna i milcz" ("Sois belle et tais-toi", 1958) w roli Loulou poznał Jeana-Paula Belmondo, z którym zagrał jeszcze w następnych czterech innych obrazach – "Sławne miłości" ("Amours célèbres", 1961), "Czy Paryż płonie?" ("Paris brûle-t-il?", 1966), "Borsalino" (1970) i "Dziewczyna dla dwóch" ("Une chance sur deux", 1998).
W melodramacie "Christine" (1958) jego ekranową partnerką była Romy Schneider. Filmowy romans przekształcił się w autentyczne uczucie. Schneider zerwała z rodziną i wyjechała z Delonem do Paryża, gdzie publiczność przyjęła gorąco ich występ na scenie w spektaklu "Szkoda, że jest dziwką" w reżyserii Luchino Viscontiego. Widzowie z zainteresowaniem oglądali ponowne spotkanie pary kochanków w dramacie kryminalnym "Basen" ("La Piscine", 1969), gdzie zagrał niespełnionego pisarza, który szuka spokoju i stabilizacji w pracy.
Do jednych z jego najlepszych ról należy kreacja biseksualnego mordercy Toma Ripleya, prowadzącego podstępną grę oszustw i kłamstw, nie cofając się nawet przed morderstwem, zabija syna milionera, przyjmuje jego tożsamość i rozpoczyna życie bogatego playboya w thrillerze "W pełnym słońcu" ("Plein soleil", 1960) oraz występ w dwóch produkcjach Luchino Viscontiego: jako idealista Rocco Parondi, jeden z czterech synów rodziny sycylijskiej, który zostaje zawodowym bokserem w dramacie kryminalnym "Rocco i jego bracia" ("Rocco e i suoi fratelli", 1960) oraz w roli cynicznego siostrzeńca księcia Saliny w dramacie historycznym "Lampart" ("Il Gattopardo", 1963) z Burtem Lancasterem i Claudią Cardinale.
Karierę kontynuował przede wszystkim w filmach policyjnych i gangsterskich, m.in. "Klan Sycylijczyków" ("Le Clan des Siciliens", 1969), ale także melodramatach np. "Zaćmienie" ("L’Eclisse", 1962). W melodramacie wojennym "Teheran 43" ("Tegeran-43", 1981) pojawił się jako inspektor Foche. Za rolę zdesperowanego alkoholika w surrealistycznej komedii "Nasza historia" ("Notre histoire", 1984) otrzymał nagrodę Césara.
Swoim wizerunkiem wypracował sobie własną markę produkującą meble, odzież, perfumy oraz papierosy. Był na okładkach magazynów takich jak „Elle”, „Paris Match”, „Bravo”, „L’Officiel Hommes”, „Film” i „Vanity Fair”.
Jako gwiazda gali Telekamery 1999 odebrał nagrodę specjalną, przyznawaną przez redakcję „Tele Tygodnia” dla najpopularniejszej gwiazdy zagranicznej.
Madonna zadedykowała mu piosenkę „Beautiful Killer” (2012) z albumu "MDNA".
W 2019 r. otrzymał honorową Złotą Palmę za całokształt na 72. Festiwalu w Cannes.
Życie prywatne.
13 sierpnia 1964 r. poślubił aktorkę Nathalie Canovas-Delon, z którą ma syna Anthony’ego (ur. 30 września 1964). 25 sierpnia 1968 doszło do rozwodu. W latach 1987–2002 był związany z Rosalie van Breemen, z którą ma syna Alaina-Fabiena (ur. 18 marca 1994) i córkę Anouchkę (ur. 1990). Związany był także z Romy Schneider (1959–1964) i Brigitte Bardot (1961). 
Ze związku z piosenkarką Nico (1961–1962) ma nieuznanego przez siebie syna Christiana Aarona Boulogne (ur. 11 sierpnia 1962). Zerwał relacje z matką po tym, jak uparła się zaopiekować jego synem Ari, efektem związku z Nico. Rozmawiali ponownie, gdy jego ojczym zmarł w 1988, w tym samym roku, w którym zmarła Nico. 
Romansował z austriacką aktorką Marisą Mell (1962), Laną Wood (1965), Mireille Darc (1969–1984) i Anne Parillaud (1981–1983).

</doc>
<doc id="96825" url="https://pl.wikipedia.org/wiki?curid=96825" title="Psyche (mitologia)">
Psyche (mitologia)

Psyche (gr. ψυχή 'dusza' łac. Psyche 'dusza') – w mitologii greckiej, bogini i uosobienie duszy ludzkiej; przedstawiana jako młoda dziewczyna ze skrzydłami motyla, razem ze swoim mężem Erosem miała córkę Hedone.
Niewidzialny kochanek.
Psyche jest główną bohaterką jednego z greckich mitów. Jej uroda wzbudziła zazdrość Afrodyty, która nakazała Erosowi, by rozkochał dziewczynę w najbrzydszym z mężczyzn. Eros sam zakochał się jednak w Psyche i odwiedzał ją co noc pod osłoną ciemności, uprzedzając, że straci go na zawsze, jeżeli będzie chciała zobaczyć, jak wygląda. Ulegając namowom swych zazdrosnych sióstr, Psyche z ciekawości zapaliła pewnej nocy kaganek, chcąc ujrzeć Erosa, ale kropla rozgrzanej oliwy zbudziła pięknego boga, który – zagniewany jej nieposłuszeństwem – odleciał. Zrozpaczona Psyche rozpoczęła wędrówki po świątyniach w poszukiwaniu ukochanego. Trafiła wreszcie do Afrodyty, która przyjęła ją do wykonywania najcięższych prac i posług. Swą pracowitością, łagodnością i urodą przełamała wreszcie niechęć bogini, obdarzona została przez Zeusa nieśmiertelnością, sprowadzona na Olimp i zaślubiona Erosowi. Najbardziej znana wersja legendy o Erosie i Psyche pochodzi z "Metamorfoz" Apulejusza.

</doc>
<doc id="96828" url="https://pl.wikipedia.org/wiki?curid=96828" title="Plastyd">
Plastyd

Plastyd – organellum otoczone dwiema błonami plastydowymi, występujące u roślin oraz protistów roślinopodobnych. W komórkach embrionalnych występują proplastydy, z których rozwijają się pozostałe rodzaje plastydów. Wnętrze plastydów wypełnione jest gęstym roztworem, stromą, zawierającym białka, DNA, związki rozpuszczalne oraz ziarna skrobi, plastoglobule oraz fitoferrytynę.
Zróżnicowanie i funkcje.
Do plastydów zaliczane są:
Pochodzenie.
Zgodnie z teorią endosymbiozy, opisaną przez Lynn Margulis, plastydy pochodzą od symbiotycznych bakterii, dlatego też: zachowały bakteryjne kształty i rozmiary, rozmnażają się w cytozolu niezależnie od podziałów komórki, nigdy nie występują w jądrze komórkowym, zachowały też własne, zubożone DNA podobne do DNA cyjanobakterii. Zanim potwierdzono podobieństwo DNA plastydowego do DNA bakterii, rozważano także koncepcję endogenicznego pochodzenia tych organelli przedstawioną przez Maxa Taylora, zakładającą powstanie plastydów bez udziału symbiozy, a poprzez odszczepienie się fragmentów jądra komórkowego.
Wyróżnia się trzy typy plastydów ze względu na pochodzenie. Pierwszą grupę stanowią plastydy roślin zielonych, drugą rodoplasty występujące u krasnorostów, a trzecią muroplasty, nazywane też cyjanelami występujące u glaukofitów. Te trzy rodzaje plastydów są efektem pierwotnej endosymbiozy z bakteriami podobnymi do sinic. Plastydy pozostałych autotroficznych eukariotów są wynikiem wtórnej endosymbiozy.
Niektóre organizmy heterotroficzne mają zdolność do wchłonięcia plastydów ze zjadanych glonów. Plastydy takie, określane nazwą kleptoplastów, mogą przez kilka miesięcy przeprowadzać fotosyntezę i dostarczać związków organicznych. Utrzymanie funkcji plastydów pochodzących z glonów jest możliwe dzięki obecności genów niezbędnych do ich działania w genomie jądrowym organizmu heterotroficznego. Geny zostały przeniesione prawdopodobnie z wyniku poziomego transferu genów.
U większości organizmów zaliczanych do apikompleksów występują reliktowe plastydy określane jako apikoplasty. Organizmy te nabyły plastydy glonów w wyniku wtórnej endosymbiozy. Apikoplasty nie są zdolne do przeprowadzania fotosyntezy, jednak są niezbędne w metabolizmie posiadających je protistów.

</doc>
<doc id="96829" url="https://pl.wikipedia.org/wiki?curid=96829" title="Mitochondria">
Mitochondria



</doc>
<doc id="96832" url="https://pl.wikipedia.org/wiki?curid=96832" title="Leukoplast">
Leukoplast

Leukoplasty (gr. leukos - biały) – bezbarwne, niefotosyntetyzujące plastydy o średnicy zwykle nie większej niż 2μm. Pojęcie leukoplast jest dwojako stosowane przez autorów. Może dotyczyć plastydów występujących we wszystkich niefotosyntetyzujących tkankach stałych i nie gromadzących materiałów zapasowych lub też plastydów występujących w tkance spichrzowej i gromadzących substancje zapasowe.
Leukoplasty w pierwszym znaczeniu mogą mieć kształt kulisty, ameboidalny lub dzwonowaty. Nie zawierają rybosomów. Wewnątrz otoczki znajdują się jedynie nieliczne plastoglobule. Ten typ plastydów występuje w wielu tkankach, między innymi w korze pierwotnej łodygi i korzenia, epidermie oraz jej wytworach, ryzodermie oraz włośnikach, a także w bielmie.
Leukoplasty gromadzące materiały zapasowe dzielą się, w zależności od przechowywanego materiału, na:
Ogólna charakterystyka.
Leukoplasty występują w różnych komórkach większości roślin wyższych. Najczęściej spotykamy je w komórkach tkanek embrionalnych w cytoplazmie zarodników i gamet żeńskich roślin zarodnikowych, w bulwach, w kłączach, w skórce wielu roślin jednoliściennych, w komórkach miękiszowych położonych w głębi narządów i u niektórych roślin cudzożywnych. Forma, w jakiej występują leukoplasty, jest prawie kulista, chyba że zawiera wykrystalizowane substancje lub wydłużone ziarna skrobi.
Pełnione funkcje.
Funkcją leukoplastów nie zawierających materiałów zapasowych może być wytwarzanie olejków eterycznych. Taką funkcję potwierdzono w egzokarpie owoców cytrusowych oraz włoskach wydzielniczych kilku innych gatunków roślin. W komórkach bielma nasion roślin oleistych leukoplasty uczestniczą w syntezie kwasów tłuszczowych.
Leukoplasty w tkankach zapasowych takich jak bielmo, liścienie, korzenie, bulwy mogą gromadzić materiały zapasowe. Leukoplasty zawierające skrobię to amyloplasty (łac. amylum - skrobia). Zdarza się, że leukoplasty gromadzą lipidy lub białka zapasowe.
Budowa.
Dojrzałe leukoplasty nie zawierają tylakoidów. Stroma ma mniejsza gęstość niż w chloroplastach. Znajduje się w niej kilka nukleoidów. Nie stwierdza się w niej typowych 70S rybosomów. U amyloplastów światło powoduje wykształcenie barwników asymilacyjnych i tylakoidów, czyli mogą się one przekształcać w chloroplasty.
Biogeneza.
Leukoplasty powstają z proplastydów.

</doc>
<doc id="96834" url="https://pl.wikipedia.org/wiki?curid=96834" title="Gatunkowa ochrona zwierząt">
Gatunkowa ochrona zwierząt

Gatunkowa ochrona zwierząt – jedna z form prawnej ochrony przyrody obejmująca ochroną konkretne gatunki zwierząt i wprowadzająca wobec nich określone zakazy, takie jak np. zakaz zabijania, okaleczania, transportu, pozyskiwania, przetrzymywania, posiadania żywych zwierząt, posiadania zwierząt martwych lub ich części, niszczenia siedlisk i ostoi, wybierania, posiadania oraz przechowywania jaj i inne.
Polska.
W Polsce jest to jedna z form ochrony przyrody przyjęta w ustawie o ochronie przyrody wprowadzona w stosunku do dziko występujących zwierząt.
Historia.
W okresie międzywojennym obejmowano w Polsce ochroną gatunkową pojedyncze gatunki zwierząt. Były to żółw błotny, objęty ochroną na podstawie rozporządzenia Ministra Wyznań Religijnych i Oświecenia Publicznego z 1935 roku oraz żubr objęty ochroną na podstawie rozporządzenia tegoż ministra z 1938 roku. Oba rozporządzenia wydano na podstawie ustawy o ochronie przyrody z 1934 r.
W 1949 roku wydana została nowa ustawa o ochronie przyrody, a jej pierwszym aktem wykonawczym było rozporządzenie ministra leśnictwa z 4 listopada 1952, które wprowadzało gatunkową ochronę zwierząt i uchylało poprzednie akty z 1935 i 1938 roku dotyczące żółwia i żubra. Rozporządzenie to wymieniało 128 chronionych taksonów: były to głównie gatunki, ale także całe rodzaje (np. biegacz), podrodziny (np. jaskółki) czy rodziny (np. sikory). Ponadto akt ten zabraniał niszczenia mrowisk w lasach i wprowadzenia nowych dla fauny krajowej zwierząt niełownych bez każdorazowej zgody ministra leśnictwa. 
Akt ten uchylony został 1 lutego 1984 roku i tego samego dnia weszło w życie Rozporządzenie Ministra Leśnictwa i Przemysłu Drzewnego z dnia 30 grudnia 1983, które na liście chronionych wymieniało 72 taksony zwierząt. Ponadto wprowadziło ono ochronę stanowisk 10 gatunków ptaków. 
1 kwietnia 1995 roku akt ten został uchylony, a w życie weszło Rozporządzenie Ministra Ochrony Środowiska, Zasobów Naturalnych i Leśnictwa z dnia 6 stycznia 1995. Na liście chronionych znalazło się w nim 125 taksonów zwierząt. 20 gatunków zwierząt (ptaków i gadów) objętych było specjalną ochroną miejsc ich rozrodu i stałego przebywania polegającą na zakazie wprowadzania zmian w środowisku w odległości 200 m w ciągu całego roku, a 500 m w okresie 1 lutego–31 sierpnia takich jak wycinanie drzew i krzewów czy prowadzenie prac melioracyjnych. 
Rozporządzenie to zostało uchylone 2 sierpnia 2001 roku, a 15 listopada weszło w życie rozporządzenie Ministra Środowiska z 26 września 2001, które z kolei zastąpione zostało 26 października 2004 roku kolejnym aktem prawnym: Rozporządzeniem Ministra Środowiska z dnia 28 września 2004. Rozporządzenie to obejmowało ścisłą ochroną gatunkową 326 taksonów zwierząt, a kolejne 23 ochroną częściową. Ponadto 5 gatunków bezkręgowców znalazło się na liście gatunków objętych ochroną częściową, które mogą być pozyskiwane z wyszczególnieniem sposobów ich pozyskiwania. 
23 listopada 2011 r. weszło w życie rozporządzenie Ministra Środowiska z dnia 12 października 2011 r. w sprawie ochrony gatunkowej zwierząt, które ochroną ścisłą obejmowało 319 taksonów, a ochroną częściową 23. Ponadto 5 gatunków bezkręgowców znalazło się na liście gatunków objętych ochroną częściową, które mogą być pozyskiwane z wyszczególnieniem sposobów ich pozyskiwania, a 4 gatunki na liście dziko występujących ptaków, które mogą być sprzedawane, transportowane i przetrzymywane w celach handlowych, jeśli zostały legalnie upolowane. 
Rozporządzenie to zostało uznane za uchylone 2 października 2014 roku, kiedy minęły dwa lata od ogłoszenia odpowiedniej nowelizacji ustawy o ochronie przyrody. Tym samym do chwili wejścia w życie aktualnego Rozporządzenia Ministra Środowiska, ochrona gatunkowa zwierząt w kraju nie obowiązywała. 8 października 2014 roku weszło w życie Rozporządzenie Ministra Środowiska z dnia 6 października 2014 r. w sprawie ochrony gatunkowej zwierząt. Lista zwierząt objętych ochroną podzielona została w nim na dwa załączniki. W załączniku I znalazło się 589 taksonów zwierząt objętych ochroną ścisłą, natomiast w załączniku II 202 taksony zwierząt objętych ochroną częściową. Wśród gatunków objętych ochroną częściową, które mogą być pozyskiwane z wyszczególnieniem sposobów ich pozyskiwania znalazły się tylko ślimak winniczek i bóbr europejski. 30 gatunków zwierząt umieszczono na liście wymagających ustalenia stref ochrony, miejsc rozrodu i regularnego przebywania oraz wielkości stref ochrony.
Obecnie.
1 stycznia 2017 roku weszło w życie Rozporządzenie Ministra Środowiska z dnia 16 grudnia 2016 r. w sprawie ochrony gatunkowej zwierząt.
Irlandia.
W Irlandii na mocy różnych aktów prawnych ochroną gatunkową objętych jest 226 gatunków zwierząt.
Wielka Brytania.
Prawodawstwo Wielkiej Brytanii obejmuje ochronę gatunkową na mocy kilku aktów. 
Zgodnie z "The Conservation of Habitats and Species Regulations 2010" ochronie podlega 29 taksonów zwierząt. 
"The Wildlife and Countryside Act 1981" obejmuje ochroną 80 gatunków ptaków, przy czym zezwala na polowanie na niektóre gatunki za pomocą określonych metod w określonym sezonie, jak również na ich kontrolę przez odpowiednie osoby za pomocą określonych metod. 
"Schedule 5 of the Wildlife and Countryside Act 1981" chroni określone gatunki przed okaleczaniem, zabijaniem, zabieraniem ze środowiska naturalnego, a także obejmuje ochroną miejsca w których chronią się te zwierzęta, zabezpieczając przed ich niepokojeniem. Obejmuje ponad 100 taksonów zwierząt dzieląc je na różne poziomy ochrony. 
"Protection of Badgers Act 1992" chroni borsuki przed złym traktowaniem, w tym niszczeniem ich schronień.

</doc>
<doc id="96836" url="https://pl.wikipedia.org/wiki?curid=96836" title="Sosna Armanda">
Sosna Armanda

Sosna Armanda ("Pinus armandii" Franch.) – gatunek drzewa iglastego z rodziny sosnowatych. Sosna Armanda występuje w stanie dzikim w Azji: środkowe i zachodnie Chiny, północny i środkowy Tajwan, z niewielkim zasięgiem w północnej Mjanmie. W Polsce rzadko uprawiana, przeważnie w arboretach lub ogrodach botanicznych. 
Biologia i ekologia.
Drzewo wiecznie zielone, rośnie w średnim tempie. Igły wydzielają specjalną substancję, która spłukiwana przez deszcz wsiąka w grunt i wpływa hamująco na proces kiełkowania nasion, przez co w pobliżu drzewa wstrzymywany jest wzrost innych roślin. Gatunek jednopienny, wiatropylny. Pylenie w kwietniu i maju, nasiona dojrzewają we wrześniu i październiku następnego roku.
Igły trójkątne w przekroju poprzecznym. Jedna wiązka przewodząca w liściu, 3 kanały żywiczne. 
Rośnie na terenach górzystych i w dolinach rzek, na wysokości 1000–3300 m n.p.m. Preferuje gleby lekkie (piaszczyste) i iłowate o odczynie kwaśnym, może rosnąć na glebach ubogich w składniki odżywcze. Dobrze znosi susze, toleruje suche i wilgotne podłoże. Lubi stanowiska nasłonecznione. Stanowi sklepienie i górne partie lasu.
Systematyka i zmienność.
Pozycja gatunku w obrębie rodzaju "Pinus"
Odmiany:
Wyróżniana była także odmiana "Pinus armandii" var. "dabeshanensis" Silba 1990. Szczegóły morfologiczne i zasięg występowania wskazują jednak na bliższy związek tej odmiany z "Pinus fenzeliana" niż "P. armandii". Również populacje występujące na wyspie Hajnan, uznawane kiedyś za sosny Armanda, zaliczane są obecnie do gatunku "P. fenzeliana". Z kolei populacje z wysp na południu Japonii, traktowane kiedyś jako odmiana "Pinus armandii" var. "amamiana" (Koidzumi) Hatus. 1974 wydzielane są obecnie jako osobny gatunek "Pinus amamiana".
Zagrożenia.
Międzynarodowa organizacja IUCN przyznała temu gatunkowi kategorię zagrożenia LC ("least concern"), czyli jest gatunkiem najmniejszej troski, spośród gatunków niższego ryzyka. Odmiana "P. armandii" var. "mastersiana" ma od 1998 r. nadaną kategorię zagrożenia EN ("endangered"), czyli uznano ją za takson zagrożony wymarciem w niedalekiej przyszłości. Głównym źródłem zagrożenia jest degradacja siedlisk prowadząca do zmniejszania liczebności populacji.
Zastosowanie.
Jadalne są nasiona, smażone lub gotowane, cenione za delikatny smak. Z żywic uwalnianych z miazgi drzewnej pozyskiwana jest przyprawa waniliowa, jako produkt uboczny tego procesu.
Wykorzystywany na konstrukcje drewniane, podkłady kolejowe i do produkcji mebli.
Obecność w kulturze.
Sosna Armanda, ze względu na wiecznie zielone liście, uznawana jest przez Chińczyków za symbol długowieczności i nieśmiertelności. W starożytnych Chinach, taoistyczni poszukiwacze nieśmiertelności spożywali wiele żywicy drzewa, licząc tym samym na przedłużenie życia.

</doc>
<doc id="96839" url="https://pl.wikipedia.org/wiki?curid=96839" title="Kserokopiarka">
Kserokopiarka

Kserokopiarka – urządzenie umożliwiające tworzenie kopii dokumentów i dwuwymiarowych elementów graficznych.
Historia.
Nazwa "kserokopiarka" wywodzi się od greckiego słowa "kseros" ("ξηρός"), oznaczającego "suchy". Wykorzystywany proces uzyskiwania obrazów nie wymaga bowiem żadnych kąpieli chemicznych, w porównaniu do klasycznej fotografii.
Producentem pierwszych urządzeń, pod marką Xerox, była firma Haloid. 22 października 1938 roku Chester Carlson wykonał pierwszą udaną kopię dokumentu zawierającego napis: 10.22.38 Astoria. W Polsce pierwsze modele kopiarek pojawiły się w latach sześćdziesiątych XX wieku. Ponieważ nie było polskiej nazwy na nowe urządzenia, zaczęto je nazywać powszechnie "ksero". Później nazwa przekształciła się w "kserokopiarka".
Zasada działania kserokopiarki.
Zasadniczym elementem kopiarki jest metalowy wałek, tzw. bęben pokryty warstwą związków selenu, organicznego fotoprzewodnika (OPC) lub krzemu amorficznego. Związki te wykazują właściwości fotoelektryczne, w ciemności są izolatorem prądu elektrycznego, a światło generuje w nich nośniki prądu elektrycznego, co odpowiada temu, że warstwa przewodzi w tych miejscach prąd elektryczny. Bęben obraca się przechodząc przez kolejne etapy tworzenia obrazu.
Elektryzowanie.
W pobliżu bębna umieszczona jest elektroda naelektryzowana do napięcia kilku tysięcy woltów. Elektroda ta, poprzez wyładowanie koronowe elektryzuje bęben.
Naświetlanie.
Naelektryzowana część bębna jest oświetlana światłem odbitym od kopiowanego dokumentu. Układ optyczny tworzy fragment obrazu kopiowanego dokumentu na bębnie. W miejscach oświetlonych, w wyniku zjawiska fotoelektrycznego wewnętrznego, substancja pokrywająca bęben przewodzi prąd elektryczny i w tych miejscach bęben przestaje być naelektryzowany. W wyniku tego na bębnie tworzy się fragment kopiowanego dokumentu.
Przenoszenie tonera na bęben.
Następnie ta część bębna przesuwa się tuż obok elementu wywołującego tzw. wywoływaczki z tonerem. W niektórych modelach toner w wywoływaczce jest mieszany z tzw. deweloperem. Developer na metalowym wałku, we wnętrzu którego znajdują się magnesy tworzy szczotkę, która nanosi toner w miejscach, gdzie bęben jest naelektryzowany, tworząc na bębnie obraz rzeczywisty.
Przenoszenie na papier lub inny materiał.
Papier dotykając bębna pokrytego miejscami tonerem, przejmuje toner z bębna. By ułatwić przenoszenie się tonera z bębna na papier, pod papierem umieszczona jest rolka transferowa, która jest naładowana ujemnie i powoduje przeskok cząstek tonera z bębna na kartkę.
Wybielanie bębna i czyszczenie.
Następnie z bębna usuwany jest ładunek, poprzez rolkę, listwę lub szczotkę rozładowującą. Bęben jest czyszczony z resztek tonera. Kartka jest transportowana do utrwalacza.
Utrwalanie.
Papier pokryty tonerem przechodzi między silnie ogrzanymi (ok. 200 °C) wałkami, toner ulega stopieniu i przykleja się do papieru. By uniknąć przyklejania się tonera do wałka utrwalającego jest on wykonany z teflonu lub delikatnie pokrywany olejem. Wałek lub listwa nanosząca olej na wałek utrwalający i czyszczący go z przyklejonego tonera nazywa się wałkiem olejowym.
Drukarka laserowa.
W identyczny sposób działają drukarki zwane laserowymi, z tym że dane do wydrukowania dostarczane są przez komputer do urządzenia naświetlającego bęben, a nie jak w przypadku kserokopiarki – z modułu skanującego dokument. W drukarkach zwanych laserowymi stosuje się kilka technologii naświetlania bębna:
Kserokopiarki cyfrowe.
Urządzenia wielofunkcyjne (zawierające skaner, drukarkę, a często również fax) lub kserokopiarki zwane cyfrowymi działają na trochę innej zasadzie niż zwykłe kserokopiarki analogowe. Głównymi ich elementami funkcjonalnymi są: komputer wewnętrzny, skaner i drukarka.
Komputer steruje całością urządzenia, a w szczególności skanuje kopiowany obraz, który w postaci cyfrowej może być przez niego przetwarzany, a następnie drukowany na wbudowanej drukarce. W tanich urządzeniach stosuje się drukarki atramentowe, natomiast w droższych laserowe czarno-białe lub laserowe kolorowe.

</doc>
<doc id="96841" url="https://pl.wikipedia.org/wiki?curid=96841" title="Puchar Świata w skokach narciarskich 2002/2003">
Puchar Świata w skokach narciarskich 2002/2003

Puchar Świata w skokach narciarskich 2002/2003 – 24. edycja Pucharu Świata mężczyzn w skokach narciarskich, która rozpoczęła się 29 listopada 2002, po raz pierwszy w historii, na obiekcie Rukatunturi w Ruce. Ostatni konkurs sezonu rozegrano 23 marca 2003, na największej wówczas skoczni świata Velikance w Planicy.
Zaplanowanych zostało 30 konkursów, spośród których jeden został odwołany. Organizatorem największej liczby konkursów byli Niemcy. Zdobywcą Kryształowej Kuli został – po raz trzeci z rzędu – Adam Małysz.
Skocznie.
W tabeli podano rekordy skoczni obowiązujące przed rozpoczęciem Pucharu Świata 2002/2003 lub ustanowione bądź wyrównane w trakcie jego trwania (wyróżnione wytłuszczeniem).

</doc>
<doc id="96853" url="https://pl.wikipedia.org/wiki?curid=96853" title="Chromatofory">
Chromatofory



</doc>
<doc id="96855" url="https://pl.wikipedia.org/wiki?curid=96855" title="Ikona (informatyka)">
Ikona (informatyka)

Ikona () – element interfejsu graficznego, niewielki piktogram widoczny na ekranie monitora, reprezentujący graficznie określony typ pliku, folder, aplikację, urządzenie, funkcję programu, itp. i stanowiący odsyłacz do nich.
Większość funkcjonalności nowoczesnego systemu komputerowego korzystającego z GUI opiera się na interakcji z użytkownikiem poprzez ikony. Poprzez umieszczenie kursora na ikonie i kliknięcie na nią, użytkownik uruchamia określone działanie programu lub systemu. Ikony występują w różnych miejscach GUI:
Historia.
W pierwotnym znaczeniu nazwa ta pochodzi z języka greckiego "εικων" ("eikón") i oznacza "obraz", a w znaczeniu omawianym tutaj stanowi zapożyczenie z języka angielskiego.
Ikony były po raz pierwszy wprowadzone w latach 70. przez centrum rozwojowe Palo Alto Research Center firmy Xerox jako narzędzie ułatwiające pracę z systemem operacyjnym dla osób mniej zaawansowanych w informatyce. Pod koniec lat 80 graficzne interfejsy użytkownika oparte na wykorzystaniu ikon zostały rozpowszechnione przez systemy AmigaOS, Mac OS i Microsoft Windows, stając się standardem formy komunikacji użytkownika z komputerem.
Format.
Ikona może być samodzielnym plikiem, lub też mieścić się w innym pliku (np. wykonywalnym). W systemach Windows ikony zapisywane są w formacie ICO lub BMP. W innych systemach używane są formaty PNG lub SVG. W systemie BeOS ikona jest atrybutem pliku zapisywanym w systemie plików BeFS.

</doc>
<doc id="96856" url="https://pl.wikipedia.org/wiki?curid=96856" title="Chromoplast">
Chromoplast

Chromoplasty – barwne plastydy, nieaktywne w procesie fotosyntezy. Zawierają one barwniki karotenoidowe, ksantofil i karoteny. Nadają barwę kwiatom, owocom, a czasem również korzeniom (np. marchwi) lub bulwom. Chromoplasty mogą powstawać z proplastydów, chloroplastów i amyloplastów. Powstawanie chromoplastów z chloroplastów jest zjawiskiem leżącym u podłoża tzw. dojrzewania owoców.
Budowa.
Chromoplasty mogą mieć różne kształty. Wyróżniane są warianty morfologiczne kuliste, błoniaste, cylindryczne, kryształowe, siateczkowo-kulkowe. Różne warianty chromoplastów mogą jednocześnie występować w tym samym organie.

</doc>
<doc id="96858" url="https://pl.wikipedia.org/wiki?curid=96858" title="Północna Rodezja">
Północna Rodezja



</doc>
<doc id="96859" url="https://pl.wikipedia.org/wiki?curid=96859" title="Wojciech Szczurek">
Wojciech Szczurek

Wojciech Bogusław Szczurek (ur. 1 grudnia 1963 w Gdyni) – polski prawnik, doktor nauk prawnych, były sędzia, samorządowiec, od 1998 prezydent Gdyni – najdłużej urzędujący w historii miasta.
Życiorys.
Syn Zbigniewa Szczurka. Urodził się w Gdyni, uczęszczał do Szkoły Podstawowej nr 35, następnie do II Liceum Ogólnokształcącego im. Adama Mickiewicza w Gdyni. Ukończył studia na Wydziale Prawa i Administracji Uniwersytetu Gdańskiego. W 2001 uzyskał na UG stopień naukowy doktora nauk prawnych (specjalność prawo gospodarcze publiczne) na podstawie pracy pt. "Działalność gospodarcza gmin w portach morskich (studium prawne)".
W latach 1989–1994 był asesorem i sędzią Sądu Rejonowego w Gdyni, orzekając w wydziale cywilnym.
W 1989 współorganizował gdyński Komitet Obywatelski. Od 1990 związany z działalnością samorządową. W latach 1991–1998 był przewodniczącym gdyńskiej rady miasta, równocześnie reprezentował Gdynię w Sejmiku Samorządowym Województwa Gdańskiego. W drugiej połowie lat 90. przystąpił do Ruchu Stu. Później stanął na czele lokalnego ugrupowania pod nazwą „Samorządność”.
28 października 1998 został przez radnych wybrany na urząd prezydenta Gdyni. W pierwszych bezpośrednich wyborach samorządowych na to stanowisko w 2002 zdobył 62 208 głosów (77,26%), wygrywając już w pierwszej turze.
W 2003 objął funkcję prezesa Stowarzyszenia Miast Autostrady Bursztynowej, lobbującej na rzecz budowy autostrady A1. W marcu 2006 został doradcą społecznym prezydenta RP Lecha Kaczyńskiego do spraw samorządu.
W wyborach w 2006 ponownie wygrał w pierwszej turze, zdobywając 82 438 głosów (85,81%) i pokonując m.in. posła PiS Zbigniewa Kozaka (który otrzymał 7,49% głosów). W wyborach w 2010 został wybrany na czwartą z rzędu kadencję, otrzymując 80 345 głosów (87,39%). Również w 2014 i 2018 uzyskiwał reelekcję w pierwszej turze z wynikiem odpowiednio 79,01% oraz 67,88% głosów.
Zasiadał także w senacie Wyższej Szkoły Międzynarodowych Stosunków Gospodarczych i Politycznych, radzie programowej Centrum Studiów Bałtyckich Instytutu Badań nad Gospodarką Rynkową, Zespole Problemowym ds. Obszarów Miejskich i Metropolitalnych PAN.
Jest autorem książki "Działalność gospodarcza gmin w portach morskich" (Gdańsk 2000, ) oraz współautorem publikacji "Prawo w portach morskich" (Warszawa 1998, ).
Życie prywatne.
Żonaty (żona Barbara), ma trzech synów (Mateusza, Marka i Macieja).

</doc>
<doc id="96862" url="https://pl.wikipedia.org/wiki?curid=96862" title="Chromoplasty">
Chromoplasty



</doc>
<doc id="96866" url="https://pl.wikipedia.org/wiki?curid=96866" title="Sierpień 2004">
Sierpień 2004



</doc>
<doc id="96868" url="https://pl.wikipedia.org/wiki?curid=96868" title="Leukoplasty">
Leukoplasty



</doc>
<doc id="96873" url="https://pl.wikipedia.org/wiki?curid=96873" title="Plastydy">
Plastydy



</doc>
<doc id="96874" url="https://pl.wikipedia.org/wiki?curid=96874" title="Organelle">
Organelle



</doc>
<doc id="96878" url="https://pl.wikipedia.org/wiki?curid=96878" title="Heather O’Rourke">
Heather O’Rourke

Heather Michele O’Rourke (ur. 27 grudnia 1975 w San Diego, zm. 1 lutego 1988 tamże) – amerykańska aktorka dziecięca.
Życiorys.
Jako mała dziewczynka występowała w reklamach Barbie. Jej twarz zdobiła także pudełka tych lalek.
Debiutowała w filmie Tobe Hoopera "Duch" ("Poltergeist", 1982). W ciągu kilku lat kariery wystąpiła jeszcze w filmach: "Massarati and the Brains" (1982), "Webster" (1983), "Surviving" (1985), "" ("Poltergeist II: The Other Side", 1986), "Duch III: Ostatni rozdział" ("Poltergeist III: The Final Chapter", 1988) oraz w serialu "Happy Days" (1984).
W trakcie prac nad filmem "Duch III" zmarła na stole operacyjnym na atak serca i sepsę z powodu źle zdiagnozowanej kolki jelit. Pochowano ją na Westwood Village Memorial Park Cemetery (dzielnica Los Angeles).

</doc>
<doc id="96881" url="https://pl.wikipedia.org/wiki?curid=96881" title="Herjolf Bardarson">
Herjolf Bardarson

Herjolf Bardarson (isl. Herjólfur Bárðarsson) - Islandczyk, ojciec Bjarniego Herljólfssona (pierwszego Europejczyka, który w trakcie żeglugi z Islandii na Grenlandię zobaczył w czasie sztormu wybrzeże Ameryki).
Wedle Sagi Grenlandzkiej Herjolf był synem Barda, syna Herjolfa, który był kuzynem Ingólfura Arnarsona, jednego z pierwszych norweskich osadników na Islandii.
Herjolf był przyjacielem Eryka Rudego; wyruszył razem z nim, by skolonizować Grenlandię. Zamieszkał w miejscu, które potem zostało nazwane Herjólfsdal na wyspach Vestmannaeyjar; miał żonę Thorgard.

</doc>
<doc id="96884" url="https://pl.wikipedia.org/wiki?curid=96884" title="Rodzaje gleb">
Rodzaje gleb



</doc>
<doc id="96885" url="https://pl.wikipedia.org/wiki?curid=96885" title="Mülheim an der Ruhr">
Mülheim an der Ruhr

Mülheim an der Ruhr – miasto na prawach powiatu położone w zachodniej części Niemiec, w kraju związkowym Nadrenia Północna-Westfalia, w rejencji Düsseldorf, w Zagłębiu Ruhry (niem. "Ruhrgebiet").
Podział administracyjny.
Miasto podzielone jest na dziewięć dzielnic "(Stadtteil)":
Gospodarka.
W Mülheim mają swe siedziby koncerny handlu detalicznego Aldi-Süd i Tengelmann. Należące do koncernu RWE przedsiębiorstwo RWW (niem. "Rheinisch-Westfälische Wasserwerksgesellschaft") zaopatruje region w wodę pitną.
Zakłady przemysłowe to m.in. należąca do koncernu Siemens fabryka generatorów Kraftwerk Union (KWU) i niegdyś należąca do koncernu Mannesmann fabryka rur (w latach siedemdziesiątych XX wieku zatrudniała ona ok. 12 tys. osób, później znaczna część produkcji została przeniesiona za granicę).
Transport.
Mülheim jest od 1862 roku podłączony do ogólnokrajowej sieci kolejowej. Na dworcu głównym można skorzystać z pociągów dalekobieżnych, regionalnych oraz podmiejskich. Oprócz stacji głównej są w mieście jeszcze dwa dworce Mülheim West oraz Mülheim Styrum, które mają znaczenie dla ruchu podmiejskiego.
Współpraca.
Miejscowości partnerskie:

</doc>
<doc id="96890" url="https://pl.wikipedia.org/wiki?curid=96890" title="MacWWW">
MacWWW

MacWWW, zwana również Samba – pierwsza przeglądarka internetowa dla komputerów Macintosh, rozwijana od 1990 roku przez Roberta Cailliau z CERN, a dokończona ostatecznie przez Nicole Pellow pod koniec 1992 roku. Posiada wiele ograniczeń: nie potrafi ona wyświetlać grafiki ani ładować plików HTML z twardego dysku. Wymaga również, aby przed uruchomieniem otworzyć połączenie do Internetu. Jej ostatnia wersja to "1.0.3". Działa na Macach 68000 z System 6.0.5.

</doc>
<doc id="96892" url="https://pl.wikipedia.org/wiki?curid=96892" title="Proces glebotwórczy">
Proces glebotwórczy

Proces glebotwórczy – zespół zjawisk fizycznych, chemicznych, biochemicznych i biologicznych zachodzących w wierzchnich warstwach skorupy ziemskiej powodujący przekształcanie skały macierzystej w glebę określonego typu oraz dalszy jej rozwój.
Procesy te zachodzą pod wpływem czynników glebotwórczych: skały macierzystej, klimatu, wody, organizmów żywych, w tym człowieka, a także ukształtowania terenu i upływu czasu.
Istotą powstawania gleby jest stopniowa przemiana „martwej” skały lub zwietrzeliny skalnej w urodzajną glebę, która jest środowiskiem życia i umożliwia rozwój roślin. Odbywa się to przez wiele różnych procesów cząstkowych. Zespół procesów cząstkowych, które prowadzą do powstania określonego typu gleby nazywamy procesem glebotwórczym (np. brunatnienie, bielicowanie). W obrębie określonych procesów glebotwórczych mogą częściowo zachodzić te same procesy cząstkowe, lecz z inną intensywnością, jednocześnie na glebę określonego typu, oprócz najważniejszego procesu ją tworzącego, mogą działać dodatkowo inne procesy (co często prowadzi do powstania podtypów, np. na glebę brunatną powstałą przez proces brunatnienia nakłada się proces glejowy). Procesy glebotwórcze zazwyczaj przebiegają na tyle wolno, że nie obserwuje się ich bezpośrednio, a jedynie ich skutki.
Istotą procesów zachodzących w glebie jest nieustanny przepływ energii i wymiana materii między glebą a atmosferą, wodą glebową, materiałem macierzystym i żywymi organizmami. Ogólnie procesy te obejmują przemiany w mineralnym tworzywie gleby (wietrzenie i tworzenie się minerałów), przemiany materii organicznej (humifikacja i mineralizacja), a także przemieszczanie się składników oraz wytrącanie się ich w obrębie profilu glebowego.
Zwiększając stopień szczegółowości do grona fizycznych, chemicznych, biochemicznych i biologicznych procesów cząstkowych mogących zachodzić w glebie można zaliczyć: humifikację i odkładanie się próchnicy, powstawanie wtórnych minerałów ilastych, tworzenie trwałych połączeń próchniczno-ilastych lub próchniczno-ilasto-żelazistych, wietrzenie chemiczne lub fizyczne i rozpad minerałów pierwotnych, przemiany minerałów ilastych, ługowanie kationów zasadowych, przemieszczanie w głąb gleby cząstek mineralnych, próchnicy, tlenków i wodorotlenków metali, wytrącanie się z roztworu glebowego związków organicznych, mineralnych lub pierwiastków, procesy redukcji lub utleniania, tlenowy lub beztlenowy rozkład substancji organicznej (mineralizacja), biologiczna akumulacja pierwiastków, akumulacja deluwiów u podnóży stoków, akumulacja aluwiów w dolinach rzek, narastanie torfu i inne.
Uogólniając zagadnienie proces glebotwórczy można podzielić na dwa etapy:
Procesy zachodzące m.in. w glebach Polski.
Inicjalny.
Zachodzi z udziałem pionierskich zbiorowisk drobnoustrojów, mchów, porostów itp. powodujące powstawanie gleb prymitywnych, np. litosoli, regosoli, których poziom próchniczny jest o niewielkiej miąższości, zwykle do 5 cm
Darniowy (czarnoziemny).
Zachodzi pod wpływem gęstej sieci korzeni trawiastej roślinności, która przyczynia się do rozluźnienia masy glebowej, uformowania struktury drobnoagregatowej i rozwoju wyraźnego poziomu próchnicznego
Patrz: Proces darniowy
Brunatnienia.
Stopniowy rozkład krzemianów i glinokrzemianów i uwalnianie się związków żelaza i glinu, które następnie wraz z kwasami próchnicznymi otaczają ziarna gleby nadając im brunatną barwę, co prowadzi do powstania poziomu brunatnienia
Patrz: Proces brunatnienia
Przemywania (płowienia, lessiważu, lessivage).
Przemieszczanie się w głąb profilu glebowego wymytych z wyżej leżących poziomów cząstek iłu koloidalnego, bez ich uprzedniego rozkładu, i osadzeniu ich w poziomie iluwialnym
Patrz: Płowienie
Rdzawienia.
Stopniowy rozkład krzemianów i glinokrzemianów w glebach piaszczystych, uwalnianie związków żelaza i glinu i tworzeniu się na ziarnach mineralnych rdzawych otoczek składających się z kompleksów próchnicy z półtoratlenkami i pewną ilością wolnych tlenków żelaza i glinu, co prowadzi do powstania poziomu rdzawienia
Bielicowania.
Rozkład krzemianów i glinokrzemianów w glebach piaszczystych i wymywanie jego produktów wraz z kwasami próchnicznymi w głąb profilu, co prowadzi do powstania wybielonego poziomu eluwialnego i leżącego poniżej rdzawo-ciemnobrunatnego poziomu iluwialnego
Patrz: Bielicowanie
Oglejenia.
Redukcja (odtlenianie) różnych związków mineralnych w glebie w warunkach dużej wilgotności, nadająca glebie charakterystyczne niebieskozielonkawe zabarwienie (głównie od zredukowanego żelaza) i zwiększająca rozpuszczalność i ruchliwość niektórych związków, co nieraz prowadzi do wytrącania konkrecji żelazisto-manganowych
Procesy nie zachodzące na obszarze Polski.
Ferralityzacji (lateryzacji).
Wysokie opady i temperatura klimatu tropikalnego powodują hydrolizę i wypłukanie większości minerałów poza profil pozostawiając głównie wtórne tlenki żelaza i glinu i kaolinit, które tworzą poziom diagnostyczny ferralic – powstają czerwone i czerwonożółte gleby ferralitowe
Salinizacji (zasolenia).
W suchym klimacie podsiąkające w glebie wody kapilarne wynoszą łatwo rozpuszczalne w wodzie sole, które wytrącają się w/na powierzchniowych poziomach tworząc poziom salic – powstają sołonczaki
Sołonizacji (alkalizacji, sołońcowania).
Wymycie z górnej części profilu soli łatwo rozpuszczalnych w wodzie, dominacja jonów sodu w kompleksie sorpcyjnym powoduje dyspersje koloidów mineralnych i organicznych i wymycie ich w głąb, gdzie akumulują się w diagnostycznym poziomie natric – powstają sołońce
Sołodyzacji.
Zachodzi w sołońcach po zwiększeniu wilgotności klimatu: wymycie z górnej części profilu jonów sodu z kompleksu sorpcyjnego oraz frakcji iłu i tlenków metali prowadzi do powstania kwaśnego poziomu wymycia albic, sole łatwo rozpuszczalne w wodzie oraz alkaliczny poziom akumulacji natric są wmywane nieco głęniej – powstają sołodie

</doc>
<doc id="96894" url="https://pl.wikipedia.org/wiki?curid=96894" title="Miecz dwuręczny">
Miecz dwuręczny

Miecz dwuręczny (niem. "Zweihänder", fr. "espadon", ang. "Great sword") – typ miecza charakteryzujący się dwuręcznym chwytem rękojeści. W Europie rozwinął się w pełni na przełomie średniowiecza i renesansu. Był bronią piechoty. Prekursorami którzy posługiwali się tą bronią byli Szwajcarzy, od których następnie przejęli je m.in. Landsknechci.
Od mieczy jednoręcznych i mieczy długich, oprócz sposobu trzymania, różni się większymi rozmiarami i masą (do 4,5 kg). Często, zwłaszcza w późniejszych modelach, rozbudowywany był jelec, a na głowni tworzono tzw. ricasso, czyli podkrzyże, tj. dodatkowe miejsce chwytu, tuż pod jelcem. Dawało ono możliwość walki na mniejszym dystansie, ale dłoń zostawała automatycznie o wiele bardziej narażona na obrażenia. Ażeby to wyeliminować w odległości kilkunastu centymetrów od jelca dodawano tzw. haki, pazury. W dodatku, przy chwycie za podkrzyże, miecz zyskiwał równocześnie w dużym stopniu na szybkości, lecz tracił na sile ciosu.
Miecze dwuręczne były wykorzystywane jako reprezentacyjna broń gwardii pałacowych. Wykonywano dla nich specjalne, bogato zdobione egzemplarze, które nierzadko charakteryzowała duża masa. Być może to one stały się osnową dla powstania istniejącego do niedawna w historii przekonania o niesamowitym ciężarze mieczy bojowych.

</doc>
<doc id="96898" url="https://pl.wikipedia.org/wiki?curid=96898" title="PZL.44 Wicher">
PZL.44 Wicher

PZL.44 (PZL-44) – prototyp polskiego samolotu pasażerskiego konstrukcji inżyniera Wsiewołoda Jakimiuka, opracowany i wyprodukowany w Państwowych Zakładach Lotniczych w roku 1938.
Historia.
Samolot opracowano na zamówienie polskiego Ministerstwa Komunikacji dla potrzeb polskich linii lotniczych PLL LOT. Projekt opracował inżynier Wsiewołod Jakimiuk (konstruktor między innymi PZL P-11c i PZL P-24), a samolot otrzymał oznaczenie PZL.44 "Wicher". Wzorowany był na nowoczesnych, zagranicznych konstrukcjach, głównie Douglas DC-2, przy projekcie wykorzystano także doświadczenia uzyskane przy budowie bombowca PZL-37 Łoś. Przewidywano, że prototyp będzie oblatany we wrześniu 1937, a do końca tegoż roku zostaną przeprowadzone kompletne próby i poprawki. Produkcja seryjna miała być rozpoczęta w roku 1938, planowano produkcję przynajmniej prototypu i 10 egzemplarzy. PLL LOT zamówił jednak jedynie 4 egzemplarze, z terminem dostawy na 1940 rok.
Pierwszy raz prototyp PZL.44 wzbił się w powietrze dopiero 20 marca 1938 roku (pilot Bolesław Orliński), a cały cykl prób przeprowadzany w ITL został zakończony w październiku tego samego roku, a więc prawie rok później niż planowano. Po zakończeniu prób samolot na początku listopada poleciał do Paryża, gdzie miał miejsce Salon Aeronautyczny. Pod koniec roku 1938 samolot został przekazany do PLL LOT, by tam przejść próby eksploatacyjne (ze znakami SP-BPJ). Testy te trwały do kwietnia 1939 roku, a maszyna była wykorzystywana do lotów na liniach krajowych. Po próbach tych przedsiębiorstwo PLL LOT rozpoczęło starania odstąpienia od zamówienia, kierując się przede wszystkim niższą ceną samolotów konkurencyjnych. Z uwagi na długi cykl produkcyjny, LOT zakupił jednocześnie w 1938 i 1939 partię 10 samolotów Lockheed L-14H, oferowanych po cenie 340 tys. zł bez silników. Cena pierwszych seryjnych Wichrów miała wynosić 600 tys. zł bez silników (710 tys. zł z silnikami). Powstał na tym tle konflikt między Dowództwem Lotnictwa, nastającym na zamówienie przez LOT samolotów krajowych, a samym PLL LOT, kierującym się względami opłacalności. Przy tym, oceniano, że eksploatacja Wichrów będzie droższa. W kwietniu 1939 władze lotnicze zgodziły się obniżyć cenę seryjnych Wichrów do 372 tys. zł, nie obciążając jej kosztami ogólnozakładowymi. Mimo to, późną wiosną 1939, w porozumieniu z PZL, zajętymi w tym czasie priorytetową produkcją wojskową, PLL LOT zdołał anulować zamówienie. Budowy samolotów seryjnych nie podjęto. 
Ocenia się, że ambitny zamiar władz o wyposażeniu polskich linii lotniczych w samolot własnej konstrukcji, a tym samym decyzja o projektowaniu samolotu Wicher, były błędne. Przede wszystkim na skutek wysokich kosztów opracowania od podstaw całkiem nowego rodzaju samolotu, jego cena przy małych potrzebach ilościowych LOT i budowie niewielkiej serii musiała być znacznie wyższa, niż sprawdzonych już i masowo produkowanych nowoczesnych konstrukcji zagranicznych, przede wszystkim Lockheed L-14H, oferowanego Polsce na korzystnych warunkach wraz z możliwością ewentualnej produkcji licencyjnej. Koszt opracowania i budowy prototypu Wichra sięgnął 2,4 mln złotych. Przy tym, mimo nowoczesnej konstrukcji Wichra, podczas badań w PLL LOT, wyżej oceniono własności eksploatacyjne samolotu L-14H. Poza tym, zlecenie projektowania Wichra odciągnęło zespół konstruktorów PZL pod kierunkiem inż. Jakimiuka od projektowania znacznie bardziej potrzebnych polskiemu lotnictwu wojskowemu nowoczesnych myśliwców, przede wszystkim PZL.50 Jastrząb.
Służba w lotnictwie.
Prototyp PZL.44 był próbnie eksploatowany przez PLL LOT od grudnia 1938. Po wybuchu II wojny światowej, został ewakuowany 1 września 1939 do Lwowa. Uszkodził jednak tam podwozie i został pozostawiony na lotnisku w Skniłowie, po czym zdobyty przez wojska radzieckie. Po wyremontowaniu, miano przeprowadzać jego próby w Moskwie (publikacje rosyjskie jednak tego nie potwierdzają).
Opis techniczny.
Całkowicie metalowy (duralowy) dolnopłat. Podwozie samolotu klasyczne, chowane z kółkiem ogonowym. Kabina mieściła 14 pasażerów i 4 członków załogi. Napęd to dwa silniki gwiazdowe Wright Cyclone GR-1820 G2 o mocy 1000 KM każdy.

</doc>
<doc id="96899" url="https://pl.wikipedia.org/wiki?curid=96899" title="PZL-44 Wicher">
PZL-44 Wicher



</doc>
<doc id="96900" url="https://pl.wikipedia.org/wiki?curid=96900" title="Münster">
Münster

Münster (w tradycji pol. "Monaster", "Monastyr") – miasto na prawach powiatu w Niemczech, położone w północnej części kraju związkowego Nadrenia Północna-Westfalia, siedziba rejencji Münster.
Historia.
Na terenie obecnego miasta znajdowało się zniszczone w VIII wieku osiedle saskich plemion o nazwie "Mimigernaford". Oficjalnie Münster został założony w roku 793 przez Karola Wielkiego jako klasztor monasterium z osadą przyklasztorną. W roku 1168 nastąpiło przyznanie praw miejskich, pod koniec XIII wieku miasto przystąpiło do Hanzy. W 1534/1535 do władzy w Münster doszli anabaptyści (m.in. Jan Matthijs, Jan z Lejdy), którzy założyli tzw. komunę monasterską. W 1648 roku w Münster i Osnabrück został podpisany traktat pokojowy kończący wojnę trzydziestoletnią. W 1803 r. miasto wcielono do Prus. Podczas II wojny światowej Stare Miasto zostało w ok. 90% zniszczone (głównie wskutek nalotów lotniczych), lecz po wojnie w znacznym stopniu odbudowane.
Turystyka.
Münster jest jednym z najbardziej atrakcyjnych turystycznie miast w Westfalii. Szacuje się, że co roku przyjeżdża tu ok. pięć milionów turystów. W 2004 roku nocowało ich tu pół miliona, z czego prawie 50 tysięcy było obcokrajowcami.
Dużą część stanowią Holendrzy, którzy przyjeżdżają masowo na zakupy podczas imprez jak jarmark wigilijny, ale także i ze względu na powiązania miasta z dziejami Holandii: podpisanie pokoju westfalskiego w 1648 w Münster zapoczątkowało państwowość Republiki Zjednoczonych Prowincji, która odzyskała niepodległość od korony hiszpańskiej. W mieście przebywa także wielu innych, przede wszystkim młodych, obcokrajowców, studiujących tu na uniwersytecie i w innych szkołach wyższych.
Ze względu na dużą liczbę studentów i małe uprzemysłowienie, Münster sprawia wrażenie miasta, w którym kwitnie życie towarzyskie, czego dowodem są liczne knajpy i kawiarnie. W 2004 roku miasto wygrało w swojej kategorii nagrodę LivCom przyznawaną miastom o najwyższej jakości życia na świecie.
Transport.
Münster jest nazywany miastem rowerowym. Szacuje się, że w mieście jest około 500 000 rowerów. Drogi rowerowe tworzą sieć o długości 275 km.
Współpraca.
Miejscowości partnerskie:

</doc>
<doc id="96901" url="https://pl.wikipedia.org/wiki?curid=96901" title="Patriota">
Patriota

Artykuły związane z kinematografią:
Zobacz też:

</doc>
<doc id="96917" url="https://pl.wikipedia.org/wiki?curid=96917" title="Klon pospolity">
Klon pospolity



</doc>
<doc id="96918" url="https://pl.wikipedia.org/wiki?curid=96918" title="Paderborn">
Paderborn

Paderborn – uniwersyteckie miasto powiatowe w Niemczech, położone we wschodniej części kraju związkowego Nadrenia Północna-Westfalia, w rejencji Detmold, siedziba powiatu Paderborn oraz rzymskokatolickiej archidiecezji. Leży przy źródłach rzeki Pader. 
Historia.
Pierwsze wzmianki o mieście, jako siedzibie parlamentu Karola Wielkiego, pochodzą z 777 roku. W czasach Karola Wielkiego miasto było siedzibą arcybiskupstwa. Od 1295 jest członkiem Hanzy. W latach 1614–1818 funkcjonował w mieście Uniwersytet Paderborn, który reaktywowano w 1972 roku.
Gospodarka.
W mieście rozwinął się przemysł elektroniczny, spożywczy, chemiczny, materiałów budowlanych, drzewny, papierniczy, poligraficzny, metalowy oraz maszynowy.
Transport.
W mieście znajduje się stacja kolejowa Paderborn Hauptbahnhof.
Współpraca.
Miejscowości partnerskie:

</doc>
<doc id="96921" url="https://pl.wikipedia.org/wiki?curid=96921" title="Izometria parzysta">
Izometria parzysta



</doc>
<doc id="96922" url="https://pl.wikipedia.org/wiki?curid=96922" title="Cielęcina">
Cielęcina

Cielęcina – mięso cieląt w wieku od 2 tygodni do 6 miesięcy. Większość zwierząt zabijanych na cielęcinę to buhajki ras mlecznych, zatem nieprzydatne w produkcji mleka. Najlepszej jakości mięso pochodzi ze zwierząt 4-8 tygodniowych, karmionych głównie mlekiem, jednakże większość cieląt w wielkoprzemysłowych hodowlach karmi się ubogą w żelazo karmą zastępczą. Wywołana w ten sposób anemia zapewnia atrakcyjny wizualnie, blady kolor mięsa.
Cielęcina należy do mięs czerwonych. Ma jasnoróżowy lub różowy, połyskujący kolor i charakterystyczny, lekko kwaśny zapach. Delikatne, luźne mięso jest silnie poprzerastane równie delikatną tkanką łączną i prawie nie zawiera tkanki tłuszczowej.
Przyprawy do cielęciny to: bazylia, estragon, cząber, lubczyk, majeranek, pieprz, kolendra, ziele angielskie, liść laurowy, a także cebula i czosnek. Gotowe potrawy mogą być przyprawione zieloną pietruszką lub szczypiorkiem. Cielęcinę przyrządza się na wiele różnych sposobów: smażoną, gotowaną, pieczoną na grillu, nadziewaną. Przyrządza się z niej potrawki, nóżki cielęce się często panieruje. Mielone mięso cielęce jest suche, dobrze więc jest je łączyć z bardziej tłustymi mięsami.

</doc>
<doc id="96925" url="https://pl.wikipedia.org/wiki?curid=96925" title="Izometria nieparzysta">
Izometria nieparzysta



</doc>
<doc id="96931" url="https://pl.wikipedia.org/wiki?curid=96931" title="Żywiciel ostateczny">
Żywiciel ostateczny

Żywiciel ostateczny – organizm, w którym powstaje dorosła, rozmnażająca się płciowo forma pasożyta.
Człowiek jest żywicielem ostatecznym np. dla niektórych tasiemców.

</doc>
<doc id="96932" url="https://pl.wikipedia.org/wiki?curid=96932" title="Żywiciel pośredni">
Żywiciel pośredni

Żywiciel pośredni – organizm, w którym lub na którym żerują postacie larwalne pasożyta (czasami niepasożytujące), aby po przedostaniu się do organizmu żywiciela ostatecznego osiągnąć dojrzałość płciową. Jeśli w cyklu życiowym pasożyta występuje więcej niż 2 żywicieli (np. u niektórych przywr), wyróżnia się żywiciela pośredniego: pierwszego, drugiego, trzeciego itd.
Człowiek jest żywicielem pośrednim np. dla zarodźca pasmowego ("Plasmodium malariae"), wywołującego malarię.

</doc>
<doc id="96933" url="https://pl.wikipedia.org/wiki?curid=96933" title="Płaskowce">
Płaskowce

Płaskowce (Placozoa) – jeden z najprostszych typów zwierząt bezkręgowych, liczący trzy dotychczas opisane gatunki. Przez ponad sto lat znany był tylko jeden gatunek: "Trichoplax adhaerens". Są to małe, wielokomórkowe zwierzęta morskie, najczęściej w kształcie płytki o nieregularnych krawędziach.
Przynależność systematyczna tych zwierząt jest niejasna. Są one jednymi z najprostszych znanych bezkręgowców i jednymi z najmniejszych. Zamieszkują ciepłe morza stref tropikalnych i subtropikalnych. Dorosłe osobniki prowadzą powolny, przydenny tryb życia, natomiast młode pływają w toni morskiej.
Pierwszy okaz odnaleziono w 1883 roku w słonowodnym akwarium w Austrii, a od tego czasu odnotowywano pojawianie się płaskowców w różnych słonowodnych zbiornikach świata. Pod koniec XIX wieku w Zatoce Neapolitańskiej we Włoszech zauważono podobny do "T. adhaerens" gatunek, który nazwano "Treptoplax reptans" i zaklasyfikowano do płaskowców. Faktu tego jednak nie potwierdzono i dziś dominuje przekonanie, że była to pomyłka. W 2018 opisano kolejny gatunek: "Hoilungia hongkongensis", a w 2019 "Polyplacotoma mediterranea".
Budowa.
"Trichoplax adhaerens" cechuje pozornie bardzo prosta budowa wewnętrzna, brak symetrii oraz brak polaryzacji przód-tył, brak komórek mięśniowych i nerwowych, oraz brak organów wewnętrznych. Posiada spłaszczone ciało o długości ok. 0,5 mm zbudowane z kilku tysięcy komórek tworzących dwie warstwy, grzbietową i brzuszną, oddzielone od siebie trzecią warstwą – mezogleą. Zawartość DNA w jądrze jest najniższa spośród znanych zwierząt.
Jednowiciowe komórki warstwy grzbietowej są spłaszczone i posiadają rzęski. Ich cytoplazma zawiera liczne krople tłuszczu, a jądro jest wpuklone do wnętrza ciała. Między tymi komórkami znajdują się duże ziarnistości również wypełnione tłuszczem, ale ich pochodzenie i funkcja nie zostały jeszcze wyjaśnione. Komórki warstwy brzusznej mają kształt cylindryczny i ustawione są prostopadle do powierzchni ciała. Jedynie niektóre z nich posiadają jedną lub więcej rzęsek wraz z mikrokosmkami. Ich cechą charakterystyczną jest rozbudowany aparat Golgiego oraz duże wakuole sekrecyjne pełniące funkcje wydzielnicze (wydzielają enzymy trawienne). W cytoplazmie komórek warstwy brzusznej brak jest kropel tłuszczu.
Wnętrze ciała jest wypełnione płynem o składzie zbliżonym do wody morskiej. Wzdłuż całego ciała ciągnie się pas komórek włóknistych o kształcie amebowatym, z rozgałęzionymi wypustkami. Zawierają one wiele elementów cytoszkieletu (mikrotubule, mikrofilamenty), które ze względu na kurczliwość umożliwiają poruszanie się. "T. adhaerens" porusza się ruchem pełzakowatym.
"Hoilungia hongkongensis" jest pod względem budowy nieodróżnialna od "T. adhaerens". Gatunek ten wyróżniono na podstawie analizy genomu. Natomiast "Polyplacotoma mediterranea" ma postać drzewka lub siatki złożonej z wielu cienkich wypustek.
Wrażliwość na bodźce.
Płaskowce reagują bardzo prymitywnie na niektóre bodźce (np. świetlne). Źródłem tych reakcji są najprawdopodobniej procesy chemiczne – płaskowce bowiem nie posiadają układu nerwowego. W mezoglei zanurzone są nieliczne komórki i włókna stabilizujące, które oprócz funkcji motorycznych, służą jako prosty endoszkielet.
Odżywianie i oddychanie.
Płaskowce odżywiają się pierwotniakami lub martwą materią organiczną. Trawienie jest zewnątrzkomórkowe, zachodzi we wpukleniu warstwy brzusznej (zwanym jamą trawienną), które tworzy się w momencie kontaktu z pokarmem. Do tego wypuklenia wakuole sekrecyjne wydzielają enzymy trawienne. Po strawieniu pokarm jest wchłaniany przez komórki zawierające rzęski i mikrokosmki.
Wymiana gazów, jak i wydalanie, odbywa się bezpośrednio z otoczeniem całą powierzchnią ciała, przez błony komórkowe.
Rozmnażanie.
Procesy rozrodcze "T. adhaerens" są bardzo słabo poznane. Osobniki tego gatunku rozmnażają się płciowo i bezpłciowo, ale nie udało się stwierdzić, czy są obojnacze, czy rozdzielnopłciowe. Rozmnażanie bezpłciowe odbywa się przez podział lub pączkowanie, natomiast w procesie płciowym osobnik dorosły wytwarza komórkę jajową (najczęściej jedną), kulistą i większą niż komórki wegetatywne, najprawdopodobniej pochodzącą z warstwy brzusznej ciała. Nie wiadomo w jaki sposób (i czy w ogóle) dochodzi do zapłodnienia, nie zidentyfikowano plemników. Bruzdkowanie jest całkowite, równomierne.
Filogeneza.
Nie są znane żadne skamieniałości i pozycja w systematyce tej grupy jest wciąż dyskusyjna. Może się wywodzić od larw prostych bezkręgowców (gąbek), o czym świadczą liczne podobieństwa morfologiczne. Z drugiej strony, część badaczy uważa, że jest ona spokrewniona z parzydełkowcami i żebropławami, a nie z gąbkami. Genom "T. adhaerens" zawiera ponad 11,5 tys. genów kodujących białka, w tym około 87% występujących u innych zwierząt. Wstępne badania DNA sugerowały, że płaskowce mogą być grupą bazalną dla wszystkich wielokomórkowców (Metazoa), jednak wyniki tych badań są dyskutowane nawet wśród ich autorów. Sposób pobierania pokarmu i poruszania się sugeruje pokrewieństwo z ediakarańską "Dickinsonia".

</doc>
<doc id="96935" url="https://pl.wikipedia.org/wiki?curid=96935" title="Roman Kluska">
Roman Kluska

Roman Kazimierz Kluska (ur. 5 lipca 1954 w Brzesku) – polski przedsiębiorca, twórca i były prezes giełdowej spółki Optimus SA.
Życiorys.
Absolwent Akademii Ekonomicznej w Krakowie.
Kariera zawodowa.
W latach 80. był zastępcą dyrektora w Sądeckich Zakładach Napraw Autobusów. Firmę Optimus założył w 1988 praktycznie bez żadnego kapitału. Początkowo komputery były składane w warunkach chałupniczych. Pod kierownictwem Kluski Optimus stał się nie tylko czołowym producentem komputerów w Polsce, ale także liderem rynku kas fiskalnych oraz współtwórcą największego polskiego portalu internetowego Onet.pl. Firma odniosła duży sukces finansowy i Kluska był zaliczany w latach 90. XX w. do grona najbogatszych Polaków. Z prowadzenia firmy zrezygnował w 2000 r., sprzedając udziały w Optimusie BRE Bankowi. Jako powody podał m.in. korupcję oraz atmosferę zastraszenia, nie pozwalającą na prowadzenie w ówczesnej Polsce uczciwych interesów. Jego majątek szacowano w chwili odejścia z firmy na ponad 400 mln zł.
Po odejściu z Optimusa zaangażował się w działalność filantropijną. W 2001 r. założył wydawnictwo i księgarnię wysyłkową Prodoks, wydające i dystrybuujące książki i filmy – zwykle o tematyce religijnej. Ponadto poświęcił się promocji hodowli owiec oraz zdrowej żywności sprzedawanej przez niego pod marką "Prawdziwe Jedzenie". Jest prezesem zarządu spółki Dobre jedzenie Sp. z o.o., będącej własnością jego i jego żony. Zajmuje się eksperymentalnym wytwarzaniem biopaliw z lnicznika siewnego. Jest również głównym sponsorem budowy Sanktuarium Bożego Miłosierdzia w Krakowie-Łagiewnikach.
W 2003 został laureatem Nagrody Kisiela w kategorii najlepszy przedsiębiorca.
W 2006 r. otrzymał Medal Świętego Brata Alberta za wspieranie osób niepełnosprawnych i sfinansowanie wyprawy do Turcji w poszukiwaniu zaginionego studenta Uniwersytetu Jagiellońskiego Rafała Jędraszyka. 
W kwietniu 2006 otrzymał tytuł Członka Honorowego Stowarzyszenia KoLiber.
W 2012 otrzymał Nagrodę im. bp. Romana Andrzejewskiego za rok 2011.
Aresztowanie.
W lipcu 2002, już po rezygnacji z kierowania spółką, został w spektakularny sposób aresztowany pod zarzutem wyłudzenia przez Optimus 30 mln zł podatku VAT. Wolność odzyskał po wpłaceniu kaucji w wysokości 8 mln zł, odebrano mu jednak paszport, a jako dodatkowe zabezpieczenie majątkowe zajęto jego posiadłość. Dzień po aresztowaniu nowosądecka wojskowa komenda uzupełnień podjęła próbę nałożenia obowiązku świadczenia rzeczowego na samochody terenowe należące do Kluski. Aresztowanie wywołało znaczny oddźwięk w mediach, o wyjaśnienie nieprawidłowości śledztwa występowali m.in. posłowie i senatorowie.
W późniejszych wywiadach Kluska twierdził, że osoby podające się za przedstawicieli grupy posiadającej silne wpływy w administracji publicznej składały mu propozycje odstąpienia udziałów w zyskach w zamian za bezkarność zarówno przed aresztowaniem, jak i po nim.
W listopadzie 2003 NSA uchylił wszystkie zaskarżone decyzje i zarządził od organów podatkowych zwrot kosztów. Ostatecznie sąd przyznał Klusce 5 tys. złotych odszkodowania za niesłuszne zatrzymanie.
Konsekwencje „sprawy Kluski”.
Sprawa pokazała opinii publicznej nieprawidłowości w działaniu polskiej administracji publicznej, w szczególności resortów finansów, sprawiedliwości i obrony. Według Kluski – i zgodnie z późniejszymi wyrokami NSA – działania podejmowane wobec Kluski nie miały podstaw prawnych, były prowadzone w sposób naruszający standardy państwa prawa i miały charakter zorganizowanej nagonki. W konsekwencji posady stracili szefowie Prokuratury Apelacyjnej w Krakowie, Ryszard Rychlik i Wiesław Nocuń. Po nagłośnieniu przypadku Romana Kluski prasa zajęła się analizowaniem innych przypadków polskich biznesmenów, którzy – jak twierdzą – zostali jedną decyzją Urzędu Skarbowego pozbawieni majątku i – co ważne – pieniędzy na potencjalną obronę (kosztowne analizy prawno-skarbowe). Administracja skarbowa wdrożyła w konsekwencji środki zwiększające przejrzystość działań, zmieniła zasady przyznawania premii.
W 2006 Ministerstwo Finansów opublikowało „Białą księgę JTT Computer i Optimus SA” wyjaśniającą – z pozycji administracji publicznej – sprawy obu przedsiębiorstw. Według autorów „Księgi” głównym źródłem problemów były sprzeczności w przepisach zwalniających z podatku VAT import pomocy naukowych, uchwalonych przez Sejm w 1993 i nieuchylanych później pomimo ustania powodów, dla których je wprowadzono ("odpowiedzialnością za jakość ustaw podatkowych nie można obarczać wyłącznie Ministerstwa Finansów"). Według Ministerstwa Finansów działania organów skarbowych były zgodne z procedurami, zaś interpretacja działań oskarżonych i stosowanie kontrowersyjnej prawnie tzw. klauzuli obejścia prawa podatkowego, zgodna z interesem Skarbu Państwa, nawet jeśli nie podzielił jej później NSA. Autorzy „Księgi” przyznali jednak, że "stanowisko przyjęte przez organy kontroli skarbowej w obu powyższych sprawach było błędne" i dostrzegli "niepokojące informacje, sugerujące polityczno-korupcyjne tło sprawy Romana Kluski". Wskazali także na szereg problemów po stronie administracji publicznej, które doprowadziły do tak drastycznego rozwoju obu spraw:
Działalność polityczna.
Od marca 2007 Roman Kluska był doradcą premiera Jarosława Kaczyńskiego do spraw gospodarczych. 19 marca 2007 premier Jarosław Kaczyński ogłosił przyjęcie programu Romana Kluski, nazywanego „pakietem Kluski”. Wprowadzenie programu miało potrwać osiem lat. Jego celem było uproszczenie i ułatwienie prowadzenia działalności gospodarczej. Program obejmował wprowadzenie „jednego okienka” – możliwości rejestrowania działalności gospodarczej na uproszczonych zasadach – również przez internet, możliwość zawieszania działalności gospodarczej oraz zmiany w przepisach o kontroli działalności gospodarczej, usunięcie barier reglamentujących działalność gospodarczą.
Podczas prac nad pakietem Ministerstwo Finansów usunęło z niego większość planowanych ułatwień. Z tego powodu po zaprzysiężeniu gabinetu Donalda Tuska pakiet został wycofany z parlamentu, jednak działania na rzecz ułatwienia zakładania i prowadzenia działalności gospodarczej były kontynuowane. Możliwość zawieszenia działalności dla wszystkich przedsiębiorców nie zatrudniających pracowników wprowadzono 20 września 2008 roku, zakaz kontroli równoległych wszedł w życie na początku 2009 roku, natomiast procedura „jednego okienka” oraz możliwość rejestracji działalności gospodarczej przez Internet zostały udostępnione z początkiem lipca 2011 roku.
W październiku 2015 Roman Kluska został członkiem Narodowej Rady Rozwoju powołanej przez prezydenta Andrzeja Dudę.
Odznaczenia.
W 2016 został odznaczony Krzyżem Kawalerskim Orderu Odrodzenia Polski. 9 stycznia 2023 został udekorowany Medalem Stulecia Odzyskanej Niepodległości.

</doc>
<doc id="96941" url="https://pl.wikipedia.org/wiki?curid=96941" title="Firewall">
Firewall

 

</doc>
<doc id="96950" url="https://pl.wikipedia.org/wiki?curid=96950" title="Order Bohdana Chmielnickiego (ZSRR)">
Order Bohdana Chmielnickiego (ZSRR)

Order Bohdana Chmielnickiego () – order wojskowy Związku Socjalistycznych Republik Radzieckich.
Został ustanowiony dekretem Prezydium Rady Najwyższej ZSRR z 10 października 1943 roku jako order trzyklasowy, nadano mu statut i opisano odznakę, w dniu 26 lutego 1947 roku wniesiono drobne poprawki w statucie.
Sposób nadawania.
Order Bohdana Chmielnickiego posiadał trzy klasy i nadawany był przez Prezydium Rady Najwyższej ZSRR.
Jako pierwszy Orderem Bohdana Chmielnickiego I klasy został nagrodzony gen. lejtn. Aleksiej Daniłow – dowódca 12 Armii. Wśród nagrodzonych byli m.in. marsz. Gieorgij Odincow, gen. płk Andriej Grieczko, gen. por. Michaił Katukow, gen. por. Wiktor Baranow, gen. mjr Wiktor Bogdanowicz.
Łącznie nadano orderów:
w tym orderem nagrodzono 1076 związków taktycznych i oddziałów wojskowych.
Opis oznaki.
Odznaka orderu I klasy to pięcioramienna wypukła gwiazda wykonana ze złota. W środku gwiazdy znajduje się w srebrnym otoku z dekoracyjnym ornamentem złote popiersie Bohdana Chmielnickiego z buławą w prawej ręce. W górnej części tarczy umieszczony został napis w języku ukraińskim Bohdan Chmelnyćkyj (БОГДАН ХМЕЛЬНИЦЬКИЙ). Między ramionami gwiazdy znajduje się pięć pęków srebrnych promieni. Średnica gwiazdy wynosi 55 mm. Odznaka orderu II klasy jest identyczna, z tym że wykonana jest ze srebra, natomiast odznaka orderu III klasy jest wykonana ze srebra i ma mniej szczegółów, ponadto ma mniejszą średnicę – 35 mm.
Wstążki do orderu:

</doc>
<doc id="96954" url="https://pl.wikipedia.org/wiki?curid=96954" title="Iain Banks">
Iain Banks

Iain Menzies Banks (ur. 16 lutego 1954 w Dunfermline, Fife w Szkocji, zm. 9 czerwca 2013) – szkocki pisarz, piszący powieści głównego nurtu pod nazwiskiem Iain Banks oraz science fiction jako Iain M. Banks. W 2008 r. „The Times” umieścił Banksa na liście „50 najwybitniejszych brytyjskich pisarzy od 1945 roku”. 
Iain Banks studiował anglistykę, psychologię oraz filozofię na uniwersytecie w Stirling. W swojej prozie często łączył oryginalne zabiegi fabularne oraz narracyjne. Był honorowym członkiem brytyjskiego stowarzyszenia National Secular Society promującego świeckość oraz rozdział państwa od kościoła.
3 kwietnia 2013 poinformował, że zdiagnozowano u niego raka pęcherzyka żółciowego. Zmarł 9 czerwca 2013. 
Twórczość.
Powieści science fiction.
Większość powieści science fiction autorstwa Iaina M. Banksa należy do cyklu opowiadającego o Kulturze, humanoidalnej anarcho-komunistycznej cywilizacji zamieszkującej znaczne obszary naszej galaktyki. Cykl jest pretekstem do ukazania złożonych relacji międzykulturowych, socjologicznych oraz religijnych. Pierwsza część cyklu – "Wspomnij Phlebasa" – stylizowana jest na typową space operę.
Do cyklu Kultury należą:
Iain M. Banks napisał także kilka powieści fantastyczno-naukowych nie osadzonych w realiach Kultury:
Powstał także zbiór opowiadań, w większości fantastyczno-naukowych:
Upamiętnienia.
Wkrótce po jego śmierci nazwano jego imieniem planetoidę 5099 Iainbanks. 23 stycznia 2015, Elon Musk, prezes SpaceX nazwał dwie autonomiczne barki-lądowiska swojej firmy nazwami "Just Read The Instructions" i "Of Course I Still Love You", tak jak statki w powieści "Gracz" Iaina M. Banksa. Budowa kolejnej barki-lądowiska, "A Shortfall of Gravitas", zaczęła się w 2018. Jej nazwa odnosi się do statku "Experiencing A Significant Gravitas Shortfall", wymienionego po raz pierwszy w "Look to Windward".
W dniu 13 maja 2019, ekspedycja Five Deeps pobiła rekord zanurzenia w pojeździe podwodnym "DSV Limiting Factor". Jego statek wsparcia został nazwany "DSSV Pressure Drop". Sponsor budowy pojazdu Limiting Factor, Victor Vescovo, jest miłośnikiem gatunku science fiction, a w szczególności serii o Kulturze. "Limiting Factor" i "Pressure Drop" to dwie z nazw statków w serii.

</doc>
<doc id="96955" url="https://pl.wikipedia.org/wiki?curid=96955" title="Łopatka">
Łopatka

Łopatka (łac. "scapula") – kość płaska, w przybliżeniu trójkątna. Wyróżnia się na niej powierzchnię przednią – żebrową i tylną – grzbietową.
Funkcja.
Wraz z obojczykiem tworzy obręcz kończyny górnej. Ponadto stanowi miejsce przyczepu mięśni, np. czworobocznego. U ssaków, u których kończyny przednie pełnią rolę podporowonośną (np. u konia) łopatka jest jedyną kością obręczy kończyny górnej. Dzieje się tak również u ssaków o kończynach pływnych. W wymienionych przypadkach łopatka jest znacznie rozrośnięta.
Łopatka za pomocą stawu ramiennego łączy się z kością ramienną, a z pomocą stawu barkowo-obojczykowego z obojczykiem.
Budowa.
Na łopatce wyróżnia się brzeg przyśrodkowy. Drugim z wyróżnianych brzegów jest brzeg boczny, który wraz z przyśrodkowym tworzy kąt dolny. Przednia, lekko wklęsła powierzchnia łopatki, pokrywa żebra od II do VII.
Na powierzchni grzbietowej znajduje się grzebień łopatki, który zaczynając się na brzegu przyśrodkowym, ciągnie się skośnie ku kątowi bocznemu, jako coraz bardziej wystająca listewka kostna. Grzebień łopatki, nie dochodząc do samego kąta kończy się spłaszczonym od góry ku dołowi wyrostkiem barkowym. W części żebrowej łopatki, poniżej wyrostka barkowego, znajduje się wyrostek kruczy. Jest to pozostałość po kości kruczej, bardzo dobrze rozwiniętej u ptaków.
U koni i świni pośrodku grzebienia łopatki występuje guz grzebienia łopatki. Przeżuwacze i mięsożerne mają grzebień łopatki zakończony wyrostkiem barkowym.
Aspekt kliniczny u człowieka.
U człowieka łopatka bardzo rzadko ulega złamaniu, chociaż jest to możliwe. Zazwyczaj dochodzi do tego podczas bezpośredniej przemocy lub podczas upadku z dużej wysokości. Złamania te są bardzo trudne do zdiagnozowania przez radiologów.
&lt;br&gt;Łopatka skrzydlata - jest to sytuacja, gdy łopatka nie znajduje się w prawidłowej pozycji, co może być spowodowane uszkodzeniem nerwów - piersiowego długiego lub dodatkowego, ewentualnie osłabieniem mięśni ustalających łopatkę.
&lt;br&gt;Więzadło poprzeczne górne łopatki może kostnieć. Konsekwencją tego będzie zmiana wcięcia łopatki w kanał kostny, co powoduje z kolei ucisk na nerw nadłopatkowy. Do najczęstszych objawów tego stanu należy osłabienie siły mięśniowej mięśni nadgrzebieniowego i podgrzebieniowego.

</doc>
<doc id="96956" url="https://pl.wikipedia.org/wiki?curid=96956" title="Iain M. Banks">
Iain M. Banks



</doc>
<doc id="96957" url="https://pl.wikipedia.org/wiki?curid=96957" title="Iain Menzies Banks">
Iain Menzies Banks



</doc>
<doc id="96959" url="https://pl.wikipedia.org/wiki?curid=96959" title="Maoizm">
Maoizm

Maoizm () – wariant ideologii komunistycznej, rozwinięcie marksizmu-leninizmu opartego na ideach przywódcy Komunistycznej Partii Chin Mao Zedonga. Maoizm jako odrębna ideologia ujawnił się w 1958 r. proklamowaniem kursu „trzech czerwonych sztandarów” (alternatywna wobec radzieckiej drogi budowy komunizmu). Po rozbiciu radykalnej „bandy czworga” przez pragmatyków (1976–1977) został praktycznie wyparty przez dengizm, który w latach 90. XX w. uzupełniła Zasada Trzech Reprezentacji Jiang Zemina. Maoizm przyjęły m.in. komunistyczne partie w Chinach, Albanii, Malezji, Indonezji, Tajlandii, Birmie, Indiach (Komunistyczna Partia Indii – Marksistowsko-Leninowska), Nepalu (Komunistyczna Partia Nepalu (Maoistowska)), Australii, Peru (Sendero Luminoso). Najsilniejsze wpływy w Europie Zachodniej zdobyli maoiści w Holandii, Portugalii, Belgii i Norwegii. Wśród polskich komunistów zwolennikiem maoizmu był Kazimierz Mijal. Maoizm inspirował też ruchy kontestacyjne w rozwiniętych krajach kapitalistycznych (Maj 1968) i organizacje partyzanckie w wielu krajach Trzeciego Świata.
Wstęp.
Maoizm, choć opierał się na importowanym z Europy marksizmie, ukształtował się pod wpływem chińskiej tradycji intelektualnej. Mao już na VI Plenum KC KPCh w październiku 1938 r. postulował „schińszczenie marksizmu” przez nadanie mu „specyficznych cech chińskich”:
„Marksizm powinien przybrać narodową formę, zanim może być zastosowany. Nie ma takiego pojęcia jak abstrakcyjny marksizm, istnieje tylko marksizm konkretny. To, co my nazywamy konkretnym marksizmem – jest marksizmem, który przybrał narodową formę”.
Mao Zedong w latach 1943–1976 był liderem Komunistycznej Partii Chin. Maoizm nie tylko wpłynął na rozwój ustroju Chin, lecz na światowy ruch komunistyczny doprowadzając do powstania tzw. nurtu antyrewizjonistycznego. Ruchy maoistowskie istnieją w bogatych krajach kapitalistycznych, jak i państwach trzeciego świata.
Geneza.
Pierwszym impulsem do wyodrębnienia się maoizmu z proradzieckiego ruchu komunistycznego były wydarzenia 1927 r., gdy prawica Kuomintangu zerwała sojusz z Komunistyczną Partią Chin i zmasakrowała kadry komunistów; wydarzenia te wykazały błędność narzuconej przez Komintern strategii frontu narodowego. Niedobitki komunistów uszły na wieś, gdzie rozpoczęły zbrojną walkę partyzancką w oparciu o masy chłopskie („długotrwała wojna ludowa”). Zrodzony w warunkach wojny domowej maoizm od początku cechował się militaryzmem i jawnym dążeniem do monopolu władzy.
Już w 1938 roku na VI Plenum KC KPCh, Mao proponował "schińszczenie marksizmu" i nadanie mu "specyficznych cech chińskich". Mao uważał, że marksizm powinien przybrać cech narodowych.
Po zdobyciu władzy w Chinach maoiści stanęli przed zadaniem przeprowadzenia industrializacji ogromnego i zacofanego kraju; brak środków własnych i niemożność uzyskania wydatnej pomocy z zewnątrz zmusił ich do przyjęcia zasady „opierania na własnych siłach”, co w praktyce oznaczało dokonywanie pierwotnej akumulacji kapitału kosztem bieżących potrzeb ludności; Chińczykom narzucono ascetyczny styl życia w imię szczęścia przyszłych pokoleń. Model ten doprowadził do konfliktu z wyżej rozwiniętym ZSRR:
„Chińczycy [...] rozpaczliwie potrzebowali inwestycji aby stworzyć nowe przemysły od zera, używali najbardziej prymitywnych metod, jeśli było to konieczne, i chcieli utrzymać standard życia najniżej jak to możliwe. Rozbieżne interesy doprowadziły do narastającej ostrości sporów o podział zasobów, a z ekonomicznych różnic wyrosły różnice ideologiczne. [...] Rosyjska biurokracja potrzebowała ostrego odwrotu od stalinowskiej ideologii niekończącego się poświęcenia i nieustającej mobilizacji. Chińczycy, jeszcze na etapie pierwotnej akumulacji, potrzebowali takiej ideologii bardziej niż kiedykolwiek”.
Drugą przyczyną zerwania z ZSRR były mocarstwowe ambicje Chin, niegodzących się na rolę satelity. Na Naradzie Partii Komunistycznych i Robotniczych Świata w Moskwie w 1960 r. delegacja KPCh potępiła radziecką politykę „pokojowego współistnienia”, w 1963 chińska prasa oskarżyła ZSRR o restaurację kapitalizmu, w 1964 ChRL wystąpiła z pretensjami terytorialnymi wobec ZSRR; równocześnie głoszono, że centrum rewolucji światowej przesuwa się do Chin („Wiatr ze wschodu przeważa nad wiatrem z zachodu”).
Założenia.
Maoizm był niespójny, co wynikało z programowego antyintelektualizmu Mao (charakterystyczna przypowieść o wyższości Dziadka Głupiego nad Dziadkiem Mądrym). Mao podkreślał, że: „Słuszne idee człowieka pochodzą jedynie ze społecznej praktyki”, a nie z wiedzy książkowej. Według Janusza Janickiego ruch maoistowski kształtował się poza kręgiem tradycji marksistowskiej, sam Mao miał nie znać prac klasyków marksizmu, poza nielicznymi tłumaczeniami chińskimi niektórych prac Marksa, czy Engelsa (a także Lenina). Mao jednak przyjął część terminologii i słownictwa marksistowskiego. Większy od marksizmu wpływ na idee Mao wywarł konfucjanizm (później przez niego krytykowany) i tradycyjne filozofie chińskie. W niektórych tezach Mao pozostawał krytyczny wobec myśli Lenina, m.in. poparł koncepcję mechanicznego determinizmu, która została przez Lenina odrzucona.
Maoistowska filozofia akcentuje marksowskie prawo „jedności i walki przeciwieństw” głosząc, że „sprzeczne strony nie mogą istnieć izolowane jedna od drugiej”. Zdaniem maoistów wszystko, co dzieje się w świecie, jest wynikiem sprzeczności i do nich się sprowadza: „Sprzeczność i walka są powszechne i absolutne”. Następstwem tej tezy był pogląd, że naturalnym stanem życia społecznego jest walka, a równowaga może być tylko etapem przejściowym szybko prowadzącym do pojawienia się nowych przeciwieństw („walka między nowym a starym, między słusznym a błędnym nie ustanie nigdy”). Co więcej, prawidłowość ta dotyczyć miała także socjalizmu, w którym motorem miały być „sprzeczności w łonie ludu”, prowadzące do odradzania się walki klasowej. Mao podkreślał, że nawet w warunkach dyktatury proletariatu „walka klasowa między proletariatem a burżuazją w dziedzinie ideologii będzie trwać długo i przebiegać zygzakami”.
Oznaczało to uznanie równorzędności „bazy” (sił wytwórczych) i nadbudowy (stosunków produkcji i kultury) – jak pisał „Renmin Ribao” (30 XI 1971 r.): „w pewnych warunkach stosunki produkcji i nadbudowa 'mogą z kolei występować w głównej, decydującej roli'”. Takie postrzeganie rzeczywistości nadawało maoizmowi charakter woluntarystyczny – w jego ujęciu rzeczywistość podporządkowana jest człowiekowi, jego myśli, woli i działaniu. Mao pisał o „przenoszeniu gór”: „jeżeli masy ludowe całego kraju powstaną, żeby razem z nami znieść te góry, czemu to nie moglibyśmy ich znieść?”. Stąd brały się takie koncepcje jak „wielki skok”, czyli próba dogonienia krajów rozwiniętych w ciągu 5 lat, czy typowe dla maoistów uparte dążenie do rewolucji bez względu na okoliczności.
Woluntaryzm nakazuje maoistom „przyśpieszać” rewolucję bez względu na obiektywne warunki. Rewolucja rozumiana jest jako wojna domowa, pokojową drogę do socjalizmu odrzucono jako utopię. „Rewolucja to nie obiad proszony”, głosi znany aforyzm Mao. Maoiści absolutyzują przemoc: „przebudować cały świat można tylko z pomocą karabinu”. Wiąże się z tym aprobata wojny: wojna uważana jest nie tylko za zjawisko w społeczeństwie klasowym nieuchronne, ale i pożądane, jako że prowadzić ma do rewolucji. „Wojna rewolucyjna jest swego rodzaju antytoksyną, nie tylko złamie ona zaciekły napór wroga, lecz oczyszcza również nasze własne szeregi od wszelkiego plugastwa”. Dlatego według Mao „Wojna to dobra rzecz”, a pokojowe współistnienie atakowane było jako zdrada rewolucji. Główną armią rewolucji socjalistycznej w skali światowej miały być chłopskie ruchy narodowowyzwoleńcze III Świata, prowadzące „długotrwałą wojnę ludową” o charakterze partyzanckim. Jak zauważał Mao, „Walka narodowa jest w ostatecznym rachunku walką klasową”.
Maoistowska wizja sprawiedliwego społeczeństwa kojarzyła zarówno azjatyckie tradycje wiejskich komun, jak i ultrarewolucyjne pragnienie osiągnięcia komunizmu w ciągu jednego pokolenia. Wiązała się z tym idea radykalnego zerwania z przeszłością i nihilistyczny stosunek do zastanej kultury: wielki skok odbywał się pod hasłami „zabić ślepą wiarę w autorytety” i „uwolnić się od starych dogmatów”. Przejawami antytradycjonalizmu maoistów było zarówno poparcie emancypacji kobiet, jak kult młodości. Mao pisał, że „młodzież stanowi najbardziej aktywną i najbardziej żywotną siłę społeczeństwa”, bo „jest najmniej konserwatywna”. Antytradycjonalizmowi towarzyszył jednak purytanizm obyczajowy maoistów, przejawiający się np. w negatywnym stosunku do homoseksualizmu.
Maoizm był skrajnie kolektywistyczny, egalitarny i ascetyczny (najpełniej oddawała to broszura z czasów rewolucji kulturalnej „Sto zasad zniszczenia starego i ustanowienia nowego”). Mao głosił, że bieda „jest to rzecz dobra. Bieda pobudza dążenie do przemian, dążenie do walki, do rewolucji”, a „interesy części trzeba podporządkować interesom całości”. Droga do komunizmu miała prowadzić przez militaryzację pracy i całkowite uspołecznienie własności w komunach. Janusz Janicki tak tłumaczy tę stronę maoizmu: „w 800-milionowym narodzie dysponującym niewielkimi mocami produkcyjnymi, których wzrost będzie stale pozostawał daleko w tyle za potrzebami mierzonymi skalą rozwiniętych krajów współczesnego świata, ideał równości społecznej musi przybierać postać uniformizmu opartego na ascetycznych wzorcach życiowych”.
Ten scentralizowany „koszarowy komunizm” dialektycznie wiązał się jednak z apoteozą żywiołowości mas. Mao głosił, że: „Masy są prawdziwymi bohaterami, my sami natomiast bardzo często bywamy nieporadni do śmieszności”. Prowadziło to do prób radykalnej decentralizacji państwa poprzez nadanie samodzielności komunom ludowym. By przeciwdziałać biurokratyzowaniu się aparatu partyjnego, Mao sformułował ideę „kontynuowania rewolucji w warunkach dyktatury proletariatu”; jej istotą miały być okresowe kampanie czystek dokonywanych przez rewolucyjne masy. Największa z nich to Wielka Proletariacka Rewolucja Kulturalna w latach 1966–1971, przeprowadzana pod hasłem „Tysiące zasad marksizmu można zawrzeć w jednej: Bunt to słuszna sprawa”.
Politykę zagraniczną maoizmu cechowała zmienność. W pierwszym etapie Komunistyczna Partia Chin usiłowała przejąć z rąk radzieckich kierownictwo światowego ruchu komunistycznego, udało się jednak pozyskać tylko nieliczne partie komunistyczne (m.in. Albańską Partię Pracy). Niepowodzenie tej strategii sprawiło, że we wrześniu 1965 r. Lin Biao proklamował jako zasadniczą sprzeczność współczesnego świata konflikt między „światową wsią” (zacofane kraje postkolonialne) i „światowym miastem” (imperializm) i rzucił hasło „światowa wieś okrąża miasto świata”. Naturalnym przywódcą uciskanych narodów III Świata w ich walce przeciw „imperializmowi i socjalimperializmowi” miały być Chiny. Po X Zjeździe KPCh koncepcja ta została przetworzona w teorię „trzech światów”: pierwszy stanowić miały „hegemonistyczne” supermocarstwa (ZSRR i USA), drugi – rozwinięte kraje kapitalistyczne i socjalistyczne, które eksploatują narody postkolonialne, ale same manipulowane są przez supermocarstwa, a trzeci – kraje zacofane. Co więcej, ZSRR zostało uznane za groźniejszego przeciwnika od USA. Szef chińskiej dyplomacji Huang Hua oznajmił: „Musimy zjednoczyć się z Trzecim Światem, pozyskać Drugi Świat oraz wykorzystać sprzeczności pomiędzy obydwoma supermocarstwami [...] Pozyskanie i przyciągnięcie Stanów Zjednoczonych pozwoli nam wpierw skoncentrować wszystkie siły przeciwko głównemu arcywrogowi – rewizjonistycznemu socjalimperializmowi radzieckiemu”.
Najwięcej zbieżności dostrzec można z legizmem głoszącym kult nieograniczonej władzy państwa oraz odrzucającym metafizykę i tradycję. W przemówieniu w Beidaihe w 1958 r. Mao otwarcie powiedział, że „trzeba kojarzyć Marksa z Qin Shi Huangiem”. Paradoksalnie jednak w maoizmie odkryć można też ślady przeciwstawnej legizmowi filozofii taoistycznej, np. w sposobie rozumienia dialektyki czy idei prostego życia w autarkicznych wspólnotach wiejskich. Z taoistycznej tradycji wyrastały przejawiane przez Mao w początkach działalności sympatie anarchistyczne, które później znalazły swój wyraz w praktykach „rewolucji kulturalnej”. Na praktykę maoistowskich Chin podskórny wpływ wywierał też konfucjanizm (np. kolektywistyczny ideał Wielkiej Jedni), choć jego konserwatywno-hierarchiczna ideologia „harmonii” była przez maoistów gwałtownie zwalczana.
Po X Zjeździe KPCh wysunięto teorię „trzech światów”. Zakładała ona istnienie trzech grup państw: supermocarstw (ZSRR i USA); krajów kapitalistycznych i socjalistycznych; państw trzeciego świata (Azja, Afryka, Ameryka Łacińska, Chiny oraz niektóre z krajów socjalistycznych). Według teorii maoistycznych główna walka na świecie nie przebiegała między krajami bloku zachodniego i wschodniego, lecz między ZSRR i USA przeciwko krajom trzeciego świata i ruchom narodowowyzwoleńczym. „Narodowa rewolucja” w Azji, Afryce i Ameryce Łacińskiej miała być dowodem na to, że centrum rewolucji przesuwa się z Europy do kontynentów uboższych. Główna rola w rewolucji „biednego wiejskiego Wschodu” przeciwko „bogatemu miejskiemu Zachodowi” miała przypaść Chinom.
Maoiści krytykują zachodnioeuropejskie taktyki walki o prawa pracowników, takie jak pokojowa droga przejścia z kapitalizmu do socjalizmu, czy „ekonomizacja robotników”. Maoiści uważają, że w krajach socjalistycznych doszło do procesów restauracji kapitalizmu. Odrzucono teorię rewolucji proletariackiej, zastępując ją wizją organizacji guerilli chłopskiej.
Istotną rolę miała odegrać też teoria konfliktu Północ-Południe. Według tez maoistowskich konflikt ten miał opierać się na przekonaniu Północy o tym, że powinna ona utrzymać kraje Południa w stanie zależności gospodarczej, kolonialnej, neokolonialnej i politycznej. Według maoistów jedynym rozwiązaniem tego konfliktu jest rewolucja światowa, która przywróci globalną równowagę.
Rozłam w ruchu komunistycznym.
Tendencje stricte maoistowskie miały miejsce w Chinach już od początku działalności Mao. Przybrały jednak na sile w latach 1957–1959 kiedy Mao umocnił swoją pozycję wewnątrzpartyjną. W chińskich pismach komunistycznych zaczęły się wówczas pojawiać artykuły krytykujące pozostałe państwa demokracji ludowej. Krytykowano główne założenia strategii ruchu komunistycznego. W 1960 roku ukazał się zbiór "Niech żyje leninizm" który rozkolportowany został też poza granicami ChRL. Ukazanie się tej pracy uważane jest za początek maoistowskich prób zdobycia hegemonii w ruchu komunistycznym. Od 1960 roku maoiści rozpoczęli swoją ofensywę próbując wykorzystywać do tego przeróżne okazje a przede wszystkim agitując na rzecz maoizmu na łamach organizacji takich jak Światowa Federacja Związków Zawodowych, Światowa Federacja Młodzieży Demokratycznej czy Światowa Federacja Kobiet. Do pierwszej konfrontacji maoistów z pozostałymi przedstawicielami ruchów komunistycznych doszło w listopadzie 1960 roku na naradzie 81 partii o profilu robotniczym i komunistycznym. Delegaci chińscy zakwestionowali tezy o możliwości pokojowej budowy socjalizmu i strategię pozostałych partii. Delegacja z KPCh podpisała dokument konferencji jednak był to jedynie manewr taktyczny maoistów.
W 1961 roku Zhou Enlai obecny na XXII Zjeździe Komunistycznej Partii Związku Radzieckiego skrytykował partię i przeciwstawił hasła maoistowskie hasłom komunistów radzieckich. Podobną taktykę przyjęły delegacje chińskie na innych zjazdach partii komunistów. Pod koniec 1962 roku w organie KPCh, Renmin Ribao ukazał się artykuł, który przedstawił ruch robotniczy jako dzielący się na rewizjonistów (większość) i rewolucjonistów (mniejszość). Gdy narada partii komunistycznych z 1960 roku pokazała, że większość ruchu odrzuca maoizm, 14 czerwca 1963 roku Chińczycy wysłali do Komitetu Centralnego KPZR 25-punktowy list, w którym domagali się zaakceptowania przez partię radziecką postulatów maoistycznych. KC KPZR podjął się prób dyskusji z Chińczykami, lecz zostały one przez stronę chińską odrzucone. Po nieudanych rozmowach, Komitet Centralny KPZR rozesłał listy do organizacji partyjnych ZSRR, w których informował o tym, że chińscy komuniści chcą narzucić ruchowi komunistycznemu swój własny punkt widzenia określony przez KC KPZR jako dogmatyczny i sekciarski.
ChRL dystansowała się od ZSRR przechodząc na pozycję wrogie Sowietom. Rząd Chin zerwał kontakty gospodarcze i kulturalne z ZSRR oraz wystąpił z pretensjami terytorialnymi. Komuniści chińscy krytykowali zarówno ZSRR i USA określając je jako imperialistyczne supermocarstwa. Maoiści ogłosili kraje bloku wschodniego jako zdrajcy sprawy rewolucji. Chińczycy starali się utworzyć odrębny międzynarodowy ruch robotniczy, a następnie opanować organizacje narodowowyzwoleńcze w państwach Azji, Afryki i Ameryki Łacińskiej. Aby to osiągnąć zintensyfikowano działalność Wydziału Propagandy KPCh która w 1962 roku zatrudniała 200 działaczy (w tym 100 spoza ChRL). Z okresu końca zimy i początku wiosny 1963 roku maoiści prowadzili zintensyfikowaną kampanię w krajach kapitalistycznych Europy oraz powstawały pisma o orientacji maoistowskiej. W 1963 roku powstało m.in. chińskie pismo „Pekin Review” w wersji francusko, niemiecko i hiszpańskojęzycznej. Radio Pekin dla zagranicy zwiększyło liczbę programu do 105 godzin tygodniowo (w 1950 tylko 66 godzin programów). Pewną rolę w budowaniu ruchu maoistowskiego w Europie zachodniej mieli chińscy ambasadorzy którzy kolportowali pisma maoistowskie i nawiązywali współpracę z sympatykami idei Mao.
W Szwajcarii powstało pismo „Octobre” a we Włoszech odrębna partia maoistowska. Inicjatywy takie cieszyły się poparciem finansowym ze strony Komunistycznej Partii Chin. Dużą rolę w budowaniu ruchu maoistowskiego miała Albania. Albania jako jedyny kraj bloku wschodniego opowiedziała się za drogą prochińską. Albańczycy otworzyli nadajniki dla radia chińskiego oraz od 1967 roku zapraszali do swojego kraju delegacje młodzieżowe (głównie studenci) z Europy zachodniej. Często młodzież ta po powrocie do krajów organizowała ruch maoistowski.
Działalność ruchów maoistowskich.
Ruchy maoistowskie i promaoistowskie zaczęły działać w Europie Zachodniej i innych rejonach już od 1963 roku. Zasilili je głównie byli członkowie partii komunistycznych, ale też i osoby które nigdy wcześniej nie miały styczności z ruchem komunistycznym. Organizacje maoistowskie powstały na bazie kół studiów maoistowskich, redakcji pism czy towarzystw przyjaźni z Chinami. KPCh podjęły kroki mające zjednoczyć ruchy maoistowskie które nie odgrywały dużej roli politycznej. W 1968 roku odbyło się międzynarodowe seminarium a wstępna narada konsultacyjna w 1969 roku. Problem ten powrócił w czasie rozmów między KPCh a delegacjami maoistowskimi z okazji 20. rocznicy utworzenia Chin Ludowych. W okresie od 1967 do 69 tworzono partie polityczne o ideologii maoistycznej. Partie jednoczące wcześniejsze grupy maoistów często rozpadały się.
Wraz z rozłamami w grupach maoistowskich, KPCh postanowiło utworzyć listę organizacji maoistowskich „zalegalizowanych”, czyli takich które popierane były przez władzę Chińskiej Partii Komunistycznej. Niektóre z partii zostały usunięte z listy, m.in. w 1968 roku skreślona została z listy partia belgijska na czele z Jacques’em Grippym. Niekiedy ruchy promaoistowskie nie miały dużej wiedzy o teorii maoistowskiej miało to miejsce m.in. w czasie paryskich protestów studenckich w 1968 roku gdy studenci nieśli portrety Mao tylko dlatego, że polityk ten uosabiał wzorzec rewolucjonisty. Inne grupy niemaoistowskie odwoływały się do rewolucji kulturalnej lub innych elementów idei maoizmu. W środowiskach robotników, głównie cudzoziemskich gdzie maoizm zdobył pełne wpływy kojarzono ten nurt jako ideologię działającą na rzecz równości społecznej i uosobienie walki biednych z bogatymi. W krajach ubogich maoizm działał jako ruch antymieszczańskiej rewolucji chłopskiej czy ideologii antykolonialnej. Maoizm niekiedy działał jako jedna z tendencji sinofilizmu czy zainteresowania Chinami. Grupy takie nie był jednolite ideologiczne, toczyły się wśród nich dyskusje nt. rewolucji kulturalnej. Atakowano samego Mao uważając że liderem Chin powinien być Zhou Enlai czy Liu Shaoqi. Sytuacja ta doprowadziła do dalszych podziałów i powstania tzw. ortodoksyjnego maoizmu. Jednym przedstawicieli nurtu "ortodoksyjnego" był J. Jurquet który przedstawił prochińskie poglądy na I Kongresie PCMLF w 1968 roku.
Przez wiele środowisk zachodnich maoizm uznawany był jako klasyczny wzorzec leninizmu. Prasa zachodnia atakowała ZSRR za odejście od wzorca komunistycznego którym miało być ChRL i określała ZSRR jako kraj rewizjonistyczny czy też pisała o ustroju Chin jako ustroju demokratycznym. Maoiści zaatakowali leninowską strategię nowej partii działającej na zasadach centralizmu demokratycznego, krytykę centralizmu demokratycznego przyjęła m.in. włoska grupa Il Manifesto na czele z Rossano Rossandą.
W 1967 roku KPCh oficjalnie poparła 79 organizacji maoistycznych, w 1971 roku grup takich było jedynie 25. Na przełomie 1970–72 z chińskich publikacji krajowych zniknęły dane dotyczące ugrupowań maoistycznych w Europie. Stopniowo KPCh ograniczyło tę politykę, ponownie udzielając poparcia maoistom europejskim. Tym razem złagodzono hasła ultrarewolucyjne. Część grup skrytykowała nową mniej rewolucyjną strategię KPCh. Po śmierci Mao nowe kierownictwo KPCh zrewidowało jego dotychczasową politykę i rozpoczęło stopniowe otwarcie na Zachód. Część rozłamowców opowiedziała się za maoizmem proalbańskim (hodżyzmem) krytykującym teorię trzech światów i zmiany zachodzące w ChRL.
Działalność ruchów maoistowskich według regionów.
Europa.
We Włoszech działała grupa Il Manifesto skupiona wokół pisma o tej samej nazwie. Grupa ta składała się z byłych członków Włoskiej Partii Komunistycznej wydalonych z partii w roku 1969. Pismo to ukazuje się do dziś w nakłądzie sięgającym około 25.000 egzemplarzy. Najbardziej znanym aktywistą grupy była Rossana Rossanda. Zbliżone do Il Manifesto poglądy miała organizacja Lotta Continua, także wywodząca się z Włoskiej Partii Komunistycznej. Organizacja założona została w 1968 roku przez grupę działaczy działających w piśmie o tym samym tytule. Kolejnym włoskim ugrupowaniem zbliżonym do maoizmu była Avanguardia Operaia w której oprócz rozłamowców z Partii Komunistycznej działały także środowiska trockistowskie. Wszystkie trzy grupy początkowo odwołujące się do założeń idei Mao Zedonga, stopniowo odstąpiły od haseł maoistowskich.
We Włoszech powstały stricte maoistowskie partie polityczne – w 1966 roku, Komunistyczna Partia Włoch Marksistowsko-Leninowska oraz powstała w 1968 roku Włoska Partia Komunistyczna Marksistowsko-Leninowska. Partie różniły się pod względem stanowisk wobec Chin. Komunistyczna Partia Włoch M-L cieszyła się poparciem Komunistycznej Partii Chin, druga z partii natomiast dystansowała się od sytuacji w ChRL, szczególnie po śmierci Mao.
We Francji prochińscy maoiści założyli w 1968 roku Komunistyczną Partię Francji Marksistowsko-Leninowską na czele której stanął Jacques Jarqueta. Organem prasowym partii jest tygodnik L’Humanite Rouge (przed 1970 roku wydawany pod nazwą L’Humanite Nouvelle). Komunistyczna Partia Francji M-L zyskała poparcie ze strony kierownictwa partii chińskiej. Pozostałymi grupami maoistycznymi są m.in. Lewica Proletariacka (działa wokół miesięcznika Sprawa Ludu), na jej czele stał niegdyś Alain Geismar – jeden z liderów protestów maja i czerwca 1968 roku. Niezależni maoiści tj. Komunistyczna Organizacja Pracowników podjęli współpracę z innymi grupami skrajnej lewicy (dla porównania ortodoksyjni maoiści z FPK M-L odrzucali współpracę z innymi nurtami lewicowymi) tak więc np. w wyborach municypalnych z 1977 roku grupa ta wystartowała w wyborach z trockistami z Rewolucyjnej Ligi Komunistycznej.
W RFN działała maoistowska Komunistyczna Partia Niemiec (odwołująca się do KPD sprzed 1956 roku). Jednak w odróżnieniu do dawnej KPD miała ona charakter stricte maoistyczny i bardziej radykalny. KPD miała dwie organizacje młodzieżowe – Komunistyczny Związek Studentów oraz Komunistyczny Związek Młodzieży Niemiec. W 1968 roku maoiści założyli Komunistyczną Partię Niemiec Marksistowsko-Leninowską, która jednak została dość szybko zmarginalizowana. Według danych rządu RFN w 1976 roku w kraju działało 12 organizacji maoistycznych. Kolejnymi grupami maoistów były m.in. Komunistyczny Związek Niemiec Zachodnich czy Komunistyczny Związek Robotniczy Niemiec. W 1982 roku powstałą Marksistowsko-Leninowska Partia Niemiec.
W Wielkiej Brytanii działa prochińska Komunistyczna Partia Wielkiej Brytanii Marksistowsko-Leninowska oficjalnie popierana niegdyś przez KPCh. W UK dyskusje nad ideą Mao organizowało pismo New Left Review (dyskutowano także nad koncepcjami działaczy tj. Lew Trocki. W Portugalii w połowie lat 70. działało pięć organizacji maoistycznych).
W Polsce Kazimierz Mijal założył w 1965 roku nielegalną Komunistyczną Partię Polski. Partia została rozbita w ciągu czterech lat.
Ameryka.
W latach 1961–1965 powstała Postępowa Partia Pracy, założona przez Mike’a Rosena oraz Billa Eptona. Początkowo partia popierała maoizm, a do 1971 roku była nawet popierana przez KPCh. Po zakończeniu procesu rewolucji kulturalnej w Chinach, partia krytykowała wydarzenia w ChRL i ogłosiła swoją niezależność od idei Mao. Obok tej grupy działało kilka marginalnych organizacji maoistycznych tj. Rewolucyjna Partia Komunistyczna.
W Argentynie działają Rewolucyjna Partia Komunistyczna oraz Awangarda Komunistyczna. Maoiści argentyńscy niegdyś wysuwali hasła guerilli jednak nie robili nic aby w praktyce utworzyć ugrupowania militarne. Ruch maoistowski w Brazylii niegdyś reprezentowany był przez Komunistyczną Partię Brazylii która następnie przeszła na pozycje bliższe hodżyzmowi.
Od lat 80. w Peru trwa wojna domowa pomiędzy maoistami z grupy Świetlisty Szlak a rządem Peru.
Do maoizmu odwoływała się działająca w czasie kolumbijskiej wojny domowej guerilla Armia Wyzwolenia Ludowego (później przeszła na stanowiska hodżystowskie).
Azja.
Ze względu na bliskość geograficzną Japonii i Chin dość bliska maoizmowi była Komunistyczna Lewicowa Partia Japonii, która w 1975 rozpadła się na dwie frakcje.
W okresie między pierwszym a drugim powstaniem malajskim, prochińską ideologię przyjęła Komunistyczna Partia Malajów związana z ruchem partyzanckim Malajska Narodowa Armia Wyzwolenia skupiająca w swoich szeregach głównie etnicznych Chińczyków. Rząd Chin a konkretnie Deng Xiaoping zaoferował wsparcie dla partyzantów co było jednym z czynników które wpłynęły na wybuch drugiego powstania. Chińczycy swą pomoc dla partyzantki wstrzymali w 1974 roku. Duże wpływy maoizm zyskał też w Sarawaku gdzie zbliżona do maoizmu Organizacja Komunistyczna Sarawaku liczyła około 24 tysięcy działaczy. Działacze maoistowscy z Sarawaku od 1962 roku do 1990 prowadzili nieudaną rebelię separatystyczną.
W Indiach w 1964 roku doszło do rozłamu w tamtejszym ruchu komunistów. W jego wyniku prochińscy komuniści założyli ugrupowanie pod nazwą Komunistyczna Partia Indii (Marksistowska). Partia zdobyła duże wpływy większe od Komunistycznej Partii Indii od której się oderwali. W partii działały odłamy domagające się współpracy koalicyjnej w rządach stanowych oraz takie odłamy które domagały się prowadzenia walki rewolucyjnej. W 1967 roku KPI (M) nawiązała współpracę z KPI, zawiązano koalicje rządowe w Kerali i Bengalu Zachodnim. Działania koalicyjne uznane został za zakończenie flirtu z maoizmem i krytyką stricte maoistowskich metod walki. W 1969 roku wydaleni z CPIM przedstawiciele frakcji radykałów założyli Komunistyczną Partię Indii Marksistowsko-Leninowskiej o charakterze maoistowskim, nowa partia rozpoczęła działania partyzanckie. W rezultacie od końca lat 60. w Indiach trwa powstanie maoistowskie. Maoistowscy rebelianci znani są jako naksalici. W 2004 roku powstała Komunistyczna Partia Indii (Maoistowska), która w 2009 roku została zdelegalizowana jak organizacja terrorystyczna.
Narodowowyzwoleńczy Ludowy Front Wyzwolenia Palestyny w pewnym okresie przyjął niektóre hasła maoistowskie i otrzymywał pomoc ze strony rządu Chińskiej Republiki Ludowej.
W okresie radzieckiej interwencji w Afganistanie mniejszą grupę antyrządowych i antyradzieckich rebeliantów stanowiły organizacje maoistowskie takie jak Organizacja Wyzwolenia Afganistanu, Organizacja Wyzwolenia Ludu Afgańskiego czy Afgański Front Mudżahedinów Walki o Wolność (ostatnia grupa była współtworzona przez islamistów). Część tych grup była aktywna jeszcze przed radziecką interwencją.
Pod koniec lat 90., batalię antyrządową rozpoczęła Komunistyczna Partia Nepalu (Maoistowska). Do zakończenia konfliktu doszło w listopadzie 2006 roku. Wojna zakończyła się zwycięstwem Nepalu którzy w miejsce monarchii wprowadzili demokratyczną republikę federalną. A w 2008 roku zorganizowali wybory parlamentarne w których uzyskali oni 38% głosów. Po dojściu do władzy KPN (M) oficjalnie zrezygnowała z ideologii maoizmu deklarując że „w czasach Mao nie były rozwinięte koncepcje federalizmu i pluralizmu politycznego, a teraz mamy oba”.
W XXI wieku w Bhutanie powstała zbrojna opozycja skupiona wokół Bhutańskiej Partii Komunistycznej (Marksistowsko-Leninowsko-Maoistowskiej) i jej zbrojnego ramienia Tygrysów Bhutanu.
Maoizm zdobył pewne poparcie w krajach takich jak Filipiny, Malezja, Birma czy Tajlandia. W 1965 roku prochińscy komuniści próbowali dokonać zamachu stanu w Indonezji został on jednak rozbity przez rząd.
Afryka.
Pierwotnie ruchem maoistowskim była angolańska organizacja partyzancka UNITA, następnie przeszła jednak na pozycje prawicowe, kapitalistyczne i konserwatywne.

</doc>
<doc id="96961" url="https://pl.wikipedia.org/wiki?curid=96961" title="Ideologia">
Ideologia

Ideologia – pojęcie występujące w filozofii i naukach społecznych oraz politycznych, które określa zbiory światopoglądów służących do całościowego interpretowania i przekształcania świata.
Mianem ideologii określa się każdy zbiór uporządkowanych poglądów – religijnych, politycznych, prawnych, przyrodniczych, artystycznych, filozoficznych – służących ludziom o tożsamych poglądach do objaśniania otaczającego ich świata. Społeczną funkcją ideologii jest artykulacja celów aktywności i dopuszczalnych sposobów ich osiągania oraz motywacja ich zasadności względami uznawanymi za wyższe niż jednostkowy interes (wizja rzeczywistości + system wartości + dyrektywy praktycznego działania). Zapotrzebowanie na ideologie wynika z właściwego ludziom poszukiwania odpowiedzi na pytania o sens i sposób istnienia. Ideologie mają charakter normatywny, proponują bowiem pewien światopogląd, wyobrażenie na temat otoczenia.
Dzieje pojęcia.
Termin „ideologia” został wprowadzony przez Destutta de Tracy’ego w 1796 r. jako określenie jednego z kierunków myśli filozoficznej związanej z programem "science of ideas", wywodzącym się od angielskiego empirysty Johna Locke’a.
Początkowo zatem określenie „ideologia” znaczyło tyle co „nauka o ideach”, zgodnie ze swym sensem etymologicznym.
Współczesne znaczenie tego terminu odbiega od tego, jakie nadał mu de Tracy, korzeniami swymi sięgając do rozprawy K. Marksa i F. Engelsa "Ideologia niemiecka" (napisanej w latach 1845–1848) oraz do rozprawy "Ideologia i utopia" Karla Mannheima (1929).
Marks i Engels utożsamiają w swojej rozprawie pojęcie ideologii z pojęciem filozofii, jednocześnie utrzymując pogląd, że wszelka myśl stanowi odbicie warunków materialnych. Filozofia staje się wtedy pojęciowym ujęciem określonej rzeczywistości materialnej, w której istnieje człowiek. Przy takim ujęciu filozofii, formy ludzkiej świadomości stanowią odbicie procesów materialnych. Zaś sama filozofia jako jedna z form ludzkiej świadomości (świadomości społecznej) staje się pojęciowym wyrazem interesów, które zgodnie z przyjętą przez nich stratyfikacją społeczną mają charakter klasowy.
W takim ujęciu filozofia staje się świadomością partykularną wyrażającą interes określonej klasy społecznej, z reguły tej, która dominuje w określonym układzie społecznym i dąży do narzucenia odpowiadających jej form świadomości pozostałym klasom społecznym. Ideologia zatem w swoim uzasadnieniu odwołuje się nie do kategorii prawdy, lecz do kategorii interesu.
Znaczenie współczesne.
We współczesnym znaczeniu pod pojęciem ideologii rozumieć należy zbiór poglądów czy sądów (naukowych, filozoficznych, religijnych, by wymienić tylko najważniejsze), które w przekonaniu danej grupy społecznej wyrażają jej interesy i o tyle są akceptowane w ramach określonej ideologii, o ile pozostają w zgodzie z subiektywnym odczuciem interesu określonej grupy. I jako takie właśnie nie mogą być oceniane w kategoriach teoretycznych, a więc przede wszystkim z perspektywy prawdy. Nie można więc zasadnie utrzymywać, że jakaś ideologia jest prawdziwa lub fałszywa.
Ideologia a filozofia.
To właśnie w sposób istotny odróżnia ją od filozofii, pojmowanej jako poznanie teoretyczne. Filozofia w przeciwieństwie do ideologii stanowi próbę przedstawienia rzeczywistości taką, jaka się ona jawi jako przedmiot poznania teoretycznego, niezależnie od tego, czy wypracowany w jej ramach obraz pojęciowy odpowiada czyimkolwiek interesom.
Ideologia zaś oceniana bywa przez perspektywę wykazania wyższości czy też pierwszeństwa proponowanych w jej ramach rozwiązań. Prawdy teoretyczne czerpane z filozofii czy innych dyscyplin poznania teoretycznego, jak również wszystkie inne tezy, którymi się ideologia posługuje mają jedynie służyć za uzasadnienie celów wyznaczanych przez określone interesy.
Innymi słowy mówiąc „wszelka wiedza jaką posługuje się ideologia pojmowana jest instrumentalnie”, ze względu na jej użyteczność celem uzasadnienia określonej tezy czy poglądu, który to z kolei wyrażać ma określony interes. 
Ideologia polityczna.
Mariusz Gulczyński, w swoim dziele "Nauka o polityce", definiuje ideologię polityczną jako zespół poglądów artykułujących generalne cele działalności politycznej i dopuszczalne metody ich osiągania. Nadrzędną funkcją ideologii politycznej jest definiowanie celów i środków uzgadniania zachowań współzależnych grup społecznych o sprzecznych interesach w sposób rokujący ochronę i zwiększanie szans przeżycia i osiągania satysfakcji z życia jej adresatów. Ideologiczne samookreślanie ruchów i instytucji politycznych – partii, rządów, międzynarodowych organizacji i sojuszów – dokonuje się przez definiowanie, jakie interesy społeczne uznawane są za priorytetowe oraz jakie sposoby ich osiągania za dopuszczalne. Siła wpływów ideologii politycznych jest uwarunkowana ich zgodnością z interesami społecznymi. Rzeczywistej praprzyczyny wszelkich działań politycznych należy poszukiwać przede wszystkim w interesach sił społecznych, a w ideologiach tylko o tyle, o ile je adekwatnie artykułują. Wzmacnianiu siły wpływów ideologii politycznych służy powoływanie się na uznawane powszechniej doktryny naukowe i religijne.
M. Gulczyński rozróżnia ideologie postępowe i wsteczne, prawicowe, takie jak nacjonalizm, liberalizm lub konserwatyzm, i lewicowe, takie jak komunizm, socjalizm lub socjaldemokracja. Obecnie lewicowe światopoglądowo partie polityczne głoszą często program liberalny gospodarczo, a prawicowe partie polityczne głoszą program solidarnej polityki gospodarczej.
Cechy i struktura ideologii.
Ideologia wyrażająca interesy dużych grup społecznych charakteryzuje się małą podatnością na innowacje. Zazwyczaj porusza tematy:
Ideologia ma określoną strukturę, czyli wewnętrzny skład treściowy i wzajemne powiązania poglądów.
Cechy ideologii to m.in.:

</doc>
<doc id="96963" url="https://pl.wikipedia.org/wiki?curid=96963" title="Enzymy restrykcyjne">
Enzymy restrykcyjne

Enzymy restrykcyjne, restryktazy – endonukleazy przecinające nić DNA w miejscu wyznaczanym przez specyficzną sekwencję DNA. Rozpoznawana sekwencja z reguły ma charakter symetryczny o długości od 4 do 8 par zasad (pz), choć zdarzają się częste wyjątki. Restryktazy wraz z metylazami DNA stanowią system restrykcji i modyfikacji DNA, który w organizmach prokariotycznych stanowi mechanizm obronny zapobiegający włączeniu DNA bakteriofaga do genomu bakterii. Niespecyficzność enzymów restrykcyjnych w niektórych warunkach nazywa się aktywnością "star".
Enzymy restrykcyjne naturalnie występują u bakterii, stanowiąc element systemu restrykcji–modyfikacji, chroniącego komórkę przed wnikaniem obcego DNA (na przykład DNA bakteriofagów). 
System ten zakłada istnienie w komórce mikroorganizmów dwóch rodzajów enzymów:
Modyfikacja taka chroni DNA przed atakiem własnych enzymów restrykcyjnych.
Podział.
Wyróżnia się następujące typy enzymów restrykcyjnych:
Nomenklatura.
Nazwy enzymów z reguły są tworzone od pierwszej litery nazwy rodzajowej i dwóch pierwszych liter nazwy gatunkowej, pisanymi kursywą. Po nich może wystąpić kilka liter lub cyfr arabskich oznaczających szczep bakterii. Nazwa zakończona jest rzymską cyfrą oznaczającą, jako który kolejny enzym został on wyizolowany z danego szczepu.
Przykłady.
Pierwszym wyizolowanym enzymem restrykcyjnym był enzym "Eco"RI. Wyizolowany został z bakterii "Escherichia coli" szczepu RY13. "Eco"RI rozpoznaje następującą sekwencją DNA:
 5' G|A A T T C 3'
 3' C T T A A|G 5'
gdzie: 5' – koniec 5′ DNA, 3' – koniec 3′ DNA, | – miejsce cięcia przez aktywność nukleazy. Produktem reakcji enzymatycznej katalizowanej przez "Eco"RI są wystające końce 5′, tak zwane końce lepkie:
 5' G 3'
 3' C T T A A 5'
Aktywność "Eco"RI jest blokowana przez aktywność metylazy M."Eco"RI, która specyficznie metyluje DNA w obszarze rozpoznawanym przez "Eco"RI:
 5' G A A T T C 3'
 3' C T T A A G 5'
gdzie # oznacza grupę metylową.
Zastosowania.
Rozpoznawanie przez restryktazy specyficznej sekwencji DNA, połączone ze specyficznym cięciem, spowodowało, że wraz z ligazami DNA, używa się ich w biologii molekularnej do manipulacji fragmentami DNA. Samych restryktaz używa się m.in. do tworzenia map restrykcyjnych cząsteczek DNA (na przykład map plazmidów).

</doc>
<doc id="96966" url="https://pl.wikipedia.org/wiki?curid=96966" title="Modern Style">
Modern Style



</doc>
<doc id="96967" url="https://pl.wikipedia.org/wiki?curid=96967" title="Jugendstil">
Jugendstil



</doc>
<doc id="96968" url="https://pl.wikipedia.org/wiki?curid=96968" title="New art">
New art



</doc>
