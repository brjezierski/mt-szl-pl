<doc id="96973" url="https://pl.wikipedia.org/wiki?curid=96973" title="Niepodległość">
Niepodległość

Niepodległość – pojęcie z zakresu politologii lub psychologii: 
Niektóre akty odzyskania niepodległości upamiętniane są jako święta narodowe, np.:

</doc>
<doc id="96974" url="https://pl.wikipedia.org/wiki?curid=96974" title="Suwerenność">
Suwerenność

Suwerenność (z „suweren(ny)” i „najwyższy” od „nad; dodatkowo”) – zdolność do samodzielnego, niezależnego od innych podmiotów, sprawowania władzy politycznej nad określonym terytorium, grupą osób lub samym sobą. Suwerenność państwa obejmuje niezależność w sprawach wewnętrznych i zewnętrznych.
Słowa „suwerenność” użył po raz pierwszy Jean Bodin w 1576 roku, a po nim Cardin Le Bret w 1632. Obaj pojmowali ją jako wyłączność monarchy do sprawowania władzy ustawodawczej i wykonawczej na terenie swego państwa.
Suwerenność wewnętrzna i zewnętrzna.
Suwerenność wewnętrzna polega na tym, że władza sama może decydować o zakresie swojego działania. Władza państwowa jest niezależna od organizacji działających na terytorium państwa, jak na przykład organizacje pozarządowe, krajowe organizacje związków zawodowych, Kościoły. Suwerenność zewnętrzna gwarantuje, że państwo jest niezależne od innych państw w podejmowaniu decyzji. Suwerenność ta polega także na braku możliwości wpłynięcia na państwo za pośrednictwem organizacji międzynarodowych, międzynarodowych grup nacisku i sojuszy politycznych. W "Projekcie wieczystego pokoju" Immanuel Kant jako jego warunki wymieniał m.in. zakaz aneksji jednego państwa przez inne i zakaz ingerencji „przemocą do ustroju i rządów innego państwa”.
Pojęcie suwerenności i jego ewolucja.
Suwerenność państw jest jednym z podstawowych terminów prawa międzynarodowego. Oznacza ona niezależność państwa, wyrażającą się w posiadaniu osobowości prawnej, stanowiącej najwyższą władzę na danym terytorium. Państwo suwerenne jest zatem w stosunkach międzynarodowych podmiotem prawa międzynarodowego. Władze państwowe mogą więc podejmować dowolne działania, takie, jakie uznają za najkorzystniejsze dla interesów danego państwa. Jednakże granicą wykonywania władzy suwerennej jest poszanowanie suwerenności pozostałych podmiotów prawa międzynarodowego oraz norm, które przyjęły na siebie w wyniku podpisywania różnego typu zobowiązań prawno-międzynarodowych.
Pojmowanie suwerenności ewoluuje wraz z rozwojem stosunków międzynarodowych. Dlatego definicja utworzona przez Jeana Bodina ujmowała państwo suwerenne jako takie, które nie uznaje nikogo wyższego od siebie prócz Boga. Obecnie taka nieomalże absolutna niezależność jest nierealna. Złożyły się na to: ogromny wzrost liczby państw, pojawienie się niepaństwowych uczestników stosunków międzynarodowych, istnienie wielu skomplikowanych powiązań między państwami oraz faktyczna niemożność całkowicie samodzielnego funkcjonowania państwa, i to w każdej sferze – politycznej, gospodarczej, kulturowej.
Dlatego ważniejszym elementem pojęcia suwerenności jest sprawowanie władzy nad określonym terytorium niż pełna niezależność. Wyrazem suwerenności jest zazwyczaj utrzymywanie stosunków dyplomatycznych z innymi państwami, podpisywanie umów międzynarodowych, uczestnictwo w organizacjach, choć może istnieć państwo suwerenne podejmujące bardzo ograniczone działania w tych dziedzinach. Istnieje też możliwość, by część państw nie uznawała suwerenności danego kraju, najczęściej kierując się względami politycznymi. W takiej sytuacji była na przykład Niemiecka Republika Demokratyczna, z którą rozwinięte państwa kapitalistyczne nie utrzymywały kontaktów aż do początków lat 70. Państwa mogą też decydować się na przekazanie części swoich uprawnień na inne państwo. Taki charakter miały protektoraty mocarstw kolonialnych nad niektórymi krajami pozaeuropejskimi, które choć zachowywały swą państwowość, godziły się na reprezentowanie siebie za granicą przez na przykład Francję (Tunis, Maroko) czy Wielką Brytanię (Aden), by ochronić resztki niepodległości. Określano je mianem państw półsuwerennych.
Znaczenie zasady suwerenności podkreśla fakt, że została ona ujęta we wszystkich podstawowych dokumentach międzynarodowych. Karta Narodów Zjednoczonych, określając zasady postępowania swych członków i samej organizacji, na pierwszym miejscu wskazywała na „suwerenną równość” (art. 2.1), zobowiązując członków „do powstrzymania się w swych stosunkach międzynarodowych od groźby użycia siły lub użycia jej przeciwko integralności terytorialnej lub niezawisłości politycznej któregokolwiek państwa bądź w jakikolwiek inny sposób niezgodny z celami Organizacji Narodów Zjednoczonych” (art. 2.4). Dawniejsze "ius ad bellum" zastąpione zostało przez prawo do samoobrony (art. 51 Karty). Uchwalona w 1970 roku "Deklaracja zasad prawa międzynarodowego"
 stwierdzała, że wszystkie państwa korzystają z suwerennej równości, która obejmuje takie elementy jak:
Tylko państwa mogą być członkami ONZ (art. 4 Karty) i stronami w procesie przed Międzynarodowym Trybunałem Sprawiedliwości (art. 34 Statutu) oraz przed Stałym Trybunałem Arbitrażowym.
Suwerenność współcześnie.
Rewizja podstawowych pojęć.
W ustroju demokratycznym nosicielem suwerenności państwowej (suwerenem) jest lud. We współczesnych stosunkach międzynarodowych zachodzą zjawiska i procesy wywierające znaczący wpływ na sytuację państw i nakazujące inaczej patrzeć na ich pozycję i rolę. Na tym tle pojawia się potrzeba dokonywania rewizji podstawowych pojęć odnoszących się do uczestników stosunków międzynarodowych i wzajemnych relacji między nimi. Do takich należy zasada suwerenności państwa.
Nowa interpretacja ma znaczenie nie tyle teoretyczne, co praktyczne, państwa bowiem muszą zaadaptować się do nowych warunków, kreując swoją politykę zagraniczną, określając rację stanu. Rozważając problem suwerenności, należy zatem przypatrzeć się zarówno czynnikom powodującym zmiany w rzeczywistości międzynarodowej, jak i ich stosunkom dla suwerenności państwa – czy i na ile jest ograniczona (osłabiona) lub poszerzona (wzmocniona) oraz na jakich płaszczyznach te zjawiska zachodzą.
Czynniki wpływające na kwestię suwerenności państwa.
Jednym z istotnych czynników jest fakt rosnących wzajemnych powiązań państw o charakterze bilateralnym, ale i wielostronnym, często ujętym w trwałe formy organizacyjne. Liczba państw, z którymi można wchodzić we wzajemne zależności, stale rośnie. Niezależność, traktowana dotąd jako atrybut suwerenności, jest zatem pochodną rodzaju tych więzi. Im są one ściślejsze, utrudniające w wyniku rozmowy całkowicie samodzielne podejmowanie decyzji, tym faktyczna samodzielność państwa jest bardziej ograniczona. Może to dotyczyć sfery politycznej, militarnej, gospodarczej. Jednak opłacalność, a nawet przymus rozwijania współpracy jest sprawą decydującą i liczba powiązań stale rośnie. Jeśliby niezależność pojmować absolutnie, należałoby zakładać potencjalnie choćby samowystarczalność danego państwa we wszystkich dziedzinach, na co tylko niektóre mogłyby się zdobyć. W okresie powojennym, gdy ukształtował się podział na dwa bloki ideologiczno-polityczne, wzajemne zależności państw wzmacniała relacja z supermocarstwami. Ich przywódcza pozycja pozwalała zatem na zachowanie największego pola suwerenności we wcześniej zaprezentowanym pojęciu J. Bodina.
Zacieśnianie więzi między państwami prowadzić także może do decyzji o tworzeniu instytucji ponadnarodowych. Jednym ze znamion współczesności jest dążenie do integracji nie tylko gospodarczej, ale i politycznej. Jednym z zaawansowanych przykładów pod tym względem jest Unia Europejska. W Unii kraje członkowskie łączą wybrane aspekty swojej suwerenności, aby wspólnie decydować o rozwiązaniach w ustalonych dziedzinach politycznych, jak np. polityka konkurencji lub polityka monetarna. Przykładem podziału suwerenności są również federacje, gdzie regiony utrzymują wysoki poziom autonomii wewnątrz kraju, który jest w mniejszym lub większym stopniu dzielony z rządem narodowym, np. Australia, Kanada i Brazylia.
Innym charakterystycznym elementem współczesności jest dynamiczny rozwój organizacji pozarządowych, których członkami są osoby fizyczne lub jednostki organizacyjne, a nie państwa. Skupiają one osoby oraz instytucje z różnych krajów, działające w różnych dziedzinach, z pominięciem bezpośredniego zwierzchnictwa państw. Jeszcze większe konsekwencje dla suwerennej pozycji państwa ma pojawienie się nowego typu organizacji – międzynarodowych korporacji – które mają możność sterować polityką wewnętrzną i zagraniczną państw, wykorzystując do tego wpływy finansowe i powiązania polityczne.
Zakres suwerenności we współczesnym świecie.
Pojawienie się wskazanych elementów sytuacji międzynarodowej powoduje, że suwerenność, jako zjawisko oraz idea, zmienia swój charakter. Fakt ograniczenia niezależności państw nie musi jednak oznaczać, że suwerenność nie ma znaczenia. Państwo, zrzekając się prawa do części swych decyzji na skutek wejścia w dwustronne czy wielostronne układy, może uzyskać lepszą możliwość gospodarczego, cywilizacyjnego czy społecznego rozwoju, pewniejsze gwarancje swego bezpieczeństwa. Jeśli czyni to dobrowolnie, a układy nie oznaczają podporządkowania interesom drugiej strony, to suwerenność państwa może zostać wzmocniona, stabilność kraju służy bowiem faktycznemu sprawowaniu władzy nad danym terytorium. Można również w takim kontekście widzieć procesy integracji. Państwa, tworząc ponadnarodowe wspólne instytucje i im przekazując swe dotychczasowe kompetencje, ograniczają z jednej strony swą suwerenność, z drugiej strony jednak poszerzają zakres władzy i wpływów na nowe terytoria.
Trudno jednoznacznie orzec, czy pozarządowe czy ponadnarodowe organizacje podważają istnienie suwerennego państwa. W bezpośrednich kontaktach z nimi ostateczna decyzja o zakresie ich działań na terenie danego kraju należy nadal do państwa. To ono zezwala na funkcjonowanie ich na jego terenie, podpisuje umowy, kontroluje poczynania i jest według norm międzynarodowych do tego uprawnione. Nie mogą też tego typu organizacje zastąpić państwa w rozwiązywaniu wielu współczesnych problemów stojących przed społecznością międzynarodową.
Ujawniają się nowe aspekty suwerenności państwa. Z punktu widzenia prawa suwerenność państwa jest traktowana całościowo – nie można domniemywać żadnych ograniczeń wykonywania suwerenności ani rozdzielać, w jakich sferach państwo jest mniej lub bardziej suwerenne. Może ono robić wszystko, co nie jest zakazane przez obowiązujące je normy prawa międzynarodowego.
Jednym z przejawów suwerenności jest określanie przez państwo, kto ma jego obywatelstwo.
W praktyce jednak na różnych płaszczyznach życia państwo zachowuje lub traci jej część, choć nie wynika to z litery prawa. Takimi sferami suwerenności jest suwerenność gospodarcza, polityczna, militarna, terytorialna, kulturowa. Najczęściej trudno utrzymać niezależność bez posiadania którejkolwiek z nich. Jednak mogą pojawić się różne warianty, np. gdy przy posiadaniu pełnej suwerenności politycznej państwo jest w małym stopniu suwerenne gospodarczo czy militarnie na skutek wejścia w szersze związki lub otwarcia granic przed obcym kapitałem, towarami, siłą roboczą.
Interesującym zjawiskiem jest ekspansja kulturowa, wymykająca się spod kontroli państwa ze względu na środki przekazu. Niektóre państwa widzą w tym problem, uważając, że ogranicza ona ich suwerenne prawo do kultywowania narodowych treści.
Granice, wbrew woli państwa, przekraczają także problemy ekologiczne. Niejednokrotnie wynikały na tym tle spory o zatruwanie rzek granicznych, niszczenie lasów, budowę fabryk czy elektrowni. W przeszłości sytuacja pod tym względem była prostsza, gdyż utrata niezależności w dowolnych dziedzinach nie następowała bez ekspansji militarnej i utraty władzy politycznej nad własnym terytorium. Jeśli takie okoliczności następowały, to wiązały się z upadkiem państwa i końcem przysługujących mu praw.
Sposób interpretacji sygnalizowanych zjawisk i problemów związanych z suwerennością państwa we współczesnym świecie osadzony jest w przyjmowanych za słuszne generalnych stanowiskach badawczych w nauce o stosunkach międzynarodowych. Według idealistów suwerenność państwa nie jest sprzeczna z rozwojem współpracy międzynarodowej, nie narusza jej wiązanie się układami, uczestnictwo w organizacjach i stosowanie wspólnych dla społeczności międzynarodowej norm prawnych i moralnych. Szkoła realizmu i neorealizmu zaś, przyznając tylko państwom prawo decydowania o swych interesach i poczynaniach, suwerenność wiąże z ich samowystarczalnością i siłą militarną. Odmiennie także na tę problematykę zapatrują się zwolennicy ponadnarodowego i globalnego punktu widzenia.
Nie można tej samej miary stosować do wszystkich państw. Nie wydaje się, że idea suwerenności przestała mieć znaczenie, choć twierdzenie brytyjskiego historyka Arnolda Toynbee’a: „Kult suwerenności stał się wielką religią ludzkości. Jej Bóg domaga się ofiar w ludziach”, przestaje obowiązywać na niektórych obszarach.
Aspekty suwerenności państwa.
Formalne.
Suwerenność prawna oznacza, że jeżeli dana jednostka geopolityczna jest uznana za państwo, to jest respektowana jego pozycja jako podmiotu sprawującego władzę na określonym terytorium, mającego zdolność do samodzielnego wykonywania władzy wewnętrznej i występowania w stosunkach międzynarodowych. Podległość prawu międzynarodowemu jest zasadniczym elementem ochrony tej suwerenności.
W prawie międzynarodowym terminu „suwerenność” używa się w dwóch znaczeniach: w odniesieniu do statusu państwa w stosunkach międzynarodowych – suwerenność zewnętrzna, oraz charakteru kompetencji państwa i sposobu ich wykonywania – suwerenność wewnętrzna. Suwerenność zewnętrzna oznacza, że państwa nie podlegają w stosunkach między sobą żadnej wyższej władzy poza uzgodnionym prawem międzynarodowym. Jest ona chroniona normami prawa międzynarodowego, głównie zasadą suwerennej równości państw i zakazu użycia siły lub groźby jej użycia. Suwerenność wewnętrzna odnosi się do swobody państwa w wykonywaniu kompetencji na jego terytorium i jest wyłączna, pełna i samodzielna. Wyłączność oznacza, że na terytorium danego państwa funkcjonuje struktura władzy politycznej odrębna i niezależna od innych państw.
Odnosząc się do suwerenności wewnętrznej należy wyodrębnić również jej dwa aspekty: państwowy i narodowy. Suwerenność w pierwszym aspekcie oznacza realne możliwości państwa jako organizacji politycznej do korzystania z suwerenności w rozumieniu prawa międzynarodowego. Zaś suwerenność w aspekcie drugim wskazuje na fakt, że władza państwowa wywodzi swą legitymację z demokratycznie wyrażonej woli narodu. Suwerenność prawna państwa nie jest pojęciem absolutnym. Jest ona ograniczona dwoma czynnikami: zasięgiem prawnej suwerenności innych państw oraz prawem międzynarodowym, tworzonym przez społeczność międzynarodową w oparciu o zasadę koordynacji, w celu wykreowania ładu w stosunkach międzynarodowych.
Materialne.
Suwerenność polityczna państwa oznacza obiektywne możliwości wykorzystania przez nie atrybutów związanych z posiadaniem suwerenności prawnej. Takie rozumienie pojęcia wskazuje na to, że jest to cecha stopniowalna i zależna od wielu czynników o różnej proweniencji. Do czynników tych zalicza się:
Adaptacja państwa rozumiana jako proces dążenia do osiągania równowagi między własnymi potrzebami i interesami a wymaganiami formułowanymi przez środowisko międzynarodowe i wewnątrzpolityczne ma trzy zasadnicze odmiany:
Nastąpiła wyraźna relatywizacja suwerenności jako wartości. Przestaje ona być pojęciem absolutnym i nienaruszalnym oraz jedynym kryterium oceny interakcji państwa z jego środowiskiem międzynarodowym. Zasada suwerenności stała się normą zewnętrzną. Nastąpiła internacjonalizacja pojęcia suwerenności, gdyż międzynarodowy porządek prawny nie chroni istnienia państwa jedynie jako podstawy stosunków międzynarodowych, lecz skupia się na jego jakości i w ten sposób dąży do zachowania stabilności czy pokoju. Mówiąc o suwerenności państwa należy odwoływać się do jego efektywności, czy zdolności ponoszenia odpowiedzialności za realizację potrzeb i interesów własnych społeczeństw. Suwerenność jako zasada prawa międzynarodowego oraz państwo narodowe nie znikają, choć istnieje wiele wyzwań. Suwerenność prawna jest bowiem niezbędna do międzynarodowego uznania państwa.
Przekazanie suwerennych uprawnień.
Państwo narodowe może samodzielnie – np. na podstawie Konstytucji – zdecydować o przekazaniu organizacji międzynarodowej wykonywania części swoich suwerennych kompetencji. Przykładem tego jest postanowienie Konstytucji RP w art. 90 ust. 1.
Niektóre państwa przekazały (scedowały) część suwerennych uprawnień na rzecz innych państw. Sytuacja taka dotyczy państw pozostających w wolnym stowarzyszeniu z USA (Wyspy Marshalla, Mikronezja, Palau). Na zasadzie innych umów swoje niektóre uprawnienia suwerenne przekazały również:
Ponadto państwa członkowskie Unii Europejskiej przekazały na rzecz UE jako związku państw część suwerennych uprawnień (np. pierwszeństwo prawa wspólnotowego przed krajowym).
Suwerenność w prawie międzynarodowym.
W prawie międzynarodowym suwerenność jest jednoznaczna z podmiotowością międzynarodowoprawną. Podmiotami prawa międzynarodowego są w pierwszym rzędzie suwerenne państwa, a jednocześnie pojęcie suwerenności wciąż odnosimy tylko do państwa i suwerennych podmiotów (np. organizacje międzynarodowe nie posiadają atrybutu suwerenności, choć mogą mieć bardzo rozległe kompetencje).

</doc>
<doc id="96977" url="https://pl.wikipedia.org/wiki?curid=96977" title="Miareczkowanie potencjometryczne">
Miareczkowanie potencjometryczne

Miareczkowanie potencjometryczne – w chemii analitycznej - technika miareczkowa polegająca na pomiarze zmian napięcia elektrycznego generowanego przez ogniwo złożone z elektrody wskaźnikowej i elektrody odniesienia w funkcji objętości dodanego titranta.
Przykładem może być potencjometryczne miareczkowanie kwasu zasadą. Analizę przeprowadza się przez dodanie małymi porcjami zasady do badanej próbki mieszanej np. przy użyciu mieszadła magnetycznego. Pomiar prowadzi się wobec elektrody pH-czułej (np. elektrody szklanej) jako elektrody wskaźnikowej. Uzyskuje się wynik w postaci zależności napięcia od objętości dodanego titranta. Taka zależność może zostać łatwo przekształcona w zależność pH od objętości dodanego titranta.
Do miareczkowania potencjometrycznego można stosować titratory – urządzenia umożliwiające automatyzację miareczkowania.

</doc>
<doc id="96979" url="https://pl.wikipedia.org/wiki?curid=96979" title="Stęp">
Stęp



</doc>
<doc id="96981" url="https://pl.wikipedia.org/wiki?curid=96981" title="Lipazy">
Lipazy

Lipazy - grupa enzymów należących do hydrolaz. Hydrolazy wykazują niewielką specyficzność i katalizują rozkład estrów, utworzonych przez kwasy o krótkim i długim łańcuchu, nasycone i nienasycone, oraz alkohole mające łańcuch krótki lub długi, jedno- lub wielowodorotlenowe. Najważniejszą z nich jest lipaza trzustkowa (EC 3.1.1.3).

</doc>
<doc id="96983" url="https://pl.wikipedia.org/wiki?curid=96983" title="Tyfon">
Tyfon

Tyfon (także Tyfeus, Tyfaon bądź Tyfos, gr. "Typhō̂n", "Typhōeús", "Typháōn" bądź ) – w mitologii greckiej najmłodszy syn Gai i Tartarosa.
Według innej wersji miał być synem Hery, poczętym bez udziału mężczyzny.
Narodziny.
Gaja, wściekła na Zeusa za zamknięcie jej dzieci (gigantów) w Tartarze, zwróciła się o pomoc do Tartara. Ten dał jej dwa jajka zapłodnione przez siebie. Gaja zakopała je w ziemi i po jakimś czasie na świat wyszedł potwór Tyfon.
Opis.
Tyfon był pół człowiekiem, pół zwierzęciem, wzrostem i siłą przerastał wszystkich. Był większy od największych gór, głową zahaczał o gwiazdy. Kiedy wyciągał ręce, jedną sięgał krańców wschodnich świata, a drugą zachodnich. Zamiast palców miał sto smoczych łbów. Od pasa w dół miał kłębowisko żmij, a u ramion skrzydła. Oczy jego miotały płomienie.
W innych wersjach mitu Tyfon był latającym stugłowym smokiem.
Mity związane z Tyfonem.
Gdy zaatakował Niebo, wszyscy bogowie rzucili się w panice do ucieczki. Uciekali aż do Egiptu i tam ukryli się na pustyni, a niektórzy przemienili się w zwierzęta, by nie dać się rozpoznać. Apollo zamienił się w kanię, Hermes w ibisa, Ares w rybę, Dionizos w kozła, Hefajstos w byka. Tylko Zeus pozostał w swojej postaci i rozpoczął walkę z potworem. Najpierw z daleka Zeus ciskał w niego błyskawicami, a gdy doszło do walki wręcz, przewrócił go z pomocą swojego stalowego sierpa. Ale Tyfon był tylko ranny – odebrał Zeusowi sierp i przeciął mu nim mięśnie nóg i ramion. Zeus był bezbronny. Tyfon wziął go na ramiona i wyniósł do Groty Korykejskiej. Osobno ukrył mięśnie Zeusa. Hermes i Pan odnaleźli ukryte mięśnie i umieścili je z powrotem w ciele Zeusa, który natychmiast odzyskał swoją moc. Wsiadł na rydwan zaprzężony w skrzydlate rumaki i rozpoczął kolejną walkę z Tyfonem. Tyfon nękany przez Zeusa zaczął uciekać przed nim, ścigany przez Trację i inne krainy greckie. Tyfon bronił się rzucając górami w Zeusa, który bronił się za pomocą błyskawic. W końcu Tyfon załamany, że nie może dosięgnąć Zeusa, uciekał przed nim na zachód. W Cieśninie Sycylijskiej, gdy Tyfon przeprawiał się do Afryki, Zeus rzucił w niego górą Etna, która go zmiażdżyła. Do dzisiaj, gdy Etna wybucha płomieniami, są to pozostałości piorunów Zeusa. A gdy są odczuwalne wstrząsy, to znak, że Tyfon próbuje wydostać się spod góry.
Potomstwo Tyfona.
Przypisuje się mu ojcostwo wielu innych potworów, m.in.:
Analogie.
Podobieństwo mitu o Tyfonie kradnącym mięśnie Zeusowi do hetyckiego mitu o Illujance odbierającym bogu serce i oczy, mogło powstać w wyniku zapożyczenia. Również wskazuje się na analogie do mitu o Ullikummi.

</doc>
<doc id="96984" url="https://pl.wikipedia.org/wiki?curid=96984" title="Enzymy proteolityczne">
Enzymy proteolityczne



</doc>
<doc id="96988" url="https://pl.wikipedia.org/wiki?curid=96988" title="Alkacymetria">
Alkacymetria

Alkacymetria – jeden z ważniejszych działów analizy miareczkowej, zwanej też analizą objętościową, w którym ustala się dokładne stężenie kwasów lub zasad poprzez miareczkowanie roztworów z użyciem odpowiednio zasad lub kwasów. W trakcie miareczkowania alkacymetrycznego zachodzi reakcja zobojętniania, która prowadzi do zmian pH mieszaniny. Zmiany te rejestruje się z użyciem chemicznych wskaźników pH, lub pH-metrów.
Metody alkacymetryczne stosuje się powszechnie do oznaczania kwasów i zasad, zarówno organicznych jak i nieorganicznych. Metodę tę cechuje szybkość i prostota wykonania. Alkacymetria stanowi podstawę kontroli analitycznej produkcji kwasu siarkowego, azotowego, fosforowego, wodorotlenku sodu i innych produktów wielkoprzemysłowych. Wiele materiałów ze względu na późniejsze zastosowanie nie może zawierać kwaśnych składników. Oznaczanie ich metodami alkalimetrycznymi pozwala wydać opinię, czy dany produkt nadaje się do określonego zastosowania.
Podział metod alkacymetrycznych.
Alkacymetria dzieli się generalnie na: 
W praktyce alkacymetrii wyróżnia się trzy typy miareczkowania: 
We wszystkich przypadkach titrantem (roztworem wkraplanym) jest roztwór mocnego kwasu lub mocnej zasady. Nie stosuje się miareczkowania roztworami słabych kwasów bądź słabych zasad. 
Należy też wspomnieć o tak zwanym współczynniku równoważności, który oblicza się dla kwasów i zasad biorących udział w miareczkowaniu, aby później można było wyznaczyć stężenie oznaczanego składnika. Współczynnik równoważności jest stosunkiem stałych dysocjacji składników podzielonych przez ich masę cząsteczkową.
Rodzaje reakcji alkacymetrycznych..
Reakcje mocnych kwasów z mocnymi zasadami.
Podczas miareczkowania roztworów mocnych kwasów roztworami mocnych zasad i odwrotnie, zmienia się w pewien ciągły sposób stężenie jonów hydroniowych (H3O+). Zmiany te można przedstawić graficznie za pomocą krzywej miareczkowania. Krzywe te wykreślane są w układzie współrzędnych: na osi odciętych odłożona jest objętość roztworu miareczkującego (zobojętniającego), na osi rzędnych odłożona jest wartość pH roztworu w danym punkcie miareczkowania. Na krzywej można zaobserwować, że pH oznaczanego roztworu (mocnego kwasu lub mocnej zasady) zmienia się podczas miareczkowania nieznacznie i dopiero w pobliżu punktu równoważności następuje gwałtowny skok tej wartości. Duży skok pH w okolicy w punkcie równoważności, któremu odpowiada pH = 7, a więc odczyn obojętny, jest charakterystyczny dla tej właśnie reakcji.
Reakcje słabych kwasów z mocnymi zasadami.
Zmiany pH zachodzące podczas miareczkowania słabych kwasów mocnymi zasadami, na przykład kwasu octowego wodorotlenkiem sodu, są podobne do zmian zachodzących we wcześniej omawianym przypadku, z tą różnicą, że punkt równoważności w tych reakcjach znajduje się między pH=8–9. Jest to spowodowane tym, że w punkcie tym powstaje sól o odczynie zasadowym (w omawianym przypadku jest to octan sodu). Górny przebieg krzywej miareczkowania jest analogiczny jak w poprzednim przypadku. Dodawanie nadmiaru zasady po osiągnięciu punktu równoważności wywołuje już tylko nieznaczne zmiany pH.
Reakcje mocnych kwasów ze słabymi zasadami.
Podczas miareczkowania słabej zasady mocnym kwasem krzywa miareczkowania przebiega odwrotnie niż w poprzednich przypadkach. Zaczyna się ona przy wyższym pH i kończy przy pH niewielkim. Skok krzywej obserwuje się w okolicach pH= 7–4, a punkt równoważności jest położony poniżej pH=7. W wyniku miareczkowania powstaje sól mocnego kwasu i słabej zasady, która ma odczyn kwaśny.
Reakcja słabego kwasu ze słabą zasadą nie znajduje praktycznego zastosowania, gdyż punkt końcowy jest niewyraźny i trudny do uchwycenia. Słabe kwasy z ich solami(sól słabego kwasu i mocnej zasady) oraz słabe zasady z ich solami
(sól słabej zasady i mocnego kwasu) tworzą tzw. bufory pH.
Miareczkowanie w środowisku niewodnym.
Miareczkowanie alkacymetryczne mocnych, nieorganicznych kwasów i zasad prowadzi się najczęściej w roztworach wodnych. Słabe kwasy i zasady nie mogą być jednak miareczkowane w roztworach wodnych. Nie można też miareczkować w ten sposób wielu kwasów organicznych, które są słabo rozpuszczalne w wodzie.
Dynamiczny rozwój przemysłu organicznego oraz farmaceutycznego, wpłynął na rozwój metod miareczkowania w środowiskach niewodnych i wykorzystania ich do oznaczania organicznych kwasów i zasad. Podstawą miareczkowania w środowisku niewodnym jest teoria Brønsteda kwasów wyjaśniająca równowagi kwasowo-zasadowe w różnych rozpuszczalnikach. Rozpuszczalniki dobiera się, więc tak, aby miareczkowany kwas lub zasada były w tym środowisku dostatecznie mocne. 
Rozpuszczalniki stosowane w tym typie miareczkowania dzieli się na:
Wskaźniki stosowane w alkacymetrii.
Pomiar wartości pH roztworu jest jednym z podstawowych pomiarów wykonywanych stale w toku prac chemicznych. Pomiar wykonuje się bądź metodą instrumentalną bądź wizualną, na podstawie obserwacji barwy odpowiednich wskaźników. 
Chemicznymi wskaźnikami pH są słabe kwasy lub słabe zasady organiczne, które reagując z wodą tworzą układy sprzężone kwas-zasada. Wskaźniki te dzieli się na: 
Wskaźniki zarówno jednobarwne jak i dwubarwne można stosować same lub w mieszaninie z obojętnymi barwnikami, które pozwalają lepiej zaobserwować zmiany barwy – są to wskaźniki mieszane. Stosuje się też mieszaniny wskaźników, które zmieniają barwę w szerokim zakresie pH i pozwalają na szybkie, orientacyjne określenie pH. Są to wskaźniki uniwersalne. Muszą one też być zaopatrzone w skalę barw odpowiadających określonym wartościom pH. W przypadku, gdy roztwór jest zabarwiony stosuje się wskaźniki fluorescencyjne, które zmieniają barwę fluorescencji lub zaczynają fluoryzować przy określonym pH.
Wskaźniki pH stosuje się w postaci roztworów wodnych lub etanolowych oraz w postaci papierków wskaźnikowych, czyli wąskich pasków bibuły nasyconych roztworem wskaźnika. Najczęściej stosowane są papierki wskaźnikowe nasycone wskaźnikiem uniwersalnym. 
Na działanie wskaźników zasadniczy wpływ mają:
Oprócz chemicznych wskaźników pH stosuje się też metody instrumentalne do których można zaliczyć:

</doc>
<doc id="96992" url="https://pl.wikipedia.org/wiki?curid=96992" title="Miano">
Miano



</doc>
<doc id="96995" url="https://pl.wikipedia.org/wiki?curid=96995" title="Metody wskaźnikowe">
Metody wskaźnikowe



</doc>
<doc id="96998" url="https://pl.wikipedia.org/wiki?curid=96998" title="Fortunata Obrąpalska">
Fortunata Obrąpalska

Fortunata Obrąpalska z domu Szurowska (ur. 1909 we Włodzimierzu Wołyńskim, zm. 10 czerwca 2004 w Poznaniu) – polska fotografka.
Życiorys.
Fotografią zainteresowała się w 1935 pod wpływem męża Zygmunta (działacza ZPAF) oraz zaprzyjaźnionego Jana Bułhaka, którego poznała na chwilę przed wybuchem wojny. Na początku lat 40. mieszkała z mężem w Wilnie. Tam, w ich mieszkaniu, w 1941 i 1942 roku zorganizowano dwie konspiracyjne wystawy. W 1945 przeprowadziła się do Poznania, zapisała się do Stowarzyszenia Miłośników Fotografii w Poznaniu, a w 1947 została członkiem Związku Polskich Artystów Fotografików. W tym czasie jej twórczość została doceniona na licznych wystawach (Nowoczesna Fotografika Polska, Warszawa, Kraków 1948; I Wystawa Sztuki Nowoczesnej, Kraków 1948–1949). Współredagowała w latach 1948–1952 pierwszy powojenny periodyk poświęcony zagadnieniom związanym z fotografią artystyczną – poznański „Świat Fotografii”.
W późnych latach 50. Obrąpalska kontynuowała swoje wcześniejsze zainteresowania estetyką surrealizmu z lat 40. rozwijając wcześniej poruszane wątki i wzbogacając je o estetyczną fascynację materią, czy abstrakcyjnym obrazowaniem rzeczywistości. Oba te okresy przedzieliła stylistyka obowiązującego w Polsce realizmu socjalistycznego, w której artystka przez kilka lat próbowała odnaleźć własną drogę twórczą, stosując m.in. takie techniki ekspresji jak: solaryzacja, pseudosolaryzacja czy wielokrotne naświetlanie.
Była współorganizatorką międzynarodowej wystawy „Krok w nowoczesność” (1957) – pierwszej po okresie socrealizmu. Pod koniec życia zajmowała się fotografią przyrodniczą. Największymi wystawami retrospektywnymi były prezentacje w Galerii Miejskiej „Arsenał” (1999); Muzeum Historii Fotografii w Krakowie (2001/2002), Galerii Fotografii B&amp;B w Bielsku-Białej (2004); część swych zdjęć przekazała Muzeum Historii Fotografii.
Silna alergia na chemię stosowaną przy obróbce materiałów światłoczułych, zmusiła Obrąpalską do zaprzestania fotografowania.
Zainteresowania i nagrody.
Jej artystyczne zainteresowania surrealizmem i abstrakcją zaowocowały przyznaniem jej wielu nagród, otrzymała m.in. pierwszą nagrodę na I Konkursie Fotograficznym Ministerstwa Kultury i Sztuki za serię „Dyfuzja w cieczy”. Był to cykl fotografii ukazujących oniryczne kształty, jakie przyjmuje czarny tusz rozchodzący się w naczyniu z wodą. Prace te dalekie były od fotograficznego dokumentu zjawiska fizycznego. Artystka mocno ingerowała w ich kształt, a poszczególne finalne odbitki nosiły swoje własne tytuły nadane im zgodnie z przedmiotami, które zdawały się przypominać. Starała się przenieść swe fascynacje zaburzeniami stereotypowego widzenia do fotografii. Należała do poznańskiej grupy 4F+R, w szeregach której znajdowali się m.in. Alfred Lenica, Ildefons Houwalt, Feliks M. Nowowiejski.
Otrzymała wyróżnienia honorowe nadawane przez Międzynarodową Federację Sztuki Fotograficznej – AFIAP w 1953 i EFIAP w 1963.

</doc>
<doc id="97003" url="https://pl.wikipedia.org/wiki?curid=97003" title="Kwasowość aktywna">
Kwasowość aktywna



</doc>
<doc id="97004" url="https://pl.wikipedia.org/wiki?curid=97004" title="Nicea">
Nicea

Nicea (fr. "Nice", wł. "Nizza", prow. "Niça", "Nissa") – miasto we Francji, w regionie Prowansja-Alpy-Lazurowe Wybrzeże, w departamencie Alpy Nadmorskie. Jest piątym co do wielkości miastem Francji z liczbą ludności wynoszącą 342 295 osób w granicach administracyjnych. Aglomeracja ma około 1 milion mieszkańców.
Nicea leży u podnóża Alp Nadmorskich, nad Morzem Śródziemnym, na Lazurowym Wybrzeżu. Pod powierzchnią miasta, wzdłuż Promenady Paillon, przepływa rzeka Paillon. Wzdłuż wybrzeża ciągnie się Promenada Anglików o długości 7 km. W mieście funkcjonują porty morskie: handlowy, pasażerski i rybacki oraz międzynarodowy port lotniczy Nicea-Lazurowe Wybrzeże (trzeci pod względem liczby pasażerów we Francji). Jest drugim co do wielkości francuskim miastem nad Morzem Śródziemnym.
Rozwinięte usługi; przemysł głównie maszynowy, elektrotechniczny i spożywczy (olejarski). Miasto posiada połączenie magistralną linią kolejową i autostradą z Paryżem. W okolicy Nicei rozwinięta uprawa drzew cytrusowych, oliwek, winorośli i kwiatów (plantacje goździków, róż, mimozy). Znajdują się tu uniwersytet, liczne instytuty naukowo-badawcze, opera oraz muzea.
Historia.
Kolonia grecka Nikaia została założona ok. 300 p.n.e. przez Fokijczyków z Fokai. W czasach rzymskich Nicea była ważnym portem. Od III w. była siedzibą biskupstwa. Od V w. częste najazdy Germanów i Saracenów. W średniowieczu, zagrożona przez Genuę, broniła swojej niezależności w sojuszu z Pizą. W XIII-XIV w. kilkakrotnie pod władzą hrabiów Prowansji. W 1388 roku poddała się książętom Sabaudii (Hrabstwo Sabaudii), którzy przyczynili się do rozwoju miasta. Od tego czasu miasto w większości dzieliło swoją historię z Księstwem Sabaudii-Piemontu ze stolicą w Turynie. Podczas wojen Franciszka I z cesarzem Karolem V w 1543 roku Nicea została złupiona po oblężeniu przez połączone wojska francusko-tureckie (Oblężenie Nicei (1543)).
W 1660 roku opanowana przez francuski ród książęcy Gwizjuszy. W 1626 roku otwarcie portu i liberalizacja zasad handlowych doprowadziła do rozwoju miasta. W 1691 roku opanowana przez marszałka Nicolasa Cantinat, jednak księstwo Sabaudii odzyskało Niceę w 1696 roku. Ponownie wojska francuskie obległy miasto w 1705 roku podczas kampanii Ludwika XIV przeciwko Wiktorowi Amadeuszowi II w trakcie wojny o sukcesję hiszpańską. W trakcie trwającego 54 dni bombardowania doszczętnie zniszczono zamek w Nicei. W 1713 roku na mocy Pokoju w Utrechcie Nicea pozostała przy Księstwie Sabaudii, które od roku 1720, po objęciu Sardynii, zaczęto nazywać Królestwem Sardynii.
Gdy wybuchła wojna o austriacką sukcesję (1741–1748) król Karol Emanuel III w 1745 roku pobił dwie armie francuskie oraz ponownie w 1747 roku, dzięki czemu w Pokoju w Akwizgranie (1748) powstrzymał ekspansję francuską na Niceę. Zajęta w 1792 roku przez francuskie wojska Napoleona Bonaparte, wróciła po Kongresie wiedeńskim w 1815 roku do Królestwa Sardynii.
Po Układzie z Plombières w 1858, a potem Traktacie w Zurichu i Traktacie w Turynie odstąpiona Francji przez Królestwo Sardynii w 1860 roku w zamian za pomoc w zdobyciu Lombardii w czasie wojny z Austrią i zjednoczeniu Włoch. W czasie II wojny światowej 11 listopada 1942, w reakcji na podjętą przez aliantów operację „Torch”, wojska niemieckie zajęły większość Francji Vichy, a wojska włoskie (pułk kawalerii "Nizza Cavalleria") wkroczyły do Nicei. Po kapitulacji Włoch 8 września 1943 miasto zostało zajęte przez siły niemieckie. 26 maja 1944 lotnictwo USA zbombardowało stację św. Rocha, jednak zginęło wtedy kilkuset cywilów. 28 sierpnia 1944 w wyniku powstania oddziały ruchu oporu wyzwoliły Niceę.
26 lutego 2001 podpisano w Nicei Traktat nicejski reformujący Unię Europejską. 14 lipca 2016 w mieście miał miejsce zamach terrorystyczny, w wyniku którego zginęły 84 osoby.
Klimat.
Nicea leży w strefie klimatu subtropikalnego, na pograniczu subtropikalnego–wilgotnego i śródziemnomorskiego, ze średnią roczną temperaturą 20 °C w dzień i 13 °C w nocy. Sezon letni trwa tu przez 6 miesięcy, od maja do października, w kwietniu i listopadzie także od czasu do czasu występują temperatury powyżej 20 °C w dzień. Na wybrzeżu występuje ok. 8 dni upalnych, po 3-4 dni w lipcu i sierpniu. Zimy są chłodne i łagodne, ze średnią temperaturą 13 do 14 °C w dzień i 6 °C w nocy, od grudnia do lutego. Nicea ma tylko nieco ponad 62 dni deszczowych rocznie przy opadach ≥1mm, 92 dni deszczowych rocznie przy opadach ≥0,1mm, ze średnią kilka dni deszczowych w miesiącu.
Gospodarka.
Nicea jest drugim co do wielkości rynkiem we Francji. Inwestorzy mogą korzystać z pomocy Côte d’Azur Economic Development Agency Team. W Nicei znajduje się centrum konferencyjne: The Palais des Congrès Acropolis. W mieście znajduje się również wiele centrów biznesowych: l’Arenas, Nice the Plain, Nice Méridia, Saint Isidore i Northern Forum. Znajduje się tu także kilka centrów handlowych jak Nicetoile, Nice TNL, Nice Lingostière, Northern Forum, St-Isidore, The Trinity i Cap3000 w Saint-Laurent-du-Var.
Transport.
Port w Nicei jest również znany pod nazwą „Lympia”. Jako najbliższy punkt z kontynentalnej Francji do Korsyki, posiada rozwinięte połączenia promami szybkiej prędkości. Promy te znane są pod nazwą NGV "(navires à grande vitesse").
Port lotniczy Nicea-Lazurowe Wybrzeże jest trzecim pod względem liczby pasażerów lotniskiem we Francji. Lotnisko położone jest na widokowej Promenade des Anglais. W 2013 port obsłużył ponad 11 mln pasażerów.
Główną stacją kolejową Nicei jest "Gare de Nice-Ville". Szybkobieżny Pociąg TGV przebywa odcinek z Paryża do Nicei w zaledwie 6 godzin, natomiast podróż do Marsylii można pokonać w 2,5 godziny. Nicea ma również bezpośrednie połączenia międzynarodowe do Włoch i Szwajcarii, a w 2010 we współpracy z kolejami rosyjskimi uruchomiono kursujący raz w tygodniu bezpośredni pociąg relacji Nicea – Moskwa przez Monte Carlo, Mediolan, Innsbruck, Katowice, Warszawę, Mińsk.
Pociąg Nicea-Moskwa przez Warszawę to najdłuższe połączenie w Europie – trasa liczy ponad 3200 km. Oferta jest raczej przeznaczona dla zamożnych fanów kolei, bo bilet z Warszawy jest też zdecydowanie droższy od autokaru czy kupionego z wyprzedzeniem biletu (nie tylko tanich) linii lotniczych.
Przez aglomerację nicejską przebiega autostrada A8 i droga krajowa nr 7 łącząc Marsylię z Włochami.
W Nicei jeżdżą autobusy i tramwaje.
Turystyka.
Jest to znany ośrodek turystyczny, kąpielisko morskie, uzdrowisko, ośrodek sportu i rozrywki (kasyna gry, coroczny karnawał, regaty, tereny hippiczne). Nicea jest drugą co do ilości miejsc noclegowych i drugą najczęściej odwiedzaną przez turystów miejscowością we Francji. Pierwszą jest stolica kraju – Paryż. W Nicei, w przeciwieństwie np. do Saint-Tropez znajduje się sporo schronisk – hosteli.
W 2017 roku Nicea była 93 najczęściej odwiedzanym miastem na świecie z 2,1 milionem turystów w ciągu roku.
Kuchnia.
Kuchnia nicejska jest szczególnie bliska kuchni prowansalskiej, jak również tej z Ligurii czy Piemontu. Oprócz regionalnych składników, takich jak oliwa, sardele, warzywa i owoce morza, można spotkać również składniki przywiezione z dalszych części świata. Różnorodność ta spowodowana jest obecnością portu który pozwalał na wymianę towarów, w tym też składników kulinarnych. Nicea posiada kilka lokalnych potraw. Do najbardziej znanych potraw należą "socca", "pissaladière" czy "salade niçoise".
Zabytki.
W Nicei, w dzielnicy Cimiez, znajdują się zachowane ruiny rzymskich term z III wieku, a także ruiny rzymskiego amfiteatru.
Inne budowle:
Inne:
Główną arterią miasta jest "Promenade des Anglais" (Promenada Anglików) z początku XIX wieku z ogrodem "Jardin Albert I". To serce Nicei, gdzie zlokalizowane jest mnóstwo kawiarni, klubów i sklepów. To jedno z najczęściej odwiedzanych miejsc przez turystów przybywających do miasta.
Muzea.
W Nicei znajduje się 100 muzeów oraz 150 galerii. Od 2 stycznia 2015 r. praktycznie wszystkie z nich są płatne dla turystów (10 euro za pojedynczy bilet lub 20 euro za wstęp do wielu placówek w ciągu 7 dni) i bezpłatne dla mieszkańców Nicei po wyrobieniu specjalnego paszportu muzealnego. Niektóre z nich to:
Tożsamość.
Nicea, do czasu ostatecznego włączenia w skład Francji w 1860 roku, posiadała własną tożsamość historyczną, związaną z kulturą prowansalską oraz podlegała wpływom kultury włoskiej. Językiem rdzennych jej mieszkańców jest "nissarda", czyli subdialekt nicejski dialektu prowansalskiego, języka oksytańskiego, obecnie mający ograniczony zasięg w wyniku napływu Francuzów, imigrantów oraz francyzacji ludności miejscowej. Część mieszkańców kultywuje tradycję lokalną, nawiązującą do Hrabstwa Nicei. Jej badaniem i szerzeniem zajmuje się m.in. towarzystwo naukowe Acadèmia Nissarda, które założyli w 1904 roku Alexandre Baréty i Henri Sappia.
W Nicei działa ruch polityczny Nissa Rebela, opowiadający się za autonomią rejonu nicejskiego ("Pays niçois", "Pays de Nice"), czyli obszaru dawnego hrabstwa, odnowieniem tożsamości nicejskiej (w ramach Francji), legalizacją dialektu nicejskiego i nauczaniem go w szkołach, całkowicie przeciwny imigracji spoza Europy, budowie nowych meczetów oraz centralizmowi administracyjnemu i gospodarczemu Paryża i Brukseli. Bardziej radykalny postulat „wygaśnięcia Traktatu Turyńskiego z 1860 roku” i niepodległości rejonu Nicei, choć w praktyce autonomii, stawia ugrupowanie Le Parti Niçois/Partit Nissart. Jej przywódca i założyciel Ligi Restauracji Wolności Nicei (LRLN), historyk Alain Roullier, został zamordowany podczas wyborów municypalnych w 2014 roku.
Nicea posiada własny, nieoficjalny hymn Nissa la Bella ("Piękna Nicea"), którego autorem jest Menica Rondelly (1854–1935), pisarz, poeta, pracownik Nicejskiego Muzeum Historii Naturalnej i założyciel Komitetu Tradycji Nicejskich w 1911 roku.

</doc>
<doc id="97005" url="https://pl.wikipedia.org/wiki?curid=97005" title="Kwasowość czynna">
Kwasowość czynna



</doc>
<doc id="97012" url="https://pl.wikipedia.org/wiki?curid=97012" title="Kwasowość potencjalna">
Kwasowość potencjalna

Kwasowość potencjalna (bierna) – to sumaryczne, całkowite stężenie wszystkich związków chemicznych w układzie, spełniających definicję kwasów Bronstedta pomnożone przez średnią liczbę potencjalnie kwasowych atomów wodoru przypadającą na jedną cząsteczkę tych związków. Pojęcie to jest stosowane głównie w technologii żywności i czasami w mikrobiologii.
W uproszczeniu i niezbyt poprawnie można powiedzieć, że jest to stężenie wszystkich "kwasowych" atomów wodoru w układzie, niezależnie od tego czy występują one w formie jonowej czy też nie są zdysocjowane. Kwasowość potencjalna nie zależy zatem od mocy kwasów, lecz tylko od ich stężenia.
Kwasowość ta wyznaczana jest rutynowo za pomocą miareczkowania alkacymetrycznego w wersji dla słabych kwasów. Gdy w produktach spożywczych występują naturalne barwniki o intensywnym zabarwieniu, alkacymetryczne oznaczenie kwasowości z użyciem typowych wskaźników pH jest niemożliwe, gdyż barwniki te zasłaniają zmiany barwy wskaźników. W takich przypadkach stosuje się specjalne wskaźniki, które w punkcie miareczkowania zabarwiają się na ostry, charakterystyczny kolor, lub wykonuje miareczkowanie potencjometryczne.
Jednostki kwasowości potencjalnej.
Kwasowość potencjalną wyraża się w następujących jednostkach:
Kwas dominujący.
Ze względu na to, iż surowce i produkty spożywcze zawierają już w swoim wiele różnych kwasów, przy ustalania procentowej kwasowości, stężenie wszystkich kwasów przelicza się tak jakby w układzie występował tylko kwas dominujący.
Kwasem dominującym w różnych przypadkach jest:

</doc>
<doc id="97013" url="https://pl.wikipedia.org/wiki?curid=97013" title="Kwasowość bierna">
Kwasowość bierna



</doc>
<doc id="97016" url="https://pl.wikipedia.org/wiki?curid=97016" title="Paweł Pierściński">
Paweł Pierściński

Paweł Pierściński (ur. 25 maja 1938 w Kielcach, zm. 22 maja 2017, tamże) – polski fotografik, współtwórca Kieleckiej Szkoły Krajobrazu – nurtu krajobrazowej fotografii czarno-białej lat 60. i 70. XX wieku.
Życiorys.
Paweł Pierściński fotografował od 1952. Zadebiutował na wystawie fotografii artystycznej w Częstochowie (1955). W 1962 uzyskał dyplom mgr. inż. budownictwa lądowego na Politechnice Warszawskiej. Od 1962 roku wiceprezes do spraw artystycznych Świętokrzyskiego Towarzystwa Fotograficznego. Od 1964 roku członek ZPAF. Był współorganizatorem i kierownikiem Delegatury ZPAF w Kielcach (1975) oraz założycielem i twórcą Okręgu Świętokrzyskiego ZPAF (1978). W 1982 został członkiem honorowym ZPAF. Był również członkiem honorowym wielu stowarzyszeń fotograficznych w Polsce, m.in. członkiem honorowym Fotoklubu Rzeczypospolitej Polskiej, członkiem honorowym Towarzystwa Fotograficznego im. Edmunda Osterloffa w Radomsku, a także honorowym prezesem Okręgu Świętokrzyskiego ZPAF. Był działaczem Polskiego Towarzystwa Turystyczno-Krajoznawczego, Instruktorem Fotografii PTTK, działaczem fotografii krajoznawczej PTTK, członkiem Komisji Fotografii Krajoznawczej Zarządu Głównego PTTK, członkiem Rady Programowej Centrum Fotografii Krajoznawczej PTTK im. Waldemara Dońca, laureatem Nagrody Honorowej im. Fryderyka Kremsera, członkiem Kapituły tej nagrody.
Był autorem ponad 200 wystaw indywidualnych, laureatem licznych medali i nagród. Wydał kilkanaście indywidualnych albumów fotograficznych (m.in. "Struktury", "Między Wisłą a Pilicą", "Staropolski Okręg Przemysłowy, Pola Pejzażu"). Był również autorem wielu tekstów, opracowań krytycznych, recenzji i tekstów do katalogów wystaw. W 2004 została wydana antologia "Czas krajobrazu", zawierająca jego teksty autorskie opublikowane w latach 1975–2004. 
W 1968 roku został uhonorowany tytułem Artiste FIAP (AFIAP), w 1976 tytułem Excellence FIAP (EFIAP), w 1980 tytułem Excellence FIAP for Services Rendered (ESFIAP) – przez Międzynarodową Federację Sztuki Fotograficznej (FIAP).
Po 50 latach pracy twórczej, Pierściński zdecydował się w 2004 roku na spalenie 262 tysięcy naświetlonych przez siebie negatywów w domowej kuchni węglowej w reakcji na brak zainteresowania przejęciem jego archiwum. Nie chciał, by po jego śmierci negatywy trafiły na śmietnik. 
12 stycznia 2018 roku na Skwerze Harcerskim im. Szarych Szeregów w Kielcach odsłonięto popiersie Pawła Pierścińskiego – w Alei Sław XX wieku. 11 maja 2018 w Galerii Górnej i Małej Biura Wystaw Artystycznych w Kielcach otwarto dwie wystawy poświęcone Pawłowi Pierścińskiemu – "Polska Fotografia Krajobrazowa/ Paweł Pierściński/ 40 Lat ZPAF – Okręg Świętokrzyski" oraz "Paweł Pierściński w obiektywach przyjaciół". 
Odznaczenia.
Źródło.

</doc>
<doc id="97022" url="https://pl.wikipedia.org/wiki?curid=97022" title="Stefan Wojnecki">
Stefan Wojnecki

Stefan Wojnecki (ur. 6 kwietnia 1929 w Poznaniu, zm. 4 stycznia 2023) – polski artysta fotograf i teoretyk fotografii, uhonorowany tytułem Artiste FIAP (AFIAP). Członek rzeczywisty Okręgu Wielkopolskiego Związku Polskich Artystów Fotografików. Członek honorowy Fotoklubu Rzeczypospolitej Polskiej Stowarzyszenia Twórców. Prezes Zarządu Poznańskiego Towarzystwa Fotograficznego. Członek honorowy PTF.
Życiorys.
Absolwent Wydziału Matematyczno-Przyrodniczego Uniwersytetu im. Adama Mickiewicza w Poznaniu (1952). Od 1978 wykładowca poznańskiej PWSSP (obecnie ASP); w latach 1987–1993 dziekan jej Wydziału Malarstwa, Grafiki i Rzeźby oraz kierownik Zaocznego Studium Fotografii Profesjonalnej (obecnie Zaoczne Studium Fotografii w Katedrze Fotografii ASP Poznań).
Od 1952 roku był członkiem Poznańskiego Towarzystwa Fotograficznego, w którym pełnił funkcję prezesa Zarządu PTF – w 1978 został członkiem honorowym PTF. W 1971 roku został przyjęty w poczet członków rzeczywistych Okręgu Wielkopolskiego Związku Polskich Artystów Fotografików (legitymacja nr 392), przez wiele lat był członkiem Rady Artystycznej ZPAF.
Prace prezentował (m.in.) na wystawach: „Krok w nowoczesność” (Poznań 1957), „Twarze” (Poznań 1969), „Fotografowie poszukujący” (Warszawa 1971), „Duogramy – seria informacyjna (Poznań 1972 – pokazywał tu własne duogramy, oparte częściowo na fotografii), „Sztuka alternatywna” (1974), „Hiperfotografia” (Poznań 1978), „Pęknięcia – ku symulacji” (Poznań 1999), „Alchemia szczelinowego otworka” (2003). Autor tekstu „Odcinanie pępowiny” (1998), poświęconego fotografii cyfrowej. Organizator wystaw i sympozjów.
W 1972 został uhonorowany tytułem Artiste FIAP (AFIAP) – przez Międzynarodową Federację Sztuki Fotograficznej FIAP. Fotografie Stefana Wojneckiego mają w swoich kolekcjach m.in. Galerii Miasta Brna (Czechy), Muzeum Historii Fotografii im. Walerego Rzewuskiego w Krakowie, Muzeum Narodowe w Poznaniu, Muzeum Narodowe we Wrocławiu. 
Został pochowany 14 stycznia 2023 na cmentarzu junikowskim w Poznaniu.
Odznaczenia.
Źródło.

</doc>
<doc id="97023" url="https://pl.wikipedia.org/wiki?curid=97023" title="Drury (brydż)">
Drury (brydż)

Drury to brydżowa konwencja licytacyjna opracowana przez kanadyjskiego ekperta Douglasa Drury. W pierwotnej wersji tej konwencji, po trzecio- lub czwartoręcznym otwarciu 1♥ lub 1♠ (które w tych pozycjach mogą być podlimitowe) odpowiedź 2♣ była sztucznym pytaniem o siłę ręki otwierającego. Odpowiedź 2♦ pokazywała otwarcie podlimitowe, otwarcie 2 w kolor pokazywało minimum normalnego otwarcia, a inne odzywki były forsujące do końcówki.
Niektóre pary poszerzyły użycie tej konwencji także na wejścia 1♥ lub 1 ♠.
Podstawowe odmiany tej konwencji to Odwrotne Drury oraz Podwójne Drury.

</doc>
<doc id="97024" url="https://pl.wikipedia.org/wiki?curid=97024" title="Celestia (program)">
Celestia (program)

Celestia – darmowy (licencja GPL), trójwymiarowy symulator kosmosu na platformy Linux, OS X i Windows stworzony przez Chrisa Laurela. Program wykorzystuje biblioteki OpenGL, dzięki czemu jakość wyświetlanego obrazu porównywalna jest ze współczesnymi grami komputerowymi. W przeciwieństwie do innych programów-planetariów Celestia umożliwia zobaczenie dowolnego miejsca we wszechświecie – od Międzynarodowej Stacji Kosmicznej po Drogę Mleczną. Oferuje także możliwość poruszania się po przestrzeni kosmicznej w trzech wymiarach. Funkcjonalność programu zwiększają liczne dodatki (ponad 10 GB danych) dostępne na stronach internetowych.

</doc>
<doc id="97031" url="https://pl.wikipedia.org/wiki?curid=97031" title="Barłóg">
Barłóg

Barłóg – legowisko niedźwiedzi lub dzików. W gwarze potocznej – nieposłane łóżko.
Barłóg niedźwiedzi.
W odniesieniu do niedźwiedzi "barłogiem" określa się legowisko dzienne, w odróżnieniu od legowiska zimowego – gawry.
Barłóg dzików.
Dziki ("Sus scrofa") zakładają barłogi w leśnych zagajnikach i zaroślach. Barłogi zimowe wyścielają ściółką, suchą trawą lub gałęziami. Barłogi letnie nie są wyściełane – dziki kładą się bezpośrednio na ziemi, która chłodzi je w czasie upałów.

</doc>
<doc id="97033" url="https://pl.wikipedia.org/wiki?curid=97033" title="Odwrotne Drury">
Odwrotne Drury

Odwrotne Drury (także "Odwrócone Drury", ang. "Reverse Drury") to brydżowa konwencja licytacyjna, odmiana konwencji Drury.
Po trzecio- lub czwartoręcznym otwarciu 1♥ lub 1♠ (lub wejściu w obronie 1♥ lub 1♠), odzywka 2♣ odpowiadającego obiecuje fit w kolorze otwarcia i około 10-11/12PH. Powtórzenie koloru przez otwierającego pokazuje minimum otwarcia, inne odzywki są nadwyżkowe i forsują do końcówki.

</doc>
<doc id="97035" url="https://pl.wikipedia.org/wiki?curid=97035" title="Mikrokernel">
Mikrokernel



</doc>
<doc id="97037" url="https://pl.wikipedia.org/wiki?curid=97037" title="Podwójne Drury">
Podwójne Drury

Podwójne Drury (ang. "Bergen Drury" lub "Two Way Drury") – brydżowa konwencja licytacyjna, odmiana konwencji Drury opracowana przez amerykańskiego eksperta Martiego Bergena.
W odróżnieniu od pierwotnej konwencji, "Podwójne Drury" używa dwóch odzywek do pokazania maksimum pasa z fitem, 2♣ pokazuje rękę z fitem trzykartowym, a 2♦ obiecuje fit czterokartowy. Jest to odmiana Bergena, ale na wysokości dwóch.

</doc>
<doc id="97038" url="https://pl.wikipedia.org/wiki?curid=97038" title="Eugene Ely">
Eugene Ely

Eugene Burton Ely (ur. 21 października 1886 w Davenport, zm. 19 października 1911 w Macon) – amerykański pilot, pionier lotnictwa morskiego. Po raz pierwszy na świecie wystartował samolotem z pokładu okrętu i wylądował samolotem na pokładzie okrętu.
Życiorys.
W 1904 ukończył studia na uniwersytecie stanowym w Des Moines, po czym przeniósł się do San Francisco w Kalifornii, gdzie zajmował się wyścigami samochodowymi. W 1907 ożenił się z Mabel Hall.
Na początku 1910 przeniósł się do Portland w stanie Oregon, gdzie pracował jako sprzedawca samochodów u Henry'ego Wemme. Wemme wówczas zakupił jeden z pierwszych samolotów zbudowanych przez Glenna Curtissa i został przedstawicielem Curtissa na północny zachód USA. Ely, mając doświadczenie z samochodami, zaoferował się jako pilot. Rozbił jednak samolot, wychodząc przy tym bez obrażeń, po czym odkupił wrak od Wemmego i sam go wyremontował. Nauczył się następnie pilotażu i zaczął uczestniczyć w imprezach lotniczych. W czerwcu 1910 w Minneapolis spotkał Curtissa, po czym zaczął pracować w jego pokazowym zespole pilotów.
Pierwszy w historii udany start.
W październiku Ely i Curtiss spotkali komandora Washingtona Chambersa z marynarki wojennej USA (US Navy), który miał zadanie sprawdzić możliwość zastosowania nowo wynalezionych samolotów dla celów marynarki wojennej. Ely podjął się dokonania próby startu na własnym samolocie z pokładu płynącego okrętu. 14 listopada 1910 Ely wystartował na samolocie "Hudson Flyer" z prowizorycznej, drewnianej platformy o długości 25 m i szerokości 7 m, zbudowanej nad dziobem lekkiego krążownika USS "Birmingham" (CL-2) (dowódca kmdr W.B. Fletcher), w zatoce Hampton Roads (w stanie Wirginia). Próba zakończyła się sukcesem, chociaż jego samolot omal nie wpadł do wody. Wyczyn jego stał się następnie głośny w prasie.
Pierwsze w historii udane lądowanie.
Po dwóch miesiącach Ely podjął się trudniejszej próby, lądowania na pokładzie okrętu. 18 stycznia 1911 zdołał wylądować na platformie o długości 40 m i szerokości 10 m, zbudowanej tym razem na rufie krążownika pancernego USS "Pennsylvania" (ACR-4) (dowódca kmdr Charles F. Pond), zakotwiczonego w Zatoce San Francisco. Przy lądowaniu użył swojego pomysłu aerofiniszerów - poprzecznych lin ułożonych na pokładzie, zaczepianych przez samolot i ciągnących worki z piaskiem dla wyhamowania. Próby te, chociaż dowiodły realności bazowania samolotów z podwoziem lądowym na pokładach okrętów, aż do lat dwudziestych XX wieku nie doprowadziły do praktycznego wykorzystania tego pomysłu w postaci lotniskowców.
Śmierć.
Ely brał udział w pokazach lotniczych. 19 października 1911 poniósł śmierć w katastrofie swojego samolotu na pokazach w Macon w stanie Georgia. Pochowany został w mieście urodzenia. W 1933 został pośmiertnie odznaczony Distinguished Flying Cross za zasługi dla lotnictwa morskiego.

</doc>
<doc id="97040" url="https://pl.wikipedia.org/wiki?curid=97040" title="Mikrojądro">
Mikrojądro

Mikrojądro (ang. "microkernel") – rodzaj jądra systemu operacyjnego, które zawiera tylko najbardziej niezbędne elementy, takie jak funkcje zarządzania wątkami, komunikacją międzyprocesową oraz obsługą przerwań i wyjątków.
Wszelkie inne zadania, takie jak np. obsługa systemów plików, sieci, sprzętu realizowane są w przestrzeni użytkownika przez osobne serwery.
Mniejszymi wersjami mikrojądra są nanojądro ("nanokernel") i pikojądro ("picokernel").
Przykłady.
Przykładami systemów operacyjnych opartych na mikrojądrze są Amoeba, MINIX, QNX, BeOS, Haiku czy Hurd, mikrojądrami są także (używane w Hurdzie) Mach i L4. Firma Microsoft pracuje nad własnym rozwiązaniem tego typu w projekcie Singularity.

</doc>
<doc id="97043" url="https://pl.wikipedia.org/wiki?curid=97043" title="Édouard Herriot">
Édouard Herriot

Édouard Herriot (fr. [edwaʁ ɛʁjo]; ur. 5 lipca 1872 w Troyes, zm. 26 marca 1957 w Lyonie) – francuski polityk partii radykalnej, trzykrotny premier Francji w latach 1924–1925, 1926 i 1932. Herriot, syn oficera armii francuskiej, zdobył wykształcenie w École Normale Supérieure, którą ukończył w 1894 r. Pracował w liceum w Nantes a później w Lyonie, gdzie był uznawany za poważanego uczonego i nauczyciela. Swoją długą polityczną karierę rozpoczął jako mer Lyonu, ważnego ośrodka przemysłowego III Republiki. Funkcję tę pełnił od 1905 roku do śmierci, nie licząc okresu 1942-45, kiedy to Philippe Pétain usunął go ze stanowiska za sprzeciwianie się rządowi Vichy. Jako mer Herriot rozpoczął program odnowy Lyonu, zwiększył fundusze na pomoc socjalną oraz poprawił relacje władz miejskich z przedsiębiorcami. Te efektywne działania zapewniły mu niepodważalny prestiż, co z kolei wzmocniło jego pozycję w Partii Radykalnej.
Międzywojnie.
W czasie I wojny światowej Édouard Herriot pełnił funkcję ministra spraw zagranicznych w gabinecie Aristide’a Brianda (od grudnia 1917 do marca 1918 roku). W 1919 roku został wybrany na członka Izby Deputowanych. Dzięki wybitnym zdolnościom oratorskim został liderem Partii Radykalnej, z którą związany był przez całą swoją karierę. Po wojnie Herriot był przywódcą opozycji wobec Bloku Narodowego sformowanego w 1919 roku. Zainspirował utworzenie Kartelu Lewicy, czyli koalicji Oddziału Francuskiego Międzynarodówki Robotniczej (SFIO) i Partii Radykalno-Socjalistycznej. Sukces wyborczy Kartelu w 1924 roku umożliwił Herriotowi utworzenie swojego pierwszego gabinetu, w którym objął tekę ministra spraw zagranicznych. Wymusił ustąpienie prezydenta Alexandre’a Milleranda, jednego z głównych przywódców Bloku Narodowego. Jego rząd uznał de jure istnienie Związku Sowieckiego, który Herriot odwiedził dwa lata wcześniej. Pod jego przywództwem Francja przyjęła Plan Dawesa i zgodziła się na wycofanie wojsk z Zagłębia Ruhry. Herriot stracił pozycję premiera w kwietniu 1925 roku a jego drugi rząd z lipca 1926 istniał tylko przez trzy dni. Jego następca, Raymond Poincaré powołał go na ministra edukacji. W czerwcu 1932 roku Herriot ponownie objął urząd premiera, lecz jego gabinet upadł pół roku później. Publicznie zaprzeczał Wielkiemu Głodowi, celowo obwożony przez władze sowieckie po terenie Ukrainy podczas swego pobytu w ZSRR. W kolejnych latach dwukrotnie pełnił urząd wicepremiera, w 1934 w rządzie Gastona Doumergue’a a następnie Pierre’a Étienne’a Flandina w latach 1934-35. W lipcu 1936 roku został mianowany przewodniczącym Izby Deputowanych, który to urząd pełnił do upadku III Republiki w 1940 roku.
1940 – 1957.
Édouard Herriot wstrzymał się od głosu, gdy w lipcu 1940 roku Zgromadzenie Narodowe złożyło pełnię władzy na ręce Philippe’a Pétaina. By okazać swój sprzeciw wobec polityki marszałka Herriot wraz z przewodniczącym senatu Jules’em Jeanneneyem złożył oficjalny protest, za co został aresztowany i deportowany do Niemiec. Po uwolnieniu przez wojska radzieckie w kwietniu 1945 roku, powrócił do kraju, by ponownie objąć stanowisko mera Lyonu. Odzyskał również pozycję lidera Partii Radykalnej. W 1947 roku został wybrany przewodniczącym Zgromadzenia Narodowego IV Republiki, którą to funkcję pełnił do odejścia na emeryturę w 1954 roku.
Kwestia zjednoczenia Europy.
W kwestii współpracy międzynarodowej Édouard Herriot był zadeklarowanym liberałem. Jest autorem napisanej w 1930 książki Stany Zjednoczone Europy, która wniosła istotny wkład do trwającej przez dziesięciolecia dyskusji nad utworzeniem wspólnot europejskich.
Od 1948 roku Herriot brał udział w pracach Rady Europy. W latach 1952-54 wyrażał stanowczy sprzeciw wobec planów stworzenia Europejskiej Wspólnoty Obronnej, obawiając się remilitaryzacji Niemiec.
Ciekawostki.
Édouard Herriot był członkiem Akademii Francuskiej i Oficerem Legii Honorowej.
W 1924 odznaczony Orderem Orła Białego.

</doc>
<doc id="97045" url="https://pl.wikipedia.org/wiki?curid=97045" title="Jean Monnet">
Jean Monnet

Jean Omer Marie Gabriel Monnet (wym. []; ur. 9 listopada 1888 w Cognac, zm. 16 marca 1979 w Bazoches-sur-Guyonne) – francuski polityk i ekonomista, architekt wspólnot europejskich.
Życiorys.
Wczesne lata.
Urodził się w Cognac, w rodzinie handlarza koniakiem. W wieku 16 lat zrezygnował z egzaminów wstępnych na studia we Francji i wyjechał do Londynu, gdzie studiował biznes i język angielski. Potem wielokrotnie podróżował w interesach po całej Europie.
W 1914 roku Monnet został z powodu stanu zdrowia uwolniony od służby wojskowej, ale podjął się pracy nad rozwiązaniem żywotnego dla aliantów problemu organizacji dostaw wojskowych, której nieskuteczność mogła zagrozić wynikowi wojny. Monnet zaproponował plan koordynacji zasobów wojennych Francji i Anglii, który został zaakceptowany przez władze wojskowe obu krajów.
Okres międzywojenny.
Dzięki temu sukcesowi, w wieku 31 lat Monnet został mianowany zastępcą sekretarza generalnego Ligi Narodów, tuż po jej utworzeniu w 1919 roku przez francuskiego premiera Georges'a Clemenceau i brytyjskiego polityka Arthura Balfoura.
Rozczarowany Ligą i jej nieskutecznym systemem jednomyślności w podejmowaniu decyzji, Monnet zrezygnował w 1923 ze stanowiska i zajął się ponownie rodzinnym biznesem, który przeżywał w tym czasie kłopoty. Później, jako międzynarodowy finansista, okazał swoją skuteczność w przywracaniu ekonomicznych podstaw szeregu krajów Europy Środkowej i Wschodniej, stabilizując m.in. w 1927 polskiego złotego, a rok później rumuńskiego leja. W 1929 założył i prowadził Bancamerica-Blair, bank w San Francisco, a w latach 1934-1936 pracował w Chinach nad organizacyjną i ekonomiczną stroną budowy chińskiej sieci kolejowej.
II wojna światowa.
W grudniu 1939 Monnet wyjechał do Londynu, aby doglądać koordynacji wojennego potencjału produkcyjnego obu krajów. Gdy Francja upadła w czerwcu 1940, Monnet zainspirował de Gaulle'a i Churchilla do przyjęcia planu swoistej unii obu krajów, aby umożliwić im przeciwstawienie się nazizmowi.
W sierpniu 1940 Monnet został wysłany przez rząd brytyjski do USA, jako członek brytyjskiej rady do spraw dostaw wojennych, gdzie został doradcą prezydenta Roosevelta. Przekonany, że Ameryka może być "arsenałem demokracji", przekonał prezydenta do uruchomienia programu masowej produkcji uzbrojenia. Wkrótce potem, w 1941, Roosevelt uruchomił "Victory Plan" (Plan Zwycięstwa), który oznaczał faktyczne przystąpienie Stanów Zjednoczonych do wspólnego wysiłku wojennego.
Po wojnie brytyjski ekonomista John Maynard Keynes miał powiedzieć, że dzięki swoim działaniom koordynacyjnym Monnet prawdopodobnie skrócił czas trwania wojny o rok.
W 1943 Monnet został członkiem Narodowego Komitetu Wyzwolenia, francuskiego rządu na uchodźstwie w Algierii. W czasie spotkania 5 sierpnia 1943 oświadczył Komitetowi:
Europejska Wspólnota Węgla i Stali.
Po wyzwoleniu Monnet zaproponował rządowi francuskiemu globalny plan modernizacji i rozwoju ekonomicznego. Wyznaczony przez de Gaulle'a na komisarza planowania, nadzorował plan ożywienia francuskiej gospodarki. W tym czasie zauważył, że tarcia między Francją i Niemcami w sprawie kontroli nad Zagłębiem Ruhry, ważnym regionem produkcji węgla i stali, przybrały niebezpieczne rozmiary, grożące wręcz wrogimi działaniami wojskowymi, jak po I wojnie światowej. Zaproponował wtedy ideę Wspólnoty Europejskiej, którą 9 maja 1950 przedstawił w imieniu francuskiego rządu minister spraw zagranicznych Robert Schuman ("deklaracja Schumana"). Miała ona prowadzić do utworzenia francusko-niemieckiej kontroli nad produkcją węgla i stali, za pośrednictwem tzw. "High Authority" (Wysoka Władza), będąc zarazem otwartą na kraje trzecie. Schuman deklarował:
Wkrótce potem pozytywnie odniosły się do propozycji Niemcy Zachodnie, Belgia, Luksemburg i Holandia. Wielka Brytania, pomimo zaproszenia, nie przystąpiła do umowy, kierując się względami narodowej suwerenności gospodarczej. Pierwszym prezydentem "High Authority" został Monnet.
Wspólny Rynek.
W 1955 r. Monnet założył "Action Committee for the United States of Europe", mający ożywić ideę budowy wspólnej Europy, zwłaszcza po nieudanym eksperymencie z Europejską Wspólnotą Obronną. Zjednoczył on wiele partii i związków zawodowych jako siłę motoryczną dla utworzenia podstaw przyszłej unii. Pierwszym skutkiem było powstanie w 1958 r. na bazie Traktatów Rzymskich Europejskiej Wspólnoty Gospodarczej, potem Wspólnoty Europejskiej (1967) z jej ciałami. W 1973 r., już po śmierci kontestującego udział Wielkiej Brytanii de Gaulle'a, do wspólnoty przystąpiła Wielka Brytania. W 1974 r. powstała Rada Europejska, w 1979 r. Europejski System Monetarny.
Po przejściu na emeryturę, Monnet napisał w swoim domu w Houjarray pamiętniki. W 1976 szefowie rządów Wspólnoty Europejskiej przyznali mu, jako pierwszemu, tytuł Honorowego Obywatela Europy. Zmarł w 1979, w wieku 91 lat. Jego prochy zostały złożone w paryskim Panteonie. W roku 2015 nakładem wydawnictwa Poltext ukazały się "Wspomnienia" Jean Monneta w przekładzie Waldemara Kuczyńskiego.

</doc>
<doc id="97046" url="https://pl.wikipedia.org/wiki?curid=97046" title="Sosna kłująca">
Sosna kłująca

Sosna kłująca ("Pinus pungens" Lamb.) – gatunek drzewa z rodziny sosnowatych. Sosna kłująca występuje w stanie dzikim na półkuli północnej, we wschodnich regionach Ameryki Północnej - USA, Appalachy od Georgii do Pensylwanii. W Polsce rzadko spotykana, przeważnie w arboretach lub ogrodach botanicznych.
Biologia i ekologia.
Drzewo wiecznie zielone. Gałęzie sięgające do samej ziemi ochraniają glebę, skałę i korzenie przed bezpośrednim nasłonecznieniem i utratą wilgoci. Teren pod tymi drzewami jest mniej narażony na osunięcia ziemi i erozję. Igły pozostają na drzewie przez 3 lata.
Drzewo jednopienne, kwitnie wcześniej niż towarzyszące jej inne gatunki sosny. Okres kwitnienia na różnych stanowiskach trwa od końca marca do połowy lub końca kwietnia. Szyszki nasienne dojrzewają w ciągu 2 lat na jesieni w kolejnym sezonie, i na południowych i wschodnich stanowiskach otwierają się przeważnie krótko potem. Na północnych, bardziej zacienionych stanowiskach, szyszki pozostają na drzewie zamknięte przez wiele lat (5–25). Nasiona w zamkniętych szyszkach zachowują zdolność kiełkowania przez 9 lub nawet więcej lat. Jednak najczęściej uwolnienie nasion następuje nie wcześniej niż po 5 latach, po około 30 dniach przebywania w temperaturze 16–32 °C.
Preferuje suche warunki, rośnie najchętniej na stokach w górnych partiach gór, na wysokości 300–1350 m n.p.m., chociaż spotykana jest także na wysokości 1760 m n.p.m. Im dalej na południe, tym wyżej można ją znaleźć. Najczęściej rośnie pojedynczo lub tworzy niewielkie skupiska. Występuje niemal na tym samym obszarze co sosna smołowa ("Pinus rigida") i sosna wirginijska ("Pinus virginiana"). Przeciętne temperatury na terenach występowania mieszczą się w zakresach od -7 °C do -1 °C w styczniu i od 21 °C do 27 °C w lipcu.
Systematyka i zmienność.
Pozycja gatunku w obrębie rodzaju "Pinus":
Zagrożenia.
Międzynarodowa organizacja IUCN przyznała temu gatunkowi kategorię zagrożenia LC ("least concern"), czyli jest gatunkiem o niskim ryzyku wymarcia.
Zastosowanie.
Z sosny kłującej pozyskiwana jest miazga drzewna, niższej jakości wióry drzewne i drewno opałowe. Stosowana jest także do zalesiania obszarów o skalistym podłożu, zagrożonych pożarami.

</doc>
<doc id="97047" url="https://pl.wikipedia.org/wiki?curid=97047" title="Marty Bergen">
Marty Bergen

Marty Bergen (ur. 1948), amerykański brydżysta, nauczyciel gry w brydża, publicysta, autor licznych książek i artykułów o tematyce brydżowej, jedenastokrotny mistrz USA, popularyzator Prawa Lew Łącznych ("Law of Total Tricks"). Opracował wiele popularnych konwencji, takich jak Podwójne Drury, Podniesienia Bergena i wiele innych.

</doc>
<doc id="97048" url="https://pl.wikipedia.org/wiki?curid=97048" title="Centrum stereogeniczne">
Centrum stereogeniczne

Centrum stereogeniczne, centrum chiralności – atom związany z zespołem podstawników (lub ligandów) rozmieszczonych w przestrzeni w taki sposób, że nie nakładają się one na swoje odbicie lustrzane. Pojęcie to zaproponowali po raz pierwszy w 1984 roku Kurt Mislow i Jay Siegel, rozszerzając wprowadzony przez van ’t Hoffa termin „asymetryczny atom węgla” na dowolny atom.
Centrum stereogeniczne w chemii organicznej.
W chemii organicznej centrum stereogeniczne wraz z podstawnikami przyjmuje przeważnie kształt tetraedru lub piramidy trygonalnej. W pierwszym przypadku atom centralny otoczony jest czterema różnymi podstawnikami, w drugim zaś trzema a czwarty podstawnik stanowi wolna para elektronowa. Centrum stereogenicznym jest zwykle atom węgla, a rzadziej inny atom, między innymi krzemu (np. w silanach), azotu (np. w aminach trzeciorzędowych i czwartorzędowych, "N"-tlenkach amin), fosforu (np. w solach fosfoniowych i fosfinach), siarki (np. w solach sulfoniowych i sulfotlenkach).
Cząsteczka może mieć więcej niż jedno centrum stereogeniczne, co prowadzi do istnienia wielu stereoizomerów. Ich maksymalna ilość wynosi 2n (gdzie "n" to liczba centrów). Ze względu na możliwość występowania form mezo rzeczywista liczba stereoizomerów danego związku może być jednak mniejsza.
Centrum stereogeniczne w chemii nieorganicznej.
W związkach kompleksowych centrum stereogenicznym może być atom metalu otoczony różnymi ligandami. Jeśli kompleks ma budowę tetraedryczną, podobnie jak w przypadku atomu węgla potrzebne są cztery różne podstawniki, by powstał układ chiralny. Bardziej złożona jest stereochemia kompleksów oktaedrycznych. Związki te mogą występować w postaci enancjomerów, mając cztery (Ma3bcd), pięć (Ma2bcde) lub sześć (Mabcdef) różnych ligandów, ale też – na przykład – trzy pary takich samych ligandów (Ma2b2c2).

</doc>
<doc id="97049" url="https://pl.wikipedia.org/wiki?curid=97049" title="Edward Munch">
Edward Munch



</doc>
<doc id="97055" url="https://pl.wikipedia.org/wiki?curid=97055" title="Bergen (konwencja)">
Bergen (konwencja)

Bergen (także "Podniesienia Bergena", ang. "Bergen Raises") to brydżowa konwencja licytacyjna opracowana przez amerykańskiego eksperta Martiego Bergena w oparciu o Prawo Lew Łącznych.
Głównym założeniem konwencji jest zróżnicowanie podniesień koloru starszego w zależności od ilości posiadanych atutów, odpowiedzi wyglądają następująco:
Uzupełnieniem "Bergena" jest Forsujące BA, które może być dane z siła 10-12PH i fitem trzykartowym.
Niektóre pary używające tej konwencji zamieniły znaczenie odzywek 3♣ i 3♦.

</doc>
<doc id="97057" url="https://pl.wikipedia.org/wiki?curid=97057" title="Prawo lew łącznych">
Prawo lew łącznych

Prawo lew łącznych (ang. "law of total tricks", znane także jako "TNT" lub "the LAW") zostało pierwotnie opracowane przez francuskiego teoretyka brydża Jean-Rene Vernes w 1969 r., a spopularyzował je amerykański ekspert Larry Cohen w wydanej w 1992 r. książce "To Bid or Not to Bid: The LAW of Total Tricks". Wbrew nazwie, nie jest to "prawo" ale raczej zbiór obserwacji i sugestii bazowanych na analizie statystycznej wielu rozdań. Według "prawa" – łączna liczba lew dostępnych w danym rozdaniu stanowi sumę długości najlepszych fitów trzymanych przez obie pary. Na przykład, jeżeli w danym rozdaniu para NS ma ośmiokartowy fit pikowy, a para EW ma dziewięciokartowy fit kierowy, to w rozdaniu jest 17 lew łącznych. Statystycznie oznacza to, że jeżeli w tym rozdaniu NS mogą wziąć 10 lew w ich ficie pikowym, to EW mogą tylko siedem lew w ich ficie kierowym (10 + 7 = 17).
"Prawo" sprawdza się najlepiej w rozdaniach w których obie strony mają podobną siłę honorową (mniej, więcej po 20 PH). W innych sytuacjach "prawo" sugeruje jak liczyć różnego typu odchyłki ujemne i dodatnie w celu prawidłowego wyliczenia liczby "lew całkowitych".
Pochodną "prawa" jest reguła, iż "w licytacjach dwustronnych należy licytować tylko do takiej wysokości jaka jest dyktowana przez łączną liczbę kart w naszym ficie", tzn. z fitem ośmiokartowym powinniśmy walczyć tylko do wysokości dwóch (osiem lew), z fitem trzykartowym do wysokości trzech (9 lew) itd.
W 2002 r. szwedzki ekspert Anders Wirgren w artykule zamieszczonym w "ACBL Bridge Bulletin" podał w wątpliwość "prawo" udowadniając, że w formie spopularyzowanej przez Cohena sprawdza się ono tylko w 35%-40% rozdań. Larry Cohen nadal jednak uważa, iż "prawo" jest użyteczną pomocą przy podejmowaniu decyzji przy stoliku jeżeli tylko pary je stosujące będę zawsze brały pod uwagę odpowiednie odchyłki i prawidłowo je używały.
"Prawo" stanowi podstawę różnych konwencji licytacyjnych, takich jak podwójne Drury czy Bergen.

</doc>
<doc id="97063" url="https://pl.wikipedia.org/wiki?curid=97063" title="Roman Czerniawski">
Roman Czerniawski

Roman Czerniawski (ur. 6 lutego 1910 w Toustem, zm. 26 kwietnia 1985 w Londynie) – major dyplomowany pilot Polskich Sił Powietrznych w Wielkiej Brytanii, kawaler Krzyża Srebrnego Orderu Wojennego Virtuti Militari, mianowany podpułkownikiem przez władze II RP na uchodźstwie, minister w trzech kolejnych rządach Kazimierza Sabbata (1978–1985).
Życiorys.
Ukończył Szkołę Podchorążych Lotnictwa w Dęblinie. 15 sierpnia 1931 roku Prezydent RP Ignacy Mościcki mianował go podporucznikiem ze starszeństwem z 15 sierpnia tego roku i 4. lokatą w korpusie oficerów aeronautycznych, a Minister Spraw Wojskowych wcielił do 1 pułku lotniczego w Warszawie. 5 marca 1934 awansował na porucznika ze starszeństwem z dniem 1 stycznia 1934 r. i 8 lokatą w korpusie oficerów aeronautyki. W latach 1936–1938 był słuchaczem XVII Kursu Wyższej Szkoły Wojennej w Warszawie. Na stopień kapitana został awansowany ze starszeństwem z dniem 19 marca 1939 i 54. lokatą w korpusie oficerów lotnictwa, grupa liniowa. W tym samym miesiącu pełnił służbę w Dowództwie Lotnictwa Ministerstwa Spraw Wojskowych w Warszawie na stanowisku kierownika referatu w Wydziale Organizacyjnym.
W czasie kampanii wrześniowej 1939 roku służył w Warszawie. Po agresji ZSRR na Polskę wraz z personelem lotnictwa polskiego przekroczył granicę polsko-rumuńską, następnie ewakuowany do Francji. Ponieważ zamierzano go przenieść do wywiadu, w listopadzie 1939 roku został skierowany na kurs specjalny do École Supérieure de Guerre celem zapoznania się ze strukturą i organizacją Wehrmachtu.
W marcu 1940 roku przydzielony został do sztabu 1 Dywizji Grenadierów na stanowisko szefa Oddziału II. Na tym stanowisku wziął udział w kampanii francuskiej. Po klęsce armii francuskiej Czerniawski usiłował przedrzeć się do Wielkiej Brytanii posługując się autentycznymi dokumentami zmarłego Armanda Borni, które uzyskał od jego żony Renee. W Tuluzie nawiązał kontakt z oficerem polskiego wywiadu, majorem Mieczysławem Słowikowskim, który polecił mu zorganizować placówkę Oddziału II "Interalliee" (INT) w Paryżu. Nowy zwierzchnik uznał, iż Czerniawski jest oficerem pełnym zapału i dużej ambicji, o bystrej inteligencji, przyzwyczajonym do niebezpieczeństw.
Czerniawskiemu udało się wykonać postawione zadanie w listopadzie 1940 roku. Meldunki wywiadowcze wysyłał z Tuluzy w skrytkach wagonów kolejowych, a następnie, od początku maja 1941 roku, drogą radiową do Londynu. We wrześniu 1941 roku został tam wezwany, aby przyjąć instrukcje od kierownictwa wywiadu. Wrócił 10 października, zrzucono go w okolicy Tours. W tym czasie Abwehra, w wyniku nieostrożności jednego z agentów "INT", Emila, była już na tropie siatki. Kolejno aresztowano (wówczas kapitana) Czerniawskiego i jego najbliższe współpracownice, m.in. Renee Borni i Mathildę Carre (ps. La Chatte). Załamanie się tej ostatniej (Mathilda Carre poszła na współpracę z Abwehrą, straszona torturami pracowała dla Niemców pod ps "Victoire"), a także ujawnienie archiwum, umożliwiło kontrwywiadowi niemieckiemu rozgromienie ekspozytury. Czerniawski, aby ratować swoich ludzi, w zamian za gwarancję ich bezpieczeństwa, po długiej rozmowie z pułkownikiem Abwehry Oscarem Reile, podjął współpracę z Abwehrą. Abwehra pomogła Czerniawskiemu zbiec z więziennego konwoju podczas przewozu do innego więzienia 14 lipca 1942 roku, jednak zamiast Czerniawskiego wystąpił dubler, gdyż obawiano się wykonania na Czerniawskim wyroku śmierci przez przypadkowego żandarma podczas próby ucieczki. Kilka dni po ucieczce Roman Czerniawski nawiązał kontakt z członkami dawnej organizacji. Wszyscy słyszeli o śmiałej ucieczce więźnia na Avenue Foch.
Na początku sierpnia 1942 roku Roman Czerniawski, przemycony przez granicę hiszpańską, dotarł do Madrytu, gdzie natychmiast zameldował się w brytyjskiej ambasadzie i attaché wojskowemu wyjawił, że podjął współpracę z Abwehrą. Wyjaśniał, że nie miał zamiaru być niemieckim szpiegiem, lecz dostrzegał okazję uratowania swoich towarzyszy i podjęcia współpracy z wywiadem brytyjskim. Czerniawskiego przewieziono do Londynu, gdzie wrześniowego dnia 1942 roku stanął przed szefem Oddziału II Sztabu Naczelnego Wodza, podpułkownikiem Stanisławem Gano. SOE za zgodą generała Władysława Sikorskiego wykorzystała Czerniawskiego w celu dezinformacji Niemców co do czasu i miejsca lądowania w Europie. Jako podwójny agent (ps. "Brutus") przekazywał Abwehrze wysoko cenione i uznawane za wiarygodne informacje, odczytywane samemu Hitlerowi, o przygotowaniach inwazji aliantów na Francję (operacja Fortitude). Oficjalnie służył w Polskich Siłach Powietrznych, miał numer służbowy RAF P-2554. Czerniawski po wojnie pozostał na emigracji w Londynie.
12 lipca 1978 roku Prezydent Rzeczypospolitej Stanisław Ostrowski mianował go ministrem w drugim rządzie Kazimierza Sabbata. 9 kwietnia 1979 roku Prezydent Rzeczypospolitej Edward Raczyński zwolnił go z urzędu ministra i powierzył sprawowanie obowiązków do czasu powołania nowego rządu. 20 czerwca tego roku prezydent Raczyński mianował go ministrem w trzecim rządzie Kazimierza Sabbata. 17 grudnia 1983 roku prezydent Raczyński zwolnił go z urzędu ministra i powierzył sprawowanie obowiązków do czasu powołania nowego rządu. 17 stycznia 1984 roku prezydent Raczyński mianował go ministrem informacji w czwartym rządzie Kazimierza Sabbata.
Zmarł 26 kwietnia 1985 r. w wieku 75 lat w Londynie. Został pochowany na cmentarzu w Newark-on-Trent.

</doc>
<doc id="97065" url="https://pl.wikipedia.org/wiki?curid=97065" title="Gadżet 2 Trefl">
Gadżet 2 Trefl

Gadżet 2♣ (także PRO - akronim "Pytający Rebid Odpowiadającego", "Magister", ang. "2♣ checkback") - popularna w Polsce brydżowa konwencja licytacyjna. W sekwencjach 1♣/♦/♥ - 1♥/♠ - 1♠/BA rebid odpowiadającego 2♣ pozwala zdobyć więcej informacji o sile i układzie ręki otwierającego. W wersji polskiej konwencja opracowana została przez Jana Blajdę i Andrzeja Cichonia.
"Gadżet" w nieco różnych formach wynikających z różnic systemowych jest używany w dwóch popularnych polskich systemach - Nasz System i Wspólny Język, często także występuje w systemach zagranicznych. Istnieje bardzo wiele odmian i wersji tej konwencji, w podstawowej wersji rebidy otwierającego wyglądają następująco:

</doc>
<doc id="97066" url="https://pl.wikipedia.org/wiki?curid=97066" title="PRO">
PRO

PRO może oznaczać:

</doc>
<doc id="97067" url="https://pl.wikipedia.org/wiki?curid=97067" title="Magister (ujednoznacznienie)">
Magister (ujednoznacznienie)



</doc>
<doc id="97068" url="https://pl.wikipedia.org/wiki?curid=97068" title="Bergen (ujednoznacznienie)">
Bergen (ujednoznacznienie)

Geografia.
Belgia.
Niderlandzka nazwa miasta:

</doc>
<doc id="97070" url="https://pl.wikipedia.org/wiki?curid=97070" title="Metoda ABC">
Metoda ABC

Metoda ABC (ang. "ABC method" = "Attention-Benefit-Close method") – metoda handlowa polegająca na przyciągnięciu uwagi klienta ("Attention"), przedstawieniu mu korzyści płynących z oferowanego produktu ("Benefit") i doprowadzeniu do transakcji ("Close").

</doc>
<doc id="97071" url="https://pl.wikipedia.org/wiki?curid=97071" title="Klasyfikacja ABC">
Klasyfikacja ABC

Klasyfikacja ABC (ang. "ABC classification") jest klasyfikacją zasobów według malejącej wartości lub innych kryteriów (okresu przechowywania, długości czasu dostawy, podatności na kradzieże itp.). Dokonuje się podziału na trzy klasy: A, B i C. Klasa A obejmuje pozycje najdroższe wymagające szczególnej uwagi, do klasy B zaliczane są zasoby o mniejszej wartości, natomiast klasa C - to wszystkie pozostałe. Istotą klasyfikacji ABC jest, aby wysiłek zaoszczędzony przy kontroli i ewidencji zasobów grupy C, skierować na pozycje o większej ważności, czy też ważniejszych z punktu widzenia przydatności. Metoda ABC stosowana jest przy normowaniu i kontroli zapasów materiałowych, zaopatrzeniu materiałowym, sprzedaży i dystrybucji, itp.
Analiza ABC ma swoje korzenie w prawie Vilfreda Pareta, które znane jest także jako "reguła 80-20 lub zasada Pareta". Według tej zasady 20% przyczyn powoduje 80% skutków. 
Analiza ABC ma bardzo częste i szerokie zastosowanie w logistyce, w szczególności w obszarze związanym z gospodarką magazynową. Odnosząc analizę ABC (zwaną także zasadą ABC lub systemem ABC) do gospodarki magazynowej, należy dokonać podziału całego asortymentu na trzy grupy. Do grupy A zaliczać się będą towary, stanowiące 20% asortymentu, a generujące 80% sprzedaży. Towary z grupy B stanowiące 30% asortymentu generuje 15% sprzedaży. Natomiast grupa C jest reprezentowana przez pozostałe 50% asortymentu, ale przychody ze sprzedaży tych towarów stanowić będą jedynie 5%.
Przeprowadzenie klasyfikacji np. zapasów metodą ABC jest stosunkowo proste. Pierwszy etap polega na wyborze określonego kryterium podziału. Będzie to np. przychód ze sprzedaży. Następnie tworzy się zestawienie asortymentowe malejąco według tego właśnie kryterium. Dalej oblicza się faktyczne i skumulowane udziały w przychodach ze sprzedaży dla każdej pozycji. Mając dane uporządkowane w ten sposób, możemy przydzielić każdej pozycji asortymentowej grupę A,B lub C.
Po dokonaniu takiego podziału można wyodrębnić asortyment, któremu należałoby poświęcić więcej uwagi. Częstym błędem jest niedocenianie grup B i/lub C, koncentrując się na najbardziej dochodowej grupie towarów, jaką jest grupa A. Nie należy ignorować grup B i C. Wszystkie te grupy są w jakiś sposób ze sobą powiązane i nie należy żadnej z nich spychać na margines.
Analiza ABC bywa łączona z analizą XYZ.
Analizy ABC nie należy mylić z rachunkiem kosztów działań (ang. "Activity-Based Costing") – metodą obliczania kosztów procesów biznesowych.

</doc>
<doc id="97072" url="https://pl.wikipedia.org/wiki?curid=97072" title="Plemię (biologia)">
Plemię (biologia)

Plemię, tryb (łac. "tribus") – pomocnicza kategoria systematyczna szczebla rodzinowego, niższa od rodziny ("familia"), a wyższa od rodzaju ("genus"). Dodatkowymi kategoriami pomocniczymi dla plemienia są nadplemię ("supertribus") i podplemię ("subtribus"), a w literaturze anglojęzycznej również "infratribus".
Przykładem rodziny podzielonej na plemiona jest u roślin rodzina wiechlinowatych ("Poaceae"), a u zwierząt – rodzina kaczkowatych (Anatidae). W systematyce ptaków używa się przy tym niekiedy dla tej kategorii nazwy „szczep”, jest ona jednak niejednoznaczna i myląca (inne znaczenia w biologii: szczep – kategoria wyższa od rzędu, stosowana np. u ssaków; szczep – populacja bakterii lub wirusów).
Pozycja taksonomiczna.
Plemię obejmuje blisko spokrewnione rodzaje. Jego pozycja w układzie hierarchicznym (z uwzględnieniem kategorii pomocniczych) wygląda następująco.

</doc>
<doc id="97073" url="https://pl.wikipedia.org/wiki?curid=97073" title="Siła wyższa">
Siła wyższa

Siła wyższa (łac. "vis maior", ang. "act of God" – "wola boska", fr. "force majeure", niem. "höhere Gewalt") – ogólne określenie przyczyny sprawczej zdarzenia o charakterze przypadkowym lub naturalnym (żywiołowym), nie do uniknięcia, takiego, nad którym człowiek nie panuje ("vis maior, quae humana infirmitas resistere non potest").
"Siła wyższa" to zjawisko, które powoduje zwolnienie kogoś z odpowiedzialności. Jako przykład można podać pożar/ogień, powódź, huragan, trzęsienie ziemi, sztorm, śnieżyca itp. Siłą wyższą dla przedsiębiorstw komunikacyjnych, które w umowie deklarują przewiezienie kogoś, może być np. korek drogowy. Jeżeli w umowie zastrzeżono, że możliwe jest opóźnienie z powodu siły wyższej, to przedsiębiorstwo jest zwolnione z odszkodowania na rzecz przewożonej osoby.
Termin "siła wyższa" nie obejmuje jednak sytuacji, którym można było zapobiec, wiedząc o naturze jakiegoś zjawiska, np. nie można usprawiedliwić odpowiedzialności za śmierć dzieci podczas burzy, gdy opiekun kazał im schować się pod drzewem, w które następnie uderzył piorun, gdyż uderzenie pioruna w samotne drzewo jest przewidywalne i prawdopodobne.
Siła wyższa odgrywa znaczenie zwłaszcza w prawie cywilnym, kiedy jej zaistnienie może wyłączyć odpowiedzialność osoby za określone zdarzenie prawne.
W kontaktach między przedsiębiorstwami "siła wyższa" zwykle uchyla odpowiedzialność za powstałą szkodę i nie pociąga za sobą zerwania kontraktu lub rozwiązania umowy, chyba że zawarto odrębne porozumienie.

</doc>
<doc id="97089" url="https://pl.wikipedia.org/wiki?curid=97089" title="Aleksandrówek (powiat poddębicki)">
Aleksandrówek (powiat poddębicki)

Aleksandrówek – wieś w Polsce położona w województwie łódzkim, w powiecie poddębickim, w gminie Poddębice, w pobliżu uroczyska leśnego Aleksandrówek. Znajduje się między wsiami Wólka, Adamów i Ciężków.
W latach 1975–1998 miejscowość administracyjnie należała do województwa sieradzkiego.
Na skraju lasu znajduje się stara osada (dawna gajówka nadleśnictwa Poddębice), obecnie własność prywatna. Można przypuszczać, że była to osada związana z prowadzeniem gospodarki leśnej w dobrach majorackich związanych z nadaniami cara Aleksandra II – stąd może pochodzić nazwa uroczyska leśnego, później Kolonii Aleksandrówek, a obecnie wsi. Według dawnej ewidencji osada miała nr 1 (obecnie 15), co może wskazywać na to, że była to pierwsza osada w tej miejscowości.

</doc>
<doc id="97091" url="https://pl.wikipedia.org/wiki?curid=97091" title="Fontanna di Trevi">
Fontanna di Trevi

Fontanna di Trevi () – najbardziej znana barokowa fontanna w Rzymie, w "rione" Trevi (R. II). Została zbudowana z inicjatywy Klemensa XII w miejscu istniejącej wcześniej fontanny zaprojektowanej przez Leona Battiste Albertiego z 1435 r. Zasila ją woda doprowadzona akweduktem zbudowanym w 19 r. p.n.e. przez Agrypę, tym samym, który zasila fontannę Barcaccia znajdującą się u podnóża Schodów Hiszpańskich.
W 1640 Urban VIII zainicjował dzieło przebudowy fontanny. Monumentalny projekt przedstawił Giovanni Lorenzo Bernini. Nie doszedł on jednak do skutku z powodu problemów finansowych dworu papieskiego.
Klemens XII w 1732 ogłosił konkurs na nową fontannę. Papież wybrał projekt Niccolo Salvi. Prace trwały od 1735 do 1776. Sam autor projektu nie dożył zakończenia budowy. Forma tej barokowej fontanny przypomina fasadę budynku, ma 20,0 m szerokości i 26,0 m wysokości. Centralnymi postaciami fontanny są Okeanos i dwa trytony, będące symbolami Kastora i Polluksa. Bóstwo oceanów znajduje się na rydwanie zaprzężonym w dwa hippokampy (hybrydy konia i ryby), z których jeden jest spokojny, prowadzony przez trytona z prawej strony, tryton z lewej strony natomiast stara się okiełznać niespokojnego konia. Symbolizują one dwa odmienne stany morza (cisza i sztorm). Cztery statuy umieszczone na balustradzie symbolizują cztery pory roku (są to dzieła Corsiniego, Ludovisiego, Pincellottiego i Queirolego). W sąsiednich niszach znajdują się kobiece postaci będące alegoriami Zdrowia (po prawej) i Obfitości (po lewej).
Legenda wiąże nazwę fontanny z imieniem Trevia noszonym przez dziewicę (łac. "virgo"), która odkryła źródło wody wykorzystane przy budowie akweduktu. Wodę doprowadzaną przez ten akwedukt do fontanny nazywa się "Acqua Virgo".

</doc>
<doc id="97095" url="https://pl.wikipedia.org/wiki?curid=97095" title="Yves Montand">
Yves Montand

Yves Montand, właśc. Ivo Livi (ur. 13 października 1921 w Monsummano Terme we Włoszech, zm. 9 listopada 1991 w Senlis we Francji) – francuski aktor i piosenkarz pochodzenia włoskiego.
Życiorys.
Wkrótce po narodzinach Yves’a jego rodzina przeniosła się z Włoch do Francji (później, występując o obywatelstwo, jego ojciec utrzymywał, że uciekł przed reżimem Mussoliniego – w rzeczywistości Mussolini doszedł do władzy rok później). Montand wychowywał się w Marsylii, gdzie przybył w 1932 i pracował w zakładzie fryzjerskim siostry, a potem w portowych dokach. Z tego okresu pozostały mu socjalistyczne, niemal skrajnie lewicowe przekonania i zaangażowanie w sprawy polityki. Wkrótce potem rozpoczął karierę jako piosenkarz musicalowy. W 1944 został odkryty i wylansowany przez starszą od niego o 6 lat Édith Piaf, z którą miał też romans. 
Osiągnął międzynarodową sławę, występując w wielu filmach. Debiutował w 1944, wzorując swoje kreacje na aktorach amerykańskich. Pierwszy wielki sukces odniósł w 1953 w dramacie "Cena strachu" ("Le Salaire de la peur") Henri-Georges Clouzota. W trakcie swojej kariery grał wielokrotnie w amerykańskich filmach i na scenach Broadwayu. Najwybitniejsze kreacje stworzył w filmach politycznych Costy Gavrasa oraz psychologicznych Claude’a Sauteta. Był dwukrotnie nominowany do nagrody Cezara w kategorii najlepszy aktor za filmy "I comme Icare" 1980 i "Garçon!" 1984. Przewodniczył jury konkursu głównego na 40. MFF w Cannes (1987).
W końcowych latach życia mieszkał w swoim domu w Prowansji. Zmarł na atak serca na planie filmu "IP5", już po nakręceniu wszystkich scen. Ironią losu film ten opowiada o starszym człowieku, który również umiera na serce. 
Został pochowany, obok wcześniej zmarłej żony, na paryskim cmentarzu Père Lachaise.
Życie osobiste.
W styczniu 1951 zawarł związek małżeński z aktorką Simone Signoret, który trwał do jej śmierci w 1985. Małżonkowie wielokrotnie grali w filmach. Ze związku ze swoją asystentką Carole Amiel miał syna Valentina (ur. 1988).

</doc>
<doc id="97096" url="https://pl.wikipedia.org/wiki?curid=97096" title="Pszczołowate">
Pszczołowate

Pszczołowate (Apidae) – rodzina owadów z rzędu błonkoskrzydłych i nadrodziny Apoidea. Obejmuje ponad 5800 opisanych gatunków.
Opis.
Wskazanie cech wspólnych pszczołowatym i wyróżniających je od innych rodzin pszczół jest trudne z uwagi na zanik potencjalnych synapomorfii w części linii ewolucyjnych. U większości pszczołowatych dolno-boczne części nadustka, a często także boczne części wargi górnej są podgięte ku tyłowi. Nadustek u większości z nich jest wypukły. Narządy gębowe zwykle cechuje obecność grzebyka osadzonego we wklęsłości na przedwierzchołkowej części pieńka szczęk. Rowek episternalny zwykle jest krótki. Bardziej charakterystyczne cechy znaleźć można w budowie wewnętrznej. U innych pszczół na każdy jajnik przypadają 3 owariole, a na każde jądro 3 kanaliki nasienne, natomiast u pszczołowatych liczba ta wynosi 4 lub więcej i jedynym wyjątkiem są niektóre robotnice z rodzaju "Apis", u których to liczba owarioli wynosi od 2 do 12. Pszczołowate o przebadanym układzie krwionośnym mają 5 par ostiów w metasomalnym odcinku serca, co wyróżnia je od spójnicowatych, które mają 6 par.
Biologia i ekologia.
Wśród pszczołowatych znaleźć można gatunki o różnorodnej biologii i zachowaniu. Większość prowadzi samotniczy tryb życia, ale około 20% gatunków cechują zachowania społeczne. Niektóre wykazują eusocjalność i tworzą roje złożone z kast o różnych funkcjach. Wiele gatunków buduje gniazda, w których rozwijają się larwy, przy czym ich rozwój może zachodzić w specjalnych komórkach lęgowych. Gniazda mogą być wykopywane w ziemi, wygryzane w drewnie, zakładane w już istniejących przestworach lub budowane w terenie otwartym. Larwy mogą być zaopatrywane w pokarm na bieżąco lub też jaja są pozostawiane z wystarczającą ilością pokarmu na cały rozwój larwy. Liczne gatunki to kleptopasożyty lub pasożyty społeczne, wykorzystujące gniazda innych pszczół.
Wszystkie gatunki są uzależnione od pokarmu kwiatowego: pyłku i nektaru. Pozyskując go odgrywają bardzo ważną rolę w krzyżowym zapylaniu roślin. Pszczoła miodna została udomowiona przez człowieka celem pozyskiwania miodu i wosku. Celem wykorzystania do zapylania roślin uprawnych udomowiono w ostatnim czasie również niektóre trzmiele (rodzaj "Bombus").
Systematyka.
Rodzina pszczołowatych (Apidae) była na przestrzeni lat różnorodnie definiowana. Najszersza definicja obejmowała wszystkie pszczołokształtne (klad Anthophila). Inne ograniczały je do wszystkich pszczół długojęzyczkowych lub wszystkich pszczół długojęzyczkowych i spójnicowatych. Odmienne klasyfikacje zawężały pszczołowate do odpowiedników obecnych Apinae, tylko pszczół wyposażonych w koszyczki (ang. "crobiculate Apidae"), albo wręcz do samego rodzaju "Apis", czyniąc pszczołowate taksonem monotypowym. Często jako odrębne od pszczołowatych traktuje się porobnicowate, obejmujące m.in. koczownicowate i zadrzechniowate. Swego czasu w rangach odrębnych rodzin wyróżniano też np. zadrzechniowate, trzmielowate, kornutki, Emphoridae, Meliponidae czy Ctenoplectridae. 
Współcześnie zwykle stosuje się opartą na analizach filogenetycznych systematykę za pracą „Bees of the World” Michenera, którą przedstawiono poniżej. Monofiletyzm tak definiowanych pszczołowatych potwierdza m.in. molekularna analiza filogenetyczna z 2013 roku uwzględniająca próbki z ponad 1300 gatunków pszczół. Zgodnie z jej wynikami rodzina ta stanowi grupę siostrzaną miesierkowatych. Tak definiowane pszczołowate stanowią jedną z najbardziej różnorodnych gatunkowo grup pszczół oraz obejmują najwięcej ich plemion. Do 2010 roku opisano 5836 ich gatunków, zgrupowanych w 231 rodzajach, w tym 22 rodzaje i 87 gatunków wymarłych.
Podział systematyczny według Michenera.
Michener (2000) dzieli rodzinę pszczołowatych na podrodziny i plemiona:

</doc>
<doc id="97098" url="https://pl.wikipedia.org/wiki?curid=97098" title="Przekrój (czasopismo)">
Przekrój (czasopismo)

Przekrój – polskie czasopismo społeczno-kulturalne wydawane w latach 1945–2013 w Krakowie (w latach 2002–2009 w Warszawie) jako tygodnik i ponownie od 2016 roku w Warszawie jako kwartalnik (od numeru 3556).
Historia.
Założony przez Mariana Eilego, który był redaktorem naczelnym pisma przez 24 lata. Pierwszy numer ukazał się 15 kwietnia 1945 roku. W 561 numerze wydanym 8 stycznia 1956 roku pojawiła się krzyżówka. W połowie lat 1970. tygodnik osiągał rekordowe nakłady ponad 700 tys. egzemplarzy.
Do 2002 był wydawany w Krakowie. Następnie, po zakupie tytułu przez szwajcarski koncern Edipresse Polska, siedzibę przeniesiono do Warszawy. Po przeniesieniu redakcji do Warszawy i zmianie zespołu redakcyjnego „Przekrój” zmienił swój styl, a większość stałych współpracowników zrezygnowała ze współpracy. 27 sierpnia 2009 roku wydawnictwo Edipresse poinformowało o sprzedaży tygodnika „Przekrój” Grzegorzowi Hajdarowiczowi. Od 1 lipca 2011 r. redakcja miała siedzibę ponownie w Krakowie (w części miasta Zabłocie), w Warszawie pozostawała tylko jej część. W październiku 2013 r. nowym właścicielem tygodnika „Przekrój” został fotograf Tomasz Niewiadomski. Ostatni numer „Przekroju” wydany przez Gremi Media ukazał się w poniedziałek 30 września 2013 roku.
W grudniu 2016 r. Tomasz Niewiadomski wznowił wydawanie pisma w formie kwartalnika poświęconego tematyce społecznej i kulturalnej, obejmując równocześnie stanowisko redaktora naczelnego.
Średni nakład to 52 225 egz., zaś sprzedaż wynosiła 18 749 (według danych ZKDP za maj 2012). W grudniu 2016 r. wznowiony Przekrój początkowo zaplanowano wydawać w nakładzie 50 tys. egz., jednak nakład został szybko wyczerpany, w związku z czym pod koniec grudnia zaplanowano dodruk 29,9 tys. egzemplarzy, a pod koniec stycznia kolejnych 60 tys. sztuk – ostatecznie sprzedaż sięgnęła 100 tys. egzemplarzy. W przypadku drugiego numeru kwartalnika zdecydowano się na wydanie go w nakładzie 130 tys. egz. i w zwiększonej objętości 164 stron (zamiast 148). Nakład trzeciego numeru ustalono na poziomie 130 tys. sztuk.
Począwszy od 30 listopada 2018 r. Przekrój Sp. z o.o. weszła w skład Fundacji Przekrój, a dotychczasowy właściciel spółki i redaktor naczelny czasopisma Tomasz Niewiadomski jako fundator wszedł w skład rady fundacji, a redaktorem naczelnym została Miłada Jędrysik.
Wpływ na kulturę narodową.
Tygodnik „Przekrój” był jednym z ważnych czynników kulturotwórczych w okresie PRL. Redakcja wskazywała czytelnikom „okno na świat”. Treści promowały zachodnioeuropejską kulturę, dobry gust. Barbara Hoff uczyła Polki jak modnie ubierać się, a Jan Kamyczek – reguł savoir-vivre’u. Popularyzowano sztukę nowoczesną, zasady zdrowego żywienia, jazz i motoryzację. Czytelnicy mieli możność zapoznania się z twórczością wybitnych pisarzy i plastyków z całego świata. To „Przekrój” wypromował Daniela Mroza i Sławomira Mrożka, a stałymi współpracownikami byli m.in.: Ludwik Jerzy Kern, Zbigniew Lengren, Jerzy Waldorff, Lucjan Kydryński i Konstanty Ildefons Gałczyński. Do historii przeszły słynne krzyżówki z „Przekroju”, do rozwiązania których należało wykazać się wiedzą, inteligencją i humorem.
Od 2005 redakcja przyznawała nagrodę Fenomen „Przekroju”.
W czerwcu 2011 roku Małopolska Biblioteka Cyfrowa rozpoczęła publikację archiwalnych wydań tygodnika, które dostępne są poprzez Internet.
Współpracownicy.
Na przestrzeni lat z „Przekrojem” współpracowali m.in.:

</doc>
<doc id="97101" url="https://pl.wikipedia.org/wiki?curid=97101" title="Apini">
Apini



</doc>
<doc id="97102" url="https://pl.wikipedia.org/wiki?curid=97102" title="Schody Hiszpańskie">
Schody Hiszpańskie

Schody Hiszpańskie () – scenograficzne schody w Rzymie, w "rione" Campo Marzio (R. IV), rokokowe, wzniesione w latach 1723–1725 według projektu Francesca De Sanctisa i Alessandra Specchiego; schody prowadzą z pl. Hiszpańskiego do kościoła Trinità dei Monti. Mają 138 stopni i należą do najdłuższych oraz najszerszych w Europie.
Opis.
Schody Hiszpańskie zostały ukończone na Jubileusz w 1725 roku i uroczyście zainaugurowane przez papieża Benedykta XIII.
Na szczycie schodów znajduje się XVI-wieczny kościół Trinità dei Monti (kościół św. Trójcy), zbudowany według projektu Carla Maderna. Fundatorem schodów był Francuz, Etienne Gueffier, jednak swoją nazwę zawdzięczają Ambasadzie Hiszpańskiej, która w momencie powstawania konstrukcji znajdowała się w usytuowanym obok Pałacu Mondaleschi. Włosi nazywają schody Scalinata di Trinità dei Monti, od nazwy kościoła, do którego prowadzą.
Kościół znajduje się obecnie (od 25 lipca 2016) pod opieką francuskiej Wspólnoty Emmanuel.
Schody Hiszpańskie należą do miejsc tłumnie odwiedzanych przez turystów. Odbywają się na nich coroczne pokazy mody a wiosną zdobi je kwiatowa dekoracja ustawiana z okazji festiwalu kwiatów. Zimą, w okresie Bożego Narodzenia, na tarasie schodów ustawiana jest szopka. To jedne z najdłuższych i najszerszych schodów w Europie (ustępują pod tym względem Schodom Potiomkinowskim w Odessie).
W budynku przy pl. Hiszpańskim, usytuowanym po prawej stronie wejścia na schody, od czasów króla Jana III Sobieskiego do III rozbioru Polski (1795) mieściła się polska ambasada. 
Istnieje przesąd, zgodnie z którym na tych schodach nie należy jeść ponieważ może to przynieść nieszczęście. Inny zaś zakłada, że radość i powodzenie w życiu można sobie zapewnić, robiąc zdjęcie na Schodach Hiszpańskich ze spuszczoną głową..
U podnóża stopni znajduje się niewielka fontanna Barcaccia (krypa, łódeczka) wykonana w 1623 r. przez Pietro Berniniego, ojca Giovanni Lorenzo Berniniego. Fontannę zasilają wody doprowadzone akweduktem (tym samym, który zasila fontannę di Trevi). Fontanna jest pamiątką po powodzi, która miała miejsce na Boże Narodzenie w 1598 r. Wody Tybru wyrzuciły w tym miejscu łódkę.

</doc>
<doc id="97106" url="https://pl.wikipedia.org/wiki?curid=97106" title="Bryan Grant">
Bryan Grant

Bryan Moral Grant, Junior (ur. 25 grudnia 1910 w Atlancie, zm. 5 czerwca 1986 tamże) – amerykański tenisista.
W latach 30. był zawodnikiem ścisłej czołówki USA; od 1930 do 1941 klasyfikowano go dziewięciokrotnie w czołowej dziesiątce rankingu amerykańskiego, w tym w 1935 i 1936 jako nr 3. Specjaliści widzieli go także dwukrotnie w czołowej dziesiątce na świecie – w 1936 na pozycji nr 8, rok później na pozycji nr 6.
Do jego największych osiągnięć należy zaliczyć trzykrotne mistrzostwo USA na kortach o nawierzchni ziemnej (1930, 1934, 1935) oraz dwa półfinały w mistrzostwach USA (obecnym US Open, rozgrywanym wówczas na kortach trawiastych). W turnieju w 1935 wyeliminował Dona Budge’a (rozstawionego z numerem 2); w 1936 uległ w półfinale późniejszemu zwycięzcy, Fredowi Perry’emu (4:6, 6:3, 5:7, 2:6). W 1937 (porażka z von Crammem) i 1938 docierał w mistrzostwach USA do ćwierćfinału.
W latach 1935–1937 był członkiem reprezentacji USA w Pucharze Davisa, przyczyniając się do zdobycia trofeum w 1937.
Kontynuował karierę w tenisowych rozgrywkach weteranów; zdobywał mistrzostwo USA w różnych kategoriach wiekowych dziewiętnastokrotnie (1956 i 1957 mistrzostwa USA na kortach trawiastych powyżej 45 lat; 1965–1968 mistrzostwa USA na kortach trawiastych powyżej 55 lat; 1959–1961 i 1963 mistrzostwa USA na kortach ziemnych powyżej 45 lat; 1965–1969 mistrzostwa USA na kortach ziemnych powyżej 55 lat; 1976 i 1977 mistrzostwa USA na kortach ziemnych powyżej 65 lat; 1976 mistrzostwo USA na kortach twardych powyżej 65 lat).
W 1972 został wpisany do Międzynarodowej Tenisowej Galerii Sławy. Jego imię nosi centrum tenisowe w Atlancie (od przydomka używanego przez tenisistę w ciągu kariery – "Bitsy" – nazwane "Bitsy Grant Tennis Center").

</doc>
<doc id="97107" url="https://pl.wikipedia.org/wiki?curid=97107" title="Arthur Larsen">
Arthur Larsen

Arthur David Larsen (ur. 17 kwietnia 1925 w Hayward, stan Kalifornia, zm. 7 grudnia 2012 w San Leandro, stan Kalifornia) – tenisista amerykański.
Życiorys.
W okresie II wojny światowej był żołnierzem armii amerykańskiej i uczestniczył w walkach w Europie. W 1949 po raz pierwszy został sklasyfikowany w czołowej dziesiątce w USA (jako nr 6) i figurował w czołówce przez kolejne 6 lat, w tym w 1950 jako lider. Był także notowany w czołówce światowej – 1950, 1951 i 1953 w czołowej dziesiątce, 1950 jako nr 3 na świecie.
W 1950 odniósł swoje jedyne zwycięstwo w turnieju wielkoszlemowym – wygrał US Open, po finałowym meczu z Herbertem Flamem 6:3, 4:6, 5:7, 6:4, 6:3. Przegrywał w finałach US Open i French Open w 1954. W 1955 Larsen wygrał konkurencję debla w prestiżowym turnieju Italian Open w Rzymie. W latach 1951-1952 reprezentował barwy USA w Pucharze Davisa.
W 1952 Larsen triumfował w mistrzostwach USA na nawierzchni ziemnej i twardej, a rok później także w mistrzostwach krajowych w hali. Tym samym, ponieważ turniej US Open rozgrywany był w tamtych latach na kortach trawiastych, jest jedynym zawodnikiem – obok swojego znanego rywala z lat 50. Tony’ego Traberta – który wygrywał mistrzostwa USA na czterech różnych nawierzchniach.
W 1955 zwyciężył w zawodach singlowych podczas igrzysk panamerykańskich rozgrywanych w Meksyku. W finale pokonał Enrique Moreę 4:6, 9:7, 6:4, 6:2.
Był zawodnikiem leworęcznym, w trakcie kariery używał przydomku "Tappy". W 1969 jego nazwisko wpisano do Międzynarodowej Tenisowej Galerii Sławy.

</doc>
<doc id="97109" url="https://pl.wikipedia.org/wiki?curid=97109" title="IPA (ujednoznacznienie)">
IPA (ujednoznacznienie)



</doc>
<doc id="97110" url="https://pl.wikipedia.org/wiki?curid=97110" title="Zatoka Meksykańska">
Zatoka Meksykańska

Zatoka Meksykańska (ang. "Gulf of Mexico", hiszp. "Golfo de México") – zatoka w zachodniej części Oceanu Atlantyckiego u wybrzeży Ameryki Północnej. Leży między półwyspami Jukatan i Floryda, od otwartego oceanu i Morza Karaibskiego ogradza ją wyspa Kuba. Z akwenem Morza Karaibskiego połączone jest przez Cieśninę Jukatańską, a z otwartym oceanem – Cieśniną Florydzką. Kraje leżące nad zatoką to Kuba, Meksyk i Stany Zjednoczone.
Powierzchnia około 1,6 mln km². Głębokość średnia 1522 m, maksymalna 5203 m.
Ważniejsze miasta nad zatoką to między innymi: Tampa, St. Petersburg, Pensacola, Mobile, Nowy Orlean, Beaumont i Houston (wszystkie w Stanach Zjednoczonych), Tampico, Tuxpan, Veracruz i Mérida (w Meksyku) oraz Hawana (na Kubie).
W dniach 20-22 kwietnia 2010 w Zatoce Meksykańskiej doszło do eksplozji, pożaru i zatonięcia platformy wiertniczej Deepwater Horizon w wyniku czego miała miejsce katastrofa ekologiczna spowodowana powstałą plamą ropy naftowej, która wydostając się z uszkodzonej infrastruktury wykonywanego odwiertu dotarła 30 kwietnia do wybrzeży Luizjany. Prace mające na celu zatamowanie wycieku zakończyły się.

</doc>
<doc id="97112" url="https://pl.wikipedia.org/wiki?curid=97112" title="Międzynarodowy alfabet fonetyczny">
Międzynarodowy alfabet fonetyczny

Międzynarodowy alfabet fonetyczny (skrót MAF) – system alfabetyczny transkrypcji fonetycznej oparty w większości na alfabecie łacińskim. Został opracowany pod koniec XIX wieku przez Międzynarodowe Towarzystwo Fonetyczne jako ustandaryzowana reprezentacja dźwięków we wszystkich językach mówionych. MAF używany jest w leksykografii, przez nauczycieli i studentów języka obcego, językoznawców, logopedów, piosenkarzy, aktorów, twórców języków sztucznych oraz tłumaczy
Jest on szeroko stosowanym środkiem standaryzacji zapisu fonetycznego dla wszystkich języków świata. Większość znaków została zaczerpnięta wprost z alfabetu łacińskiego lub stworzona na jego podstawie, część pochodzi z alfabetu greckiego, a część została stworzona specjalnie na jego potrzeby.
MAF jest wynikiem wieloletniej pracy fonetyków zrzeszonych w Międzynarodowym Towarzystwie Fonetycznym, założonym w Paryżu w 1886 roku. Zarówno Towarzystwo, jak i stworzony przez nie alfabet znane są pod nazwą IPA (jest to skrótowiec od "International Phonetic Association"). W ciągu swego istnienia alfabet IPA był kilkakrotnie zmieniany. Znaczne modyfikacje wprowadzono w 1989 roku, po konferencji w Kilonii. Następne zmiany przyniósł rok 1993. Najnowsza wersja alfabetu została opublikowana w roku 2005.
Międzynarodowe Towarzystwo Fonetyczne zaleca, by transkrypcję fonetyczną umieszczać w nawiasach kwadratowych: „[]”. Z kolei transkrypcja fonemiczna powinna być umieszczana między ukośnikami: „/ /”.
Samogłoski.
Poniżej przedstawiono samogłoski kardynalne wpisane w tak zwany czworokąt samogłosek. Pokazuje on względną wysokość i tylność (ang. "backness") samogłosek, nie jest jednak w stanie pokazać ich zaokrąglenia. Dlatego na poniższym rysunku przyjęto konwencję, że gdy symbole występują w parach, symbol z prawej strony oznacza samogłoskę zaokrągloną, natomiast symbol z lewej strony samogłoskę niezaokrągloną.
Spółgłoski płucne.
Pojedyncza artykulacja.
Podział w kolumnach według miejsca artykulacji; w rzędach według sposobu artykulacji. Spółgłoski umieszczone po lewej stronie komórek tabeli są bezdźwięczne, po prawej – dźwięczne.
Uwagi:
Afrykaty i spółgłoski podwójnie artykułowane.
Spółgłoski zwarto-szczelinowe (afrykaty) oraz spółgłoski z podwójną artykulacją są w IPA reprezentowane przez dwa znaki połączone łuczkiem. Alternatywnie, dla niektórych afrykat można użyć jednego znaku – ligatury.
Jednostki suprasegmentalne.
Tony.
Do oznaczania tonów w IPA można używać znaków diakrytycznych albo specjalnych liter tonalnych.
Znaki diakrytyczne.
Diakrytyki to małe znaczki umieszczone obok, pod lub nad symbolami IPA aby pokazać dokładną wymowę „Pod-diakrytyki” (znaczki normalnie umieszczane poniżej symbolu IPA) mogą być umieszczane nad znakiem mającym descender (potocznie nazywany ogonem), e.g. .
„Bezkropkowe” i, &lt;&gt;, jest używane, kiedy kropka interferowałaby z diakrytykami. Inne symbole IPA mogą występować jako diakrytyki, aby przedstawić fonetyczne szczegóły: (fricative release), (dysząco dźwięczny), (preglottalizacja), (epentetyczna szwa), o (dyftongizacja). Bardziej zaawansowane diakrytyki pojawiły się w Rozszerzonym IPA dla dokładniejszego zapisania wymowy.
Stan głośni może być dokładnie oddany za pomocą diakrytyków. Seria spółgłosek przedniojęzykowych zwartych od otwartej do zamkniętej głośni to (zobacz dźwięczność):
Powiązanie z fonetyką polską.
Orientacyjne odniesienie głosek polskiej wymowy i w konsekwencji liter polskiego alfabetu do alfabetu IPA znajduje się w dodatku do polskiego wikisłownika – odsyłacz jest podany obok z prawej strony.

</doc>
<doc id="97113" url="https://pl.wikipedia.org/wiki?curid=97113" title="Szałwia">
Szałwia

Szałwia ("Salvia" L.) – rodzaj roślin z rodziny jasnotowatych. Obejmuje ok. 900, 950 lub nawet 1010 gatunków i jest to najliczniejszy w gatunki rodzaj rodziny jasnotowatych. Szałwie występują w stanie dzikim na całej kuli ziemskiej, z wyjątkiem obszarów o klimacie polarnym. Najbardziej zróżnicowane są na obu kontynentach amerykańskich, gdzie rośnie 591 gatunków, z czego ok. 250 w samym Meksyku. Drugi ośrodek z dużym zróżnicowaniem to Azja – od Chin, gdzie rosną 84 gatunki, po Azję południowo-zachodnią, gdzie w samej Turcji rośnie 86 gatunków z czego połowa to endemity tego kraju. W Afryce rośnie 59 gatunków, w Australii 1, w Europie – 36 (z czego w Polsce cztery rodzime – szałwia lepka "S. glutinosa", łąkowa "S. pratensis", okręgowa "S. verticillata" i omszona "S. nemorosa"). Po rewizji taksonomicznej do szałwii zaliczone zostały rodzaje dawniej tradycyjnie wyodrębniane m.in. rozmaryn "Rosmarinus" i perowskia "Perovskia". 
Łacińska nazwa rodzaju pochodzi od słowa "salvus" oznaczającego ocalony, nietknięty, żywy – niektóre gatunki szałwii mają bowiem własności lecznicze i od dawna używane były w lecznictwie. Spożywcze znaczenie ma zwłaszcza szałwia lekarska i hiszpańska, zwana chia, niektóre gatunki mają właściwości halucynogenne (np. szałwia wieszcza "S. divinorum") lub stosowane są w przemyśle kosmetycznym, liczne uprawiane są jako ozdobne, zwłaszcza: szałwia błyszcząca "S. splendens", szałwia szkarłatna "S. coccinea", szałwia błękitna "S. azurea", szałwia ananasowa "S. elegans", szałwia zielona "Salvia viridis". 
Systematyka.
Szałwia to rodzaj z rodziny jasnotowatych "Lamiaceae" z podrodziny "Nepetoideae" z plemienia "Mentheae" i podplemienia "Salviinae".
Badania molekularne i analizy filogenetyczne od końca XX wieku, a zwłaszcza z początków XXI wieku wykazały, że rodzaj w tradycyjnym ujęciu ma charakter parafiletyczny. Wśród różnych linii rozwojowych szałwii zagnieżdżone są inne rodzaje. Ostatecznie w 2017 opublikowana została rewizja taksonomiczna rozszerzająca ujęcie rodzaju i włączająca tu rośliny z rodzajów: "Dorystaechas", "Meriandra", "Perovskia", "Rosmarinus" i
"Zhumeria". W ujęciu tym podrodzaj perowskia "Perovskia" jest siostrzany względem podrodzaju rozmaryn "Rosmarinus", a wraz z nim tworzy grupę siostrzaną kladowi obejmującemu część gatunków z rodzaju "Salvia", włącznie z "S. officinalis". Alternatywnie przedstawiono też rozwiązanie taksonomiczne zachowujące rodzaj "Perovskia" i dzielące rodzaj "Salvia" na 6 rodzajów monofiletycznych. Dominuje jednak szerokie ujęcie rodzaju, włączające do niego gatunki z ww. taksonów.

</doc>
<doc id="97114" url="https://pl.wikipedia.org/wiki?curid=97114" title="Tenzing Norkay">
Tenzing Norkay



</doc>
<doc id="97115" url="https://pl.wikipedia.org/wiki?curid=97115" title="Ijad Allawi">
Ijad Allawi

Ijad Allawi (ur. 1945 w Bagdadzie) – iracki polityk, szyita. Przewodniczący Tymczasowej Rady Zarządzającej Iraku od 1 października do 31 października 2003, premier Iraku od 1 czerwca 2004 do 7 kwietnia 2005, wiceprezydent od 9 września 2014 do 11 sierpnia 2015.
Życiorys.
Z wykształcenia neurolog. Pozostał na emigracji od czasu studiów medycznych w Londynie, stając się z czasem jednym z przywódców opozycji przeciwko Saddamowi Husajnowi. Po obaleniu Husajna w 2003 roku wszedł w skład władz tymczasowych. Od 1 do 31 października 2003 był Przewodniczącym Tymczasowej Rady Zarządzającej – przejściowego rządu. Po rozwiązaniu rady w 2004 roku został pierwszym od czasów amerykańskiej inwazji premierem rządu. Jego gabinet był u władzy do 7 kwietnia 2005 roku. Wtedy nowym premierem został Ibrahim al-Dżaafari.
W październiku 2009 roku Allawi współtworzył nowy blok polityczny – Iracki Ruch Narodowy. W skład nowej partii weszło 10 mniejszych ugrupowań. Blok rozpadł się w grudniu 2012 roku.
9 września 2014 roku Ijad Allawi został zaprzysiężony na jednego z trzech Wiceprezydentów Iraku przy Fu’adzie Masumie.

</doc>
<doc id="97116" url="https://pl.wikipedia.org/wiki?curid=97116" title="Ijad Alawi">
Ijad Alawi



</doc>
<doc id="97117" url="https://pl.wikipedia.org/wiki?curid=97117" title="Iyad Allawi">
Iyad Allawi



</doc>
<doc id="97118" url="https://pl.wikipedia.org/wiki?curid=97118" title="Aktor społeczny">
Aktor społeczny

Aktor społeczny – w socjologii i antropologii jest to jednostka, grupa społeczna lub instytucja w rozumieniu podmiotu społecznego, wchodząca z innymi podmiotami w interakcje, odgrywająca w danej sytuacji społecznej określoną rolę i oddziałująca na innych.
W perspektywie dramaturgicznej aktor społeczny ujmowany jest jako jednostka manipulująca wrażeniami innych uczestników interakcji, narzucająca im własną definicję sytuacji, przez co może kontrolować proces interakcji, przekonywać innych do swoich racji i wymuszać odpowiednie dla siebie zachowania, a wręcz konstruować wizje rzeczywistości. Przestrzeń, w jakiej interakcja się odbywa, określana jest mianem sceny lub kulis. Aktorzy społeczni, którzy odgrywają swoje role wspólnie w mniejszych grupach, tworzą zespoły. 
W ujęciu Talcotta Parsonsa w interakcjach aktorzy kierują się nie tylko własnym interesem, ale także sytuacją, której częścią są inne podmioty społeczne. Traktowani są przez niego jako pojedyncze osoby w działaniu woluntarystycznym, a na to działanie składają się również poza jednostkami:
W teorii wymiany aktor społeczny jest jednostką dążącą do maksymalizowania korzyści, poprzez motywowanie się zdobywaniem nagród. Natomiast w teorii gier jest ujmowany jako jednostka, która oddziałując na innych i podejmując decyzje, współzawodniczy bądź współpracuje z partnerami interakcji.

</doc>
<doc id="97119" url="https://pl.wikipedia.org/wiki?curid=97119" title="Gwiazdozbiór Herkulesa">
Gwiazdozbiór Herkulesa

Herkules (łac. "Hercules", dop. "Herculis", skrót "Her") – wyrazisty gwiazdozbiór nieba północnego, piąty co do wielkości, znany już w starożytności. Nazwa jest łacińską formą imienia mitologicznego herosa Heraklesa. Łatwo rozpoznać ten gwiazdozbiór po charakterystycznym czworoboku tworzącym tułów Herkulesa. W Polsce widoczny od wiosny do jesieni. Liczba gwiazd dostrzegalnych nieuzbrojonym okiem: około 140.
Mity i legendy.
Babilończycy uważali, że przedstawia Gilgamesza – półboga, który pokonał siły chaosu na początku stworzenia. Fenicjanie widzieli w nim Melkarta, boga oceanu. W okresie klasycznym przyjął miano Herkulesa, herosa mitologii rzymskiej. Był synem Zeusa i śmiertelniczki, królowej Alkmene, córki króla Myken. Hera, zazdrosna żona Zeusa, domyśliła się, kto jest ojcem Herkulesa, widząc jego nadludzką siłę. Spowodowała, że Herkules oszalał na jakiś czas i w tym czasie pozabijał swoją rodzinę. Żeby odkupić winy wyrocznia delficka nałożyła na niego za te zbrodnie karę w postaci słynnych dwunastu prac. Pierwsza polegała na zabiciu lwa nemejskiego, potwora niewrażliwego na żadną broń. Herkules udusił lwa i zaczął nosić jego skórę. Lew, Smok, Hydra i Rak reprezentują na niebie potwory, które pokonał Herkules. Podczas wykonywania dziesiątego zadania heros dotarł do zachodnich granic Morza Śródziemnego, gdzie postawił Słupy Herkulesa jako pomnik wyprawy do końca znanego świata.Przedstawia się go ubranego w skórę lwa, wymachującego maczugą i odciętą głową Cerbera, klęczącego i trzymającego jedną stopę na głowie Smoka – z narzędziami i trofeami z niektórych jego prac.
Gwiazdy Herkulesa.
W konstelacji nie ma jasnych gwiazd, ale jest tam charakterystyczna grupa: Epsilon, Zeta, Eta i Pi, zwana Keystone (Zwornikiem). Łańcuchy gwiazd prowadzące z każdego narożnika oznaczają członki i głowę bohatera.
Jedna z gwiazd konstelacji, Tau Herculis, była gwiazdą północnego bieguna nieba około 7400 r. p.n.e.
Wybrane obiekty.
W jego obszarze znajdują się dwie gromady kuliste z katalogu Messiera:
Uwaga.
W granicach gwiazdozbioru usytuowany jest apeks, czyli punkt, w kierunku którego porusza się Słońce względem najbliższych gwiazd. Zjawisko to odkrył w 1742 roku James Bradley, zaś położenie apeksu jako pierwszy wyznaczył w 1783 William Herschel. Analiza tysięcy gwiazd z otoczenia Słońca pozwoliła w XX wieku dokładnie określić współrzędne apeksu, co umiejscawia go w pobliżu gwiazdy Omikron Herculis. Słońce podąża w kierunku apeksu, wraz z całym Układem Słonecznym, z prędkością około 20 km/s, czyli 4,2 au na rok.
Rój meteorów.
Z konstelacji promieniuje słaby rój meteorów zwanych Tau Herkulidami. Aktywne od końca maja do końca czerwca. Jednak spodziewać się można tylko kilka zjawisk na godzinę lub mniej. Co prawda, w 1930 roku rój był wyjątkowo aktywny (kilkadziesiąt meteorów na godzinę), jednak od tego czasu nie wykazuje szczególnej aktywności. Ciałem macierzystym roju jest kometa krótkookresowa 73P/Schwassmann-Wachmann.

</doc>
<doc id="97120" url="https://pl.wikipedia.org/wiki?curid=97120" title="Zbiór danych osobowych">
Zbiór danych osobowych

Zbiór danych osobowych – termin prawniczy, który w prawie polskim został zdefiniowany w nieobowiązującej już ustawie z dnia 29 sierpnia 1997 roku o ochronie danych osobowych (ustawodawca posłużył się określeniem "zbiór danych"). Oznaczał każdy posiadający strukturę zestaw danych o charakterze osobowym, dostępnym według określonych kryteriów, niezależnie od tego, czy zestaw ten był rozproszony lub podzielony funkcjonalnie.
Przykładem "zbioru danych osobowych" mógł być rejestr pacjentów przychodni lekarskiej, ewidencja podatników.
"Zbiór danych" powinien być zgłoszony przez administratora danych osobowych do rejestru zbiorów prowadzonego przez Generalnego Inspektora Ochrony Danych Osobowych przed rozpoczęciem przetwarzania danych w zbiorze.
Z obowiązku rejestracji "zbiorów danych" zwolnieni byli administratorzy danych:
Zgłoszenia "zbioru danych osobowych" dokonywało się na specjalnym formularzu, którego wzór był określony przez Rozporządzenie Ministra Spraw Wewnętrznych i Administracji z dnia 29 kwietnia 2004 r. w sprawie wzoru zgłoszenia "zbioru danych" do rejestracji Generalnemu Inspektorowi Ochrony Danych Osobowych. Sam wpis zbioru do rejestru był czynnością materialno-techniczną. Generalny Inspektor mógł odmówić rejestracji "zbioru danych" w formie decyzji administracyjnej w ściśle określonych przypadkach (art. 44 ustawy). Odmowa rejestracji nie wykluczała możliwości złożenia ponownego wniosku o rejestrację zbioru po usunięciu wad, które były powodem odmowy. Po zarejestrowaniu zbioru Generalny Inspektor Ochrony Danych Osobowych wydawał zaświadczenie o zarejestrowaniu zbioru tylko w przypadku, gdy w zbiorze miały być przetwarzane dane wrażliwe. Ponadto zaświadczenia o zarejestrowaniu zbioru wydawano na każde żądanie administratora tego zbioru.

</doc>
<doc id="97121" url="https://pl.wikipedia.org/wiki?curid=97121" title="Forsujące BA">
Forsujące BA

Forsujące BA – brydżowa konwencja licytacyjna opracowana przez amerykańskich graczy Alvina Rotha i Tobiasa Stone’a pod koniec lat 60. XX w. i po raz pierwszy użyta w ich systemie Roth-Stone.
W systemach naturalnych odpowiedź 1BA po otwarciach 1♥i 1♠ jest naturalna i nieforsująca, zazwyczaj pokazuje 6-9PH. Roth i Stone zauważyli, że 1BA jest bardzo rzadko kontraktem ostatecznym, a nawet jeżeli otwierający spasuje na odpowiedź 1BA to kontrakt ten często nie jest optymalny. Zrezygnowali więc z naturalnego znaczenie tej odzywki i włączyli do niej ręce z fitem i siłą różna niż pojedyncze podniesienie. Warto zauważyć, że o ile w nowoczesnych systemach pojedyncze podniesienie pokazuje 7-9PH, a 1BA może zawierać ręce z fitem i siłą ok. 10-12PH, to w oryginalnym systemie „Roth-Stone” pojedyncze podniesienie było bardzo silne (10-12PH) i "Forsujące BA" zawierało ręce w zakresie 6-9PH lub ponad 13PH.
"Forsujące BA" używane jest w systemie 2/1 i niektórych systemach polskich.

</doc>
<doc id="97122" url="https://pl.wikipedia.org/wiki?curid=97122" title="The Explorers Club">
The Explorers Club

The Explorers Club (ang.), czyli Klub Odkrywców – stowarzyszenie założone w USA w 1905, nastawione na promocję i postęp w badaniach terenowych, eksploracji naukowej oraz podtrzymania idei eksploracji. Oprócz tego działania Klubu obejmują dziedziny edukacji i służby publicznej, przez co zachęcają młodych ludzi do zajmowania się szeroko pojętą eksploracją nowych dziedzin. 
Misją Klubu jest wspieranie eksploracji na lądzie, morzu, w powietrzu i przestrzeni, ze szczególnym naciskiem na nauki fizyczne i biologiczne. Jako światowe centrum eksploracji, The Explorers Club jest miejscem spotkań i platformą jednoczącą eksploratorów i naukowców całego świata.
Członkostwo.
Członkostwo Klubu jest dostępne dla wszystkich osób posiadających kwalifikacje i służących celom Klubu na różnych polach eksploracji i nauki. Klub ma charakter międzynarodowy, składa się z 30 oddziałów rozsianych po świecie, z tym, że większość z jego ok. 3000 członków zamieszkuje w USA. Wszystkie kontynenty i ponad 60 krajów są reprezentowane wśród członków Klubu.
Członkami Klubu byli lub są m.in.: zdobywcy biegunów Roald Amundsen i Robert Peary, astronauci Buzz Aldrin i Neil Armstrong, żeglarz i archeolog Thor Heyerdahl, badaczka życia szympansów Jane Goodall, himalaiści Sir John Hunt, kierownik zwycięskiej wyprawy na Mount Everest i Sir Edmund Hillary, pierwszy zdobywca szczytu, archeolog oceaniczny Robert Ballard, znalazca wraków „Titanica” i „Bismarcka”, Gilbert M. Grosvenor, prezes miesięcznika „National Geographic”. Spośród osób z Polski członkami klubu byli lub są m.in. Stanisław Szwarc-Bronikowski, Wojciech Cejrowski, Martyna Wojciechowska, Piotr Chmieliński. 
Poczet członków honorowych otwierają: polarnik Sir Ernest Shackleton, lotnik Charles Lindbergh, prezydent Theodore Roosevelt, oceanograf William Beebe, geofizyk Jean G. Piccard, himalaiści Tenzing Norgay, Norman Dyhrenfuhrt, Don Walsh i Reinhold Messner.
Klub liczy ok. 3000 członków wybranych spośród wybitnych badaczy, odkrywców, uczonych z kilkunastu krajów. Ma 20 oddziałów w USA, oraz oddziały w Kanadzie, Wielkiej Brytanii, Indiach, Polsce, Rosji, Norwegii, Francji, Argentynie. 
Do Klubu nie można się zapisać, trzeba być wybranym przez Radę Dyrektorów spośród zaproszonych kandydatów.
Oddział Polski.
Pierwszymi Polakami przyjętymi do Klubu byli: w 1920 Henryk Arctowski, polarnik, uczestnik pierwszej wyprawy zimującej w Antarktyce i Antoni Jurasz, lekarz, w 1977 Yaacov Adam, żeglarz, w 1977 Kazimierz Kordylewski, astronom, w 1979 Ryszard Schramm, polarnik i alpinista, w 1980 Stanisław Siedlecki, nestor polarników polskich i w 1982 Maciej Kuczyński - speleolog i inżynier.
Oddział Polski powstał w 1993. Liczy obecnie 41 członków. Należą do niego: 
Zmarli członkowie: dziennikarz i podróżnik Olgierd Budrewicz, podróżnik Tony Halik, himalaista Andrzej Zawada, antropolog Andrzej Wierciński, badacz polarny Stanisław Siedlecki, Dariusz Bogucki – żeglarz polarny i Ryszard Schramm – badacz polarny i alpinista, Stanisław Szwarc-Bronikowski – filmowiec i podróżnik, żeglarka Krystyna Chojnowska-Liskiewicz, speleolog i inżynier Maciej Kuczyński.
Oddział Polski The Explorers Club propaguje odkrycia – szczególnie polskich badaczy. Przypomina zapomnianych bohaterów historii eksploracji. Przygotowuje wizyty w Polsce wielkich postaci światowej eksploracji. Organizuje prelekcje i wystawy; promuje książki, filmy, prace poświęcone wymienionej tematyce. Zachęca młodych ludzi do podejmowania zawodów związanych z badaniami terenowymi. Organizuje i wspiera ekspedycje badawcze.
Pod egidą Oddziału jego członkowie prowadzą według autorskich programów edukacyjne wyprawy dla turystów śladami odkrywców, skarbów dziedzictwa światowego kultury i przyrody. Wytyczały one nowe szlaki w turystyce. 
Pierwszym Polakiem uhonorowanym przez The Explorer Club był Krzysztof Wielicki – Nagrodą Lowella Thomasa w październiku 2001. W marcu 2004 podczas jubileuszowej gali w Waldorf Astoria, w 100. rocznice założenia The Explorers Club, wyróżnienie Citation of Merit za „nadzwyczajną służbę celom Klubu” otrzymała Monika Rogozińska – współzałożyciel Oddziału Polskiego.
Na znaczące wyprawy The Explorers Club przydziela Flagę, na której widnieją jego inicjały i róża wiatrów otoczone kolorami: czerwonym – symbolizującym odwagę, niebieskim – wierność celom Klubu i prawdzie. Flagę otrzymały polskie ekspedycje:

</doc>
<doc id="97123" url="https://pl.wikipedia.org/wiki?curid=97123" title="Socjometria">
Socjometria

Socjometria jest to metoda badawcza w socjologii i psychologii społecznej polegająca na badaniu struktur władzy i komunikacji pomiędzy jednostkami w populacji. Przeważnie badane są relacje komunikacji jednostek w grupie lub relacje władzy i współpracy. Podobną do socjometrii, lecz bardziej rozbudowaną metodą jest analiza sieciowa.
Odmiany techniki socjometrycznej.
bądź odrzucił w trwającym badaniu. Technika ta została wprowadzona przez austriacko-amerykańskiego lekarza, psychiatrę, socjologa: Jacoba Moreno
Pojęcia kluczowe w socjometrii.
Zobacz też: analiza sieciowa

</doc>
<doc id="97128" url="https://pl.wikipedia.org/wiki?curid=97128" title="Piazza Navona">
Piazza Navona

Piazza Navona – plac w Rzymie położony w rione Parione.
Historia.
Obiekt powstał z inicjatywy papieża Innocentego X na ruinach starożytnego stadionu Domicjana. Stadion został zbudowany na Polu Marsowym w roku 86. Przeznaczony był do rozgrywania konkurencji atletycznych typu greckiego – tak zwanych „agoni”. Jego rozmiary (54 × 276 m) zostały zachowane przy projektowaniu zabudowy placu. Fragmenty ruin stadionu (część trybun) są zachowane w piwnicach budynku w północnej części placu. Nazwa placu najprawdopodobniej pochodzi od zniekształconego wyrażenia "in agone".
W roku 1477 papież Sykstus IV przeniósł tutaj z Kapitolu targ, który działał w tym miejscu do około 1867. Tradycja targu jest aktualnie podtrzymywana w grudniu w formie straganów z ozdobami i upominkami świątecznymi.
Architektura.
Aktualną zabudowę piazza Navona zawdzięcza papieżowi Innocentemu X, który powierzył Francesco Borromini sporządzenie projektu rozbudowy pałacu i kościoła Sant'Agnese in Agone. Kościół zastąpił kaplicę z IV wieku zbudowaną w miejscu jej męczeńskiej śmierci (jej grób znajduje się w bazylice Sant'Agnese fuori le Mura). Budowa kościoła trwała w latach 1652–1670.
Nieco wcześniej, w latach 1647–1651, Giovanni Lorenzo Bernini zbudował w centralnej części placu fontannę Czterech Rzek (wł. "fontana dei Quattro Fiumi"). Została ona skomponowana wokół egipskiego obelisku sprowadzonego na polecenie papieża z ruin Cyrku Maksencjusza. Cztery postacie, wraz z elementami krajobrazu w postaci palm, zwierząt symbolizują cztery rzeki z czterech kontynentów. Rio de la Plata symbolizuje postać z podniesioną ręką, Dunaj i Europę wyobraża postać dosiadająca konia, personifikacja Nilu ma osłoniętą głowę (nie znano w tym czasie źródeł tej rzeki), Azję uosabia Ganges.
Na placu umieszczono jeszcze dwie inne fontanny. Swój obecny kształt uzyskały dopiero w XIX wieku. W południowej części placu znajduje się fontanna Maura ("fontana del Moro") z centralna postacią Maura, zaprojektowaną przez Berniniego. Otaczają ją delfiny i inne morskie zwierzęta dodane w XIX wieku. W północnej części placu zlokalizowano fontannę Neptuna ("fontana del Nettuno") z grupą morskich nimf. Fontannę zaprojektował Giacomo della Porta w XVI wieku, a figurę Neptuna dodano w 1878 roku.

</doc>
<doc id="97131" url="https://pl.wikipedia.org/wiki?curid=97131" title="Kazimierz Piotrowicz">
Kazimierz Piotrowicz

Kazimierz Wojciech Piotrowicz (ur. 23 kwietnia 1944) – polski przedsiębiorca i polityk, kandydat w wyborach prezydenckich 1995.
Życiorys.
Z wykształcenia mechanik. W 1995 roku zebrał pod swoją kandydaturą 100 tysięcy podpisów poparcia i został zarejestrowany jako oficjalny kandydat w wyborach prezydenckich przez Państwową Komisję Wyborczą. W samym głosowaniu otrzymał 12 591 głosów, zajmując w pierwszej turze 12. miejsce. Kampanię wyborczą wykorzystał głównie jako okazję do reklamy sprzedawanych przez siebie zwykłych wkładek do butów, którym przypisywał właściwości terapeutyczne. 
Założyciel działającego w Gliwicach Międzynarodowego Instytutu Zdrowia „Piokal”, w którym propaguje pseudoleczenie opracowaną przez siebie metodą biofizykoterapeutycznych materacy, mających rzekomo uzdrawiać chorych z różnego rodzaju dolegliwości, z nowotworami włącznie. Mimo że posiada jedynie wykształcenie zawodowe, posługuje się tytułem "profesora", nadanym przez działającą w Mińsku instytucję o nazwie Międzynarodowa Akademia Informacyjnych Technologii. W 2007 roku został skazany na karę roku pozbawienia wolności z warunkowym zawieszeniem wykonania kary na trzyletni okres próby oraz 10 tysięcy złotych grzywny za zniesławienie samorządu lekarskiego.

</doc>
<doc id="97132" url="https://pl.wikipedia.org/wiki?curid=97132" title="-123 min.">
-123 min.

-123 min. – czeski zespół muzyczny, utworzony w 1997 roku. Wykonuje muzykę rockową w połączeniu z elementami jazzu, bluesa, muzyki etnicznej. Zespół koncertuje nie tylko w Czechach, ale także poza ich granicami. Wielokrotnie występował w Polsce, m.in. w kwietniu 2007 z okazji 10-lecia istnienia grupy odbył trasę po kilkunastu polskich miastach. W grudniu 2009 na oficjalnej stronie zespołu została podana informacja, iż zespół zakończył działalność.

</doc>
<doc id="97134" url="https://pl.wikipedia.org/wiki?curid=97134" title="Kolej magnetyczna">
Kolej magnetyczna

Kolej magnetyczna ("kolej na poduszce magnetycznej") – kolej
poruszająca się bez styku pojazdu z torem, dzięki unoszeniu elektromagnetycznemu przez odpychanie się lub przyciąganie magnesów stałych lub układ elektromagnesów ułożonych w torze i umieszczonych w pojeździe.
Technologia.
Dzięki polu magnetycznemu kolej ta nie ma kontaktu z powierzchnią toru, gdyż praktycznie cały czas unosi się nad nim (przy małych prędkościach niezbędne są koła, gdyż indukuje się wówczas zbyt mała siła, niewystarczająca do utrzymania pociągu w torze). Do realizacji tego zadania wykorzystuje się elektromagnesy wykonane z nadprzewodników (w Japonii) lub konwencjonalne (w Niemczech), a także lewitację elektrodynamiczną (EDS) z wykorzystaniem magnesów trwałych. Pojazdy mogą przez to rozwijać duże prędkości. Dzięki zastosowaniu magnesów eliminowane jest tarcie kół, które w tradycyjnych pociągach znacznie ogranicza maksymalną prędkość jazdy. Przede wszystkim jednak omija się problem dynamiki koło-szyna, gdzie występują zjawiska o charakterze rezonansowym ograniczające bezpieczny zakres prędkości. Dzięki temu koleje magnetyczne zbliżają się do 600 km/h (rekord świata w prędkości należy do japońskiej wersji pociągu; został osiągnięty 21 kwietnia 2015 i wynosi 603 km/h, jest więc o 28,2 km/h większy od rekordu TGV ustanowionego 3 kwietnia 2007).
Istnieją dwa systemy kolei magnetycznych:
Historia.
W latach 60. Eric Laithwaite zbudował pierwszą na świecie testową linię kolei magnetycznej o długości 1,6 km, niestety jego badania zostały przerwane w 1973 z powodu braku funduszy. Do końca XX wieku odrębnie Niemcy i Japonia wypracowały swoje technologie. Największym problemem, który do dnia dzisiejszego nie został rozwiązany to wysokie koszty związane z nadprzewodnikami.
W 2013 r. Elon Musk zaproponował piąty środek transportu jakim jest hyperloop, który miałby być niejako koleją magnetyczną poruszającą się w arterii rurowej, w której panowałoby znacznie obniżone ciśnienie. Taki system znacznie zmniejszyłby opory aerodynamiczne, których pokonanie wymaga dużo mocy przy wysokich prędkościach. Obecnie system ten rozwijany jest komercyjnie przez kilka firm na całym świecie w tym przez polską spółkę Nevomo (wcześniej pod nazwą Hyper Poland), prowadzącą badania nad systemem kolei magnetycznej poruszającej się po istniejących torach kolejowych, napędzanej silnikiem liniowym, gdzie pojazdy wyposażone byłyby w system pasywnej lewitacji magnetycznej.
Historia rekordów prędkości.
Wpisane do Księgi rekordów Guinnessa
Komercyjne zastosowania.
Pierwszy publicznie dostępny Maglev został otwarty w 1984 w Birmingham. Na trasie o długości 600 metrów rozwijał prędkość 42 km/h. Ostatecznie został zamknięty w 1995 z powodu zbyt dużej zawodności.
Drugą w świecie linią komercyjną był berliński M-Bahn ("Magnetbahn"), istniejący w latach 1989–1991.
Od 2003 istnieje w Szanghaju najdłuższa na świecie trasa kolei magnetycznej Transrapid zbudowana przez niemieckie przedsiębiorstwo Transrapid International. Długość trasy wynosi około 30 km, pokonywana jest w 7 minut i 20 sekund. Pociąg rozwija maksymalną prędkość 431 km/h. Na otwarcie linii w Szanghaju przyjechał ówczesny kanclerz Niemiec Gerhard Schröder.
Drugą istniejącą linią kolei magnetycznej jest japońska Linimo w prefekturze Aichi, niedaleko Nagoi. Linia została zbudowana głównie na potrzeby wystawy Expo 2005, obecnie służy lokalnej społeczności. Długość trasy wynosi około 8900 m.

</doc>
<doc id="97140" url="https://pl.wikipedia.org/wiki?curid=97140" title="Pavo cristatus">
Pavo cristatus



</doc>
<doc id="97145" url="https://pl.wikipedia.org/wiki?curid=97145" title="Wiera Zwonariowa">
Wiera Zwonariowa

Wiera Igoriewna Zwonariowa, (ur. 7 września 1984 w Moskwie) – rosyjska tenisistka. Triumfatorka turniejów wielkoszlemowych w grze podwójnej i mieszanej, finalistka Wimbledonu 2010 oraz US Open 2010 w grze pojedynczej, brązowa medalistka igrzysk olimpijskich w Pekinie (2008). Sklasyfikowana najwyżej na drugim miejscu w rankingu WTA Tour.
Kariera tenisowa.
2003.
W tym roku Zwonariowa zdobyła swój pierwszy tytuł w Bol pokonując w nim Conchitę Martínez Granados 6:1, 6:3. W turnieju w Berlinie pokonała ówczesną 10 Anastazji Myskinie. We French Open została rozstawiona z numerem 22 dochodząc do ćwierćfinału pokonując m.in. Amerykankę Venus Williams, ale uległa w 3 setach Nadii Pietrowej. Na Wimbledonie przystąpiła do rywalizacji jako 16 zawodniczka rankingu WTA i doszła do IV rundy ulegając rozstawionej z numerem 4 Venus Williams 1:6, 3:6. W turnieju US Open była rozstawiona z numerem 13 i doszła do III rundy ulegając Meghann Shaughnessy 6:4, 4:6, 2:6. W turnieju w Moskwie przegrała w finale gry podwójnej. Sezon 2003 zakończyła jako 13.
2004.
Wiera zaczęła sezon od dotarcia do IV rundy Australian Open przegrywając w niej z Lindsay Davenport 1:6, 3:6. W lutym wygrała swój drugi turniej w Memphis pokonując w finale Lisę Raymond 4:6, 6:4, 7:5. Również w parze z Mariją Szarapową doszły do finału gry podwójnej. Po tym turnieju awansowała do pierwszej dziesiątki rankingu WTA. W turnieju French Open doszła do III rundy ulegając Marii Szarapowej 3:6, 6:7. Na Wimbledonie powtórzyła swój wynik z 2003 roku dochodząc do IV rundy ulegając Lindsay Davenport 4:6, 4:6. Następnie doszła do finału turnieju w Cincinnati przegrywając znowu Lindsay Davenport 3:6, 2:6. W turnieju US Open dotarła do IV rundy gry pojedynczej ulegając późniejszej finalistce tego turnieju Jelenie Diemientjewej 6:1, 4:6, 3:6. Natomiast w grze mieszanej wygrała turniej z Bobem Bryanem. W turnieju w Moskwie w parze z Anastasiją Myskiną wygrała swój pierwszy tytuł deblowy. Natomiast w turnieju w Filadelfii doszła do finału przegrywając z Amélie Mauresmo 6:3, 2:6, 2:6. Zwonariowa zakończyła rok na 11 pozycji w rankingu WTA.
2005.
Na turnieju Australian Open przegrała już w II rundzie z Wierą Duszewiną 3:6, 3:6. Następnie obroniła tytuł wywalczony sprzed roku w Memphis pokonując w finale Meghann Shaughnessy 7:6, 6:2. W turnieju w Berlinie w parze z Jeleną Lichowcewą wygrała swój drugi deblowy turniej. W turnieju French Open odpadła w III rundzie z Mary Pierce 6:7, 5:7. W turnieju w Eastbourne doszła do finału debla. W turnieju na trawiastych kortach w Wimbledonie odpadła w II rundzie z Květą Peschke 6:1, 4:6, 3:6. W turnieju w Stanfordzie w parze z Jeleną Lichowcewą przegrały w finale debla. Po tym turnieju Wiera doznała kontuzji która wykluczyła ją z gry do końca sezon. Sezon zakończyła na 42 miejscu w rankingu WTA.
2006.
Sezon zaczęła od turnieju w Auckland, gdzie doszła do finału przegrywając z Marion Bartoli 2:6, 2:6, ale w grze podwójnej w parze z Jeleną Lichowcewą wygrały ten turniej pokonując w finale 6:3, 6:4 parę Émilie Loit i Barbora Záhlavová-Strýcová. Natomiast w Australian Open uległa już w I rundzie Martinie Hingis 1:6, 2:6. W kolejnym turnieju wielkoszlemowym French Open odpadła również w I rundzie ulegając Dinarze Safinie. W turnieju w Birmingham wygrała swój 4 turniej pokonując w finale Jameę Jackson 7:6, 7:6. W turnieju wimbledońskim trafiła w pierwszej rundzie na Kim Clijsters i przegrała 5:7, 3:6. Natomiast w grze mieszanej w parze z Andy Ramem wygrała swój drugi tytuł wielkoszlemowy w grze mieszanej. W turnieju przygotowawczym do US Open w Cincinnati pokonała w finale Katerinę Srebotnik 6:2, 6:4. W turnieju US Open doszła do III rundy pokonując po drodze Martę Domachowską 7:6, 6:6, a ulegając Jelenie Diemientjewej 5:7, 3:6. W parze z Nathalie Dechy wygrały cały turniej w kategorii gry deblowej. Sezon zakończyła jako 24 w rankingu WTA.
2007.
Wiera zaczęła sezon dochodząc po raz drugi z rzędu do finału turnieju w Auckland, gdzie przegrała z Jeleną Janković 6:7, 7:5, 3:6. W Australian Open doszła do IV rundy gdzie przegrała z Mariją Szarapową 5:7, 4:6. W turnieju w Indian Wells po raz pierwszy w swojej karierze wygrała z numerem 1 światowego rankingu Mariją Szarapową w IV rundzie, ale uległa w ćwierćfinale Chince Li Na 4:6, 5:7. Z powodu kontuzji nadgarstka musiała wycofać się z French Open i Wimbledonu. Na korty wróciła na turniej US Open w którym doszła do III rundy przegrywając z Sereną Williams4:6, 6:7. Sezon zakończyła jako 22.
2008.
Sezon zaczęła jak zwykle od turnieju w Auckland, gdzie została rozstawiona z numerem 1 i przegrała w ćwierćfinale. Następnym jej turniejem był turniej w Hobart, gdzie doszła do finału w którym musiała dać walkowera Eleni Daniilidu. W turnieju Australian Open odpadła już w I rundzie przegrywając z Ai Sugiyama. Następnie doszła do finału turnieju Qatar Total Open w Dosze, gdzie przegrała z Mariją Szarapową 1:6, 6:2, 0:6. W turnieju w Charleston doszła po raz trzeci w sezonie do finału w którym przegrała z Sereną Williams 4:6, 6:3, 3:6. Następnie w turnieju w Pradze wygrała swój szósty turniej pokonując Wiktoryję Azarankę 7:6, 6:2. W turnieju French Open została rozstawiona z numerem 11 i doszła do IV rundy przegrywając z Jeleną Diemientjewą 4:6, 6:1, 2:6. Na kortach Wimbledonu została rozstawiona z numerem 13 i dość nieoczekiwanie odpadła już w II rundzie przegrywając z Tamarine Tanasugarn 6:7, 6:4, 3:6. W lipcu w parze z Jeleną Wiesniną doszły do finału turnieju w Stanfordzie, w którym przegrały z Carą Black i Liezel Huber. Na Igrzyskach Olimpijskich zdobyła brązowy medal, pokonując Li Na w walce o 3 miejsce. Na kortach Flushing Meadows w Nowym Jorku doszła do II rundy w której przegrała z Tetianą Perebyjnis 3:6, 3:6. Po tym turnieju wygrała swój siódmy zawodowy turniej w Kantonie pokonując w finale Peng Shuai 6:7, 6:0, 6:2. Następnie osiągnęła dwa finały w Moskwie przegrana z Janković i w Linz przegrana z Aną Ivanović. Jako 8 zakwalifikowała się do turnieju mistrzyń w którym doszła do finału pokonując po drodze Swietłanę Kuzniecową 6:2, 6:3, Anę Ivanović 6:3, 6:7, 6:4, Jelenę Janković 2:6, 6:3, 6:4, w półfinale Jelenę Diemientjewą 7:6, 3:6, 6:3 i uległa dopiero Venus Williams 7:6, 0:6, 2:6. Sezon zakończyła jako 7.
2009.
Sezon 2009 Wiera zaczęła znakomicie dochodząc do półfinału Australian Open pokonując po drodze m.in. Nadię Pietrową i Marion Bartoli, a ulegając dopiero Dinarze Safinie 3:6, 6:7. W turnieju w Pattaya wygrała cały turniej pokonując w finale Sanie Mirze. Następnie W turnieju w Indian Wells Wiera rozegrała swój najlepszy turniej w karierze wygrywając w singlu w po drodze m.in. Li Na, Caroline Wozniacki, Wiktoryję Azarankę, a w finale ostatecznie pokonała Anę Ivanović 7:6, 6:2. Również w tym turnieju w parze z Wiktoryją Azaranką wygrały cały turniej. Z powodu kontuzji Wiera musiała wycofać się z wielkoszlemowego French Open. W turnieju wimbledońskim odpadła w III rundzie. W US Open dotarła do IV rundzie, gdzie mając siedem piłek meczowych przegrała z Flavią Penettą 6:3, 6:7, 0:6. Na turnieju mistrzyń była zawodniczką rezerwową i zastąpiła Dinarę Safinę w meczu z Caroline Wozniacki, ale po tym meczu wycofała się z turnieju. Sezon zakończyła na 9 miejscu w rankingu WTA.
2010.
Sezon rozpoczęła od turnieju w Sydney. W I rundzie przy stanie 3:3 w meczu z Jeleną Wiesniną musiała skreczować. Następnie wystartowała w Australian Open, gdzie doszła do IV rundy przegrywając z Wiktoryją Azaranką 6:4, 4:6, 0:6.
W turnieju w Pattaya zdołała obronić tytuł. W finale pokonała Tamarine Tanasugarn 6:4, 6:4. Nie obroniła tytułu w Indian Wells, przegrywając w IV rundzie 2:6, 5:7 z Samanthą Stosur. Odpadła również w IV rundzie turnieju w Miami, gdzie po pokonaniu Melanie Oudin i Sary Errani przegrała z Justine Henin 1:6, 4:6
Osiągnęła finał turnieju w Charleston, zwyciężyła z nią tylko Samantha Stosur – 0:6, 3:6. Po drodze pokonała Melanie Oudin 7:5, 6:2 i Caroline Wozniacki, która musiała skreczować przy wyniku 5:2 dla Wiery, z powodu kontuzji lewej kostki.
Słabą formę pokazała na kortach ziemnych. Przegrała w II rundach turnieju w Rzymie (z Petrą Kvitovą 4:6, 0:6) i w Madrycie (z Venus Williams 5:7, 3:6). W paryskim turnieju French Open dotarła do II rundy, ulegając 4:6, 4:6 Anastasiji Rodinowej.
Na trawiastych kortach Wimbledonu pokonując m.in. Yaninę Wickmayer, Jelenę Janković i Kim Clijsters doszła do pierwszego swojej karierze finału wielkoszlemowego w grze pojedynczej, w którym przegrała z Sereną Wiliams 3:6, 2:6.
2012.
Sezon rozpoczęła od przegranej w pierwszej rundzie turnieju w Sydney ze swoją rodaczką, Swietłaną Kuzniecową, wynikiem 1:6, 2:6.
Podczas Australian Open doszła do trzeciej rundy w grze pojedynczej. W pierwszym meczu pokonała w trzech setach Rumunkę Alexandrę Dulgheru. W kolejnym spotkaniu pokonała po dwóch setach walki reprezentantkę Czech – Lucie Hradecką. W następnej rundzie nie sprostała rodaczce Jekatierinie Makarowej. Mecz zakończył się wynikiem 6:7(7), 1:6. W zawodach gry podwójnej w parze ze Swietłaną Kuzniecową pokonała w finale Włoszki: Sarę Errani oraz Robertę Vinci. Był to drugi wygrany finał turnieju wielkoszlemowego w grze podwójnej.
Nie wystartowała we French Open 2012, a podczas Wimbledonu odpadła w trzeciej rundzie po kreczu w drugim secie w meczu z Kim Clijsters przy stanie 3:6, 3:4. Później wystartowała w turnieju olimpijskim rozgrywanym również na londyńskiej trawie, jednak podobnie jak miesiąc wcześniej odpadła w trzeciej rundzie. Przegrała z późniejszą mistrzynią Sereną Williams 1:6, 0:6. To był ostatni występ Zwonariowej na profesjonalnych kortach w sezonie.
2013–2015.
Przez kontuzję nie występowała w całym sezonie 2013.
Powrót do gry w kolejnym roku nie był zbyt udany – porażki w pierwszych rundach w Shenzhen i Australian Open. Wygrała jeden mecz w Pattaya z Peangtarn Plipuech 6:3, 6:2, ale w drugiej rundzie przegrała z Jekatieriną Makarową 0:6, 2:6. W Tajlandii w grze podwójnej poszło już jej zdecydowanie lepiej, gdyż awansowała aż do półfinału. W parze z Noppawan Lertcheewakarn przegrała w walce o finał z późniejszymi triumfatorkami Peng Shuai i Zhang Shuai 2:6, 3:6. Przełom nastąpił podczas Wimbledonu, gdzie wygrała dwie pierwsze rundy: z Tarą Moore 6:4, 6:7(3), 9:7 i Donną Vekić 6:4, 6:4. W trzeciej jednak nie sprostała Zarinie Dijas 6:7(1), 6:3, 3:6. W grze podwójnej występ zakończył się na pierwszej rundzie. U boku, powracającej do zawodowego tenisa, Martiny Hingis uległa rozstawionej z czwórką parze Cara Black–Sania Mirza 2:6, 4:6. Przez kontuzje znowu zaprzestała występów, a ostatecznie w 2015 roku zakończyła karierę.
2017.
W 2017 roku Wiera Zwonariowa powróciła do zawodowego tenisa. Pod koniec marca wystąpiła w turnieju ITF w Istambule. W lipcu wygrała turniej w Szarm el-Szejk. W sierpniu wystartowała w eliminacjach do turnieju WTA Premier w New Haven. W pierwszej rundzie pokonała Anastasiję Rodionową 2:6, 6:3, 6:1. W drugiej po przegraniu pierwszego seta z Magdaléną Rybárikovą 5:7 poddała mecz. Później w eliminacjach do US Open wygrała jeden mecz, lecz w kolejnym nie sprostała Jamie Loeb przegrywając 6:7(4), 7:5, 4:6.
We wrześniu doszła do finału turnieju rangi WTA 125k w Dalian, w którym przegrała z Kateryną Kozłową 4:6, 2:6. Pod koniec miesiąca przeszła przez eliminacje do turnieju WTA International w Taszkencie. W pierwszej rundzie turnieju głównego pokonała rozstawioną z czwórką Irinę-Camelię Begu 2:6, 6:2, 6:4, w ćwierćfinale „szóstkę” Aleksandrę Krunić 6:4, 6:3, by w walce o finał skreczować w meczu z Kateryną Bondarenko przy stanie 6:7(7), 1:4.
Na koniec sezonu przegrała w pierwszej rundzie WTA 125k w Hua Hin z Yaniną Wickmayer 6:7(4), 3:6.

</doc>
<doc id="97147" url="https://pl.wikipedia.org/wiki?curid=97147" title="Bolesław Pierworodny">
Bolesław Pierworodny

Bolesław (Bolko) Pierworodny (niemodliński) (ur. ok. 1293, zm. między 1362 a 1365) – książę niemodliński w latach 1313-1362/5, książę wieluński w latach 1313-1326, od 1327 roku dziedziczny lennik czeski, od 1336 roku książę na Prudniku.
Życiorys.
Bolesław był najstarszym synem księcia opolskiego Bolka I i nieznanej bliżej Agnieszki. Przydomek Pierworodny otrzymał w celu odróżnienia od młodszego brata, również Bolesława nazwanego tym samym imieniem z nieznanych powodów. Po śmierci ojca w 1313 roku został udzielnym księciem niemodlińskim i panem na Wieluniu. 
Swoją karierę polityczną związał z losami króla czeskiego Jana Luksemburczyka. W 1325 roku ożenił się z córką księcia wrocławskiego Henryka VI Dobrego Eufemią. Sojusz z Luksemburgami nie uchronił Bolesława przed wojną z królem Polski Władysławem Łokietkiem, co skończyło się utratą w 1326 roku ziemi wieluńskiej. 
18 lutego 1327 roku razem z innymi książętami górnośląskimi złożył w Opawie na ręce króla Jana hołd lenny. Już rok później, spełniając swoje nowe zobowiązania, wziął udział w wyprawie krzyżowej organizowanej przez króla czeskiego przeciwko pogańskiej jeszcze Litwie. Po powrocie z wyprawy wyruszył wkrótce w ślad za swoim suwerenem do Pragi, gdzie odtąd spędzał większość czasu.
W 1336 roku w nagrodę za wierną służbę uzyskał możliwość wykupu za 2000 grzywien miasta Prudnika wraz z okolicą, co spowodowało zrośnięcie się tej miejscowości należącej dotąd do Czech ze Śląskiem. 
W 1355 roku Bolesław wziął udział w wyprawie syna Jana Luksemburczyka Karola IV po koronę cesarską do Rzymu. 
Bolesław Niemodliński zmarł pomiędzy 1362 a 1365 rokiem i nie wiadomo gdzie został pochowany. Z małżeństwa z Eufemią wrocławską doczekał się trzech synów: Bolesława II, Henryka i Wacława, oraz pięciu córek: Małgorzaty (żona Ulryka von Leuchtenberg), Juty (żona Mikołaja II opawskiego) oraz Anny, Jadwigi i Elżbiety (klaryski we Wrocławiu).

</doc>
<doc id="97148" url="https://pl.wikipedia.org/wiki?curid=97148" title="Ordalia">
Ordalia

Ordalia (sąd boży) – środek dowodowy w średniowiecznym procesie, szczególnie karnym, ale czasami również cywilnym. Źródłem ich były głównie przedchrześcijańskie wierzenia ludów Europy, ale także Biblia, 
W mitologii na przykład starożytnych Germanów pojawia się wielokrotnie motyw uczestnictwa bogów w niektórych walkach ludzi (Wotan, Walkirie itd.) – mieli oni sprzyjać jednej lub drugiej stronie (np. według kryterium siły czy dochowywania umów) i doprowadzać do jej zwycięstwa, np. przez użycie tarczy, włóczni itp. w decydującym momencie. Religie przedchrześcijańskie ostatecznie zanikły na terenie Rzeszy w II tysiącleciu, lecz wspomniana tradycja rozstrzygania sporów walką nie upadła, a nawet zyskała na znaczeniu (dzięki chrześcijańskim przemianom w samej koncepcji Boga). Germańskie średniowiecze poniosło ją dalej, na zasadzie uniwersalizmu, na wschód i południe Europy.
Rodzaje prób.
Ordalia stosowano w celu oczyszczenia od zarzutów lub ich potwierdzenia. Stosowano następujące rodzaje ordaliów:
Próba mogła być jednostronna (wody czy żelaza) lub dwustronna (pojedynek).
Ordalia opierały się na przeświadczeniu, że Bóg nie dopuści do krzywdy niewinnego. Należy zaznaczyć, że ordalia nie były karą, choć mogły być brutalne (efektem mogło być oparzenie lub okaleczenie). O przeprowadzeniu sądu bożego decydował sędzia z własnej inicjatywy, na wniosek powoda lub bardzo często również na wniosek oskarżonego lub pozwanego. W sądzie bożym mógł brać udział nie tylko oskarżony czy pozwany, ale również powód. Dotyczyło to zwłaszcza pojedynku, nie tylko w sprawach z oskarżenia prywatnego, ale również gdy oskarżycielem był władca. W jego imieniu walczył wówczas wyznaczony przez niego zastępca. Podobnie rycerz w sporze z człowiekiem „niższego stanu” mógł wyręczyć się swoim poddanym. Rycerze walczyli mieczem lub kopią, plebejusze kijami.
Istniała hierarchia prób, Księga Elbląska podaje, że "sędziowie niechętnie wyznaczają próbę pławienia w wodzie w sprawach poważnych".
Do ordaliów dwustronnych należała "próba krzyża", polegająca na staniu obu przeciwników procesowych pod krzyżem z podniesionymi rękami. Proces przegrywała ta strona, która wcześniej opuściła ręce. Próba "poświęconego kęsa" polegała na przełknięciu kawałka poświęconego chleba bez zakrztuszenia się. Dławienie się uznawano za dowód winy.
Po przeprowadzeniu ordaliów, rezygnowano z dalszego postępowania dowodowego, gdyż stanowiłoby to obrazę woli bożej. Osoby pomyślnie przechodzące sąd boży były uniewinniane. Te zaś, dla których próba okazała się niepomyślna, podlegały karze za „dowiedzione” w ten sposób przestępstwo. 
Sądy boże miały oprawę religijną. Duchowni poświęcali wodę i żelazo oraz odmawiali specjalną modlitwę. Sobór laterański IV (1215) zabronił kapłanom udziału w ordaliach. Zakaz nie był jednak ściśle przestrzegany ze względu na zainteresowanie kleru stosowaniem ordaliów w sądownictwie dominialnym dóbr kościelnych (np. opactwo kanoników regularnych w Czerwińsku posiadało, nadane mu przywilejem Konrada mazowieckiego z 1222 roku, prawo stosowania ordaliów w sądownictwie nad ludnością wsi Łomna), a także z powodu dochodów. Strony dowodzące za pomocą ordaliów dokonywały opłat na rzecz asystujących duchownych. 
Ordalia można było zasadniczo stosować przed sądami państwowymi: książęcymi i kasztelańskimi. Jako przywilej, niektórzy możni świeccy i instytucje kościelne uzyskały możliwość stosowania ordaliów w sądownictwie dominialnym. 
W Polsce ordalia stosowano od XI wieku. W XIII wieku ich znaczenie zmniejszyło się, zwłaszcza próby zimnej wody. Ostatecznie ordalia zanikają w Polsce na początku XIV wieku. Dłużej przetrwały w innych krajach Europy. 
W Polsce praktycznie nieznany był stosowany w innych krajach zachodnioeuropejskich "sąd boży na marach". Polegał on na tym, że podejrzana o zabójstwo osoba dotykała zwłok ofiary. Wierzono, że pod wpływem bliskości mordercy, krew jego ofiary zacznie znowu płynąć i stanowi to niezbity dowód winy. 
Najbardziej żywotny z ordaliów był pojedynek. Stosowano go również później, używając nadal nazwy "sąd boży". Nie miał on już jednak znaczenia prawnego, lecz stosowany był w obronie czci i dla udowodnienia swoich racji poza procesem sądowym, przy założeniu ingerencji boskiej. Taki pozaprawny sąd boży przedstawił Henryk Sienkiewicz w powieści "Krzyżacy" oraz żartobliwie Janusz Christa w jednej z części serii komiksów "Kajko i Kokosz". 
Reminiscencją procesowych sądów bożych były środki stosowane w późniejszych oskarżeniach o czary. Przestano wzywać Boga do udziału w sprawach dotyczących ludzi. W wyobrażeniach ludzi tamtych czasów były jednak domeną żywotnego zainteresowania Boga, mającego prowadzić "odwieczną walkę z siłami zła".
Jedną w tych procesach prób była "próba wagi", powstała zapewne z próby wody, oparta na przekonaniu, że „czarownice są lżejsze” (p. Waga w Oudewater).
Ordalia w wizjach artystycznych.
Motyw "sądu na marach" wielokrotnie wykorzystywano w literaturze. W sztuce Ryszard III Szekspira, gdy książę Gloucester zbliża się do konduktu niosącego ciało Henryka VI w otwartej trumnie, towarzysząca zwłokom Lady Anna woła: "Patrzcie, panowie, umarłego rany z swych ust zastygłych znów krew świętą sączą! To obecność twoja krew wyciąga z żył zimnych" (akt 1, scena 2, przekład Leona Ulricha). Na ten widok Gloucester, późniejszy Ryszard III York, przyznaje się do zbrodni. Podobnie wygląda scena pogrzebu Zygfryda w eposie Pieśń o Nibelungach. Myśl przeprowadzenia "próby krwi" omawiana jest przez zakonnika Cadfaela i córkę ofiary mordu w powieści Ellis Peters "Tajemnica świętych relikwii" dziejącej się w 1137. Cadfael, będący detektywem amatorem, powątpiewa w sens takich prób, żywi jednak nadzieję, że morderca zlęknie się i uchyli od próby a przez to zdemaskuje.
Próba Pisma Świętego (którą rozstrzygnięto spór między trzema pretendentami do roli opiekuna wspomnianych wyżej relikwii) opisana została w powieści tej samej autorki "Świątobliwy złodziej". Pojedynek sądowy kończy inną powieść z tej serii "O jedno ciało za dużo".
Brutalna "próba topora" (rzucanie toporem w rozpięte warkocze podejrzanej o niewierność żony) przedstawiona jest w filmie "Wikingowie", sparodiowana później w komedii "Eryk wiking".
Ordalia w Azji.
Podobne do stosowanych w chrześcijaństwie sądów bożych formy dowodowe znano również w innych kulturach. W Birmie osoby prowadzące spór dostawały jednakowe świece, które jednocześnie zapalano. Rację przyznawano osobie, której świeca dłużej się paliła. Wróżba ta stosowana jest do dziś w rozstrzyganiu sporów, nie ma już znaczenia prawnego. 
W Indiach mąż mógł zażądać udowodnienia wierności żony w ten sposób, że przechodziła ona przez ogień. Ślady oparzeń świadczyły o jej winie. Hinduizm znał takie rodzaje prób jak: pariksza, dharmapariksza i satitwapariksza.

</doc>
<doc id="97149" url="https://pl.wikipedia.org/wiki?curid=97149" title="Sąd boży">
Sąd boży



</doc>
<doc id="97151" url="https://pl.wikipedia.org/wiki?curid=97151" title="Janusz Libicki">
Janusz Libicki

Janusz Wojciech Libicki (ur. 23 kwietnia 1902 w Warszawie, zm. w kwietniu 1940 w Katyniu) – docent doktor prawa, porucznik kawalerii Wojska Polskiego, ofiara zbrodni katyńskiej.
Życiorys.
Należał do Polskiej Organizacji Wojskowej. Po ukończeniu gimnazjum w latach 1920–1921 brał udział w wojnie polsko-bolszewickiej, a następnie w III powstaniu śląskim, za co została mu przyznana odznaka honorowa „Górnośląski Krzyż Walecznych”. Ukończył Szkołę Podchorążych Rezerwy Kawalerii w Biedrusku. Został awansowany do stopnia podporucznika rezerwy ze starszeństwem z dniem 1 stycznia 1928 i w tym roku był zweryfikowany w korpusie oficerów kawalerii z lokatą 15. W 1934 był podporucznikiem rezerwy 7 pułku Ułanów Lubelskich ze starszeństwem z dniem 1 stycznia 1928 i 15. lokatą na liście starszeństwa oficerów rezerwy kawalerii. W drugiej połowie lat 30. mianowany porucznikiem.
W latach 1921–1926 pracował w Banku Kredytowym w Warszawie. W 1926 rozpoczął studia na Wydziale Prawa Uniwersytetu Jagiellońskiego. Od 1 kwietnia 1929 do 1 września 1931 był starszym asystentem Seminarium Ekonomicznego tej uczelni, w 1930 opublikował w czasopiśmie „Ruch Prawniczy i Ekonomiczny” artykuł „Klęska urodzaju”. W czerwcu 1931 na podstawie rozprawy „Teoretyczne podstawy polityki banków emisyjnych” (Kraków 1931, str. 115) uzyskał doktorat praw.
W 1932 wyjechał do USA jako stypendysta fundacji Rockefellera. Po powrocie od 1 grudnia 1933 był ponownie starszym asystentem Seminarium Ekonomicznego, w lutym 1935 na podstawie rozprawy „Zarys teorii kosztów produkcji” (Kraków 1935) habilitował się na Wydziale Prawa Uniwersytetu Jagiellońskiego z ekonomiki. Ponownie przy pomocy fundacji Rockefellera wyjechał do Anglii, gdzie od lutego do grudnia 1935 studiował w London School of Economics. W latach 1936-1937 był wykładowcą Wydziałów Prawa i Rolniczego Uniwersytetu Jagiellońskiego oraz w Wyższej Szkole Handlowej w Krakowie. W 1937 na podstawie rozprawy „Granice opodatkowania” (Kraków 1935, str. 49) rozszerzył habilitację na naukę skarbowości.
Od 1937 jako docent prowadził wykłady na Uniwersytecie Poznańskim jako zastępca profesora skarbowości i prawa skarbowego na Wydziale Prawno-Ekonomicznym. W krakowskim czasopiśmie „Economic Studies” (1936/III) opublikował artykuł z dziedziny teorii kosztów „Some consequences of different interpretations of supply curves”, w „Ekonomiście” 1937/II rozprawę „Finansowanie wydatków nadzwyczajnych” oraz w Encyklopedii Nauk Politycznych (tom III, 1938) rozprawę „Koszty”.
Po ogłoszeniu mobilizacji w 1939 jako porucznik rezerwy 7 pułku strzelców konnych wielkopolskich udał się do kadry pułku w Kraśniku, a stamtąd, biorąc udział w walkach, wraz z pułkiem dalej na wschód. Po wybuchu II wojny światowej 1939, kampanii wrześniowej i agresji ZSRR na Polskę z 17 września 1939, został aresztowany przez Sowietów. Był przetrzymywany w obozie w Kozielsku. Wiosną 1940 został przetransportowany do Katynia i rozstrzelany przez funkcjonariuszy Obwodowego Zarządu NKWD w Smoleńsku oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940. Został pochowany na terenie obecnego Polskiego Cmentarza Wojennego w Katyniu, gdzie w 1943 jego ciało zidentyfikowano podczas ekshumacji prowadzonych przez Niemców pod numerem 3545 (dosł. określony jako "Janusz Lebicki"). Przy zwłokach Janusza Libickiego zostały odnalezione legitymacja oficera rezerwy, książeczka oszczędnościowa PKO, legitymacja urzędnicza, dwa listy.
Życie prywatne.
Był synem Stanisława Libickiego (prezesa Towarzystwa Kredytowego w Warszawie, działacza narodowego, zesłanego na Syberię) i Julii z domu Antoniewska. Jego żoną była Wanda z domu Strzałka, z którą miał synów Marcina Libickiego (polityka konserwatywnego, byłego eurodeputowanego) i Jacka. Jego wnukiem jest Jan Filip Libicki (także polityk).
Upamiętnienie.
Minister obrony narodowej decyzją z 5 października 2007 awansował go pośmiertnie do stopnia kapitana. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Został upamiętniony na tablicy w mauzoleum Strzałków i Libickich w Radzewicach. Jego symboliczny grób znajduje się na cmentarzu Powązkowskim w Warszawie (kwatera 163-4-19/20).
W ramach akcji „Katyń... pamiętamy” / „Katyń... Ocalić od zapomnienia”, został zasadzony Dąb Pamięci honorujący Janusza Libickiego przy Przedszkolu w Oleśnicy.

</doc>
<doc id="97162" url="https://pl.wikipedia.org/wiki?curid=97162" title="David Gahan">
David Gahan

Dave Gahan, właściwie David Callcott (ur. 9 maja 1962 w Epping) – brytyjski muzyk, frontman, wokalista i założyciel zespołu Depeche Mode (1980).
Życiorys.
Wczesne lata.
Urodził się w hrabstwie Essex w rodzinie robotniczej jako syn Sylvii Ruth (z domu Bayliss), konduktorki London Buses, i Leonarda Williama Fredericka „Lena” Callcotta, kierowcy autobusu. Dorastał ze starszą siostrą Susan Christine (ur. 1960). Kiedy Dave miał zaledwie sześć miesięcy, jego ojciec opuścił rodzinę. Jego rodzice rozwiedli się dwa lata później, matka przeprowadziła się z Dave’em i jego siostrą do Basildon w Esseksie po tym, jak Sylvia poznała i poślubiła swojego drugiego męża Jacka Gahana, administratora z Shell Oil, z którym miała dwóch synów: Petera Erika (ur. 1966) i Philipa Michaela (ur. 1968). W 1972, gdy Gahan miał 10 lat, zmarł jego ojczym.
Uczęszczał do Barstable School na Timberlog Close w Basildon. Zaczął bardzo wcześnie eksperymentować z narkotykami i alkoholem. Na jego ciele pojawiły się pierwsze tatuaże. Miał też problemy z prawem. W wieku 14 lat stanął przed sądem w związku z kradzieżą samochodu i wandalizmem.
W lipcu 1978, po ukończeniu szkoły nie mógł znaleźć stałej pracy i przez pół roku zmieniał ją ok. 20 razy. Sprzedawał napoje bezalkoholowe, pracował w warzywniaku na dworcu autobusowym w Basildon, jako kasjer w stacji benzynowej Sainsbury’s w Savacentre, był gazeciarzem, budowlańcem i sprzątaczem. Ostatecznie zdobył miejsce w Southend Technical College, a po dwóch latach otrzymał nagrodę British Display Society Award, dzięki której mógł projektować okna wystawowe w centrach handlowych.
Kariera.
Współpracował z zespołami punk rockowymi: The Vermin i The French Look. W 1980, podczas jednego ze swoich występów został dostrzeżony przez Vince’a Clarke’a. Podczas jednej z prób zaczął śpiewać barytonem „Heroes” Davida Bowiego, co wzbudziło zainteresowanie Clarke’a, który zaproponował mu współpracę i został wokalistą i frontmanem formacji Composition of Sound, gdzie grali Martin Gore, Andy Fletcher i Vince Clarke. Wkrótce Dave wymyślił nową nazwę zespołu, która pochodziła z lektury francuskiego magazynu poświęconego modzie "Dépêche-mode" – „nowości ze świata mody”.
Dave Gahan udzielał się muzycznie też poza Depeche Mode. W 2003 roku ukazał się jego debiutancki album "Paper Monsters". Podczas jego nagrywania pomógł mu jego przyjaciel multiinstrumentalista Knox Chandler. Muzycznie płyta ta brzmiała bardzo podobnie do klimatu Depeche Mode. W październiku 2007 roku światło dzienne ujrzał drugi solowy album "Hourglass", gdzie Dave współpracował z Andrew Phillpotem oraz Christianem Eignerem.
W 2012 roku wziął udział w nagraniu albumu producenckiego duetu Soulsavers (tworzą go Rich Machin i Ian Glover) zatytułowanego "The Light the Dead See". Muzycy poznali się trzy lata wcześniej, gdy formacja supportowała koncerty Depeche Mode.
Podczas tournée z zespołem Depeche Mode promującego płytę Sounds of the Universe w maju 2009 roku, na chwilę przed rozpoczęciem koncertu w Atenach, Dave poczuł się źle i został przewieziony do szpitala. Badania wykazały guz nowotworowy pęcherza moczowego, który został operacyjnie usunięty kilka dni później. Z powodu choroby Gahana odwołano jednak kilka koncertów na tej trasie, w tym także koncert, który miał się odbyć na stadionie klubu sportowego Gwardia Warszawa.
W czerwcu 2017 wraz z Lucasem Hedgesem wystąpił w kampanii Dior Homme na sezon jesień-zima 2017/2018.
Życie prywatne.
4 sierpnia 1985 ożenił się z Joanne Fox, z którą ma syna Jacka (ur. 1987). Para rozwiodła się w 1991. Rok później, w kwietniu 1992 wziął ślub z Theresą Conroy, z którą rozwiódł się w 1996. Niedługo po rozstaniu, w sierpniu 1995 próbował popełnić samobójstwo, podcinając sobie żyły w nadgarstkach. Kilka miesięcy później, 26 maja 1996 przedawkował narkotyki podczas pobytu w hotelu Sunset Marquis w Los Angeles. Został przewieziony do szpitala, gdzie stwierdzono zatrzymanie akcji serca i podjęto skuteczną reanimację.
14 lutego 1999 ożenił się z Jennifer Sklias, z którą ma córkę Stellę Rose (ur. 1999). Jennifer Sklias wystąpiła w teledysku do piosenki „Suffer Well”, gdzie ukazuje się dwukrotnie – raz jako anioł, drugi raz jako ona sama.
Jest wyznania prawosławnego greckiego.
Dyskografia.
Albumy
Single

</doc>
<doc id="97163" url="https://pl.wikipedia.org/wiki?curid=97163" title="Benzodiazepiny (leki)">
Benzodiazepiny (leki)

Benzodiazepiny, leki benzodiazepinowe – grupa leków o działaniu przeciwlękowym, uspokajającym, nasennym i przeciwdrgawkowym. Naśladując prawdopodobnie działanie naturalnie występujących związków w ośrodkowym układzie nerwowym, tak zwanych endozepin, ułatwiają one przekaźnictwo GABA-ergiczne. Pierwszą benzodiazepiną wprowadzoną do lecznictwa w 1960 roku był chlorodiazepoksyd.
Budowa.
Pod względem chemicznym są one pochodnymi (alkilowymi, triazolowymi, halogenowymi, fenylowymi, nitrowymi itp.) benzodiazepin, najczęściej 1"H"-1,4-benzodiazepiny, rzadziej 1"H"-1,5-benzodiazepiny (np. klobazam, arfendazam, lofendazam) lub 5"H"-2,3-benzodiazepiny (np. tofizopam, giryzopam, neryzopam). W niektórych przypadkach (np. brotizolam) pierścień benzenowy zastąpiony jest aromatycznym pierścieniem heterocyklicznym.
Mechanizm działania.
Działanie benzodiazepin polega na łączeniu się z receptorem benzodiazepinowym (BDZ), który jest częścią większego kompleksu receptorowego, zwanego receptorem GABA-ergicznym. Stymulacja receptorów BDZ powoduje zwiększenie powinowactwa GABA do receptora GABA-ergicznego i zwiększenie stymulacji tego receptora. Receptory GABA-ergiczne są związane z kanałem chlorkowym i ich pobudzenie powoduje napływ jonów do komórki i jej hiperpolaryzację. Procesy te prowadzą do zmniejszenia pobudliwości neuronów i zahamowania przewodzenia impulsów, co objawia się działaniem uspokajającym i nasennym.
Poszczególne leki z tej grupy różnią się powinowactwem do receptora BDZ, czasem i siłą oraz profilem. Wśród benzodiazepin można wyróżnić leki o bardziej zaznaczonym charakterze nasennym i/lub uspokajającym (flunitrazepam, nitrazepam, estazolam), o silniejszym działaniu przeciwlękowym (medazepam, prazepam, alprazolam) oraz o silniejszym działaniu przeciwdrgawkowym (diazepam, klonazepam).
Benzodiazepiny są pozbawione wielu wad leków uspokajająco-nasennych poprzedniej generacji (np. barbituranów, obecnie w Polsce rzadziej stosowanych) – są przede wszystkim o wiele mniej toksyczne, a także dużo bezpieczniejsze, między innymi dzięki specyficznej odtrutce, jaką jest flumazenil, będący kompetycyjnym antagonistą receptora benzodiazepinowego. Odwraca szybko (w ciągu 30–60 s) działanie pochodnych benzodiazepiny, co ułatwia zdiagnozowanie i w konsekwencji leczenie w przypadku przedawkowania. W dużym uproszczeniu, procedura ratowania polega na podaniu flumazenilu – jeżeli nastąpi pełny powrót świadomości, lekarz ma pewność, że zatrucie zostało spowodowane benzodiazepinami, a nie innymi środkami. Należy jednak zauważyć, że odtruwanie polega na klasycznych metodach, czyli na przykład forsownej diurezie, a flumazenil stosowany jest raczej jako wskaźnik, który ułatwia zdiagnozowanie zatrucia benzodiazepinami a nie innymi środkami (przy ostrym przedawkowaniu podanie flumazenilu powoduje odzyskanie przytomności tylko na bardzo krótki czas).
Zastosowanie i odstawienie.
Benzodiazepiny stosowane są powszechnie do doraźnego leczenia nasilonego lęku, bezsenności, łagodzenia objawów odstawiennych w alkoholizmie, w premedykacji do zabiegów diagnostycznych i chirurgicznych, sedacji pooperacyjnej. Znajdują zastosowanie w leczeniu stanów zwiększonego napięcia mięśniowego oraz pomocniczo jako leki przeciwdrgawkowe w leczeniu niektórych typów padaczki.
Należy unikać stosowania benzodiazepin w leczeniu przewlekłym, z uwagi na wzrost tolerancji i związany z tym spadek skuteczności terapeutycznej. Systematyczne i długotrwałe zażywanie benzodiazepin (ponad miesiąc, codziennie) może prowadzić do silnego uzależnienia psychicznego i fizycznego, zwłaszcza u osób z tendencją do uzależnień w wywiadzie. Ryzyko uzależnienia u osób stosujących benzodiazepiny przez długi czas ocenia się na 0,1–2%, jest więc dość niskie pomimo wielu popularnych opinii. Benzodiazepiny powinny być szczególnie ostrożnie stosowane u osób w wieku podeszłym, ponieważ obniżają sprawność psychomotoryczną, co objawia się zwiększonym ryzykiem upadków, możliwym pogorszeniem pamięci krótkotrwałej i zaburzeniami funkcji kognitywnych (poznawczych).
Długofalowe stosowanie benzodiazepin prowadzi do osłabienia ich działania, w wyniku rozwoju zjawiska tolerancji. Ryzyko rozwoju tolerancji zależy w dużym stopniu od okresu półtrwania poszczególnych pochodnych benzodiazepiny we krwi i ogólnie jest większe w przypadku benzodiazepin działających krótkotrwale.
Odstawianie benzodiazepin u osób uzależnionych musi odbywać się pod ścisłym nadzorem lekarza, z uwagi na ryzyko wystąpienia niebezpiecznych dla zdrowia i życia objawów abstynencyjnych (lęk, niepokój, drażliwość, zaburzenia łaknienia, bezsenność, wymioty, zaburzenia widzenia, skurcze mięśniowe, napady drgawkowe, zespół majaczeniowy).
Szczególnie niebezpieczne w przypadku przewlekłego stosowania benzodiazepin jest zjawisko tak zwanego odbicia, polegające na tym, że po odstawieniu leku objawy, które on zmniejszał, nierzadko wracają z nasileniem o wiele większym niż przed farmakoterapią. Zjawisko to szczególnie utrudnia odstawienie benzodiazepin.
Farmakokinetyka i farmakodynamika.
Większość leków z tej grupy wchłania się w 80–90% w postaci niezmienionej po podaniu doustnym (wyjątki: midazolam i klorazepat). Charakteryzują się zwykle dużą lipofilnością. Maksymalne stężenie we krwi po podaniu doustnym osiągają po 0,5–8 godzinach (najszybciej triazolam, midazolam). Po wchłonięciu łączą się z białkami surowicy w 85–95%.Metabolizowane w wątrobie przez enzymy mikrosomalne, w części przypadków do aktywnych metabolitów.Wydalane z moczem w postaci nieaktywnej, jako metabolity sprzężone z kwasem glukuronowym (np. lorazepam). Nie wpływają na metabolizm wątrobowy. Przemiany benzodiazepin, wskutek hamowania enzymów mikrosomalnych hepatocytów, ulegają spowolnieniu w trakcie przyjmowania cymetydyny oraz doustnych środków antykoncepcyjnych.
Całkowity czas działania benzodiazepin może ulec znacznemu wydłużeniu u osób w podeszłym wieku. Podanie domięśniowe charakteryzuje się dużą zmiennością stężenia leku we krwi. Nie jest polecane poza stanami nagłymi.
Podział benzodiazepin ze względu na okres działania.
Główny podział kliniczny BZD dotyczy czasu działania leku. Wyróżnia się BZD o długim (&gt; 24 h), średnim i krótkim (&lt; 5 h) czasie działania. Podział ten nie jest zupełnie jednoznaczny ze względu na to, że przy niektórych substancjach należy uwzględnić także czas działania aktywnego metabolitu. Czas działania (a właściwie czas półtrwania) leków warunkuje część ich zastosowań oraz powikłań, które z daną substancją się wiążą.
Antagonisty.
Antagonistą receptorów benzodiazepinowych jest flumazenil. Lek podaje się w celu zniesienia działania benzodiazepin, w przypadku ich przedawkowania oraz w encefalopatii wątrobowej.
Interakcje.
Alkohol i barbiturany bardzo mocno nasilają działanie depresyjne benzodiazepin na ośrodkowy układ nerwowy, które w takim przypadku może doprowadzić do śpiączki, a nawet śmierci. Hamowanie jest w takim przypadku wyraźnie silniejsze niż wynikałoby to ze zsumowania efektów poszczególnych substancji (synergizm niekorzystny). 
Ponadto każdy środek działający depresyjnie na OUN dodatkowo wzmaga hamujące efekty tych leków.
Działania niepożądane.
Do najczęściej występujących objawów niepożądanych, których częstość występowania koreluje zwykle z zastosowaną dawką należą:
Inne rzadziej występujące objawy to:
Leki z tej grupy mają pewien wpływ na fazę snu REM (tłumią sen REM). Spłycają fazę czwartą snu oraz przy odpowiednio długim okresie półtrwania wydłużają całkowity czas snu.Stosowane w czasie ciąży przenikają przez barierę łożyskową. Ich działanie teratogenne objawia się zwiększonym prawdopodobieństwem wystąpienia rozszczepu podniebienia. Podane przed porodem mogą być przyczyną zaburzeń oddychania dziecka.
W większych dawkach mogą być powodem zatrucia. Objawy ostrego zatrucia są podobne dla wszystkich leków uspokajających. Są to: senność, osłabienie, oczopląs, podwójne widzenie, śpiączka, sinica, drgawki, spłycenie oddechu. Zatrucie ostre bardzo rzadko kończy się zgonem (niebezpieczne dla życia mogą być zatrucia mieszane z etanolem i/lub barbituranami), jednak może być obciążeniem dla wątroby, jeżeli masywnie przedawkowano nitrowe pochodne benzodiazepiny (ryzyko stresu oksydacyjnego).
Dawka śmiertelna nie jest dokładnie znana – uważa się, że śmierć może spowodować zażycie od 50 do 500 mg leku na kilogram masy ciała (dla człowieka o masie 70 kg dawka śmiertelna wynosiłaby 3,5–35 g).
Reakcje paradoksalne.
Wszystkie benzodiazepiny mogą wywołać też działania paradoksalne (niepokój, pobudzenie). Dotyczy to jednak głównie osób łączących te leki z alkoholem, a także pacjentów w wieku podeszłym i z organicznym uszkodzeniem ośrodkowego układu nerwowego. Podawanie benzodiazepin takim osobom wymaga zachowania szczególnej ostrożności i starannego rozważenia wskazań do ich zastosowania.

</doc>
<doc id="97168" url="https://pl.wikipedia.org/wiki?curid=97168" title="Gaszerbrum II">
Gaszerbrum II

Gaszerbrum II (chiń. 加舒尔布鲁木II峰 – "Jiāshū’ěrbùlǔmù II Fēng") – najniższy ośmiotysięcznik Karakorum o sylwetce regularnej piramidy. Leży na północ od Gaszerbruma I, od którego oddzielony jest przełęczą Gaszerbrum. Nazwa wszystkich szczytów pochodzi od słów "rgasha brum" w języku balti, co oznacza „Piękną Górę” lub „Świecącą Ścianę”. W pierwszej klasyfikacji Karakorum określany był jako K4.
Grupa Gaszerbrum znajduje się w Karakorum, pomiędzy lodowcem Baltoro na zachodzie, lodowcem Gaszerbrum na północy i lodowcem Urdok na wschodzie. Najbliższym szczytem położonym w kierunku północno-zachodnim jest Broad Peak. W Masywie Gaszerbruma II znajduje się jeszcze Gaszerbrum II wschodni (7772 m) oraz kilka turni, w tym Spur Tower (7310 m). 
Wysokość względna góry to około 3000 metrów, z czego 2000 metrów stanowi ściana północno-wschodnia.
Historia podboju.
W 1934, wyprawa poprowadzona przez znanego alpinistę Güntera O. Dyhrenfurtha dokonała rekonesansu grupy Gaszerbrumów. Na kolejnych alpinistów góra musiała czekać 22 lata i poddała się niemal bez walki, za pierwszym razem. 7 lipca 1956 roku austriacka wyprawa pod kierownictwem Fritza Moraveca zdobyła wierzchołek. Oprócz kierownika wyprawy, szczyt osiągnęli jeszcze Joseph Larch i Hans Willenpart. Austriacy rozpoczęli wspinaczkę z lodowca Gaszerbrum Południowy, następnie południowo-zachodnim żebrem i śnieżnym tarasem na grań wschodnią, skąd na wierzchołek. Gaszerbrum II nie był w tamtych czasach zbyt obleganym szczytem. Kolejna wyprawa znalazła się u jego podnóży dopiero w 1975. Francuzi poprowadzili wówczas nową drogę południowym żebrem. Marc Batard i Yannick Seigneur stanęli na szczycie 18 czerwca 1975 r. Pierwsi Polacy na szczycie stanęli 1 sierpnia tego samego roku.
Pierwszego wejścia na Gaszerbrum II wschodni (7772 m) dokonali Polacy - Jerzy Kukuczka i Wojciech Kurtyka w czerwcu 1983. 
Pierwszego wejścia zimowego dokonali 2 lutego 2011 Simone Moro, Denis Urubko i Cory Richards. Jest to pierwszy zdobyty zimą ośmiotysięcznik w Karakorum.
25 lipca 2015 roku podczas zjazdu na nartach z obozu drugiego, po nieudanej próbie zdobycia w Karakorum Gaszerbruma II (8035 m), zaginął polski ski-alpinista Aleksander Ostrowski. Prawdopodobnie wpadł do szczeliny. Ostrowski wraz z Piotrem Śnigórskim 21 lipca rozpoczęli atak szczytowy, prowadzony bez wsparcia przewodników wysokogórskich i dodatkowego tlenu. Ich celem było dokonanie pierwszego polskiego zjazdu na nartach z tego ośmiotysięcznika. 
16 lipca 2018 wejścia nowym wariantem na ścianie zachodniej Gasherbruma II dokonali Adam Bielecki i Felix Berg.
Zdobywcy.
Polskie wejścia:

</doc>
<doc id="97173" url="https://pl.wikipedia.org/wiki?curid=97173" title="Pszczółka Maja (serial animowany 1975)">
Pszczółka Maja (serial animowany 1975)

 – austriacko-japońsko-zachodnioniemiecki serial animowany wyprodukowany przez Nippon Animation. Składa się z dwóch serii po 52 odcinki. Oparty na książce niemieckiego pisarza Waldemara Bonselsa, "Pszczółka Maja i jej przygody" wydanej po raz pierwszy w 1912 roku. 
Serial cieszył się ogromnym powodzeniem na całym świecie, przemycał w umiejętny sposób wiele wiedzy przyrodniczej, czasem nieco ubarwiając i zniekształcając rzeczywistość, ale raczej w ramach dozwolonych dla filmów animowanych dla dzieci. Serial otrzymał też oprawę muzyczną czeskiego kompozytora Karela Svobody. Główny temat to piosenka "Pszczółka Maja" śpiewana w polskiej wersji przez Zbigniewa Wodeckiego do tekstu napisanego przez Henryka Rostworowskiego. W wersji niemieckiej śpiewał znany także w Niemczech czeski idol Karel Gott, który nagrał równolegle wersję w języku ojczystym oraz słowackim.
Wersja polska.
W Polsce po raz pierwszy serial był wyemitowany 26 grudnia 1979 roku do 1982 roku na kanale TVP1 i kilkakrotnie powtarzany w tej samej stacji. Od 23 listopada 2010 roku do 23 lutego 2011 roku był emitowany w TV Puls, a od 30 sierpnia 2012 w Puls 2. W międzyczasie był emitowany na kanale MiniMini+. Od 16 października 2018 roku jest emitowany na kanale Polsat Rodzina i od 1 września 2019 roku Nowa TV.
Wersja polska: Studio Opracowań Filmów w Warszawie
Reżyseria:
Dialogi:
Operator dźwięku:
Montaż:
Kierownictwo produkcji:
W wersji polskiej udział wzięli:
i inni
Śpiewali:
Lektor: Blanka Kutyłowska
Druga wersja odc. 1-2, 23-24.
Wersja polska: Studio Opracowań Filmów w Warszawie
Reżyseria:
Dialogi: Halina Wodiczko
Dźwięk:
Montaż:
Kierownictwo produkcji:
W wersji polskiej udział wzięli:
i inni
Śpiewał: Zbigniew Wodecki
Lektor: Blanka Kutyłowska
Wersja VHS.
Serial został wydany na kasetach VHS z polskim dubbingiem.
Orange:
Mada Video Film:
Cass Film:
Wersja VCD.
Wersja wydana na VCD
Nowa seria.
We współpracy niemieckiej telewizji ZDF i francuskiej TF1 w Studio 100 w Paryżu powstało 78 nowych 12-minutowych odcinków przygód popularnej pszczółki z wykorzystaniem techniki animacji 3D.

</doc>
<doc id="97174" url="https://pl.wikipedia.org/wiki?curid=97174" title="Token ring">
Token ring

Token Ring – metoda tworzenia sieci LAN opracowana przez firmę IBM w latach 70., dziś wypierana przez technologię Ethernetu. Szybkość przesyłania informacji w sieciach Token Ring wynosi 4 lub 16 Mb/s.
W oryginalnej IBM-owskiej sieci Token-Ring stacje robocze podłącza się bezpośrednio do urządzeń "MAU" (ang. "Multistation Access Unit"), które z kolei łączy się ze sobą tak, by tworzyły jeden duży pierścień. Pojedyncze MAU też było spięte samo ze sobą (kabel łączył pierwszy port Ring In i ostatni port Ring Out). MAU pracowało bez własnego zasilacza – energię czerpało ze stacji podłączonych do sieci.
Topologia fizyczna: dowolna, np. pierścień
Topologia logiczna: przekazywania żetonu
Wykorzystuje technikę przekazywania tzw. „żetonu” (ang. "token passing"), stosowaną również w technologii FDDI. Stacja, która ma wiadomość do nadania, czeka na wolny żeton. Kiedy go otrzyma, zmienia go na żeton zajęty i wysyła go do sieci, a zaraz za nim blok danych zwany ramką (frame). Ramka zawiera część komunikatu (lub cały komunikat), który miała wysłać stacja. Zastosowanie systemu sterowania dostępem do nośnika za pomocą przekazywania żetonu zapobiega wzajemnemu zakłócaniu się przesyłanych wiadomości i gwarantuje, że w danej chwili tylko jedna stacja może nadawać dane.
Struktura ramki Token Ring.
Urządzenia Token Ringu nie mogą nadawać niczego bez tokenu. Podstawowy token służy dwóm celom:
Token Ring obsługuje następujące rodzaje ramek:
Ramka Token.
Token Ring IEEE 802.5 wykorzystuje do sterowania dostępem do nośnika specjalną sekwencję bitów, znaną jako token. Token zawiera następujące pola: Ogranicznik Początku, Sterowanie Dostępem i Ogranicznik Końca. Każde pole ma długość 1 oktetu (8 bitów). Ramka ta jest przekazywana od urządzenia do urządzenia i przydziela prawa transmisji urządzeniom w pierścieniu. Ponieważ istnieje tylko jedna ramka Token, w danym momencie tylko jedna stacja może nadawać czy też podejmować próbę nadawania.
Pole sterowania dostępem jest kluczowym polem tokenu i zawiera
Pole bitowe Priorytet wskazuje priorytet samego tokenu. Może przyjmować wartość z zakresu od 000b do 111b i jest ustawiane przez nadającą stację. Nie może być zmieniane przez inne stacje. Tylko stacje o priorytecie równym lub wyższym niż wartość tego pola mogą je modyfikować. Bit Token jest bitem, którym należy manipulować, aby zmienić token w sekwencję początku ramki
Ramka danych.
Minimalna długość ramki danych w sieci Token Ring wynosi 21 oktetów. Rozmiar maksymalny zależy od prędkości sygnału w pierścieniu. Czas potrzebny na przesłanie ramki musi być mniejszy niż ustalony czas przetrzymywania tokenu. Czas ten jest domyślnie ustawiany na 10 milisekund. W Token Ringu pracującym z szybkością 4 Mbps daje to maksymalną długość ramki danych równą 4500 oktetów. Przy szybkości 16 Mbps ramki danych mogą mieć długość do 18000 oktetów.
Ramki zarządzania MAC.
Protokół Token Ring IEEE 802.5 ustanawia czterech agentów zarządzania siecią (ang. "NMA – Network Management Agents"). Agenci przebywają w każdej stacji Token Ringu i są wykorzystywani w zwykłych czynnościach zarządzania pierścieniem. Agentami tymi są:
Każda ramka MAC wykonuje określoną funkcję zarządzania siecią. Oto niektóre z tych funkcji:
Ramka przerwania.
Ramka przerwania zawiera wyłącznie pola ograniczników początku i końca ramki. Choć z powodu braku danych i adresów taka struktura może wydawać się bezużyteczna, to ramka przerwania znajduje zastosowanie – jest wykorzystywana do natychmiastowego zakończenia transmisji.
Sekwencja wypełniania.
Nie posiada ona ograniczników początku i końca. Jest po prostu dowolnym ciągiem zer i jedynek.
Funkcjonowanie sieci Token Ring.
Przegląd różnych struktur ramek Token Ringu powinien pokazać, że jest to dość złożona i bardzo solidna architektura sieci LAN. Szybki przegląd mechaniki jego działania powinien stworzyć odpowiednie tło dla szczegółowej analizy fizycznych i logicznych komponentów Token Ringu. Token Ring wykorzystuje token do przydzielania dostępu do nośnika. Tokeny są rozpoznawane i obsługiwane przez wszystkie stacje pracujące w sieci. Token może być tylko jeden i tylko jego posiadacz może nadawać. Token jest przekazywany od stacji do stacji w określonej kolejności i tylko w jednym kierunku. Ponieważ pierścień nie ma jasno
zdefiniowanego początku i końca, token po prostu ciągle po nim krąży. Mechanizm ten znany jest jako wywoływanie metodą okrężną lub inaczej metodą round-robin. Każda stacja, która otrzyma token i chce nadawać, może przekształcić jego strukturę bitową w sekwencję początku ramki (ang. SOF – Start of Frame). Token służy więc do utworzenia ramki danych. Nadająca stacja zmienia sekwencję SOF, dodaje potrzebne dane, adresuje je i umieszcza z powrotem w sieci. Jeśli stacja nie chce nadawać, może po prostu z powrotem umieścić token w sieci – wtedy otrzyma go kolejna stacja. Gdy ramka dotrze do miejsca przeznaczenia, urządzenie odbierające nie wyciąga ramki z sieci, lecz po prostu kopiuje jej zawartość do bufora w celu dalszego wewnętrznego przetwarzania. W oryginalnej ramce zmieniany jest bit pola sterowania dostępem, co informuje nadawcę, że ramka została odebrana. Potem ramka kontynuuje swoją podróż przez pierścień, dopóki nie powróci do urządzenia, które ją wysłało. Gdy urządzenie ją odbierze, uznaje się, że transmisja zakończyła się sukcesem; zawartość ramki jest kasowana, a sama ramka jest z powrotem przekształcana w token.
Sieci Token Ring.
"Znacznik:"
"Ramka:"
SD – Start Delimiter (Flaga początku)
AC – Access Control (Pole sterujące)
Zasady generowania wolnego tokena.
Single Frame.
Zasada pojedynczej ramki. Stacja oczekuje na odebranie całej swojej ramki, dopiero potem uwalnia token. Metoda stosowana, gdy długość ramki jest znacznie większa od długości bitowej pierścienia.
Single Token.
Zasada pojedynczego tokena. Stacja oczekuje jedynie na odebranie początku własnej ramki (SD, AC, FC, DA, SA). Po odebraniu początku własnej ramki stacja generuje wolny token. W stan retransmisji przełącza się po odebraniu końca swojej ramki. W pierścieniu przebywa zawsze jeden token (wolny lub zajęty).
Multiple Token.
Stacja po zakończeniu transmisji natychmiast generuje wolny token. Metoda stosowana dla bardzo długich sieci. Podobnie jak w pozostałych metodach stacja przełącza się w stan retransmisji dopiero po odebraniu końca własnej ramki.
Sprzęt.
Token Ring używa podstawowego zestawu komponentów sprzętowych, z których można zbudować wiele topologii obsługujących dostęp do nośnika za pomocą przekazywania tokenu. Oprócz niezbędnych kart sieciowych (NIC), do komponentów sprzętowych zalicza się:
Kabel dalekosiężny.
Kabel dalekosiężny stanowi szkielet sieci Token Ring. Jest to kabel łączący ze sobą wszystkie koncentratory (czyli „jednostki dostępu do stacji wieloterminalowej” – w języku Token Ringu).
Może to być kabel światłowodowy albo skrętka dwużyłowa, ekranowana lub nieekranowana. Skrętka dwużyłowa oferuje dodatkową korzyść: zapewnia rezerwową ścieżkę transmisji. Połączenie osiąga się, wykorzystując jedną parę; pozostałe pary w kablu UTP nie są używane.
Kabel stacji końcowej.
Kable stacji końcowych używane są do przyłączania pojedynczych stacji do portu w koncentratorze. Podobnie jak w przypadku kabli dalekosiężnych, mogą to być światłowody lub skrętki dwużyłowe (ekranowane lub nie).
Jednostki dostępu do stacji wieloterminalowej.
Urządzenie służące zarówno jako wzmacniak, jak i punkt dostępu dla wielu stacji (innymi słowy koncentrator), znane jest jako jednostka dostępu do stacji wieloterminalowej (ang. "MSAU – Multi-Station Access Unit"). Urządzenia te, jak większość koncentratorów, mogą być łączone ze sobą, aby utworzyć większą sieć. Tak jak w przypadku koncentratorów w sieci Ethernet, należy uważać, żeby nie połączyć ze sobą dwóch portów urządzeń komunikacyjnych DCE. Jednostki MSAU posiadają porty oznaczone jako Ring In (RI) i Ring Out (RO). Oczywistym powinno być, że porty RI obsługują połączenia przychodzące: są to porty DCE. Porty RO są łączone z portami RI innych koncentratorów: są to porty terminali DTE. Próba połączenia ze sobą dwóch jednostek MSAU poprzez łączenie ich portów RI lub RO (RI z RI lub RO z RO) nie powiedzie się, chyba że zastosuje się kabel skrośny. Typowy koncentrator (MSAU) ma od 8 do 24 portów RI i/lub RO. Bardziej formalnie porty te są nazywane jednostkami sprzęgania dalekosiężnego lub inaczej jednostkami TCU (ang. "Trunk Coupling Units").
Jednostki sprzęgania dalekosiężnego.
TCU to porty fizyczne oraz układy elektroniczne i logiczne pomagające tym portom obsługiwać połączenia z innymi stacjami i koncentratorami. Porty TCU posiadają inteligentne układy elektroniczne, pozwalające na przyłączanie i odłączanie stacji do i od pierścienia. Umożliwia to dynamiczne i automatyczne zarządzanie elementami pierścienia. Stacje, które nie są aktywne z jakiegokolwiek powodu, nie są faktycznie odłączane od sieci Token Ring. Zamiast tego TCU rozpoznaje stan nieaktywny stacji i omija ją (elektrycznie), kiedy przekazuje tokeny i ramki przez pierścień.

</doc>
<doc id="97177" url="https://pl.wikipedia.org/wiki?curid=97177" title="Token Ring">
Token Ring



</doc>
<doc id="97180" url="https://pl.wikipedia.org/wiki?curid=97180" title="Choszczno">
Choszczno

Choszczno () – miasto w północno-zachodniej Polsce, w województwie zachodniopomorskim, siedziba władz powiatu choszczeńskiego oraz gminy miejsko-wiejskiej Choszczno. Położone na Pojezierzu Choszczeńskim nad jeziorem Kluki.
Według danych GUS z 30 czerwca 2021 r., Choszczno liczyło 14 894 mieszkańców i było pod względem liczby ludności piętnastym miastem w województwie zachodniopomorskim.
Położenie.
Choszczno znajduje się w południowej części województwa zachodniopomorskiego, ok. 80 km na południowy wschód od Szczecina. Położone jest na Pojezierzu Choszczeńskim, w zachodniej części Pojezierza Zachodniopomorskiego, nad jeziorem Kluki. Przez miasto przepływa struga Stobnica.
Pod względem historycznym leży w dawnej ziemi choszczeńskiej. Od XII wieku Choszczno należało do Wielkopolski, zabezpieczając jej północne granice przed najazdami Pomorzan, po czym w XIII wieku zostało zajęte przez Brandenburgię i włączone do Nowej Marchii. Od czasu zakończenia II wojny światowej Choszczno uznawane jest za leżące na Pomorzu Zachodnim.
Według danych z 1 stycznia 2009 powierzchnia miasta wynosi 9,58 km², co stanowi 0,7% powierzchni powiatu.
W latach 1975–1998 miasto administracyjnie należało do woj. gorzowskiego.
Toponimia.
W 1233 książę Władysław Odonic nadał cystersom z Kołbacza ziemie, na których obecnie położone jest miasto – wtedy też została wymieniona nazwa "Hoscno". W 1269 odbył się zjazd margrabiów brandenburskich (chociaż ziemię tę Brandenburczycy opanowali dopiero w 1296 prowadząc tędy tzw. szlak margrabiów) i księcia Mściwoja II, podczas której po raz pierwszy wymieniono niemiecką nazwę "Arnswalde" (pol. "orli las"). W 1433 r. Jan Długosz wymienia "Harnsswald alias Choschczno".
Nazwa topologiczna „choszczno” oznaczała osiedle, gdzie znajdowało się pełno chostów (→chost, chwost, choszcze), tj. zarośli, krzaków (dziś chaszcze). Podobną nazwę miała miejscowość Chocznia, która kiedyś znana była jako "Choszcznia". Niemiecka nazwa związana była z choszczeńskim lasem.
Po przejęciu miasta przez administrację polską w 1945 roku przejściowo w obiegu funkcjonowały nazwy "Choczno" i "Choczen". Nazwa "Choszczno" została formalnie wprowadzona 7 maja 1946 roku.
Historia.
W X w. obszary, na których obecnie leży Choszczno podlegały państwu Piastów. W XII w. ziemia choszczeńska weszła w skład obszaru państwa polskiego i stanowiła północno-zachodnią rubież Polski. W 1269 ziemie te zajęła Marchia Brandenburska i włączyła pod administracyjne władanie Nowej Marchii. Początki Choszczna należy wiązać z osadnictwem słowiańskim, poprzedzającym lokację miasta. Dokument z 1364 wymienia grodzisko znajdujące się poza miejskimi murami. Dopiero po umocnieniu się władzy margrabiów i zakończeniu wojen pomorsko-brandenburskich doszło (nie wcześniej jak w 1284) do lokacji miasta na prawie magdeburskim, na wzór miasta Tangermünde w Starej Marchii. Po wygaśnięciu panującej w Brandenburgii dynastii askańskiej w 1319 wybuchła wojna o przynależność regionu i zajął go książę wołogoski Warcisław IV, w pobliskich Lipianach nadając przywilej handlowy dla miasta. Do 1326 ponownie w składzie Marchii Brandenburskiej.
W okresie rozkwitu gospodarczego i politycznego XIV i XV w., zabudowę miasta tworzyły: czworoboczny rynek, plan czterech ulic głównych i poprzecznych, system fortyfikacyjny. Na rynku znajdował się kościół parafialny z cmentarzem, ratusz, dom handlowy, kramy i jatki. System obronny miasta składał się z murów kamienno-ceglanych, 36 czatowni, 5 baszt obronnych i 3 bram: Wysokiej, Młyńskiej, Kamiennej.
Dokładne zrekonstruowanie posiadanych przez miasto praw miejskich i przywilejów utrudnia brak dokumentu lokacyjnego, który jeszcze w 1445 został potwierdzony przez Krzyżaków. Już w końcu XIII w. powstała rada miejska. Początkowo wybierano dwóch burmistrzów sprawujących swoją funkcję zamiennie przez okres jednego roku każdy. Rada kontrolowała finanse, miary i wagi. Zajmowała się posiadłościami miejskimi, ochroną przed pożarami i obronnością miasta. Wraz z nadaniem praw miejskich, samorząd uzyskał prawo do używania pieczęci i herbu. Najstarsze wizerunki herbu znalazły się na pieczęciach miejskich w XIV i XV w. Nawiązywał on do godła margrabiów brandenburskich z dynastii askańskiej oraz miejscowej tradycji. Obecnie obowiązujący oparty jest na najstarszych wizerunkach.
Od 1373 we władaniu Korony Czeskiej. W 1402 zawarto w Krakowie porozumienie w sprawie sprzedaży miasta i regionu Polsce, jednakże ostatecznie miasto sprzedano zakonowi krzyżackiemu. W wyniku konfliktu mieszczan z administracją krzyżacką, podjęto starania o powrót do Polski, a w czasie wojny polsko-krzyżackiej w 1433 miasto otworzyło bramy dla wojsk polskiego lennika, księcia słupskiego Bogusława IX, po czym uznało władzę polską, oddając hołd królowi Władysławowi Jagielle, pozostając we władaniu polskim przez cztery lata, gdy, już po zakończeniu wojny, na mocy ustaleń pokojowych z 1435, miało wrócić w ręce Krzyżaków, co opóźniło się z powodu sprzeciwu mieszkańców. W 1443 miały miejsce egzekucje mieszczan za bunt przeciw Krzyżakom. W 1454, po wybuchu kolejnej wojny polsko-krzyżackiej, Krzyżacy sprzedali miasto z regionem Elektoratowi Brandenburgii w celu pozyskania środków na wojnę.
Miasto wielokrotnie było niszczone przez pożary. W pierwszej połowie XVII w. zaraza i wojna trzydziestoletnia wyludniły Choszczno. W 1806 zatrzymała się tutaj królowa pruska Luiza uciekająca przed oddziałami francuskimi, a 9 lat później choszczeński garnizon brał udział w bitwie pod Waterloo. W XIX w. Choszczno miało gimnazjum i szkołę elementarną. W 1935 utworzono szkołę gospodarczą. W latach 1926–1944 istniało Muzeum Powiatowe, które założył miłośnik regionu – Walter Schumacher. II wojna światowa to czas utworzenia w Choszcznie obozu jenieckiego Oflag II B Arnswalde. Przebywało w nim około 2 tys. oficerów wziętych do niewoli, w tym m.in. dowódca Westerplatte major Henryk Sucharski, dramaturg Leon Kruczkowski, wielu profesorów uniwersytetów, naukowców, malarzy i literatów. Wydawali oni polską gazetkę pt. „Za drutami”.
Choszczno zostało zdobyte przez wojska radzieckie 23 lutego 1945. Zniszczeniu uległo 1345 budynków, co stanowiło 83% zabudowy. Niemal całkowitej zagładzie uległo stare miasto. W 1946 r., w wyniku powojennych zmian granic państwowych, miejscowość została włączona administracyjnie do nowo powstałego województwa szczecińskiego, a niemieckojęzyczna ludność miasta została wysiedlona do Niemiec. Odbudowa Choszczna trwała do lat 60. W 1984 miasto obchodziło 700. rocznicę powstania.
Demografia.
Według danych z 31 grudnia 2009, miasto miało 15 765 mieszkańców.
Zabytki.
Do wojewódzkiego rejestru zabytków wpisane są:
Pozostałe zabytki i atrakcje turystyczne:
Przyroda.
Głównym walorem miasta jest obficie występująca zieleń miejska oraz jezioro w granicach miasta. W całej gminie jest ok. 30 jezior, których łączna powierzchnia wynosi 223 ha – do największych należą polodowcowe: Kluki, Raduń, Żeńsko.
Jezioro Kluki, znajduje się w samym centrum miasta (20 metrów od ul. Wolności). Wokół niego rozciąga się promenada o długości 10 km. aż do stadionu miejskiego przy ul. Sportowej. Wzdłuż promenady znajdują się parki. Wschodnia część jeziora porośnięta jest trzciną.
Miasto posiada plażę miejską, przy której w sezonie letnim można wypożyczyć sprzęt wodny (kajaki, rowery wodne). Na jej terenie znajduje się również ośrodek rekreacyjny, przy którym działa choszczeński oddział WOPR.
Pomniki przyrody.
Lista pomników przyrody w Choszcznie:
Gospodarka.
Już w I wieku naszej ery w okolicach jeziora Kluki przebiegał szlak handlowy znad Bałtyku. Średniowieczni kupcy zatrzymywali się tutaj podążając z Pomorza do Polski.
Powstały nowe szlaki – z Berlina do Gdańska – miasto bogaciło się i w XIV wieku mogło już bić własną monetę. Z nastaniem rządów krzyżackich, znaczenie gospodarcze i polityczne Choszczna spadło. Drogi stały się niebezpieczne, przez co kupcy wybierali inne trasy.
Od XVI wieku powstał duże majątki szlacheckie. W połowie XIX w. w Choszcznie wybudowano fabrykę zapałek. Powstały fabryki maszyn, szczotek i sukna.
Z powodzeniem pracowały: młyn parowy, cukrownia, tartak, cegielnia. Pierwszy pociąg z Poznania i Szczecina przyjechał do Choszczna w 1847 roku. Przed II wojną światową w powiecie choszczeńskim było ponad 3 tysiące zakładów rolnych i leśnych. Produkowano maszyny rolnicze w fabryce H.Johna, cukier, papę i beton, a w 1937 r. ruszyła fabryka cukierków. Po wojnie do zniszczonego miasta przybyli przesiedleńcy ze Wschodu i repatrianci z Zachodu. Powstały pierwsze spółdzielnie rolnicze. Po 1971 r. rozpoczęto przemysłową hodowlę bydła i trzody chlewnej. Rok 1989 przyniósł zmiany własnościowe w rolnictwie. W latach 70. przemysł Choszczna zaliczano do średnio rozwiniętych w skali kraju. Kryzys nastąpił przed rokiem 80. i był związany z ogólną sytuacją polityczno-gospodarczą w Polsce. Choszczno zdobywało laury w konkursach gospodarności – zostało I Krajowym Wicemistrzem konkursu „Mistrz Gospodarności” w kategorii miast do 15 tys. mieszkańców, później w kategorii do 25 tys., a w 1985 r. w kategorii miast od 20 do 40 tys. mieszkańców. Od 1989 powstały prywatne sklepy i zakłady. Ostatnie reprezentowały przede wszystkim branże budowlaną oraz gastronomiczną. Najszybciej do warunków rynkowych dostosował się handel, który został sprywatyzowany w 1990 r. Zaraz potem doszło do prywatyzacji rzemiosła i usług. W tym samym roku zaczęto organizować giełdy samochodowe. Ruszyła „Choszcz-Agra”, firmy „Pegaz” i „Globo”. Otworzono przetwórnię krewetek. W 1993 r. sprywatyzowano tutejszy zakład dziewiarski. Ważną inwestycją dla miasta ukończoną w 1995 roku była skomputeryzowana oczyszczalnia ścieków o wydajności 4,5 tys. m³/doba.
Miasto jest siedzibą lokalnego ośrodka administracyjnego, finansowego, oświatowego i opieki zdrowotnej. Znajduje się tu: urząd skarbowy, inspektorat ZUS, obwodowy urząd poczty wraz z 1 oddziałem, liczne punkty finansowe, 5 oddziałów banków oraz kilka mniejszych placówek. W Choszcznie mieści się również siedziba Rejonu Dróg Wojewódzkich, ośrodek sportowo-wypoczynkowy, ZGM, centrum pomocy rodzinie, oddział Caritas „Dom Chleba” oraz PCK.
Handel.
Funkcjonują dwa duże domy towarowe m.in. przy placu kościelnym, targowisko miejskie w pobliżu starego miasta oraz kilka sklepów o średniej wielkości tj. rzędu 500–2550 m² (tzw. dyskontów). W mieście działa wiele małych sklepików prywatnych handlowców.
Turystyka, baza noclegowa.
Szlaki turystyczne:
Transport.
Transport drogowy
Choszczno położone jest 17 km na południe od drogi krajowej nr 10: (granica państwa (Lubieszyn) – Szczecin – Stargard – Wałcz – Piła – Białe Błota – Sierpc – Płońsk).
Przez miasto przebiegają również drogi wojewódzkie:
Miasto leży około 25 km na północ od granicy z województwem lubuskim, a 72 km na południowy wschód od Szczecina, 155 km na południowy wschód od Terminalu Promowego w Świnoujściu, 165 km na północny zachód od Poznania oraz 65 km na północ od Gorzowa Wielkopolskiego.
Transport kolejowy.
W Choszcznie znajduje się stacja kolejowa. Przez miasto przebiega linia kolejowa nr 351 (Poznań – Szczecin). W ciągu doby zapewnione są połączenia do największych miast Polski. Stąd zaczynają bieg pociągi regionalne do Szczecina, oraz zatrzymują się pociągi dalekobieżne. Przez miasto przebiega również nieczynna już linia kolejowa nr 410 (Kostrzyn nad Odrą – Choszczno – Kalisz Pomorski – Złocieniec – Grzmiąca). Przez miasto przejeżdża również wiele pociągów towarowych, wiozących m.in. węgiel kamienny, paliwa i inne towary głównie do/z portów w Szczecinie i Świnoujściu.
Transport lotniczy.
Miasto nie posiada lotniska. Najbliższe międzynarodowe porty lotnicze to port lotniczy Szczecin-Goleniów, oferujący loty rejsowe m.in. do Dublina, Londynu, Oslo i Warszawy, a także port lotniczy Poznań-Ławica, z lotami rejsowymi m.in. do Dublina, Frankfurtu nad Menem, Londynu, Liverpoolu, Monachium lub Warszawy. Rozbudowana oferta lotnisk Berlina wymaga niewiele dłuższego dojazdu.
Infrastruktura.
Ochrona środowiska.
Emisja zanieczyszczeń do atmosfery została w znacznym stopniu ograniczona poprzez inwestycje mające na celu zmianę nośników energii w kotłowniach pracujących na terenie miasta i założenie filtrów na głównej ciepłowni. Do roku 1994 ogrzewanie gazowe wprowadziło 31 jednostek organizacyjnych.
W roku 1997 oddano do użytku mechaniczno-biologiczną oczyszczalnię ścieków komunalnych w Choszcznie. Od tego momentu poprawił się stan wód powierzchniowych, zwłaszcza rzeki Stobnicy, od niedawna będącej głównym źródłem zanieczyszczenia rzeki Iny. Przepustowość dzienna oczyszczalni to 4500 dm³. Po rozbudowie będzie mogła oczyszczać ścieki od blisko 16 tys. mieszkańców miasta. Niedaleko wsi Stradzewo powstało wysypisko odpadów komunalnych Choszczna. Jego pojemność wynosi 150 tys. m³, a przewidywany czas eksploatacji to 20 lat. Teren ten otoczony jest lasem i położony na terenie gliniastym, dzięki czemu nie zagraża środowisku naturalnemu.
Ochrona zdrowia.
W Choszcznie funkcjonuje Zespół Zakładów Opieki Zdrowotnej, w skład którego wchodzi:
Od 2006 roku istnieje przychodnia internistyczna z zapleczem zabiegowym, dzięki inwestycji lekarzy medycyny. W budynku po dawnej przychodni rejonowej utworzono oddział rehabilitacji ambulatoryjnej. W skład zespołu ZOZ-u wchodzą 3 przychodnie rejonowe i 1 oddział pomocy doraźnej. Ponadto w mieście działają 3 niepubliczne przychodnie specjalistyczne.
Kultura.
Istniejący w mieście Klub Garnizonowy daje dzieciom i młodzieży możliwość uczestniczenia w zajęciach recytatorskich, plastycznych, komputerowych, turystycznych oraz brydża sportowego. Wśród działających zespołów znajdują się tu: zespół tańca „RAP-KAP”, kabaret „PAKA”, teatr dziecięcy „Duszki z Puszki”, teatr młodzieżowy „Glossa”.
Do najważniejszych imprez organizowanych przez Klub Garnizonowy należą m.in. Konkurs Recytatorski, Okręgowy Przegląd Kulturalno-Artystyczny oraz Festiwal Dziecięcych i młodzieżowych Zespołów artystycznych Pomorskiego Okręgu Wojskowego. Przy klubie garnizonowym działa także biblioteka, ośrodek wodny i kort tenisowy.
Państwowa Szkoła Muzyczna I Stopnia w Choszcznie istnieje od 1990 roku. Dzieci umuzykalniają się pod kierunkiem nauczycieli z Choszczna, Stargardu i Szczecina. Organizowany jest tutaj Regionalny Festiwal Fortepianowy „Gramy na 4 ręce”. Przy PSM działa Młodzieżowe Studium Muzyczne, które kształci dzieci, młodzież i dorosłych. Dla wspierania kultury muzycznej na ziemi choszczeńskiej powołano Choszczeńskie Towarzystwo Muzyczne.
Lokalne media.
W Choszcznie wydawany jest lokalny dwutygodnik społeczno-kulturalny „Nasza Gazeta Regionalna”, powiatowa gazeta „Głos Choszczeński”, Przegląd historyczno-kulturalny „Przekaz”, a także "Powiat Choszczeński" darmowy regionalny miesięcznik opisujący bieżące wydarzenia z miasta i regionu. W mieście działają trzej korespondenci z gazet regionalnych (Kurier Szczeciński, Gazeta Lubuska, Głos Szczeciński). Choszczno posiada sieć telewizji kablowej. Usługa świadczona jest po światłowodzie. Po którym lokalna firma E-cho udostępnia także szybki internet i telefon. Jako jedna z niewielu firm w Polsce dostarcza media po światłowodzie do domu.
Sport.
Miasto jest siedzibą klubu piłkarskiego „Gavia” Choszczno, który występuje w lidze okręgowej. Do 2010 roku w Choszcznie istniał klub piłkarski „Piast” Choszczno, w latach 1960-1993 działający pod nazwą „Grunwald” Choszczno, który został założony w 1946 roku i występował m.in. w III poziomie rozgrywek. Zespół swoje domowe mecze rozgrywał na Stadionie Miejskim w Choszcznie.
Strażacy z Team Choszczno w 2015 roku zdobyli mistrzostwo Europy w Firefighter Combat Challenge.
Do innych klubów sportowych rozgrywających zawody na poziomie ponad powiatowym zaliczamy:
Choszczno posiada kilka obiektów sportowo-rekreacyjnych: stadion miejski, plażę miejską i wojskową, korty tenisowe, 4-torową bieżnię, skocznię do skoków w dal i nowoczesną halę sportową.
Lista imprez sportowych w Choszcznie, które odbywają się cykliczne:
Kryta pływalnia „Wodny Raj” – Największa inwestycja powojennego Choszczna. Budowa kompleksu trwała 2 lata, a otwarta została w 2000 roku. Znajdują się tutaj: basen sportowy i rehabilitacyjny, wanny z hydromasażem (jacuzzi), zjeżdżalnia wodna o długości 52 m. Do dyspozycji są także dwie sauny (sucha i parowa), solaria oraz dwie siłownie (damska i męska). Obiekt jest przystosowany dla potrzeb osób niepełnosprawnych.
Pole golfowe „Modry Las” – Pole zajmuje obszar 130 ha. Jest to 18-dołkowe pole golfowe klasy Championship, autorem projektu jest Gary Player. W trakcie budowy jest budynek klubowy, rezydencje willowe oraz hotel. Pole położone jest 4 km od centrum miasta, koło wsi Smoleń oraz Raduń.
Aleja Gwiazd Kolarstwa Polskiego
Została otwarta w czerwcu 2002. Pomnik odsłonięto przy okazji XXVIII ogólnopolskiego kryterium kolarskiego o memoriał red. Zygmunta Weissa. Znalazły się na niej odciski dłoni wielu sławnych i uznanych kolarzy m.in. Ryszarda Szurkowskiego, Stanisława Szozdy, Janusza Kowalskiego, Lecha Piaseckiego, Czesława Langa i Zenona Jaskuły oraz symboliczna tablica z pękniętą dłonią nieżyjącego już Joachima Halupczoka. Nad całością widnieje tablica poświęcona patronowi kolarskiego memoriału, red. Zygmuntowi Weissowi.
Religia.
Na terenie miasta istnieją dwie parafie rzymskokatolickie: parafia pw. Narodzenia Najświętszej Marii Panny oraz parafia pw. św. Królowej Jadwigi, należące do dekanatu Choszczno, archidiecezji szczecińsko-kamieńskiej, metropolii szczecińsko-kamieńskiej. Trzeci kościół parafialny jest obecnie w budowie. W XIV–XVII w. istniał w Choszcznie ruch pielgrzymkowy, który związany był z kultem Najświętszej Marii Panny i św. Jakubem Apostołem. Św. Maria była czczona w kościele parafialnym i w kaplicy pod miastem. Po ostatniej wojnie znów nawiązano do tradycji pielgrzymkowych. W 1975 r. przy ołtarzu południowym umieszczono obraz Matki Boskiej Nieustającej Pomocy, a w 1993 bp Marian Przykucki ustanowił tu Sanktuarium Matki Boskiej Nieustającej Pomocy.
Prócz parafii rzymskokatolickich, na terenie Choszczna działają dwie protestanckie wspólnoty o charakterze ewangelicznym:
oraz Świadkowie Jehowy:
Administracja.
Mieszkańcy miasta wybierają do swojej rady miejskiej 15 z 21 radnych, pozostałych 6 radnych wybierają mieszkańcy terenów wiejskich gminy Choszczno. Organem wykonawczym władz jest burmistrz. Urząd miejski znajduje się przy ulicy Wolności.
Burmistrzowie Choszczna:
Gmina Choszczno utworzyła w obrębie miasta 4 jednostki pomocnicze: Osiedle Stare Miasto – Nr 1, Osiedle Władysława Jagiełły – Nr 2, Osiedle 700-lecia – Nr 3, Osiedle Południowe – Nr 4. Organem uchwałodawczym każdego osiedla jest zebranie ogólne mieszkańców, które wybiera organ wykonawczy tj. zarząd osiedla, składający się z 5 członów. Na czele zarządu osiedla stoi przewodniczący zarządu.
Mieszkańcy Choszczna wybierają radnych do sejmiku województwa w okręgu V. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu wyborczego nr 13.
Miasto jest siedzibą władz powiatu choszczeńskiego. Mieści się tu także sąd rejonowy oraz prokuratura rejonowa.
Współpraca zagraniczna.
Miasto i gmina Choszczno od 1978 r. utrzymuje kontakty z niemieckim miastem Fürstenwalde/Spree i od 1992 roku z holenderskim Wolvega. Co roku opracowywany i uaktualniany jest kalendarz wizyt z okazji świąt państwowych, regionalnych i miejskich oraz plan współpracy w zakresie wymiany doświadczeń w gospodarce, kulturze i oświacie.
Wymiana doświadczeń z Niemcami dotyczy również działalności innych instytucji takich jak: Zespół Zakładów Opieki Zdrowotnej, straż pożarna, szkoły podstawowe i średnie, dom kultury. Współpraca z holenderską Wolvegą skupia się wokół edukacji, kultury i sportu. Dużym zainteresowaniem cieszą się wyjazdy grupowe dzieci i młodzieży, które pozwalają na pogłębianie znajomości języka angielskiego. Tradycją stały się gościnne występy zespołów tanecznych między zaprzyjaźnionymi miastami. Tematem spotkań polskich i holenderskich samorządowców są nowoczesne rozwiązania składowania i utylizacji śmieci. Wolvega dzieli się również doświadczeniami z organizacji turystyki i agroturystyki. Kontakty z niemieckim Kołem Ojczyźnianym w Wunstorf ograniczają się do sfery kulturalnej związanej z poznawaniem historii Choszczna.
Choszczno – Arnswalde VR.
Stowarzyszenie Choszczno Plus – Operacja kultura zainicjowało wraz z Odyssey projekt Arnswalde VR. Rekonstrukcja miasta sprzed wojny stworzona w technologii wirtualnej rzeczywistości pozwalająca przenieść się do nieistniejącej zabudowy przedwojennego miasteczka Arnswalde, które w czasie wojny w 1945 roku zostało zniszczone w 83% przez atak wojsk radzieckich. 14 marca 2015 r., za pomocą technologii Oculus Rift DK2, podczas premiery projektu, można było obejrzeć z dokładnością do detali przedwojenny rynek budynki, kościół, postać zaginionego pomnika Żniwiarki. Zobaczyć przechodzących mieszkańców ubranych w stroje z tamtej epoki. Krótki filmik przedstawiający ww. projekt Arnswalde 1920 VR – Odyssey w którym można zobaczyć Choszczno z tamtych czasów.

</doc>
<doc id="97184" url="https://pl.wikipedia.org/wiki?curid=97184" title="Jacek Cygan">
Jacek Cygan

Jacek Antoni Cygan (ur. 6 lipca 1950 w Sosnowcu) – polski autor tekstów piosenek, poeta, prozaik, scenarzysta, autor musicalowy, juror i organizator festiwali muzycznych, a także osobowość telewizyjna. Kawaler Orderu Uśmiechu. Członek Akademii Fonograficznej ZPAV. Od 2014 honorowy obywatel Sosnowca.
Życiorys.
W rodzinnym mieście ukończył Szkołę Podstawową nr 15 i Liceum im. Emilii Plater. Od 1968 mieszka w Warszawie, gdzie w 1973 ukończył studia na Wydziale Cybernetyki WAT. Już w trakcie studiów zaczął pisać pierwsze piosenki, a w 1975 założył wraz z Jerzym Filarem zespół Nasza Basia Kochana, z którym zdobył pierwszą nagrodę na Festiwalu Piosenki Studenckiej 1976 w Krakowie.
W 1978 zdobył nagrodę Programu III Polskiego Radia za napisaną wspólnie z Elżbietą Adamiak piosenkę „Rozmowa”. Od tego czasu współpracuje z czołówką polskich kompozytorów i wokalistów muzyki rozrywkowej. Współpracował m.in. z zespołem Crash oraz z kompozytorem Krzesimirem Dębskim. W latach 80. silnie zaangażowany w rozwój polskiej muzyki dziecięcej. Współpracował z Majką Jeżowską i zespołem Papa Dance. Wspólnie wylansowali wiele nastoletnich gwiazdek, m.in. Magdę Fronczewską i Krzysia Antkowiaka.
Napisał ponad tysiąc tekstów piosenek, z czego wiele stało się przebojami. Sześć z nich otrzymywało pierwsze nagrody Krajowego Festiwalu Piosenki Polskiej w Opolu: „Jaka róża, taki cierń” (1984) w wykonaniu Edyty Geppert, „Diamentowy kolczyk” (1985) w wyk. Anny Jurksztowicz, „Wypijmy za błędy” (1989) i „Mrok” (1994) i „Ten sam klucz” (1999) w wyk. Ryszarda Rynkowskiego i „Wszystko ma swój czas” (2015) w wyk. zespół Perfect. Jednym z jego największych przebojów artystycznych było napisanie tekstu do piosenki „To nie ja!” skomponowanej przez Stanisława Syrewicza, z którą Edyta Górniak, reprezentując Polskę, zajęła drugie miejsce w finale 39. Konkursu Piosenki Eurowizji w 1994.
Współautor albumu pt. "Dyskoteka Pana Jacka". Program o tym tytule z piosenkami Cygana był emitowany w telewizji przez 10 lat. W latach 2002–2005 był jednym z jurorów w programie telewizyjnym Polsatu "Idol". Jest autorem słów do kompozycji Piotra Rubika "Santo Subito, Cantobiografia Jana Pawła II".
W kwietniu 2013 został odznaczony Srebrnym Medalem „Zasłużony Kulturze Gloria Artis”. W maju 2013 został odznaczony Orderem Uśmiechu, który odebrał w swoim rodzinnym mieście w Szkole Podstawowej nr 15, której niegdyś sam był uczniem. W listopadzie 2014 otrzymał tytuł honorowego obywatela miasta Sosnowca, w 2015 odsłonił swoją gwiazdę w Alei Gwiazd w Opolu, a w 2020 odebrał nagrodę miasta Sosnowca w dziedzinie kultury. We wrześniu 2019 roku na zamku w Malborku otrzymał tytuł Mistrza Mowy Polskiej.
W kwietniu 2021 roku w podkrakowskich Radwanowicach otrzymał Medal Świętego Brata Alberta za działalność charytatywną na rzecz osób niepełnosprawnych. 18 września 2022 został odsłonięty mural Cygana przy ulicy Kościelnej w Sosnowcu. W tym samym dniu została także odsłonięta ławka multimedialna z utworami Cygana oraz odbył się urodzinowy koncert w parku sieleckim z udziałem m.in. Stanisława Sojki, Anny Jurksztowicz, Beaty Rybotyckiej.
Wykonawcy.
Piosenki z jego tekstami wykonali artyści, tacy jak Alicja Majewska, Krzysztof Antkowiak, Hanna Banaszak, Ewa Bem, Halina Benedyk, Michał Bogdanowicz, Monika Borys, Jan Borysewicz, Tadeusz Broś, Viola Brzezińska, Halina Frąckowiak, Jerzy Filar, Magdalena Fronczewska, Piotr Fronczewski, Michał Gasz, Edyta Geppert, Edyta Górniak, Jacek „Tede” Graniecki, Karolina Gruszka (w dzieciństwie), Sylwia Grzeszczak, Majka Jeżowska, Anna Jurksztowicz, Kayah, Seweryn Krajewski, Joanna Kurowska, Ewa Kuklińska, Anna Józefina Lubieniecka, Grażyna Łobaszewska, Anna Mamczur, Grzegorz Markowski, Marta Moszczyńska, Zofia Nowakowska, Jerzy Połomski, Krystyna Prońko, Maryla Rodowicz, Robert Rozmus, Ryszard Rynkowski, sanah, Andrzej Sikorowski, Krzysztof Krawczyk, Wojciech Skowroński, Stanisław Sojka, Zdzisława Sośnicka, Paweł Stasiak, Mietek Szcześniak, Borys Szyc, Hanna Śleszyńska, Grzegorz Turnau, Natasza Urbańska, Urszula, Stanisław Wenglorz, Grzegorz Wilk, Zbigniew Wodecki, Jacek Wójcicki, Beata Wyrąbkiewicz, Łukasz Zagrobelny czy Andrzej Zaucha, a także zespoły: Lady Pank, Kombi, Deef, Kombii, Dwa Plus Jeden, Nasza Basia Kochana, Papa Dance i Wanda i Banda.
Chris Schittulli
Twórczość.
Musicale
Poezja
Proza
Dla dzieci
Najważniejsze piosenki
Tłumaczenia
Życie osobiste.
Żonaty z Ewą Łabuńską, aktorką Teatru im. Juliusza Słowackiego w Krakowie.

</doc>
<doc id="97186" url="https://pl.wikipedia.org/wiki?curid=97186" title="Jaźń odzwierciedlona">
Jaźń odzwierciedlona

Jaźń odzwierciedlona – w socjologii i psychologii samowiedza jednostki, kształtowana przez interpretację reakcji innych ludzi w stosunku do własnej osoby. Według Floriana Znanieckiego jest to ""zobiektywizowany przez siebie samego podmiot społeczny" czyli to, jak wyobrażam sobie sposób, w jaki widzą mnie inni. Jaźń odzwierciedlona pojawia się w relacjach międzyludzkich, gdy na przykład zadajemy sobie pytanie "co o mnie pomyślą inni?"".
Na przykład, jeśli inni często mówią mi, że jestem piękną kobietą, to w mojej samowiedzy pojawią się informacje o tym, że jestem piękną kobietą. Jeśli inni będą mi mówić, że mnie lubią, będę myślała, że jestem osobą lubianą. Możemy powiedzieć, że jaźń odwierciedlona jest jednym ze źródeł samowiedzy, "społecznym lustrem" – interpretacja zachowań i wypowiedzi innych na nasz temat staje się podstawą tego, co sami myślimy o sobie. 
Inne źródła samowiedzy to: porównania społeczne, introspekcja (psychologia), obserwacja własnego zachowania, schematy ja.

</doc>
<doc id="97190" url="https://pl.wikipedia.org/wiki?curid=97190" title="Księgi deuterokanoniczne">
Księgi deuterokanoniczne

Księgi deuterokanoniczne (wtórnokanoniczne) – termin używany w katolicyzmie i prawosławiu na określenie tych spośród ksiąg Pisma Świętego Starego Testamentu funkcjonujących w kanonie tych wyznań, których nie zawiera Biblia hebrajska. Samo określenie "deuterokanoniczne" nawiązuje do kwestionowania kanoniczności tychże ksiąg w odróżnieniu od ksiąg protokanonicznych, które uznaje za natchnione zarówno judaizm, jak i całe chrześcijaństwo.
Kwestionowanie ksiąg deuterokanonicznych wynika z istnienia dwóch różnych kanonów ksiąg Starego Testamentu funkcjonujących równolegle w pierwszych wiekach chrześcijaństwa: pierwszy kanon stanowiły księgi uznawane za natchnione przez Żydów żyjących na terenie Palestyny (Biblia hebrajska), natomiast drugi kanon stanowiły księgi tzw. kanonu aleksandryjskiego, czyli zawarte w Septuagincie, którymi posługiwali się Żydzi żyjący w diasporze, poza swoją ojczyzną.
Obie religie oparte na Biblii hebrajskiej – zarówno judaizm (wywodzący się z tradycji starożytnych faryzeuszy), jak i karaimizm (wywodzący się z tradycji starożytnych saduceuszy), nie uznają ksiąg deuterokanonicznych kanonu aleksandryjskiego za natchnione. Kościół katolicki uznał za natchnione tylko część spośród tych ksiąg i tę część określa mianem "deuterokanonicznych", uznając pozostałe księgi kanonu aleksandryjskiego za "apokryfy". Niemal w całości przyjęła je Cerkiew prawosławna. Tymczasem Kościoły protestanckie odrzuciły wszystkie księgi zawarte w Septuagincie, których nie zawierała Biblia hebrajska, przyjmując tożsamość między Biblią hebrajską używaną m.in. przez żydów czy karaimów, a chrześcijańskim Starym Testamentem. Stąd też w protestantyzmie w ogóle nie istnieje oddzielne pojęcie "ksiąg deuterokanonicznych", które wraz z innymi spoza kanonu włączone są do zbioru "apokryfów".
Księgi deuterokanoniczne w Starym Testamencie.
Historia.
Księgi wtórnokanoniczne, z wyjątkiem Księgi Mądrości oraz 2 Księgi Machabejskiej, powstawały w języku hebrajskim lub aramejskim. Do XX wieku zachowały się jedynie ich greckie przekłady (IV–V wiek n.e.), pochodzące z Septuaginty (III–I wiek p.n.e.). Odkrycia archeologiczne (m.in. w Qumran) pozwoliły określić fragmenty oryginałów. 
Część Ojców Kościoła działających na Wschodzie odrzucała księgi deuterokanoniczne jako natchnione. Orygenes w swej analizie wskazywał na różnicę pomiędzy księgami wtórnokanonicznymi a kanonem. Atanazy, Cyryl Jerozolimski i Grzegorz z Nazjanzu, przygotowując katalog pism albo pomijali w ogóle te księgi, albo je włączali jako dodatki, Kościół Zachodu jednak uważał te księgi za kanoniczne. Kanoniczność ksiąg włączonych do Septuaginty odrzucał również Hieronim tłumacz Wulgaty. Ponieważ na skutek tego w II i III wieku doszło do kilku sporów związanych z używanym kanonem Starego Testamentu, w IV wieku podczas synodu w Hipponie i 3. synodu w Kartaginie orzeczono równoprawność ksiąg pierwszego i drugiego kanonu („protokanonicznych” i „deuterokanonicznych”). Ostatecznie również Kościół na Wschodzie przyjął poglądy Zachodu i w roku 692 na synodzie trullańskim uznał autentyczność ksiąg deuterokanonicznych.
W okresie Reformacji jako pierwszy księgi deuterokanoniczne odrzucił Andreas Bodenstein w 1520 w swoim dziele "De Canonicis Scripturis Libellus". Jego poglądy przyjął Marcin Luter.
Prawosławie.
Cerkiew prawosławna uznaje niemal cały kanon aleksandryjski występujący w Septuagincie, z wyjątkiem 4 Księgi Machabejskiej, czyli:
Ponadto fragmenty uznawane za deuterokanoniczne:
Katolicyzm.
Kościół katolicki uznał za natchnione część spośród ksiąg zawartych w kanonie aleksandryjskim (Septuagincie), a nie występujących w Biblii hebrajskiej. Są to: 
Fragmenty uznawane za deuterokanoniczne:
Niektórzy włączają do powyższego spisu fragmenty Księgi Jeremiasza i Hioba, obecne tylko w Septuagincie.
Księgi deuterokanoniczne w Nowym Testamencie.
Niekiedy sformułowania „deuterokanoniczne” używa się w stosunku do 7 ksiąg Nowego Testamentu:
Natchniony charakter niektórych z tych ksiąg podważali niektórzy reformatorzy, np. Marcin Luter, który zastanawiał się nad kanonicznością Listu Jakuba i Listu Judy. Obecnie wszystkie wyznania chrześcijańskie uznają wszystkie księgi Nowego Testamentu za powstałe z inspiracji Bożej.

</doc>
<doc id="97192" url="https://pl.wikipedia.org/wiki?curid=97192" title="Eufrozyna opolska">
Eufrozyna opolska

Eufrozyna opolska (ur. między 1228 a 1230, zm. 4 listopada zap. 1292) – księżna kujawska, a następnie pomorska z dynastii Piastów, córka księcia opolsko-raciborskiego Kazimierza I i Wioli. 
Życiorys.
Między 1257 a 1259 wyszła za mąż za księcia kujawskiego Kazimierza I. Eufrozyna urodziła swemu mężowi czworo dzieci:
Według opisu "Kroniki wielkopolskiej" w 1261, chcąc zapewnić następstwo w księstwie swoim synom, próbowała otruć pasierbów, synów Kazimierza z poprzedniego małżeństwa: Leszka Czarnego i Ziemomysła, co stało się przyczyną ich buntu. Po śmierci męża, zmarłego 14 grudnia 1267 Eufrozyna objęła rządy regencyjne w dzielnicach, które przypadły w spadku jej nieletnim synom. 
Prawdopodobnie pod koniec września lub krótko po 20 października 1275, być może w Świeciu, Eufrozyna wyszła ponownie za mąż za księcia gdańskiego Mściwoja II. Drugie małżeństwo Eufrozyny było bezpotomne. Najprawdopodobniej z powodu złych stosunków małżeńskich Mściwoj zaczął zdradzać Eufrozynę. Istnieje teza, jakoby jedną z kochanek Mściwoja była jego kuzynka Gertruda Samborówna. Następną nałożnicą Mściwoja została Sulisława, mniszka z klasztoru premonstratensek w Słupsku. Przed 13 maja 1288 doszło do rozwodu Mściwoja i Eufrozyny. 
Po rozwodzie z mężem Eufrozyna zamieszkała u synów na Kujawach. Zmarła 4 listopada, najprawdopodobniej w 1292 i została pochowana w Brześciu Kujawskim, zapewne w kościele dominikanów.

</doc>
<doc id="97199" url="https://pl.wikipedia.org/wiki?curid=97199" title="Awitaminoza">
Awitaminoza

Awitaminoza – schorzenie strukturalne lub funkcjonalne spowodowane całkowitym brakiem lub znaczącym niedoborem określonej witaminy w organizmie. Różne awitaminozy mogą być skutkiem zarówno niedoboru witamin w pokarmie, jak również zaburzeniem wchłaniania lub metabolizmu (np. przekształcanie prowitamin w witaminy). Poszczególne awitaminozy prowadzą do różnych chorób:

</doc>
<doc id="97206" url="https://pl.wikipedia.org/wiki?curid=97206" title="Wykaz ras psów">
Wykaz ras psów



</doc>
<doc id="97207" url="https://pl.wikipedia.org/wiki?curid=97207" title="Wykaz ras psów agresywnych">
Wykaz ras psów agresywnych

Wykaz ras psów agresywnych – potoczne określenie polskiego, urzędowego wykazu ras psów uznawanych za agresywne wprowadzonego na mocy art. 10 ust. 3 ustawy z dnia 21 sierpnia 1997 r. o ochronie zwierząt.
Pierwszym aktem prawnym, w którym opublikowano taki wykaz było "Rozporządzenie Ministra Spraw Wewnętrznych i Administracji z dnia 15 grudnia 1998 roku w sprawie wykazu ras psów uznawanych za agresywne oraz warunków wydawania zezwoleń na utrzymywanie psa takiej rasy". Wykaz objął 11 ras.
Przepis ten został zastąpiony przez "Rozporządzenie Ministra Spraw Wewnętrznych i Administracji z dnia 28 kwietnia 2003 roku w sprawie wykazu ras psów uznawanych za agresywne", przy czym wykaz ras nie uległ zmianie. 
W obydwu rozporządzeniach zostały wymienione następujące rasy: 
Przepisy ustawy o ochronie zwierząt wskazują ponadto, że:

</doc>
<doc id="97208" url="https://pl.wikipedia.org/wiki?curid=97208" title="Pterylium">
Pterylium

Pterylium – powierzchnia (pas) skóry ptaka porośnięta piórami konturowymi. Pterylia piskląt mogą różnić się rozmieszczeniem od pteryliów dorosłych ptaków. Najczęściej rozwijają się w fazie embrionalnej, ale mogą także rozwinąć się już po wylęgu. Wyróżnia się następujące pterylia:

</doc>
<doc id="97210" url="https://pl.wikipedia.org/wiki?curid=97210" title="Aníbal Acevedo Vilá">
Aníbal Acevedo Vilá

Aníbal Acevedo Vilá (ur. 13 lutego 1962 w San Juan) – polityk portorykański, w latach 2005–2009 pełnił funkcję gubernatora Portoryko.
Życiorys.
Studiował nauki polityczne i prawo na Uniwersytecie Portorykańskim. Jest działaczem Powszechnej Partii Demokratycznej, od 1997 jej przewodniczącym. W 1992 został po raz pierwszy wybrany do Izby Reprezentantów Portoryko. W latach 2001–2005 pełnił funkcję rezydenta-komisarza Portoryko przy Kongresie USA; w listopadzie 2004 wybrany na gubernatora Portoryko, urząd objął 2 stycznia 2005 i zajmował go do 2 stycznia 2009.

</doc>
<doc id="97213" url="https://pl.wikipedia.org/wiki?curid=97213" title="Apterium">
Apterium

Apterium – naga powierzchnia skóry ptaka, która nie jest porośnięta piórami albo porośnięta jest tylko piórami puchowymi lub półpuchowymi. Naga skóra najczęściej widoczna jest w okolicach nasady dzioba ptaka lub w okolicach oka. Pozostałe apteria pokryte są najczęściej chorągiewkami piór wyrastających na pteryliach.

</doc>
<doc id="97216" url="https://pl.wikipedia.org/wiki?curid=97216" title="U (jednostka długości)">
U (jednostka długości)

U (od ang. "unit") – jednostka długości, używana w przemyśle elektronicznym i komputerowym do określania wysokości modułów i zespołów (np. komputerów przemysłowych) oraz rozmiarów stojaków (ang. "rack"), w których moduły te są montowane.
1U to wysokość pojedynczego slotu w szafie montażowej (stojaku), czyli jednostka ta określa, ile slotów zajmuje dane urządzenie w tejże szafie.
Definicja.
Z tego wynika, że moduł 2U ma wysokość 3,5", tj. 88,9 mm, stojak połówkowy (ang. "half-size", "half-height") 22U ma przestrzeń montażową o wysokości 977,9 mm, a w stojaku pełnowymiarowym (ang. "full-size") 42U przestrzeń na urządzenia wynosi 1866,9 mm. Najczęściej wykorzystywanymi rozmiarami modułów są 1U do 4U.
Określenie "half-rack" ma dwa różne znaczenia w zależności od zastosowania:
Standardowe szerokości szaf i stojaków to 19 cali (482,6 mm) oraz 23 cale (584,2 mm). Znacznie rzadziej można spotkać szafy 10" i 24", które są standardem firmy IBM.

</doc>
<doc id="97219" url="https://pl.wikipedia.org/wiki?curid=97219" title="Obrączka hodowlana">
Obrączka hodowlana

Obrączka hodowlana – metalowy lub plastikowy pierścień z wytłoczonym napisem zakładany na nogę ptaka. W odróżnieniu od obrączki ornitologicznej nie są zaciskowe przez co muszą być zakładane pisklętom.

</doc>
<doc id="97224" url="https://pl.wikipedia.org/wiki?curid=97224" title="Ornitochoria">
Ornitochoria

Ornitochoria (ptakosiewność) – rozsiewanie diaspor przez ptaki. Ornitochoria jest jednym z rodzajów zoochorii, czyli zwierzęcosiewności. Rozprzestrzenianie przez ptaki ma najczęściej formę endozoochorii, możliwe jest także ektozoochoria (epizoochoria) i synzoochoria.
Przejście przez przewód pokarmowy ułatwia kiełkowanie wielu gatunków roślin. Nasiona takie są specjalnie przystosowane do warunków panujących wewnątrz przewodu pokarmowego, nie ulegają strawieniu lecz jedynie skaryfikacji, co zapewnia szybsze kiełkowanie. Diaspory rozprzestrzeniane wewnątrz organizmu ptaka charakteryzują się zwykle atrakcyjnym wyglądem, zapachem i smakiem. Nie odpadają także od rośliny, lecz pozostają na niej do czasu zjedzenia przez ptaka. Elementem wabiącym ptaki może być kontrastująca z otoczeniem osnówka, owoc albo owocostan. Diaspory opuszczają przewód pokarmowy ptaka średnio po 0,5 godziny. W tym czasie mogą zostać przemieszczone na znaczną odległość. Przeniesienie nasion zwiększa również prawdopodobieństwo przeżycia diaspory i siewki. W pobliżu rośliny matecznej mogą występować liczne patogeny oraz gryzonie zjadające nasiona.
Wiele gatunków ptaków preferuje diaspory konkretnych gatunków roślin. Rudzik żywi się diasporami trzmieliny, szpak głównie owocami wiśni, kos owocami bzu czarnego a kwiczoł szyszkojagodami jałowca. 
Ptaki takie jak dzięcioły, sójka, kowalik, zięba rozsiewają diaspory dębu, buka, leszczyny, limby i innych roślin gubiąc je podczas przemieszczania. Diaspory takie stanowią pokarm ptaków, jednak przypadkowe upuszczenie lub ukrycie jest skuteczną metodą rozprzestrzeniania wymienionych roślin. 
Czasami ptaki są tylko biernymi roznosicielami diaspor. Ektozoochoria ma miejsce, gdy diaspory przyklejają się do mokrego ciała ptaka. Diaspory przenoszone w ten sposób posiadają często wyspecjalizowane struktury lub lepkie śluzy (np. nasiona czermieni błotnej) umożliwiające przyczepienie się do zwierzęcia.

</doc>
<doc id="97226" url="https://pl.wikipedia.org/wiki?curid=97226" title="Powiat kępiński">
Powiat kępiński

Powiat kępiński – powiat w (województwie wielkopolskim) w Polsce, utworzony w 1999 roku w ramach reformy administracyjnej. Siedzibą władz jest miasto Kępno.
W skład powiatu wchodzą:
Według danych z 31 grudnia 2019 roku powiat zamieszkiwało 56 451 osób. Natomiast według danych z 30 czerwca 2020 roku powiat zamieszkiwało 56 428 osób.
Charakterystyka.
Pod względem geomorfologicznym położony jest w obrębie Wysoczyzny Wieruszowskiej o rzeźbie terenu mało urozmaiconej oraz w części północno-zachodniej w obrębie Wzgórz Ostrzeszowskich, wznosząc się tu na wysokość ok. 200 m n.p.m. Jest również najdalej wysuniętym na południe powiatem w Wielkopolsce 
Przyroda.
Rezerwaty przyrody (4):
Użytki ekologiczne:
Na terenie powiatu znajdują się 24 pomniki przyrody.
Gospodarka.
Powiat ma charakter rolniczo-przemysłowy. Grunty orne zajmują 59%, łąki i pastwiska 13%, lasy 19%, wody 1% i tereny zabudowane 6%. Dominuje przemysł drzewny i meblarski (tzw. kępińskie zagłębie meblowe). Najważniejszym ośrodkiem powiatu jest Kępno. W czerwcu 2007 bezrobocie osiągnęło najniższy stan w Polsce (3,5%; 900 zarejestrowanych bezrobotnych) GUS.
Transport.
Jedynym węzłem kolejowym powiatu jest Kępno. Krzyżują się tu linie kolejowe:
W powiecie krzyżują się także drogi krajowe i wojewódzkie:

</doc>
<doc id="97228" url="https://pl.wikipedia.org/wiki?curid=97228" title="Wykaz ras agresywnych">
Wykaz ras agresywnych



</doc>
<doc id="97229" url="https://pl.wikipedia.org/wiki?curid=97229" title="Würzburg">
Würzburg

Würzburg – miasto na prawach powiatu w Niemczech, położone w kraju związkowym Bawaria, siedziba rejencji Dolna Frankonia, w regionie Würzburg, siedziba powiatu Würzburg. Leży nad rzeką Men. Liczy 126 635 mieszkańców (31 grudnia 2017), stanowiąc szóste co do wielkości miasto Bawarii, oraz 87,63 km².
Historia.
Na miejscu dzisiejszego miasta istniała pierwotnie celtycka osada.
Pierwsza wzmianka historyczna o miejscowości pochodzi z 704 roku, gdzie figuruje pod nazwą "Castellum Virteburch". W latach 685 - 689 w tamtym regionie Frankonii ewangelizowali pogańskie ludy wędrowni mnisi irlandzcy - Kilian, Kolonat i Totnan. Mimo iż wydano na nich wyrok śmierci, Frankonia stała się ostatecznie ziemią chrześcijańską. Rzeźby przedstawiające owych trzech mnichów odnaleźć można na starym moście głównym, a imieniem Kiliana nazwana została w mieście katedra. 
W 741 lub 742 Würzburg stał się siedzibą biskupstwa. Na terenie diecezji würzburskiej mieszkały najdalej na zachód wysunięte plemiona Słowian z grupy Słowian połabskich. Dokument cesarza Ludwika Pobożnego napisany do biskupa Würzburga w latach 826–830, który odwołuje się do wydarzeń z czasów Karola Wielkiego, wspomina dwa słowiańskie plemiona "Moinvinidi" i "Radanzwinidi" mieszkające między rzeką Men i Rednitz. W dokumencie tym cesarz zaleca ochrzczenie tych plemion i zbudowanie dla nich kościoła. Cesarz przyznał także biskupom Würzburga prawo celne. 
Książęta biskupi mieli ogromny wpływ na rozwój miasta, co przejawia się m.in. w samym kształcie średniowiecznych miejskich dróg - ulice wzdłuż starego bastionu mają formę biskupiej czapki. Mieszkańcy miasta musieli jednak płacić na rzecz biskupów wysokie podatki i cła, co skutkowało licznymi buntami, także w czasie wojny chłopskiej w XVI w. obywatele Würzburga opowiedzieli się po stronie powstańców. 
W 1156 roku odbył się w mieście ślub cesarza Fryderyka I Barbarossy z księżniczką Beatrycze I Burgundzką. Cesarz w 1168 roku przyznał biskupowi miasta tytuł księcia. W 1402 książę biskup Johann von Egloffstein założył w mieście liceum, które później przekształcono w uniwersytet. W 1631 miasto zostało zdobyte przez wojska szwedzkie. W roku 1805 Würzburg stał się stolicą Wielkiego Księstwa, które w 1814 przyłączono do Bawarii.
Od roku 1933 w mieście miały miejsce prześladowania Żydów i palenie książek. W nocy z 9 na 10 listopada w Würzburgu odbyła się tzw. noc kryształowa (Reichskristallnacht) w czasie której zniszczono żydowskie domy towarowe i sklepy na ulicach Eichhornstrasse, Semmelstrasse, Domstrasse, Schönbornstrasse i Kürschner Hof. Członkowie SS i SA zniszczyli także wyposażenie synagogi przy Domerschulstrasse i spalili synagogę w Heidingsfeld. W latach 1941 - 1943 deportowano ponad 2000 mieszkańców pochodzenia żydowskiego, większość z nich trafiła do obozu koncentracyjnego Theresienstadt oraz obozów zagłady na wschodzie. Podczas nocy 16 marca 1945 miasto, do tego momentu prawie nietknięte przez wojnę, zostało zniszczone w 90% przez nalot brytyjski. Przetrwały najważniejsze zabytki na obrzeżach miasta. Zginęło wówczas około 5 tys. mieszkańców. Niewiele niemieckich miast zostało tak doszczętnie zniszczonych, dlatego Würzburg zyskał miano "Grobu nad Menem" (Grab am Main). Co roku dzwony kościołów w mieście dzwonią przez 20 minut w rocznicę tego tragicznego wydarzenia. Po zaciętych walkach miasto zostało zdobyte 5 kwietnia 1945 przez 12 Dywizję Zmotoryzowaną i 42 Dywizję Piechoty armii amerykańskiej. Sala pamiątkowa przy ratuszu miejskim upamiętnia wydarzenia wojny a pomnik i dzwon pokoju przed głównym cmentarzem są symbolem międzynarodowego porozumienia. 
Z miasta gruz usuwano aż do roku 1963, w tym celu zbudowano prowadzące do centrum tory o długości prawie 30 km. W miejscu, gdzie kończyły się tory, na ścianie przeciwpowodziowej, znajduje się płyta z nazwiskami osób, które umożliwiły odbudowę miasta.
Miasto współcześnie.
Dzięki urodzajnym glebom, łagodnemu klimatowi i położeniu na zboczu, Würzburg stał się centrum frankońskiego wina - znajdują się w nim 3 z 15 największych niemieckich winnic. Najpopularniejsze białe wina frankońskie to Silvaner, Müller-Thurgau i Bacchus. Odmiany czerwone to m.in. Spätburgunder i Domina. 
Co roku w mieście odbywają się liczne festiwale kulturalne, m.in. Festiwal Afrykański, Festiwal Kiliani czy Festiwal Mozarta. 
Miasto dwukrotnie, w latach 1990 i 2018, było gospodarzem Krajowej Wystawy Ogrodniczej. 
Zabytki.
Niektóre z zabytków miasta to:
Transport.
Główny dworzec kolejowy w mieście to Würzburg Hauptbahnhof.
Współpraca.
Miejscowości partnerskie:

</doc>
<doc id="97231" url="https://pl.wikipedia.org/wiki?curid=97231" title="Buy Nothing Day">
Buy Nothing Day

Buy Nothing Day (BND), Dzień bez Zakupów (również jako Międzynarodowy Dzień bez Zakupów) – dzień przypadający w Europie w ostatnią sobotę listopada, a w USA w piątek po Święcie Dziękczynienia, ustanowiony jako wyraz protestu przeciwko zbędnym zakupom i nadmiernej konsumpcji dóbr w krajach rozwiniętych. 
Obchodzi się go powstrzymując się od dokonywania jakichkolwiek zakupów. Zamiast tego proponuje się uczestnictwo w wydarzeniach kulturalnych, spędzanie czasu z rodziną czy aktywny wypoczynek, co ma służyć umacnianiu więzi społecznych. "Buy Nothing Day" został ustanowiony na początku lat 90. (prawdopodobnie w 1992 r.) w Stanach Zjednoczonych. Jest jednym z przejawów częstych ostatnimi czasy działań alterglobalistycznych. 
W Polsce po raz pierwszy "Dzień bez Zakupów" odbył się w 2003, obchodzono go w kilku miastach Polski (w Gdańsku, Łodzi i Warszawie).

</doc>
<doc id="97238" url="https://pl.wikipedia.org/wiki?curid=97238" title="Ergonomista">
Ergonomista

Ergonomista – osoba zajmująca się ergonomią. 
Ergonomistami są specjaliści wielu dziedzin, którzy systemowo podchodzą do zagadnień ergonomicznych, a więc łączą wiedzę wielu dziedzin dla usprawnienia pracy i poprawy warunków. Ergonomistami są zajmujący się ergonomią specjaliści takich dziedzin jak: ekonomia, zarządzanie, administracja, robotyka, budowa maszyn, urbanistyka, architektura, medycyna, psychologia pracy, materiałoznawstwo.
Na świecie istnieje wiele instytucji zrzeszających osoby zajmujące się zawodowo problematyką ergonomii. W Europie jest to Związek Europejskich Towarzystw Ergonomicznych, który prowadzi proces oceny kompetencji zawodowych (ocena przygotowania teoretycznego i realizowanych prac praktycznych (projekty, ekspertyzy, szkolenia, itp.)) i rejestracji ergonomistów. Lista ergonomistów publikowana jest na stronie internetowej Centrum Rejestracji Ergonomistów Europejskich. Podobne instytucje analizujące kompetencje ergonomistów znajdują się w USA, Kanadzie, Japonii, Australii i Nowej Zelandii.
W programach studiów wielu uczelni w Polsce przekazuje się wiedzę z zakresu ergonomii. Są również kierunki studiów przygotowujących specjalistów z zakresu ergonomii (np. specjalność Ergonomia i bezpieczeństwo pracy na kierunku Inżynieria bezpieczeństwa).

</doc>
<doc id="97240" url="https://pl.wikipedia.org/wiki?curid=97240" title="Patriarchat">
Patriarchat



</doc>
<doc id="97259" url="https://pl.wikipedia.org/wiki?curid=97259" title="Wędrówka">
Wędrówka



</doc>
<doc id="97260" url="https://pl.wikipedia.org/wiki?curid=97260" title="Modelarstwo redukcyjne">
Modelarstwo redukcyjne

Modelarstwo redukcyjne – sposób spędzania wolnego czasu, polegający na wiernym odtwarzaniu rzeczywistości na podstawie obserwacji otoczenia, obiektów i sytuacji, ale także wewnętrznych emocji autora dzieła modelarskiego. To budowa możliwie wiernych kopii obiektów, które istniały, lub istnieją w rzeczywistości – wykonanych w określonej skali pomniejszenia. I tak np. modele redukcyjne są wykonane najczęściej z plastiku (najbardziej popularne są zestawy fabryczne w skalach 1:72, 1:48 i 1:35 w częściach do samodzielnego sklejania i malowania). Bardziej doświadczeni modelarze niejednokrotnie budują modele od podstaw, bez użycia gotowych zestawów, na podstawie planów i zdjęć obiektów rzeczywistych.
Nie mniej popularnym materiałem w modelarstwie redukcyjnym jest karton. Modele kartonowe wydawane są w formie broszur lub większych zeszytów z elementami do wycinania i samodzielnego kształtowania (np. wydawnictwo "Mały Modelarz").
Istotną cechą różniącą modelarstwo redukcyjne od innych form modelarstwa jest jego zazwyczaj stacjonarny charakter – modele redukcyjne zwykle nie latają, nie pływają, nie jeżdżą. Innymi słowy są statyczne, ale dzięki temu można w nich pokazać wszystko, co jest w prawdziwym obiekcie, niejednokrotnie z ogromną dokładnością. Istnieje również podgrupa modeli redukcyjnych wyposażonych w napęd. Są to modele redukcyjno-latające, redukcyjno-pływające, redukcyjno-jeżdżące. Niektóre modele redukcyjne są budowane tylko z niewielkim użyciem elementów fabrycznych. Do ich tworzenia wykorzystuje się różne materiały – polistyren, metale kolorowe, żywicę, drewno i wiele innych. Prace nad takim modelem mogą zająć nawet kilka lat.
W modelarstwie redukcyjnym często wykorzystywane są materiały, techniki i narzędzia charakterystyczne dla dziedzin z pozoru zupełnie z nim niezwiązanych, takich jak jubilerstwo, elektronika, malarstwo, rzeźbiarstwo.
Dziedziny modelarstwa redukcyjnego.
W modelarstwie redukcyjnym wyróżnić można kilka dziedzin, w zależności od tematyki budowanych miniatur. Najbardziej popularne są:
Społeczność.
Aktywność modelarzy nie sprowadza się jedynie do samej budowy modeli. Działają oni w klubach, modelarniach, stowarzyszeniach, wymieniają się swoimi doświadczeniami na internetowych forach dyskusyjnych, publikują swoje prace w książkach i prasie branżowej. Niemałą rolę w życiu świata modelarskiego odgrywają konkursy, wystawy i inne spotkania
Największa międzynarodową organizacją modelarską jest IPMS (International Plastic Modeler's Society). Oparta jest ona na sieci krajowych i regionalnych struktur/klubów.
Wielu modelarzy swoją pasję łączy z rywalizacją podobną sportowej. Rywalizują oni w licznych konkursach, w których przyznawane są nagrody w różnych klasach i kategoriach. 
Modelarstwo redukcyjne to nie tylko hobby, sposób spędzania wolnego czasu. Z uwagi na liczne walory edukacyjne, rozwijanie umiejętności manualnych, technicznych, plastycznych, bezapelacyjnie przypisać mu można funkcję kulturalno-oświatową.
W Polsce jednym z najbardziej utytułowanych modelarzy redukcyjnych jest Andrzej Ziober, dziennikarz czasopisma Skrzydlata Polska. Od wielu lat uczestniczy w konkursach i wystawach modeli redukcyjnych za granicą, gdzie jego modele nagradzane są najbardziej prestiżowymi tytułami i nagrodami. W Polsce, jako jedyny modelarz redukcyjny nagrodzony w 2004 r. Dyplomem Błękitnych Skrzydeł – najbardziej prestiżowym honorowym wyróżnieniem lotniczym w Polsce ustanowionym przez redakcję Skrzydlatej Polski.

</doc>
<doc id="97261" url="https://pl.wikipedia.org/wiki?curid=97261" title="Aurox Live">
Aurox Live



</doc>
<doc id="97263" url="https://pl.wikipedia.org/wiki?curid=97263" title="Nawóz sztuczny">
Nawóz sztuczny



</doc>
<doc id="97265" url="https://pl.wikipedia.org/wiki?curid=97265" title="Wędrówki zwierząt">
Wędrówki zwierząt

Wędrówki zwierząt, migracje zwierząt – zazwyczaj sezonowe i regularne przemieszczanie się zwierząt (osobników, stad lub całych populacji) na różne odległości. Migracje występują u wszystkich kręgowców i u niektórych bezkręgowców. Zwierzęce wędrówki klasyfikowane są według kilku kryteriów.
Kryteria klasyfikowania wędrówek.
Sposób poruszania się.
Wędrówki bierne (pasywne) charakterystyczne dla zwierząt morskich, a zwłaszcza dla ich najmłodszych stadiów rozwojowych niezdolnych przeciwstawiać się ruchom wody – ikry i larw. Rzadziej dotyczą narybku, a sporadycznie dorosłych ryb. Organizmy przemieszczane są przez prądy morskie, czasami na odległość tysięcy kilometrów.
Wędrówki czynne polegające na aktywnym poruszaniu się zwierząt w określonym kierunku, w wyniku podniet wewnętrznych przy określonych warunkach środowiskowych.
Cykliczność.
Przemieszczanie się zwierząt może odbywać się cyklicznie lub niecyklicznie.
Wędrówka cykliczna (regularna) jest regularnym, zakodowanym genetycznie przemieszczaniem się organizmów związanym z cyklami życiowymi (np. wędrówki rozrodcze) wynikającym ze zmiany pory dnia (np. spowodowane zmianą oświetlenia dobowe migracje pionowe planktonu lub żerowiskowe wędrówki pionowe ryb głębinowych) lub roku (np. ptaki). Często wywoływana jest zmianą dostępności pokarmu (wędrówki żerowiskowe) lub chęcią uniknięcia drapieżników.
Wędrówki niecykliczne (nieregularne) to aktywne przemieszczanie się organizmów związane najczęściej z klęskami żywiołowymi lub przegęszczeniem populacji. Wędrówka ta może odbywać się na małe odległości (np. w glebie) lub na znaczne – rzędu kilku tysięcy kilometrów. Przykładem są niecykliczne wędrówki szarańczy wędrownej na odległość do 2 tys. km.
Wśród owadów spektakularną wędrówkę odbywają motyle "Danaus plexippus", które wędrują z Kanady do tropikalnej Ameryki i z powrotem.
Kierunek wędrówek.
Czynne wędrówki ryb związane są często ze zmianą środowiska, dlatego wyróżniono następujące typy, podzielone na dwie grupy, w zależności od kierunku:
Przykładowymi rybami wędrownymi są węgorze i łososie, które pokonują kilka tysięcy kilometrów w celu odbycia tarła.
Inne.
Płazy wędrują regularnie w celu złożenia skrzeku.
Wśród ssaków dobrze znane są wędrówki kopytnych i nietoperzy. Te ostatnie wędrują w celu znalezienia zimowiska, gdzie zapadają w hibernację.
Wędrówki ptaków są jednymi z najbardziej widowiskowych. Związane są z unikaniem przez ptaki niekorzystnych warunków panujących w niektórych miesiącach na lęgowiskach.

</doc>
<doc id="97268" url="https://pl.wikipedia.org/wiki?curid=97268" title="Wędrówka anadromiczna">
Wędrówka anadromiczna



</doc>
<doc id="97270" url="https://pl.wikipedia.org/wiki?curid=97270" title="Wędrówka katadromiczna">
Wędrówka katadromiczna



</doc>
<doc id="97272" url="https://pl.wikipedia.org/wiki?curid=97272" title="Kresy Wschodnie">
Kresy Wschodnie

Kresy Wschodnie lub po prostu Kresy – dawne wschodnie pogranicze Polski, funkcjonujące w okresie międzywojennym i dawniej jako część polskiego terytorium państwowego, a obecnie stanowiące fragmenty obszarów państwowych Ukrainy, Białorusi i Litwy.
Według encyklopedii PWN "kresy" w najbardziej ogólnym tego słowa znaczeniu to „ziemie znajdujące się na skraju państwa, pogranicze”. Termin "kresy wschodnie" jest pojęciem wielowarstwowym, zarówno geograficzno-politycznym, jak i historycznym, socjologicznym, kulturowym i literackim. Stanowi element polskiej narracji historyczno-politycznej i bywa wykorzystywany propagandowo, będąc jednocześnie źródłem mitologii i pamięci historycznej. Termin ten, w dużej mierze koresponduje z rosyjskim imperialnym pojęciem "okrainy" (Oкраины), oraz stanowi element polskiego dyskursu historycznego, równocześnie odnosząc się do terenów zamieszkiwanych przez różne grupy narodowe i etniczne (Polaków, Ukraińców, Białorusinów, Litwinów, Żydów, Niemców i innych). Z tej przyczyny postrzegany jest przez część badaczy jako jednostronnie wyrażający wyłącznie polską optykę i pamięć. Funkcjonując w polskim obiegu, pojęcie "kresów" stanowi źródło narracji historycznych i kulturowych, rozumiany bywa też jako obszar polskiej „swojskości”, bywa synonimem „małej ojczyzny” Polaków wysiedlonych po II wojnie światowej z terenów, które, na skutek Konferencji Jałtańskiej (4–11 lutego 1945 r.), znalazły się poza granicami Polski.
Według badań CBOS z 2012 r. blisko 2% Polaków w tamtym okresie pochodziło z Kresów, a ponad 12% miało urodzonych na Kresach przodków w linii prostej. Łącznie osób pochodzących z Kresów w Polsce żyło od 4,3 mln do 4,6 mln, z czego 25% w woj. dolnośląskim, 10% w woj. śląskim, 9% w woj. lubuskim i 9% w woj. mazowieckim. Kresowe pochodzenia deklarowało 51% mieszkańców woj. lubuskiego, 47% woj. dolnośląskiego, 30% woj. opolskiego, 25% woj. zachodniopomorskiego, 18% woj. warmińsko-mazurskiego i 17% woj. pomorskiego.
Pochodzenie i znaczenie nazwy.
Zakres znaczenia terminu „kresy” ulegał zmianom na przestrzeni dziejów. W XVII i XVIII wieku nazwa własna „Kresy” (wielką literą) oznaczała wąski pas ziem pogranicznych (zwanych tam także w języku Rusinów „ukrainnymi”) w południowo-wschodniej części Rzeczypospolitej, na których rozciągnięte były linie chorągwi. Po wojnach z Moskwą i Turcją w XVII wieku utracone ziemie wysunięte najdalej na wschód i południowy wschód nazywano jednak raczej łacińskim terminem „avulsa” – ziemie oderwane, których odzyskanie uważano za oczywisty polityczny obowiązek. Samo pojęcie „kresy” we współczesnym rozumieniu pojawiło się w latach 50. XIX wieku, wprowadzone przez Wincentego Pola w wydanej w 1854 roku rapsodii rycerskiej "Mohort". Zostało ono tam użyte w znaczeniu staropolskim jako określenie żyjącego własnym rytmem odległego pogranicza. Niedługo potem nabrało szerszego znaczenia pod względem geograficznym – oznaczało południowo-wschodnie ziemie dawnej Rzeczypospolitej, utracone w wyniku zaborów na rzecz Imperium Rosyjskiego, w nomenklaturze rosyjskiej nazywane „guberniami południowo-zachodnimi” lub „Krajem Południowo-Zachodnim”. W XIX wieku cały obszar zaboru rosyjskiego, który nie wszedł w skład Królestwa Polskiego, w polskiej kulturze powszechnie nazywano „ziemiami zabranymi”.
Na początku XX wieku, a przede wszystkim w okresie II Rzeczypospolitej termin „Kresy” ponownie zaczęto pisać wielką literą, a jego znaczenie uległo rozszerzeniu na obszary wchodzące w przeszłości w skład Wielkiego Księstwa Litewskiego oraz Galicję Wschodnią. W tym czasie Lwów i Wilno uznano za główne miasta kresowe. Po traktacie ryskim z 1921 roku, który m.in. ustalał przebieg nowej polskiej granicy wschodniej, pojawiło się pojęcie „Kresy Utracone”, zwane także „Kresami Zewnętrznymi” lub „Kresami Dalszymi”, przez które rozumiano ziemie dawnej Rzeczypospolitej, które na mocy traktatu weszły w skład późniejszego ZSRR. Odpowiednio, „Kresami Wewnętrznymi”, „Kresami Bliższymi” lub po prostu „Kresami” stały się ziemie położone między wschodnią granicą II Rzeczypospolitej a linią Curzona. Ponadto w obrębie Kresów Wschodnich niekiedy występowało rozróżnienie na „Kresy Północno-Wschodnie” i „Kresy Południowo-Wschodnie” (mając na myśli odpowiednio ziemie dawnego Wielkiego Księstwa Litewskiego i Rusi Halicko-Włodzimierskiej) – odrębne pod względem historycznym, kulturowym, etnicznym i demograficznym.
Po II wojnie światowej i w Polskiej Rzeczypospolitej Ludowej termin „Kresy” został wyeliminowany ze słownika polskich pojęć narodowych. W wyniku polityki podporządkowanych Związkowi Radzieckiemu polskich władz komunistycznych, był on w praktyce słowem zakazanym. W polskiej historiografii powszechnie stosowano wówczas określenia pochodzące z terminologii radzieckiej – „zachodnia Białoruś” i „zachodnia Ukraina”. Po zmianach ustrojowych na początku lat 90. XX wieku polska historiografia odzyskała swobodę posługiwania się terminem „Kresy”, jednocześnie jednak poszukiwano nowego, bardziej neutralnego określenia, które byłoby akceptowalne dla historyków z państw na wschód od Polski. Popularne stały się wówczas nazwy zaproponowane w 1993 roku przez Jana Jerzego Milewskiego: „ziemie północno-wschodnie II Rzeczypospolitej” zamiast „Zachodniej Białorusi” i odpowiednio „ziemie południowo-wschodnie II Rzeczypospolitej” zamiast „Zachodniej Ukrainy”. Ich zwolennikiem był także Tomasz Strzembosz, zdaniem którego nie były to żadne „kresy”, obrzeża państwa polskiego, ale jego centrum. Jednak nowe określenia nie spotkały się z akceptacją m.in. na Białorusi. Na początku XXI wieku wielu polskich historyków nadal chętnie posługuje się terminami „Kresy” i „Kresy Wschodnie”.
Różnorodność kulturowa.
Na kresach południowo-wschodnich nie występowały wyraźne lub trwałe granice polityczne, kulturowe, etniczne czy religijne. Były one obszarem wzajemnego przenikania kultur cechujących się pokrewieństwem językowym i wspólnym pochodzeniem. Ogólnie na kresach krzyżowały się różne uwarunkowania polityczne, społeczne i kulturalne, co w długiej perspektywie mogło prowadzić do współpracy i przenikania, lub też do konfliktów i wzajemnej izolacji poszczególnych zamieszkujących je grup. Sąsiedztwo bywało czynnikiem zarówno integrującym, jak i dezintegrującym.
Bliskość geograficzna sprzyjała czasem konfrontacji politycznej, kulturalnej i gospodarczej pomiędzy grupami, w zależności od stopnia ich samoidentyfikacji. Szczególnie objawiło się to w XX wieku, gdy kresy stały się areną silnych tendencji nacjonalistycznych, na które nałożyły się uprzedzenia, stereotypy, brak wzajemnej wiedzy i wartościowanie się nawzajem przez poszczególne grupy. Na tę różnorodność nałożyło się doświadczenie ideologii komunizmu, na które zareagowano w różny sposób. Polacy odnieśli się do niej w większości negatywnie, podczas gdy Białorusini w dużym stopniu zaakceptowali ją jako swoją i włączyli w proces kształtowania się ich tożsamości narodowej.
Kresy zamieszkiwali przedstawiciele blisko trzydziestu narodów. Byli to: Polacy, Rusini, Ukraińcy, Żydzi, Litwini, Łotysze, Estończycy, Białorusini, Niemcy, Rosjanie, Czesi, Słowacy, Węgrzy, Turcy, Tatarzy, Ormianie, Grecy, Wołosi, Rumuni, Serbowie, Holendrzy, Karaimi, Szkoci, Austriacy, Łemkowie, Bojkowie, Huculi, Cyganie i inni. Wyraźnie zaznaczała się również różnorodność religijna. Na kresach mieszkali rzymscy katolicy, grekokatolicy, prawosławni, judaiści, katolicy obrządku ormiańskiego, karaimi, muzułmanie, buddyści, protestanci (luteranie, kalwini, baptyści, adwentyści i zielonoświątkowcy) czy świadkowie Jehowy.
Kresy w polskiej świadomości narodowej.
W świadomości Polaków kresy były określoną rzeczywistością przypominającą dni chwały i potęgi, ale także klęski i męczeństwa. Zostały one utrwalone w micie kształtowanym głównie przez literaturę od XVII wieku, zgodnie z którym był to obszar stanowiący szkołę polskiego rycerstwa i jego etosu. Tematem największych pochwał i mitologizacji stały się przewagi polskich rycerzy, odnoszone podczas nieustających na tym obszarze wojen – walk toczonych na „przedmurzu”. Ideologizowano ich i przedstawiano na wzór antycznych herosów. Czynił tak między innymi polski pisarz Henryk Sienkiewicz. Na kształtowanie się w polskiej kulturze poczucia straty miała także twórczość poetów romantycznych pochodzących z dawnych wschodnich ziem Rzeczypospolitej – Adama Mickiewicza z Nowogródka i Juliusza Słowackiego z Krzemieńca. Przyczyniało się to do powstania w polskiej myśli politycznej i szerzej, w polskiej świadomości narodowej, idei jedności tych obszarów z całą Polską i integrowania tamtejszych kultur z polską kulturą. Zwolennicy tej idei uważali kresy za miejsce wielkiej, nie ukończonej cywilizacyjnej pracy. W polskiej kulturze postrzegano jednak ten obszar także jako scenerię międzycywilizacyjnego spotkania. W okresie II Rzeczypospolitej idea Kresów była bardzo popularna i miała dużą siłę oddziaływania. Istniało w tym okresie wiele organizacji posiadających słowo „Kresy” w swojej nazwie.
Obecnie pojęcie kresów nadal jest mocno zakorzenione w polskiej kulturze. Kresy sprzed II wojny światowej często przedstawiane są w kontekście sentymentalnym i wspomnieniowym, jako „kraj lat dziecinnych” i raj utracony. Natomiast kresy czasów II wojny światowej i późniejszych to w kulturze polskiej przede wszystkim doświadczenie tragedii; miejsce, w których polskość stała się ofiarą zbrodni. Zdaniem prof. Wojciecha Śleszyńskiego, Kresy Wschodnie w znacznym stopniu uległy już wymazaniu z polskiej pamięci zbiorowej. Według niego jest to skutek wieloletniej polityki władz komunistycznych, obecnego ukierunkowania Polski na Unię Europejską i jej oddalania się od Białorusi. Prowadzi to do "obrastania Kresów coraz większym mitem", które straciły swój rzeczywisty obraz, stając się w oczach Polaków "dzikim, postkomunistycznym obszarem Europy". Skutkiem tego ma być coraz słabsze rozumienie w Polsce procesów politycznych i społecznych, które zachodzą na Białorusi, Litwie i Ukrainie.
Polacy, urodzeni na Kresach:
Kresy południowe, północne i zachodnie.
Określenia „kresy” używano także wobec innych terytoriów niż ziemie na wschód od centrum Polski. Jan Ludwik Popławski identyfikował z kresami wszystkie polskie ziemie pograniczne. Od 2 połowy XIX wieku, przede wszystkim w okresie nasilenia germanizacji, w polskiej publicystyce politycznej zaczęto stosować pojęcie kresów do ziem historycznie polskich znajdujących się w składzie Królestwa Prus (kresy zachodnie, kresy północne), choć w tym przypadku częściej posługiwano się terminem „pogranicze”. Pojęcia „Kresy Zachodnie” szczególnie często używała publicystyka Narodowej Demokracji. Obejmowały one zwykle jej zdaniem Górny Śląsk i Pomorze, a według niektórych publicystów ziemie sięgające rzek Odry i Nysy. W okresie II Rzeczypospolitej terminu „kresy” używano również ze względów politycznych na określenie różnych innych terenów spornych, np. Spisza i Orawy („Kresy Południowe”) oraz pogranicza białorusko-litewsko-polskiego.
Kresy w znaczeniach innych niż geograficzne.
Zdaniem prof. Andrzeja Nowaka termin „kresy” może mieć sens nie tylko przestrzenny, ale także czasowy – jako kres istnienia polskiej kultury i tożsamości na ziemiach, które znalazły się poza granicami Polski. Pod wpływem depolonizacyjnej polityki zaborców, ale także w wyniku konkurencji ze strony umacniającej się świadomości narodowej Litwinów, Ukraińców i w końcu Białorusinów, kultura polska stopniowo traciła swoją pozycję i siłę, ulegała ciągłemu regresowi. Prof. Wojciech Śleszyński określenia „kresy” używa także w kontekście „kresu pamięci” – wymazania z polskiej pamięci zbiorowej dziedzictwa ziem wschodnich. Według niego, Kresy są także subiektywnym, metafizycznym światem wspomnień i uczuć osób, które je odwiedzają lub na różny sposób doświadczają – "nie ma jednych Kresów, są Kresy każdego z nas".
Kresy 1918–1939.
W maju 1919 roku Związek Sejmowy Ludowo-Narodowy przedłożył w sejmie wniosek nagły w sprawie zapewnienia autonomii Galicji Wschodniej. Działo się to w momencie, kiedy Armia Czerwona doszła do Zbrucza, a kiedy nie podpisano jeszcze traktatu wersalskiego, i mocarstwa zachodnie nie podjęły jeszcze decyzji „o zezwoleniu Polsce zajęcia Galicji po Zbrucz”. Pod wnioskiem podpisali się: Aleksander Skarbek, Stanisław Głąbiński, Marian Seyda, Edward Dubanowicz, Stanisław Grabski, Wojciech Korfanty, Jan Zamorski, Witold Teofil Staniszkis, Aleksander Dębski i inni. Kiedy sytuacja polityczna zmieniła się na korzyść Polski, wniosek został wycofany, a jego autorzy zadeklarowali się jako zwolennicy asymilacji narodowej.
Po podpisaniu traktatu ryskiego w 1921 roku, który m.in. ustalał przebieg nowej polskiej granicy, na wschód od ówczesnej granicy pozostała większość ziem odebranych Polsce jeszcze za czasów II rozbioru i ziemie zajęte przez Rosję w I rozbiorze. Na terenach tych pozostała liczna społeczność polska, szacowana na 1,2 miliona do 2 milionów Polaków. Kolejne ponad 100 tysięcy Polaków wyemigrowało w granice II Rzeczypospolitej ze wschodu, byli to głównie ziemianie i inteligencja.
Rosja sowiecka wobec polskiej społeczności pozostałej na wschód od Zbrucza początkowo zorganizowała akcję polegającą na uczynieniu z Polaka wzorcowego obywatela sowieckiego. Ku temu zmierzała wprowadzona autonomia i pozorowana szeroka swoboda w polskich okręgach narodowościowych, Marchlewszczyźnie i Dzierżyńszczyźnie. Zsowietyzowaną społeczność polską planowano wykorzystać jako element destabilizacyjny wobec II Rzeczypospolitej. Jednymi z większych miast o charakterze polskim były wówczas Mińsk i Żytomierz. Z biegiem czasu oczywistym stało się, że Polacy nie byli podatni na wyczekiwaną przez Sowietów zmianę swojej mentalności. Postanowiono więc rozwiązać „kwestię polską” na obszarze ZSRR inną metodą, a mianowicie poprzez całkowitą eksterminację Polaków. Okręgi narodowościowe zostały zlikwidowane w latach trzydziestych XX wieku. Szacuje się, że podczas rozpętanej czystki etnicznej co najmniej 111 tysięcy Polaków zostało wymordowanych, prawie 29 tysięcy skazano na pobyt w obozach koncentracyjnych w strukturach Gułagu, a ponad 100 tysięcy deportowano m.in. do Kazachstanu, na Syberię, w rejony Charkowa i Dniepropietrowska.
Kresy w czasie II wojny światowej i po niej.
Po agresji ZSRR na Polskę 17 września 1939 roku obszar kresów wchodzący do tej pory w skład II Rzeczypospolitej znalazł się pod okupacją radziecką, a po ataku Niemiec na ZSRR 22 czerwca 1941 roku – pod okupacją niemiecką. Na terenie kresów nastąpiło wówczas bardzo duże nasilenie konfliktów narodowościowych, które przybrały charakter czystek etnicznych. Konflikt dotyczył przede wszystkim relacji między ludnością polską i ludnością ukraińską na Wołyniu i we wschodniej Galicji. Po II wojnie światowej wschodnia granica Polski została ustalona na linii Curzona, w wyniku czego obszary nazywane kresami znalazły się poza jej terytorium.
W latach 1939–1941 Kresy Wschodnie były okupowane przez ZSRR i – do 1940 r. – Litwę (Wileńszczyzna), w latach 1941–1944 – przez III Rzeszę, w latach 1944–1945 – ponownie przez ZSRR. 22 października 1940 roku brytyjski ambasador w ZSRR Stafford Cripps przedstawił stronie radzieckiej memorandum, w którym Wielka Brytania gotowa była "uznać, do czasu podjęcia konsultacji de facto suwerenność ZSRR w Estonii, Łotwie, Litwie, Besarabii i Północnej Bukowinie i tych częściach byłego państwa polskiego, które znajdują się obecnie pod władzą (control) radziecką".
Aneksja terytorium Polski została zaakceptowana przez Wielką Brytanię i USA podczas konferencji teherańskiej oraz jałtańskiej. Decyzje w sprawie zmian granic Polski przez Wielką Brytanię, ZSRR i USA podjęte bez udziału i zgody Rządu RP na uchodźstwie były pogwałceniem zasad Karty Atlantyckiej i polsko-brytyjskiej umowy sojuszniczej.
Po konferencji jałtańskiej (4–11 lutego 1945), wyłoniony w konsekwencji jej ustaleń Tymczasowy Rząd Jedności Narodowej podpisał 16 sierpnia 1945 umowę z ZSRR, uznając nieco zmodyfikowaną linię Curzona za wschodnią granicę Polski, w oparciu o porozumienie o granicy zawarte pomiędzy PKWN i rządem ZSRR 27 lipca 1944. W konsekwencji Kresy Wschodnie zostały odłączone od Polski i wcielone do republik związkowych ZSRR: Białoruskiej SRR, Litewskiej SRR i Ukraińskiej SRR. Zakończyła się tym samym sowiecka okupacja Kresów Wschodnich (chociaż opór zbrojny i represje wobec ludności trwały do początku lat pięćdziesiątych) oraz w drodze cesji nabył to terytorium Związek Radziecki. W świetle prawa międzynarodowego wszystko, co działo się przed podpisaniem wyżej wspomnianej umowy na Kresach Wschodnich w granicach określonych w traktacie ryskim, działo się na terytorium Polski.
Terytorialne skutki II wojny światowej były dla Polski i Polaków radykalnym zerwaniem z przeszłością. Ustanowienie wschodniej granicy Polski na linii Curzona zniszczyło ostatecznie resztki dziedzictwa Rzeczypospolitej Obojga Narodów. Dla wielu pokoleń Polaków takie miasta jak Wilno, Grodno czy Lwów były w takim samym stopniu polskie, jak Warszawa, Kraków czy Lublin. Kresy Wschodnie przez 600 lat były silnie związane pod względem politycznym, gospodarczym i kulturalnym z Polską; nawet w czasie zaborów społeczeństwo polskie powszechnie uznawało je za obszar bezspornie polski, naturalnie przynależący do mającej się odrodzić w nieokreślonej bliżej przyszłości przy sprzyjających okolicznościach geopolitycznych Rzeczypospolitej. Tereny, które Polska utraciła w wyniku II wojny światowej zaledwie w ok. 1/3 zamieszkiwali Polacy, ale stanowili oni kulturalną i intelektualną elitę tych ziem.
Obecnie, z perspektywy kilkudziesięciu lat, można inaczej – bardziej kompleksowo i obiektywnie, z uwzględnieniem bilansu zysków i strat – spojrzeć na kwestię granic wschodnich Polski i sposób jej rozwiązania po II wojnie światowej.
Według Michała Pietrzaka utrata ziem położonych na wschód od linii Curzona była ceną, jaką przyszło Polsce zapłacić za błędną politykę wobec mniejszości narodowych w okresie dwudziestolecia międzywojennego. Dążąc do asymilacji narodowej ludności ukraińskiej i białoruskiej przy jednoczesnym braku zaoferowania jakichkolwiek korzyści społeczno-ekonomicznych z tego tytułu zmarnowano szansę pozyskania dla polskiej państwowości przynajmniej niewielkiej części Ukraińców i Białorusinów w zamian za pewne ustępstwa wobec tych mniejszości. W efekcie po przegranej wojnie obronnej Polski we wrześniu 1939 r. nie było wśród Ukraińców i Białorusinów żadnego ugrupowania politycznego opowiadającego się za Polską, względnie za przynależnością spornych terytoriów do Polski. Podobnego zdania jest Wojciech Śleszyński:
Rząd RP na uchodźstwie (od 5 lipca 1945 r. nieuznawany przez Wielką Trójkę, a po 1972 r. już przez żadne państwo na świecie) aż do końca swego istnienia formalnie nie uznawał oderwania Kresów od Polski. Na emigracji funkcjonowały liczne organizacje kresowe, m.in. Związek Ziem Północno-Wschodnich RP (1942-1972), Związek Ziem Południowo-Wschodnich RP (1943-1970), Związek Ziem Wschodnich RP (utworzony w 1955), Koło Lwowian w Londynie (utworzone w 1960), Koło Lwowian w Sztokholmie, Związek Żołnierzy Kresowych w Niemczech, Koło Kijowian, Koło Samborzan, Koło Drohobyczan, Związek Miłośników Wilna im. Króla Zygmunta Augusta w Chicago, Związek Ziem Wschodnich w Melbourne. Kresowiacy od 1949 r. mieli swoją reprezentację w emigracyjnym „parlamencie” – w Radzie Narodowej RP/ Radzie Rzeczypospolitej działacze kresowi skupiali się w Klubie Ziem Wschodnich. Wydawano czasopisma związane z Kresami (m.in. w l. 1946-1950 tygodnik „Lwów i Wilno”). Do najbardziej znanych emigracyjnych działaczy kresowych zaliczali się m.in.: Stanisław Mackiewicz, Józef Godlewski, Stefan Tyszkiewicz, Kazimierz Okulicz, Adam Treszka.
Demografia.
Ludność według deklarowanego języka ojczystego 1931.
Według Drugiego Powszechnego Spisu Ludności z 9 grudnia 1931 r.
Miasta w 1931.
Ludność miast stanowili w większości Polacy z dużym odsetkiem ludności żydowskiej (do ok. 20%). W 1931 r. największymi miastami Kresów II RP były:
Dane z roku 1939.
Na Kresach Wschodnich RP żyło, w 1939, ok. 13 mln ludzi, w tym:
Mały rocznik statystyczny 1941.
Ludność terenów zajętych przez ZSRR po napaści na Polskę 17 września i po podpisaniu paktu o granicach i przyjaźni pomiędzy III Rzeszą a ZSRR 28 września 1939.
Współczesność.
Według sondażu przeprowadzonego w 2007 przez Instytut Pentor dla tygodnika „Wprost” 52,2% obywateli Polski uważa Kresy Wschodnie z Wilnem i Lwowem za ziemie polskie, w tym 51% badanych w wieku poniżej 29 lat (wychowanych po 1989).
Miasta.
Największe miasta Kresów Wschodnich współcześnie, uwzględniając wyłącznie miasta, które leżały w granicach Korony przed unią lubelską oraz w Rzeczypospolitej (bez posiadłości lennych), z wyjątkiem miast powstałych po utracie obszaru przez Polskę (podkreślone zostały stolice województw I RP):
Związki i stowarzyszenia polskie.
Obecnie w Polsce oraz na emigracji działa wiele związków i stowarzyszeń kultywujących pamięć o kulturze i tradycji Kresów. W Polsce działają m.in.: Związek Sybiraków, Stowarzyszenie Rodzin Osadników Wojskowych i Cywilnych Kresów Wschodnich, Związek Wypędzonych z Kresów Wschodnich RP, oddziały terenowe Towarzystwa Miłośników Lwowa i Kresów Południowo-Wschodnich, Towarzystwo Miłośników Wołynia i Polesia, Towarzystwo Przyjaciół Grodna i Wilna, Stowarzyszenie Przyjaciół Ziemi Drohobyckiej, Towarzystwo Miłośników Brzeżan i Ziemi Podolskiej, Dolnośląskie Stowarzyszenie Miłośników Brzeżan i Ziemi Podolskiej, Towarzystwo Przyjaciół Ziemi Lidzkiej, Stowarzyszenie „Wspólnota Polska”, Studencka Międzyuczelniana Organizacja Kresowiaków, Stowarzyszenie Kresy – Pamięć i Przyszłość, Federacja Organizacji Kresowych, Stowarzyszenie „Dziedzictwo Kresów”
Na emigracji są to m.in.: Ognisko Rodzin Osadników Kresowych, Związek Ziem Wschodnich RP, czy Związek Żołnierzy 5 Dywizji Piechoty, Koło Lwowian w Londynie (Wielka Brytania), Związek Ziem Wschodnich RP w Melbourne (Australia), Koło Lwowian w Chicago (Stany Zjednoczone), Związek Ziem Wschodnich RP w Toronto (Kanada).
Najwięcej organizacji i stowarzyszeń istnieje na terenach utożsamianych z kresami, głównie na Ukrainie, w mniejszym stopniu na Białorusi, Litwie i Łotwie:
Białoruś, Litwa, Łotwa.
Polska Macierz Szkolna na Białorusi (Grodno), Wspólnota Młodej Polonii (Grodno), Klub Studentów Polskich w Grodnie, Związek Polaków na Białorusi (Grodno), Republikańskie Społeczne Zjednoczenie „Harcerstwo” (Grodno), Związek Polaków na Litwie (oddziały w Wilnie, Solecznikach, Landwarowie, Podbrodziu, Turmontach, Jawniunach, Szyłutach, Kijuciach koło Oran, Druskiennikach, Wisaginie, Akademii, Kownie, Wędziagole i Kłajpedzie), Fundacja Kultury Polskiej na Litwie im. Józefa Montwiłła (Wilno), Klub Studentów Polskich (Wilno), Polska Partia Ludowa (Wilno), Akcja Wyborcza Polaków na Litwie (Wilno), Związek Harcerstwa Polskiego na Litwie (Wilno), Związek Polaków na Łotwie (Ryga), Stowarzyszenie „Odrodzenie Inflant” (Dyneburg), Towarzystwo miłośników historii Ziemi Łatgalskiej „Inflanty” (Dyneburg).
Pozostałe.
Towarzystwo Kultury Polskiej w Maćkowcach, Centrum Kulturalno-Oświatowe Polaków im. J. Olszańskiego w Mukarowie Podleśnym, Rejonowe Stowarzyszenie Polaków „Rodzina” w Gryszkowcach, Społeczna Organizacja Dzieci i Młodzieży „Źródło” w Irszańsku, Kulturalno-Oświatowe Towarzystwo Polaków im. J. Słowackiego w Nowej Borowej, Stowarzyszenie Polaków „Odrodzenie” w Nowyj Zawod, Towarzystwo Kultury Polskiej na Owruczczyźnie w Prykuły, Stowarzyszenie Polaków im. H. Sienkiewicza w Tetirkach,
Nadrzędną organizacją skupiającą związki i stowarzyszenia "kresowe" jest obecnie Światowy Kongres Kresowian, któremu przewodniczy Jan Skalski. Doniosłą rolę w podtrzymywaniu narodowej pamięci o Kresach odgrywa także Stowarzyszenie Instytut Kresów Rzeczypospolitej.
W Polsce i na emigracji zostały także powołane różne fundacje wspierające Polaków pozostałych poza granicami Kraju na wschodzie, m.in. Fundacja „Pomoc Polakom na Wschodzie”, Społeczna Fundacja Pamięci Narodu Polskiego, Fundacja Charytatywna Pomoc Polakom na Kresach imienia Księdza Doktora Mosinga, Instytut Lwowski Fundacja Ochrony Dziedzictwa Kulturalnego Kresów Wschodnich, stowarzyszenie „Expatria” zajmujące się pomocą najuboższym i chorym polskim dzieciom z Kresów, Fundacja Kresy-Syberia czy Stowarzyszenie Naukowców Polaków Litwy.
Media.
Od wielu lat sprawami kultury kresów zajmuje się m.in. redakcja Polskiego Radia w Katowicach w audycji "Lwowska Fala" prowadzonej przez Danutę Skalską, oraz reaktywowane polskie Radio Lwów i Polskie Radio „Berdyczów”.
W formie druku publikowane są, lub były:
Historiografia białoruska, litewska i ukraińska wobec pojęcia „Kresów”.
Słowo „kresy” wywołuje negatywne skojarzenia wśród Białorusinów, Litwinów i Ukraińców. Zdaniem prof. Wojciecha Śleszyńskiego, z punktu widzenia tych narodów określenie to jest zbyt polskie i podkreśla peryferyjność ich ziem w stosunku do Warszawy czy Krakowa. „Kres” bowiem, czyli koniec, to pojęcie konstruowane z perspektywy centrum, czyli etnicznych obszarów polskich. Według Jana Szumskiego używanie terminu „Kresy” jest "prowokujące i niesprawiedliwe" dla Białorusinów.
Jednocześnie wiedza i zrozumienie sensu pojęcia „kresy” w białoruskiej historiografii są ograniczone. "Biełaruskaja encykłapiedyja" w bardzo krótkim haśle „Kresy Wschodnie” opisuje jako nazwę, której w latach 1921–1939 używały oficjalne władze polskie w stosunku do obszarów nazywanych w białoruskiej historiografii „zachodnią Białorusią” i „zachodnią Ukrainą”. W przybliżeniu odpowiada to tej części Kresów, które po traktacie ryskim znalazły się w składzie II Rzeczypospolitej („Kresy Wewnętrzne”). Źródło nie wspomina, że nazwa używana była wcześniej i później, a także o tym, że obejmowała szerszy i zmienny obszar.
Ukraińscy naukowcy i badacze są ustosunkowani zdecydowanie negatywnie do terminu "Kresy Wschodnie". Roman Czmełyk, dyrektor jednego z największych lwowskich muzeów historycznych – Muzeum Etnograficznego, uważa, że termin „Kresy Wschodnie” powinien nie być stosowany lub zastąpiony terminem bardziej „poprawnym”, natomiast ukraiński historyk – Łeonid Zaszkilniak stwierdził, że do czasu gdy pamięć historyczna nie zmieni tego terminu przez najbliższe trzy-cztery pokolenia, terminu „Kresy Wschodnie” należy używać jak najrzadziej.

</doc>
<doc id="97277" url="https://pl.wikipedia.org/wiki?curid=97277" title="Katadromiczna wędrówka">
Katadromiczna wędrówka



</doc>
<doc id="97282" url="https://pl.wikipedia.org/wiki?curid=97282" title="Skrajna prawica">
Skrajna prawica

Skrajna prawica, znana także pod innymi określeniami ekstremalna prawica lub prawicowy ekstremizm – termin używany na określenie osób i ugrupowań o poglądach prawicowych, charakteryzujących się radykalnym programem lub metodami działania, przede wszystkim o poglądach antykomunistycznych, autorytarnych i ultranacjonalistycznych, którzy w pierwszej kolejności stawiają swój naród na pierwszym miejscu i często kierują się przy tym populizmem.
Historycznie termin ten jest używany w odniesieniu do faszyzmu i nazizmu, a dzisiaj także do neofaszyzmu, neonazizmu, trzeciej drogi, alt-rightu, rasowej supremacji (przede wszystkim białej) i innych podobnych ideologii politycznych zawierających w sobie elementy ultranacjonalizmu, szowinizmu, ksenofobii, teokracji, rasizmu, homofobii, transfobii i reakcjonizmu.
Skrajnie prawicowe działania podczas rządów takich partii lub innych ugrupowań mogą łatwo prowadzić do opresji, przemocy politycznej, wymuszonej asymilacji, czystek etnicznych lub ludobójstw, a w sprawach gospodarczych skrajna prawica zazwyczaj opowiada się za neoliberalnym kapitalizmem lub korporacjonizmem; osoby o skrajnie prawicowych poglądach najczęściej dążą do wyróżnienia swojego narodu na tle innych i niekiedy występują przeciwko zjawisku imigracji, a większość ugrupowań skrajnej prawicy łączy również autorytaryzm i antykomunizm.
Historia i podział skrajnej prawicy.
Pojęcie to pojawiło się po rewolucji francuskiej i mianem skrajnej prawicy określano ugrupowania, które odmawiały przyjęcia republiki, a domagały się powrotu do monarchii. Współcześnie ze skrajną prawicą wiążą się ruchy nacjonalistyczne, monarchistyczne, ksenofobiczne, rasistowskie, religijnie fundamentalistyczne, antyfeministyczne czy też reakcyjne. Skrajna prawica sama w sobie zawiera troistość, tzn. ma „swoją” prawicę, „swoje” centrum i „swoją” lewicę, oraz ekstrema.
Określenie „skrajna prawica” jest też używane do opisania ideologii faszyzmu, neofaszyzmu, narodowego socjalizmu i neonazizmu, choć ich klasyfikacja bywa kontestowana. Nazizm jest szczególną formą niemieckiej rewolucji konserwatywnej, a jego rasistowska doktryna ma swoje korzenie w pismach myślicieli związanych z prawicą francuską (Arthur de Gobineau).
Poszczególne odmiany faszyzmu charakteryzuje się jako skrajnie prawicowe ze względu na przekonanie, że rzekomo określona grupa ludności jest lepsza od innej i ma prawo dominować nad innymi grupami, które są jej zdaniem gorsze od nich. Sam twórca ideologii faszystowskiej Benito Mussolini określał ruch jako prawicowy. Takiej klasyfikacji sprzeciwia się część konserwatystów, którzy klasyfikują ten nurt polityczny jako hybrydowy czy tercerystyczny.
Zdaniem Jacka Bartyzela w latach 30. XX wieku nazwę "prawica skrajna" upowszechniły środowiska lewicujące określając nim ideologie i ruchy radykalne łączące idee socjalizmu i nacjonalizmu (faszyzm i nazizm) − przez co obniżyły rangę samego pojęcia prawica. Sam nazizm określany jest przez niego jako wróg prawicy.

</doc>
<doc id="97285" url="https://pl.wikipedia.org/wiki?curid=97285" title="Antioch II Theos">
Antioch II Theos

Antioch II Theos (ur. ok. 287 p.n.e., zm. 246 p.n.e.; panował w l. 261-246 p.n.e.) – król z dynastii Seleucydów, syn Antiocha I Sotera i Stratoniki, córki Demetriusza Poliorketesa. Mąż Laodiki I, a następnie Bereniki, księżniczki egipskiej.
Życiorys.
Po śmierci swojego ojca, w 261 p.n.e., został władcą państwa Seleucydów, wciąż jeszcze ogromnego i w zasadniczych granicach nienaruszonego. Pierwszy rok rządów spędził, prowadząc kampanię wojenną w Tracji i Azji Mniejszej.
Toczył następnie II wojnę syryjską z Ptolemeuszem II Filadelfosem w latach 259-255 p.n.e. (niektórzy autorzy podają, że skończyła się ok. 251 p.n.e.). Jego sojusznikiem w tej wojnie był Antygon Gonatas. Zdołał w wyniku tej wojny przejąć z rąk Ptolemeidów część Anatolii. Ślub Antiocha z Bereniką, córką Ptolemeusza, był przypieczętowaniem pokoju. Swój przydomek "Theos" (gr. „Bóg”) otrzymał od miasta Milet w Azji Mniejszej za uwolnienie go od tyranii Timarcha. Jego następcą został syn Seleukos II, a drugi syn, Antioch Hierax, otrzymał we władanie Anatolię.

</doc>
<doc id="97286" url="https://pl.wikipedia.org/wiki?curid=97286" title="Brander">
Brander

Brander (z niem. "Brand" – pożar) – używana w czasie wojen flot żaglowych jednostka pływająca wypełniona materiałami łatwopalnymi (np. drewno, smoła, żywica, oliwa itp.), którą po opuszczeniu przez załogę i podpaleniu puszczano z wiatrem lub prądem w stronę okrętów nieprzyjaciela, aby wzniecić na nich pożar. Brandery były szczególnie skuteczne w zwalczaniu zakotwiczonych zespołów okrętów.
Często w charakterze branderów używano będących na podorędziu statków lub okrętów o mniejszej wartości (starych lub zużytych), lecz od XVII wieku państwa mające duże marynarki budowały okręty przeznaczone specjalnie do użycia jako brandery. Przyłączane do flot, pełniły w nich funkcje pomocnicze, do czasu użycia we właściwej roli. 
Użycie branderów przez flotę Wandalów przyczyniło się do klęski wspólnej wyprawy Rzymu i Bizancjum podczas morskiej bitwy u przylądka Bon. 
Wraz z rozwojem taktyki i techniki brandery stawały się coraz mniej efektywne. Marynarka Brytyjska przekształciła ostatni brander (HMS Thais) w slup w 1808 roku. We flocie tureckiej brandery były jeszcze w 1827 roku.
Oprócz branderów służących do podpalania, budowano i stosowano okręty przeznaczone do niszczenia flot lub umocnień brzegowych przez detonację dużych ilości materiałów wybuchowych (prochu najlepszej jakości) umieszczonego w odpowiednich zasobnikach.
Brandery zostały użyte np. przez Polaków w bitwie morskiej pod Salis w 1609.
W podobny sposób podpalano (drewniane) mosty na rzekach.
W okresie powstania listopadowego Rosjanie pod koniec marca 1831 roku wypuścili brandery celem zniszczenia mostu w Warszawie, jednak Batalion Sandomierskich Strzelców Celnych skutecznie zapobiegł próbie podpalenia mostu.

</doc>
<doc id="97288" url="https://pl.wikipedia.org/wiki?curid=97288" title="Półforsujące BA">
Półforsujące BA

Półforsujące 1BA – brydżowa konwencja licytacyjna, część polskiego systemu licytacyjnego "Nasz System". W odróżnieniu od forsującego BA po otwarciu "1 w kolor starszy", otwierający może spasować na "półforsujące BA" ale tylko z "absolutnym minimum", bez żadnych "nadwyżek" ani "honorowych", ani "układowych". Po otwarciu "1 w kolor starszy", 1BA pokazuje:

</doc>
<doc id="97289" url="https://pl.wikipedia.org/wiki?curid=97289" title="Paweł Januszewski">
Paweł Januszewski

 
Paweł Januszewski (ur. 2 stycznia 1972 w Pyrzycach) – lekkoatleta, specjalista biegu na 400 m przez płotki, mistrz Europy z 1998.
Życiorys.
Pierwsze sukcesy odnosił w biegach płaskich (Saloniki, 1991 wicemistrzostwo Europy juniorów w sztafecie 4 x 400 metrów), w tej samej konkurencji był czterokrotnym Mistrzem Polski (1993, 1994, 1995 oraz 2000). Koronną dyscypliną Januszewskiego stał się jednak bieg na 400 m przez płotki, w którym w latach 1994–2004 zdobył 10 medali mistrzostw Polski (6 złotych i 4 srebrne). Reprezentował Polskę na Igrzyskach w Atlancie w 1996 (odpadł w eliminacjach) i na mistrzostwach świata (Ateny 1997), już z większym powodzeniem (odpadł po biegu półfinałowym). Karierze Januszewskiego poważnie zagroził wypadek samochodowy jakiemu uległ w 1997, nie było nawet pewne, czy polski lekkoatleta będzie mógł chodzić, zaś dalsza kariera sportowa wydawała się niemożliwa. Jednak dzięki udanej i szybkiej rehabilitacji Januszewski wywalczył niespodziewanie rok później na Mistrzostwach Europy w Budapeszcie złoty medal, poprawiając jednocześnie rekord Polski (48,17 s.), co zaowocowało m.in. 4. miejscem w Plebiscycie Przeglądu Sportowego. Przynależność do czołówki światowej potwierdził w kolejnych latach, zajmując 5. miejsce na mistrzostwach świata w 1999 w Sewilli (w tym samym roku zdobył złoty medal na Uniwersjadzie) oraz 6. na igrzyskach olimpijskich w Sydney w 2000 (startował na olimpiadzie także w eliminacjach sztafety 4 x 400 m, która zajęła ostatecznie 7. miejsce) i kolejnych mistrzostwach świata w Edmonton w 2001. Pozostawał w tych imprezach najlepszym Polakiem, mimo iż w reprezentacji wyrósł mu groźny rywal w osobie Marka Plawgo (który m.in. poprawił rekord Polski Januszewskiego).
Pozycję lidera polskich płotków na 400 m potwierdził również na mistrzostwach Europy w Monachium w 2002, kiedy w obronie tytułu z Budapesztu nie zdołał wprawdzie wygrać, ale zajął 3. miejsce. Kontuzja odniesiona w 2003 nie pozwoliła mu startować w mistrzostwach świata w Paryżu w 2003 oraz w igrzyskach olimpijskich w Atenach 2004 oraz przesądziła ostatecznie o zakończeniu kariery sportowej; decyzję o rezygnacji z uprawiania sportu Januszewski ogłosił w listopadzie 2004.
Do sukcesów w biegu na 400 m przez płotki doprowadził go Janusz Iskra, profesor na Akademii Wychowania Fizycznego w Katowicach oraz na Politechnice Opolskiej.
Był wychowankiem Spartakusa Pyrzyce, od 1989 do 1991 LKS „Pomorze” Stargard, od 1993 przez większość kariery reprezentował klub Skra Warszawa; od 2003 zawodnik krakowskiego Wawelu. W 2004 ukończył studia na Wydziale Wychowania Fizycznego i Fizjoterapii Politechniki Opolskiej. Jest również absolwentem Szkoły Głównej Handlowej na kierunku marketing sportowy.
Współpracował jako stały ekspert w programie "nSport bez ciśnień" w kanale nSport na platformie N. Od 2011 współprowadzi wraz z Przemysławem Iwańczykiem  program "Atleci" w Polsat Sport.
Jest pomysłodawcą akcji stadionowej "BiegamBoLubię" i prowadzącym wraz z Krzysztofem Łoniewskim audycję "Biegam, bo lubię" na antenie Trójki Polskiego Radia.
Jest prezesem Fundacji Wychowanie przez Sport.
Był członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.

</doc>
<doc id="97290" url="https://pl.wikipedia.org/wiki?curid=97290" title="Super Express">
Super Express

Super Express – wydawany w Warszawie od 1991 roku dziennik o charakterze sensacyjno-rozrywkowym. Jego pierwszy zespół dziennikarski stanowiła w przeważającej większości dotychczasowa obsada „Expressu Wieczornego”. 
Dziennik ma format tabloidowy i zasłynął publikacjami dotyczącymi afer politycznych i obyczajowych. Przed wyborami w 1993 i 1995 roku złamał obowiązującą media ciszę przedwyborczą, publikując wyniki sondaży przedwyborczych. W 1999 roku dziennik opublikował dane z PIT-u ówczesnego wicepremiera i ministra finansów Leszka Balcerowicza, następnie kontynuując tę akcję, co stało się w efekcie powodem uchwalenia w 2001 roku ustawy o jawności poselskich oświadczeń majątkowych. Głośnym echem odbiło się również opublikowanie przez dziennik zdjęć ciała zastrzelonego w Iraku korespondenta TVP, Waldemara Milewicza oraz fotomontażu przedstawiającego trenera Leo Beenhakkera z odciętymi głowami trenera Niemiec Joachima Löwa i piłkarza Michaela Ballacka. 
Pierwszym redaktorem naczelnym Super Expressu był Grzegorz Lindenberg. Od maja 2018 gazetą kieruje Grzegorz Zasępa.
Superexpress.pl i Se.pl, czyli Super Express w wersji internetowej jest jedną z pierwszych witryn gazet w Polsce (istnieje od 1995 roku). Pierwszym redaktorem naczelnym Se.pl była Agnieszka Starewicz-Jaworska. Od maja 2018 portalem kieruje Bartłomiej Łęczek.
W czerwcu 2012 roku wydawca oddał do użytku nową wersję serwisu se.pl, która stała się portalem rozrywkowo-informacyjnym. Według badania Megapanel/PBI za kwiecień 2012 se.pl ma 2,847 mln prawdziwych czytelników, co daje mu pierwsze miejsce wśród witryn polskich gazet (wyborcza.pl, fakt.pl, rp.pl) i konkurencyjnych portali (tvn24.pl, pudelek.pl, plotek.pl).
Nakład gazety sięga 307 000 egzemplarzy, a dzienna sprzedaż – 184 000. Właścicielem dziennika jest spółka Murator S.A.
Pod koniec września 2006 r. „Super Express” przegrał proces z Edytą Górniak o ochronę dóbr osobistych.
12 października 2007 roku, na rynku ukazał się 5000. numer dziennika.
Redaktorzy naczelni.
Kolejni redaktorzy naczelni „Super Expressu”:
Amerykańskie wydania.
Od 15 kwietnia 1996 ukazuje się wydanie "Super Expressu" dla Polonii amerykańskiej; jest to zarazem pierwsza zagraniczna edycja gazety ogólnopolskiej. Jej naczelnym jest od 2008 roku Adam Michejda, który wcześniej pełnił funkcję wicenaczelnego w polskiej redakcji gazety. Siedziba nowojorskiego oddziału mieści się na Manhattanie, na ulicy John Street, niedaleko World Trade Center. Wydawcą pisma jest Super Express USA a Prezesem Beata Pierzchała.
Od września 2010 Super Express ukazuje się również w Chicago.

</doc>
<doc id="97291" url="https://pl.wikipedia.org/wiki?curid=97291" title="Hipoterapia">
Hipoterapia

Hipoterapia (od gr. ἵππος "hippos" „koń”, θεραπεία "therapeía" „terapia”) – metoda rehabilitacji ruchowej na bazie neurofizjologii, prowadzona przy udziale konia. Jest jedną z wielu form rehabilitacji wieloprofilowej (psycho-ruchowej), oddziałującej jednocześnie psycho-motorycznie, psychoruchowo, sensorycznie, psychicznie i społecznie. Stosowana jest w różnym wieku zarówno u dzieci jak u młodzieży czy dorosłych.
Terapia niepełnosprawnych z zastosowaniem metody hipoterapii obejmuje głównie osoby niepełnosprawne psychoruchowo, sensorycznie i umysłowo. Dobroczynne dla zdrowia fizycznego skutki kontaktu z koniem znane były już w starożytności; jako metoda leczenia pojawiły się ponownie w nowoczesnej medycynie konwencjonalnej w latach 50.–60. XX w., zwłaszcza w neurologii, ortopedii i psychiatrii.
Podstawowe zasady.
Hipoterapia jest ściśle powiązana z innymi metodami rehabilitacyjnymi i terapeutycznymi i w pełni korzysta z ich dorobku naukowego.
Cel hipoterapii.
Celem terapii z koniem (z elementami jazdy konnej) jest przywrócenie pacjentom sprawności fizycznej i psychicznej w możliwym do osiągnięcia zakresie. Hipoterapia stanowi jeden z elementów rehabilitacji leczniczej i jako taka jest prowadzona przez specjalistę, na zlecenie i pod kontrolą lekarza. Hipoterapeuta pełni rolę asekurującą, zapewniając bezpieczeństwo oraz rolę przewodnika w kontakcie ze zwierzęciem.
Dobór konia.
Konie stosowane w hipoterapii dobiera się starannie pod kątem pożądanych cech (przede wszystkim cech charakteru). Muszą one być m.in.: łagodne, posłuszne, o odpowiedniej budowie i wieku. Jedną z najpopularniejszych ras koni stosowanych w Polsce do hipoterapii są konie huculskie. Ponadto, koń powinien być dobrany do jeźdźca, do jego wzrostu i potrzeb rehabilitacyjnych. Czasami do hipoterapii wlicza się terapię na ośle, zwaną onoterapią.
Formy hipoterapii.
Można wyróżnić kilka form hipoterapii:
Działanie hipoterapii.
Przekazywanie wzorca chodu.
Przekazywanie "wzorca chodu" jest najbardziej unikatowym celem hipoterapii. Taki sposób prowadzenia hipoterapii jest wskazany najbardziej dla dzieci i młodzieży chodzących samodzielnie w nieprawidłowym wzorcu, uczących się chodzić oraz siedzących samodzielnie, ale niestabilnie.
Autyzm.
Inną szczególną cechą hipoterapii są możliwości pracy z dziećmi autystycznymi, ponieważ, jak zauważył Monty Roberts, osoby autystyczne i konie wykazują wiele podobieństw w postrzeganiu, reagowaniu i porozumiewaniu się.

</doc>
<doc id="97292" url="https://pl.wikipedia.org/wiki?curid=97292" title="Falkonet">
Falkonet

Falkonet – małe działko, rodzaj broni odprzodowej z XVI i XVII wieku, umieszczane na burcie okrętu bądź na kasztelu (zazwyczaj na ruchomej, widlastej podstawie); stosowane głównie w czasie abordażu. Na lądzie jako działko polowe piechoty lub w małych zameczkach. Był to rodzaj kolubryny (tzw. oktawa kolubryna), strzelającej kulami o wagomiarze 1-3 funtów (kaliber 55–70 mm). Działko to w Polsce często było zwane sokolikiem lub śmigownicą. Ze względu na zastosowanie broń ta w Polsce często mylona jest z folgerzem, który był mniejszy, ale spełniał identyczne zadania.
Użycie w powstaniu styczniowym.
Prawdopodobnie ostatni raz Polacy używali tego typu działa w powstaniu styczniowym. Używano wtedy polskiego określenia śmigownica. Zachowały się wspomnienia Aleksandra Zdanowicza o wykorzystaniu jednej śmigownicy 24 lutego 1863 w bitwie pod Małogoszczem. Zdanowicz opisuje użycie tego działa w następujący sposób (pisownia oryginalna):
Linki zewnętrzne.
Strona poświęcona uzbrojeniu ze zdjęciem falkonetu (en) – dostęp: 20 lutego 2011

</doc>
<doc id="97293" url="https://pl.wikipedia.org/wiki?curid=97293" title="Mirko">
Mirko



</doc>
<doc id="97294" url="https://pl.wikipedia.org/wiki?curid=97294" title="Sharon Tate">
Sharon Tate

Sharon Tate (ur. 24 stycznia 1943 w Dallas, zm. 9 sierpnia 1969 w Los Angeles) – amerykańska aktorka i modelka.
Zaczynała w latach 60. XX wieku od małych ról telewizyjnych, po czym zagrała w kilku filmach. Zyskawszy pozytywne głosy krytyków na temat swoich umiejętności komediowych, okrzyknięta została jedną z najbardziej obiecujących aktorek młodego pokolenia w Hollywood i była nominowana do Złotego Globu za rolę w "Dolinie lalek" (1967). Często pojawiała się także w czasopismach o modzie jako modelka lub dziewczyna z okładki.
W 1968 wyszła za mąż za reżysera filmowego Romana Polańskiego. Będąc w dziewiątym miesiącu ciąży, zginęła w swoim domu w Beverly Hills. Sharon Tate, wraz z czworgiem swoich przyjaciół, została brutalnie zamordowana przez członków sekty przewodzonej przez Charlesa Mansona.
Życiorys.
Dzieciństwo i początki aktorstwa.
Sharon Tate przyszła na świat w Dallas w stanie Teksas jako pierwsza z trzech córek Paula Tate’a, oficera amerykańskiej armii, oraz jego żony Doris. Już jako półroczne niemowlę, Sharon zdobyła główną nagrodę w konkursie piękności dla dzieci organizowanym w jej rodzinnym mieście. Mimo tego sukcesu, rodzice nie wiązali przyszłości córki z show-biznesem. Paula Tate’a kilkakrotnie awansowano i przenoszono, w związku z czym rodzina często się przeprowadzała. Do 16. roku życia Sharon mieszkała w sześciu różnych miastach, co utrudniało jej zawiązywanie stałych przyjaźni. W oczach najbliższych Sharon była nieśmiała i nieco płochliwa; ona sama, będąc już osobą dorosłą, mówiła, że jej nieśmiałość bywa często brana za wyniosłość, dopóki ktoś nie pozna jej lepiej.
Dorastającą Tate komplementowano za urodę, zaczęła więc przystępować do konkursów piękności, co w 1959 zwieńczył tytuł „Miss Richland”. Jej ambicją było podjąć studia na wydziale psychiatrii; wspominała również o zamiarze stanięcia do wyborów „Miss stanu Waszyngton 1960”. Plany te zrewidowało kolejne przeniesienie ojca i związany z nim wyjazd całej rodziny do Włoch.
Po przybyciu do Werony Sharon odkryła, że cieszy się tam już sporą popularnością z racji zamieszczenia jej zdjęcia w kostiumie kąpielowym na okładce żołnierskiego czasopisma "Stars and Stripes". Szybko odnalazła również duchowe pokrewieństwo ze swoimi nowymi kolegami z amerykańskiej szkoły w pobliskiej Vicenzie, których łączyło podobieństwo środowisk, z jakich pochodzili, oraz kolei losów, a także wynikające z niego podobne poczucie wyobcowania; wśród ludzi tych Sharon po raz pierwszy w życiu zaczęła nawiązywać trwałe przyjaźnie.
Tate i jej znajomi zwrócili na siebie uwagę ekipy filmowej, która w okolicy kręciła ujęcia do "Przygód młodego człowieka" ("Hemingway’s Adventures of a Young Man") z udziałem Paula Newmana, Susan Strasberg i Richarda Beymera – wkrótce też udało im się dostać role statystów w tym filmie. Tate przyciągnęła swoją osobą uwagę Beymera, który podszedł do niej na planie, by się przedstawić; między nimi rozwinęła się bliższa znajomość i była ona kontynuowana przez cały okres trwania zdjęć do filmu. Beymer zachęcał Tate do spróbowania swoich sił w aktorstwie. W 1961 roku Tate została zatrudniona przez piosenkarza Pata Boone’a do występu u jego boku w telewizyjnym widowisku muzycznym inscenizowanym w scenerii Wenecji.
Jeszcze tego samego roku Tate została zaangażowana do statystowania w "Barabaszu" ("Barabbas"), włosko-amerykańskiej superprodukcji realizowanej nieopodal Werony. Swoim występem oraz podejściem do pracy zrobiła wrażenie na aktorze Jacku Palance, mimo iż rola, jaką grała, była zbyt mała, aby w pełni umożliwić ocenę jej zdolności. Palance zorganizował dla niej próbę kamerową w Rzymie, lecz nie poszły za tym żadne propozycje. Tate podjęła wówczas decyzję o pozostawieniu rodziców i sióstr we Włoszech i samotnym powrocie do Ameryki. Postanowienie to tłumaczyła pragnieniem podjęcia w kraju studiów, jednakże będąc na już na miejscu zaczęła poszukiwać możliwości angażu do filmu. Po kilku miesiącach od wyjazdu córki Doris Tate doznała silnego rozstroju nerwowego na tle obaw o jej bezpieczeństwo i rodzinie udało się, z pewnym trudem, namówić Sharon do ponownego przybycia do Włoch.
Gdy w 1962 Tate’owie wrócili razem do Stanów, Sharon postanowiła osiąść w Los Angeles. Tam nawiązała kontakt z agentem Richarda Beymera, Haroldem Gefskim, który od razu na pierwszym spotkaniu zgodził się pracować również dla niej. Gefsky zorganizował Tate zatrudnienie w telewizji oraz w reklamie prasowej, zaś w 1963 udało mu się przedstawić ją szefowi wytwórni filmowej Filmways, Inc., Martinowi Ransonhoffowi, który podpisał z nią kontrakt na siedem lat. Tate brano pod uwagę przy obsadzie głównych ról w nowym serialu komediowym "Petticoat Junction", ale Ransonhoff uznał, że do zagrania postaci pierwszoplanowej brakuje jej jeszcze doświadczenia. Aby mogła go nabrać, dostała mniejsze role w serialach "Ed, koń, który mówi" ("Mister Ed") oraz "The Beverly Hillbillies". Podpisawszy z młodą aktorką siedmioletni kontrakt na wyłączność, Ransonhoff postanowił nie spieszyć się z wystawieniem jej do ważnych ról i odczekać z tym do chwili, gdy będzie, w jego przekonaniu, odpowiednio przygotowana. „Pan Ransonhoff nie chciał, by publiczność mnie zobaczyła zanim będę gotowa”, cytowano jej słowa w artykule "Playboya" z 1967.
W początkowym okresie samodzielnego życia w Los Angeles, Tate poznała francuskiego aktora Philippe’a Forqueta i zaczęła się z nim spotykać. Romans doprowadził do zaręczyn, lecz związek ten był burzliwy i obfitował w kłótnie. Jedno z takich starć zakończyło się dla Tate obrażeniami wymagającymi opatrzenia w szpitalu; w następstwie tego zajścia Tate zerwała z Forquetem.
W 1964 Tate spotkała Jaya Sebringa, byłego marynarza, cenionego stylistę fryzur, uważanego za jednego z najlepszych w Hollywood. O Sebringu Sharon mówiła w późniejszym czasie, że był człowiekiem nadzwyczajnej łagodności; tym niemniej, kiedy się jej oświadczył, odrzuciła jego propozycję. Tłumaczyła, że małżeństwo wiązałoby się dla niej z koniecznością porzucenia aktorstwa, zaś jej wówczas zależało na rozwijaniu aktorskiej kariery.
Role filmowe.
W 1964 Tate brała udział, u boku Steve’a McQueena, w próbie kamerowej do "Cincinnati Kid". Jednak producent Ransohoff i początkowo mający reżyserować film Sam Peckinpah zgodnie uznali, że onieśmielenie i brak doświadczenia dziewczyny sprawią, iż nie udźwignie tak dużej roli, co spowodowało odrzucenie jej kandydatury na korzyść Tuesday Weld. Tate nadal zdobywała aktorskie doświadczenie w produkcjach telewizyjnych, a po zakończonym niepowodzeniem przesłuchaniu do roli Liesl w Dźwiękach muzyki, Rasenhoff zdecydował się mimo wszystko pokazać ją wreszcie również na dużym ekranie – dostała niewielkie, pozbawione tekstu role w "Amerykanizacji Emily" oraz w "Brodźcu" ("The Sandpiper"). W końcu, w 1965, Rasenhoff postanowił powierzyć Tate rolę filmową z prawdziwego zdarzenia i obsadził ją w "Oku diabła", gdzie towarzyszyli jej David Niven, Deborah Kerr, Donald Pleasence oraz David Hemmings. Wspólnie z Sebringiem Tate wyjechała do Londynu, aby tam przygotowywać się do zdjęć. W ramach kampanii promocyjnej Ransonhoff zaaranżował produkcję krótkiego filmu dokumentalnego pt. "All Eyes on Sharon Tate", którego pojawienie się na ekranach miało zgrać się z czasem premiery "Oka diabła". Na dokument ten składają się m.in. fragmenty wywiadów z reżyserem "Oka diabła", J. Lee Thompsonem, który w jednym z nich wspomina o początkowych obawach odnośnie do możliwości Tate: „Ustaliliśmy nawet, iż jeśli dwa pierwsze tygodnie pokażą, że Sharon nie bardzo sobie radzi, to umieścimy ją z powrotem w przechowalni”; podsumowując stwierdza jednak, iż wkrótce Tate objawiła się jako „niezwykle porywająca dziewczyna”.
W filmie Tate wcieliła się w postać Odile, młodej wiedźmy, której tajemniczemu oddziaływaniu ulega najpierw pewien właściciel majątku ziemskiego, grany przez Nivena, a potem jego żona, którą zagrała Kerr. Mimo mniejszej liczby kwestii rola Tate miała w powszechnej opinii kluczowe znaczenie dla filmu i to na jej barkach w największym stopniu spoczęło zadanie wytworzenia aury niesamowitości. Niven określił młodą aktorkę jako „wielkie odkrycie”, a Kerr wypowiedziała się, że przy „stosownym udziale szczęścia”, Tate odniesie wielki sukces. Z kolei Tate w swoich wywiadach często zwracała uwagę na pomyślność losu, którego zrządzeniem dane jej było w swoim aktorskim debiucie współpracować z takiej klasy profesjonalistami, i mówiła, że odebrała istotną lekcję aktorstwa poprzez samą możliwość podpatrywania, jak gra Kerr. Duża część zdjęć do filmu realizowana była we Francji, tymczasem zawodowe zobowiązania Sebringa zmusiły go do powrotu do Los Angeles. Ukończywszy swój udział w pracach przy filmie Tate pozostała w Londynie, gdzie wciągnął ją świat mody i nocne życie miasta. Tam też, latem 1966, poznała Romana Polańskiego.
Patrząc z perspektywy czasu, Tate i Polański zgodnie twierdzili, że przy pierwszym spotkaniu żadne z nich nie zrobiło na drugim większego wrażenia. Polański przygotowywał się do kręcenia "Nieustraszonych pogromców wampirów", których współproducentem miał być Ransonhoff, i był nastawiony na obsadzenie w głównej roli kobiecej rudowłosej aktorki Jill St. John. Ransonhoff zaczął jednak nalegać, by obsadził Tate, a Polański po spotkaniu z nią uznał, iż może się nadać, pod warunkiem, że będzie występować w rudej peruce. Ekipa filmowa wyruszyła na zdjęcia do Włoch, gdzie biegła znajomość języka włoskiego u Tate okazała się bardzo pomocna przy współpracy z miejscowymi pracownikami planu. Z początku, będący perfekcjonistą Polański z trudem znajdował cierpliwość dla wykazującej brak doświadczenia Tate i w jednym z wywiadów narzekał, że dla nakręcenia pewnej sceny w zadowalający sposób koniecznych było siedemdziesiąt dubli. Oprócz reżyserowania Polański był w filmie odtwórcą jednej z głównych ról – prostodusznego młodzieńca, który ulega urokowi i zakochuje się w dziewczynie granej przez Tate. W miarę postępu zdjęć Polański coraz częściej chwalił pracę Tate, co dodawało jej wiary w siebie. Ich znajomość przeistoczyła się w związek i po zakończeniu prac na planie Tate wprowadziła się do londyńskiego apartamentu Polańskiego. Wkrótce w Londynie zjawił się Jay Sebring nalegając na spotkanie z Polańskim. Choć wedle późniejszych relacji znajomych miał być zaistniałą sytuacją załamany, Sebring zaprzyjaźnił się z Polańskim i pozostał najbardziej zaufanym przyjacielem Tate. W późniejszym okresie Polański opisywał go jako samotnego i wyalienowanego człowieka, dla którego on i Tate stanowili coś na kształt rodziny.
Tate pozostawiła Polańskiego w Londynie, sama zaś wróciła do Stanów Zjednoczonych, aby razem z Tonym Curtisem zagrać w "Don't Make Waves". Ten nieskomplikowanej fabuły film miał spożytkować trendy popularności filmów o beztroskim życiu bywalców plaż amerykańskich wybrzeży oraz powodzenia muzyki takich twórców jak The Beach Boys czy Jan and Dean. Zagrana przez Tate postać Malibu, opisywana w materiałach promocyjnych Metro-Goldwyn-Mayer jako „Malibu, Królowa Surfu”, przez większą część filmu występuje w prawie samym bikini. Na niej wzorowano później projekt lalki „Malibu Barbie”, która cieszyła się dużym wzięciem. Rozczarowana filmem i swoją w nim rolą Tate zaczęła nazywać siebie z przekąsem „seksowna mała ja” („sexy little me”). Jeszcze zanim film wszedł na ekrany, rozkręcona na wielką skalę akcja promująca spowodowała wypełnienie kin w całych Stanach zdjęciami i naturalnej wielkości kartonowymi sylwetami Tate w kostiumie; z promocją filmu skoordynowana została kampania reklamowa producenta plażowych kosmetyków Coppertone, również skoncentrowana wokół Tate. Premiera filmu spotkała się z przewagą mocno krytycznych recenzji i słabą sprzedażą biletów, co miało ponoć skłonić Tate do szczerego wyrażenia swojej opinii wobec jednego z dziennikarzy w słowach: „To beznadziejny film”; po czym aktorka miała dodać: „Czasem mówię rzeczy, których nie powinnam mówić. Chyba jestem zbyt otwarta”.
Polański także wrócił do Stanów Zjednoczonych, gdzie został zaangażowany do wyreżyserowania filmowej adaptacji powieści Iry Levina "Dziecko Rosemary". W późniejszym czasie Polański przyznawał, iż chciał, aby główną rolę w tym filmie zagrała Tate i liczył na to, że ktoś wystąpi z taką propozycją, bo, w jego odczuciu, samemu nie wypadało mu jej przedstawić. Nikt z producentów nie zasugerował jednak obsadzenia Tate, a rolę Rosemary dostała Mia Farrow. Tate wniosła do filmu swoje pomysły w kilku kluczowych scenach: między innymi, w scenie zapłodnienia głównej bohaterki. Anonimowo pojawiła się również na ekranie jako jedna z osób bawiących się na przyjęciu. Jej częste wizyty na planie nie pozostały niezauważone – zdjęcia zrobione dla magazynu Esquire przyniosły sporo rozgłosu zarówno Tate, jak filmowi.
Marcowy numer "Playboya" z 1967 obwieścił narodziny nowej gwiazdy artykułem zatytułowanym „This is the year that Sharon Tate happens...” („Oto jest rok, w którym zaczyna się Sharon Tate...”), zawierającym 6 rozebranych i częściowo rozebranych zdjęć, jakie zrobił aktorce Roman Polański podczas kręcenia "Nieustraszonych pogromców wampirów". Tate spoglądała z optymizmem w przyszłość: podczas gdy zbliżały się terminy premier "Oka diabła" i "Nieustraszonych pogromców wampirów", ona zdobyła angaż do dużej roli w ekranizacji "Doliny lalek". Przygotowaniom do przeniesienia na ekran jednego z największych amerykańskich bestsellerów wszech czasów towarzyszył wielki rozgłos i zainteresowanie. Tate zdawała sobie sprawę, jak duże znaczenie dla rozwoju jej kariery może mieć zagranie tak ważnej postaci; Polańskiemu zwierzyła się jednak, że ani książka, ani scenariusz nie podobały się jej.
W pozostałych głównych rolach obsadzone zostały Patty Duke, Barbara Parkins oraz Judy Garland. Po paru tygodniach Garland została zwolniona i zastąpiła ją Susan Hayward. Reżyser Mark Robson bardzo krytycznie oceniał pracę odtwórczyń trzech głównych ról, lecz, według Duke, najwięcej krytycznych uwag przypadło w udziale Tate. Duke wspominała potem, że Robson „stale traktował [Tate] jak idiotkę, do czego absolutnie nie miał powodów, a ona była na to bardzo uwrażliwiona i bardzo brała to do siebie”. W późniejszym czasie Polański przywoływał co jemu Robson miał powiedzieć o Tate: „Trafiła Ci się świetna dziewczyna. Niewiele aktorek ma w sobie taki rodzaj delikatności i kruchości. Ona ma przed sobą wielką przyszłość”.
W wywiadach udzielanych w trakcie produkcji, Tate wspominała, że łatwo przychodzi jej wczuć się w graną przez siebie postać Jennifer North, młodej ambitnej aktorki, u której nikt nie chce dostrzec niczego poza jej powabem cielesnym. Niektóre z czasopism zauważały, że Tate odbierana jest w podobny sposób, zaś magazyn "Look" zamieścił nieprzychylny artykuł o trzech pierwszoplanowych aktorkach filmu, w którym Sharon określono jako „beznadziejnie głupią i próżną gwiazdkę”. Między Tate, Duke i Parkins nawiązała się serdeczna przyjaźń, która trwała także po zakończeniu zdjęć. Podczas współpracy na planie Tate zwierzyła się Parkins, że jest „zakochana do szaleństwa” w Polańskim. „Tak, bez dwóch zdań Roman jest tym mężczyzną, który był mi pisany”, przytaczał słowa aktorki nowojorski "Sunday News". Mimo ciężkich chwil, jakie przeżyła na planie, Tate z entuzjazmem wypowiadała się o filmie do prasy. Często wspomniała o swoim podziwie dla Lee Grant, z którą przyszło jej zagrać w kilku dramatycznych scenach; w jednym z wywiadów powiedziała: „"Dolina lalek" to film, w którym nauczyłam się bardzo wiele o aktorstwie; szczególnie, występując we wspólnych scenach z Lee Grant ... Ona wie na czym polega granie przed kamerą, i wszystko co robi, od drobnych manieryzmów po wygłaszanie kwestii, to czysty profesjonalizm”.
Wśród zadawanych aktorce pytań pojawiła się również prośba o komentarz na temat jej występu w scenie rozbieranej, na co Tate odrzekła: 
Na ekrany weszła skrócona i mocno przemontowana wersja "Nieustraszonych pogromców wampirów". Polański dał wyraz swojemu zgorszeniu wobec „przemielenia” przez Ransonhoffa efektu jego pracy. Film, który "Newsweek" nazwał „bezmyślnym wygłupem” („a witless travesty”), nie przynosił spodziewanych zysków. Recenzje w większości w ogóle pomijały udział Tate, jeśli zaś już padała o niej jakaś wzmianka, to zwykle w odniesieniu do jej roznegliżowanych ujęć.
Wkrótce potem odbyła się premiera "Oka diabła", a producent filmu, wytwórnia Metro-Goldwyn-Mayer, starając się wytworzyć zainteresowanie wokół Tate określił aktorkę w wydanej przez siebie informacji prasowej jako „jedną z najbardziej porywających nowych osobowości dużego ekranu”. Film nie znalazł jednak odbiorców, recenzje zaś wyrażały się o nim przeważnie w tonie obojętnym, ani go nie chwaląc, ani nie napiętnowując. "The New York Times" napisał, że jedną z nielicznych przyciągających w nim uwagę rzeczy był „występ przeszywającej mroźnym pięknem, lecz poza tym pozbawionej wyrazu” Tate.
Nadaniu obrazowi rozgłosu miał się przysłużyć czternastominutowy dokument zatytułowany "All Eyes on Sharon Tate" („Wszyscy kierują wzrok na Sharon Tate”). Na promocyjną krótkometrażówkę składały się sceny pokazujące Tate w czasie pracy na planie "Oka diabła", tańczącą w klubie i zwiedzającą Londyn, oraz krótkie fragmenty wywiadów z aktorką. W jednym z nich, na pytanie o swoje aktorskie ambicje odpowiedziała: „Nie mam złudzeń na swój temat. Nie wyobrażam sobie siebie grającej [w sztukach] Szekspira” i wspomniała, że swoje nadzieje wiązałaby raczej z komedią; w innym wywiadzie wyraziła pragnienie zostania „aktorką zwiewnych ról komediowych w typie Carole Lombard”. Rozważając sylwetki współczesnych aktorek, na których chce się wzorować, wskazała dwie najważniejsze: Faye Dunaway oraz Catherine Deneuve. Odnosząc się do tej drugiej, powiedziała: „Chciałabym być amerykańską Catherine Deneuve. Ona występuje w pięknych rolach, rolach posiadających pewną głębię i ukazujących ludzką wrażliwość; rolach z domieszką inteligencji”.
Jeszcze tego samego roku do kin weszła "Dolina lalek". Film został przyjęty niemal bez wyjątku negatywnymi recenzjami. Bosley Crowther z New York Timesa napisał: „jedyne, co pozostaje choćby trochę szanującemu się miłośnikowi kina, to zaśmiać się i odwrócić tyłem do ekranu”. "Newsweek" powiedział zaś o filmie, że „u jego twórców poziom świadomości tego, jak jest żałosny, porównać można do poziomu świadomości wiejskiego przygłupa śmiało brnącego w rozsypany obornik”; jednak na temat samej Tate, w późniejszym artykule o obiecujących młodych aktorkach, ten sam tygodnik pisał tak: „Niesamowicie fotogeniczna, zdobna niezliczoną ilością pięknych łuków i wyobleń, Sharon Tate jest jedną z najbardziej wystrzałowych młódek, jakie zawitały do Hollywood od wielu lat”. W licznych publikacjach wszystkie trzy odtwórczynie głównych ról spotykały się z ostrą dezaprobatą, czego przykładem może być "The Saturday Review", piszący: „Jeszcze dziesięć lat temu ... panie Parkins, Duke i Tate ujrzelibyśmy raczej obsadzone w epizodycznych rolach szatniarek, a nie jako wcielenia królowych ekranu; całkowicie brak im odpowiedniego stylu, wdzięku i charyzmy”. W "The Hollywood Reporter" zabrzmiały jednak i nieco przychylniejsze tony, jak choćby: „W filmie największą sympatię widza zyskuje postać Sharon Tate ... Niezwykłe wrażenie robi pieszczotliwość, z jaką kamera Williama Danielsa dotyka doskonałych rysów jej twarzy i wielkich, zdających się pochłaniać wszystko dookoła, oczu”. Z kolei Roger Ebert z "Chicago Sun-Times" zachwycał się Tate jako „czymś cudownym do oglądania”, jednak uwzględniwszy dialog w jednej ze scen, który uznał za „najokropniejszą i najbardziej zdumiewającą próbkę prostactwa, jaką kiedykolwiek wydała z siebie jakakolwiek cywilizacja”, skonkludował oznajmiając: „nie będę w stanie podchodzić do postrzegania jej [Tate] jako symbol seksu ani trochę poważniej niż gdyby miała za taki uchodzić Raquel Welch”.
Małżeństwo z Romanem Polańskim.
Pod koniec 1967 Tate i Polański wrócili do Londynu, gdzie wkrótce stali się częstymi gośćmi na łamach prasy. Tate przedstawiano jako kobietę nowoczesną i odrzucającą konwenanse, która miała kiedyś wyrazić pogląd, iż ludzie planujący zawrzeć małżeństwo powinni mieszkać razem jeszcze przed ślubem. Ślub pary, któremu towarzyszyło spore zainteresowanie opinii publicznej, odbył się w londyńskiej Chelsea 20 stycznia 1968. Polański ubrany był, jak pisały gazety, „z edwardiańską wytwornością”, Tate zaś miała na sobie białą sukienkę mini. Małżonkowie zamieszkali w apartamencie Polańskiego przy Eaton Square w ekskluzywnej dzielnicy Belgravia. Fotograf Peter Evans opisał ich potem w następujących słowach: „Stanowili «nieprzykładny» duet. Byli kimś w rodzaju Douglasa Fairbanksa i Mary Pickford naszych czasów... Swobodni, wyluzowani, będący w ciągłym ruchu, utalentowani i na wdzięczny sposób prowokujący”.
Tate podobno pragnęła, aby ich małżeństwo miało w miarę konwencjonalny charakter, Polański jednak wciąż pozostawiał sobie duży margines wolności seksualnej, zaś stosunek Tate do swojej niewierności nazywał „starymi przesądami gnębiącymi Sharon” („Sharon’s big hang-up”). Przypominał Tate, że obiecała nie próbować go zmieniać. Tate przystawała na warunki Polańskiego, choć wobec przyjaciół przyznawała się, że liczy, iż mąż się zmieni. Zgodnie z tym, co przytacza Peter Evans, miała kiedyś powiedzieć: „Mamy ze sobą dobry układ. Roman mnie okłamuje, a ja udaję, że mu wierzę”.
Polański usilnie namawiał Tate do zakończenia współpracy z Martinem Ransonhoffem, w efekcie czego ta zaczęła zaniedbywać wszelkie intensywniejsze starania o rozwój swojej kariery; Polański powiedział wtedy żonie, że chce być mężem „dziewczyny z bohemy, a nie kury domowej” („a hippie, not a housewife”). Małżonkowie powrócili do Los Angeles, gdzie szybko weszli w skład kręgu towarzyskiego, do którego należała spora grupa odnoszących największe sukcesy młodych twarzy branży filmowej, takich jak Steve McQueen, Warren Beatty, Mia Farrow, Peter Sellers, Jacqueline Bisset, Leslie Caron, Joan Collins, Joanna Pettet, Laurence Harvey, Peter Fonda i Jane Fonda, kilka gwiazd filmowych starszego pokolenia, np. Henry Fonda, Kirk Douglas, Yul Brynner, czy Danny Kaye, oraz pewna liczba muzyków i ludzi związanych z branżą muzyczną, między innymi: Jim Morrison, członkowie The Mamas &amp; the Papas, czy producent muzyczny Terry Melcher wraz ze swą partnerką Candice Bergen. Jednym z najbliższych przyjaciół obojga pozostawał wciąż Jay Sebring. W kręgu znajomych Polańskiego znajdowali się też ludzie, których poznał jeszcze w młodości w Polsce, przykładem może tu być Wojciech Frykowski (a poprzez niego także jego partnerka, pochodząca z rodziny potentata kawowego, Abigail Folger). Przez kilka miesięcy Polańscy mieszkali w zabytkowym budynku hotelu Chateau Marmont na Bulwarze Zachodzącego Słońca w West Hollywood, aż w końcu, w drugiej połowie 1968, natrafiła się okazja wynajęcia od Patty Duke domu przy Summit Ridge Drive w Beverly Hills. Dom Polańskich był domem otwartym i często przebywało w nim wielu nieznajomych. Tate traktowała to jako coś przynależnego „wyzwolonemu duchowi” tamtej epoki i mawiała, że nie obchodzi jej zanadto, kim są ludzie goszczący w jej domu, bowiem w życiu kieruje się maksymą „żyj i pozwól żyć innym”. Bliska przyjaciółka aktorki, Leslie Caron wspominała w późniejszym okresie, że jej zdaniem Polańscy byli zbyt ufni („aż do skrajnej lekkomyślności”) i że to ją mocno niepokoiło.
Latem 1968 Tate podjęła pracę przy kolejnym filmie. Był nim "The Wrecking Crew", komedia, w której wciela się w Postać Freyi Carlson, kobiety-szpiega o skłonności do wypadków i wybranki serca Matta Helma, granego przez gwiazdę Hollywood, Deana Martina. Tate sama zagrała w scenach kaskaderskich, a elementów wschodnich sztuk walki uczył ją Bruce Lee. Film miał duże powodzenie i przyniósł Tate bardzo dobre recenzje; wielu pochlebnych opinii doczekały się jej umiejętności komediowe. Krytyk "New York Timesa" Vincent Canby, oceniwszy cały film nieprzychylnie, napisał: „Jedyna przyjemność płynie z patrzenia na Sharon Tate, wysoką i naprawdę świetnie wyglądającą dziewczynę”. Dean Martin wyraził zaś wolę wzięcia udziału w kolejnym filmie o przygodach Matta Helma i oznajmił, że chciałby, aby ponownie partnerowała mu w nim Tate.
Czas premiery "The Wrecking Crew" to okres, w którym Tate została dostrzeżona w świecie filmu. Za rolę w "Dolinie lalek" otrzymała nominację do Złotego Globu w kategorii „Wschodząca gwiazda roku wśród aktorek”. Jako czwarta, ustępując Mii Farrow, Judy Geeson i Katharine Houghton, uplasowała się w rywalizacji o „Złoty Laur” za „Nową twarz wśród aktorek” w dorocznym plebiscycie czasopisma branżowego "Motion Picture Exhibitor". Drugie miejsce, za Lynn Redgrave, zajęła z kolei w plebiscycie do tytułu „Gwiazdy jutra” pisma "Motion Picture Herald", w którym typy swe zgłaszali właściciele kin. Osiągnięte pozycje w rankingach świadczyły o szybkim rozwoju kariery Tate i umożliwiły aktorce wynegocjowanie gaży w wysokości 150 tys. USD za udział w następnym filmie.
Pod koniec 1968 Tate zaszła w ciążę, a 15 lutego 1969 Polańscy przeprowadzili się do domu przy Cielo Drive 10050 w Benedict Canyon. W domu tym, należącym wcześniej do ich przyjaciół, Terry’ego Melchera i Candice Bergen, oboje gościli wcześniej kilkakrotnie; Tate ogromnie ucieszyła się na wieść, że stoi wolny i że będą mogli zamieszkać w miejscu, które nazywała „ukochanym domem marzeń”. W swojej nowej rezydencji Sharon i Roman kontynuowali prowadzenie domu otwartego, a wśród wielu schodzących się osób, tam również zaczęli pojawiać się podejrzani osobnicy, których obecność niepokoiła niektórych z przyjaciół małżeństwa.
Mając jeszcze świeżo w pamięci przychylne recenzje swoich dokonań komediowych, Tate szykowała się do wzięcia udziału w kolejnym filmie tego gatunku, "12 + 1" (będącego filmową adaptacją znanej rosyjskiej powieści "Dwanaście krzeseł"). Jak później wyjaśniała, kluczowe znaczenie dla tego wyboru miała możliwość zagrania u boku Orsona Wellesa. Na zdjęcia, kręcone we Włoszech, wyjechała w marcu 1969. W tym samym mniej więcej czasie Polański wyjechał do Londynu, by rozpocząć prace przy "Dniu delfina". Do domu przy Cielo Drive wprowadzili się Frykowski i Folger.
Po ukończeniu prac na planie "12 + 1" Tate dołączyła do męża w Londynie. W ich tamtejszym apartamencie pozowała Terry’emu O’Neilowi do scen z życia domowego (fotograf towarzyszył jej między innymi przy otwieraniu prezentów dla oczekiwanego dziecka), zaś brytyjskie czasopismo "Queen" zrobiło jej serię szykownych zdjęć podczas sesji fotograficznej. W wywiadzie udzielonym pod koniec czerwca, na pytanie dziennikarza, czy wierzy w przeznaczenie, odpowiedziała: „Naturalnie. Przeznaczenie ułożyło całe moje życie. Wierzę, że naszym losem kieruje coś większego od nas. Jedno wiem na pewno – niczego z tego, co mi się kiedykolwiek przydarzyło, nigdy sama nie planowałam”.
Tate powróciła do Los Angeles 20 czerwca 1969 na pokładzie RMS "Queen Elizabeth". Polański, który musiał zostać w Europie, swój powrót zaplanował na 12 sierpnia, tak aby zdążyć jeszcze przed porodem. Do tego czasu Tate mieli zaopiekować się Frykowski i Folger.
Tragiczna śmierć i jej następstwa.
Śmierć z rąk zabójców.
8 sierpnia 1969 Tate pozostawały jeszcze dwa tygodnie do przewidywanego terminu porodu. Tego dnia zaprosiła na lunch do siebie do domu dwie koleżanki, aktorki Joannę Pettet i Barbarę Lewis, którym skarżyła się na ciągle odwlekany powrót męża z Londynu. Polański zatelefonował do niej po południu. Zadzwoniła też jej siostra Debra, aby zapytać, czy razem z drugą siostrą, Patti, mogłyby spędzić u niej noc. Sharon odmówiła im. Wieczorem, razem z Sebringiem, Frykowskim i Folger, wybrała się do swojej ulubionej restauracji, El Coyote, skąd wrócili do domu około godziny 22.30.
Nocą z 8 na 9 sierpnia cała czwórka padła ofiarą zbiorowego morderstwa dokonanego przez członków sekty Charlesa Mansona. Ich ciała odkryła rano gosposia Tate, Winifred Chapman. Po przybyciu na miejsce zbrodni, policja najpierw natrafiła na ciało młodego mężczyzny zastrzelonego w samochodzie stojącym na podjeździe; jak później ustalono, mężczyzną tym był Steven Parent. Wewnątrz budynku znaleziono ciała Sharon Tate i Jaya Sebringa: spoczywały w bawialni, połączone długim sznurem zawiązanym ofiarom wokół szyj i przerzuconym przez belkę u sufitu. Zwłoki Wojciecha Frykowskiego oraz Abigail Folger leżały na trawniku przed domem. Z wyjątkiem Stevena Parenta wszystkie ofiary zmarły w wyniku licznych ran kłutych. W raporcie koronera sporządzonym na podstawie sekcji zwłok Tate odnotowano, że aktorce zadano szesnaście pchnięć ostrym narzędziem i że „pięć spośród ran było ranami śmiertelnymi”.
Policja zabrała na przesłuchanie dozorcę domu, Williama Garretsona, jedyną osobę z rezydencji przy Cielo Drive, która uszła z życiem tamtej nocy. Garretson zamieszkiwał w domku dla gości, położonym na terenie posiadłości, lecz w pewnym oddaleniu od willi i ulokowanym w taki sposób, że z jednego budynku nie było dobrze widać drugiego. Dozorca stał się pierwszym podejrzanym i w tym charakterze został poddany przesłuchaniu oraz próbie na wykrywaczu kłamstw. Zeznał, iż tamtego wieczora, około godziny 23.30, Parent odwiedził go w jego domku i że przebywał tam kilka minut. Poza tym zaprzeczył jakiemukolwiek swojemu udziałowi w zbrodni i oświadczył, że nie wie o niczym, co mogłoby pomóc w śledztwie. Policja przyjęła jego wyjaśnienia i został zwolniony.
Powiadomiony o tym, co się stało, Polański natychmiast przyleciał do Los Angeles. Policja, wciąż nie mogąc ustalić motywu morderstw, szczegółowo przepytała go na temat żony i przyjaciół. Pogrzeby wszystkich pięciu ofiar odbyły się w środę, 13 sierpnia. Sharon Tate, z synem Paulem Richardem Polańskim (któremu pośmiertnie nadano imiona po obu dziadkach) w objęciach, została pochowana na cmentarzu Holy Cross w Culver City (Kalifornia). Pogrzeby Sharon Tate i Jaya Sebringa odprawiono w odstępie kilku godzin, aby umożliwić bliskim uczestnictwo w obu pochówkach.
Popularny amerykański tygodnik ilustrowany „Life” opublikował obszerny artykuł na temat zbrodni, zawierający fotografie z miejsca jej popełnienia. W artykule znalazł się także wywiad z Polańskim i zdjęcie reżysera stojącego przed widoczną na podłodze plamą zaschłej krwi żony w pokoju, w którym zamordowano Tate i Sebringa. Na liczne głosy oburzenia wobec takiego zachowania Polański replikował, że jego dążeniem jest odnalezienie sprawcy i że liczy, iż wstrząs wywołany publikacją może zmotywować kogoś z czytelników pisma do dostarczenia jakichś informacji.
Zainteresowanie postaciami ofiar poskutkowało ponownym wejściem na ekrany filmów z udziałem Tate, a ich ówczesna popularność przewyższyła tę, jaką cieszyły się w okresach swoich premier. Część czasopism zaangażowało się w spekulacje na temat motywów mordu. W niektórych z nich upowszechniono zdjęcia Tate rzekomo uczestniczącej w odprawianiu satanistycznych rytuałów; wkrótce jednak okazało się, że fotografie te pochodziły z planu filmowego "Oka diabła". Przyjaciele Tate publicznie wyrażali sprzeciw wobec wizerunku, jaki aktorce próbowały nadać pewne publikacje. Mia Farrow twierdziła, że „nie znała niewinniejszej i bardziej uroczej istoty ludzkiej”, zaś Patty Duke wspominała ją w tych słowach: „delikatna, łagodna istota. Przepadałam za nią; nie było chyba nikogo, kto by za nią nie przepadał”. Polański natomiast zrugał dziennikarzy tłumnie zebranych na jednej z konferencji prasowych, wypominając im częste sprowadzanie Tate jedynie do wymiaru jej urody: „...była piękna. Może nawet była najpiękniejszą kobietą na świecie. Ale czy ktoś z was napisał cokolwiek o tym, jaka była dobra?”. W późniejszym czasie Peter Evans przytaczał co o Polańskim miał powiedzieć aktor Laurence Harvey tuż po tym, jak dowiedział się o morderstwie: „To może zniszczyć Romana. Ślubne przysięgi nie mają dla niego żadnej wartości, ale trudno znaleźć mężczyznę, który by tak wielbił kobietę, jak on wielbił Sharon”.
Polański przyznawał później, że w owym czasie żywił względem licznych swoich przyjaciół oraz współpracowników podejrzenia o współudział w zbrodni i że od paranoi, w jaką popadł, zaczął uwalniać się dopiero kiedy aresztowano rzeczywistych sprawców. Według doniesień prasowych, z powodu morderstwa wielu znanych mieszkańców Hollywood wyprowadziło się, przynajmniej czasowo, z miasta, inni zaś zainstalowali systemy ochrony w swoich rezydencjach. W późniejszym czasie pisarz Dominick Dunne tak odtwarzał atmosferę panującego wówczas napięcia:
Aresztowanie i proces „Rodziny” Mansona.
W listopadzie 1969, przebywając w więzieniu – najpierw w związku ze sprawą popełnianych przez grupę Mansona kradzieży samochodów, a potem jako podejrzana w sprawie zabójstwa Gary’ego Hinmana (jednego z dwóch zabójstw dokonanych przez członków grupy przed napadem na dom Tate) – Susan Atkins przechwalała się sąsiadkom z celi na temat swojego udziału w zamordowaniu Sharon Tate. Efektem tego było postawienie w stan oskarżenia jej oraz wspomnianych przez nią współwinnych zbiorowego morderstwa przy Cielo Drive 10050: Charlesa Mansona, Charlesa „Texa” Watsona, Patricii Krenwinkel oraz Lindy Kasabian. Atkins wyjawiła poza tym, że sprawcami zabójstwa małżeństwa Leno i Rosemary LaBianca, popełnionego kolejnej nocy w dzielnicy Los Feliz (Los Angeles), również byli członkowie sekty „Rodzina” pod przewodnictwem Mansona, i wymieniła Leslie Van Houten jako biorącą udział w tej drugiej zbrodni.
Prokurator okręgowy hrabstwa Los Angeles zaoferował Atkins odstąpienie od dążenia do skazania jej na karę śmierci w zamian za zeznania przed wielką ławą przysięgłych i podczas rozprawy. Atkins zgodziła się zeznawać przed wielką ławą przysięgłych, przed którą opowiedziała historię napadu na dom Tate. Wkrótce jednak, próbując chronić Mansona, Atkins porzuciła wszelką współpracę z prokuraturą i wycofała się z tego, co dotychczas zeznała. Prokuratura przeniosła swoją ofertę, tym razem w postaci całkowitego zwolnienia od odpowiedzialności karnej, na Lindę Kasabian. Kasabian brała udział w morderczych napadach „Rodziny”, lecz jej rola ograniczała się w każdym wypadku do funkcji kierowcy i ubezpieczenia. Kasabian też, jako jedyna z oskarżonych, sama oddała się w ręce policji, gdy dowiedziała się, że jest poszukiwana. Zastępca prokuratora okręgowego, Vincent Bugliosi, napisał później, że zmiana ta była korzystna z punktu widzenia prokuratury, która mogła przypuszczać, iż ławnicy przychylniej potraktują zeznania osoby niemającej krwi na rękach.
15 czerwca 1970 rozpoczął się proces sądowy z udziałem Mansona, Atkins, Krenwinkel oraz Van Houten. Był to proces w sprawie dwóch zbiorowych morderstw – tzw. „proces zabójstw Tate/LaBianca” („the Tate/LaBianca (murders) trial”) – i Van Houten zasiadała na ławie oskarżonych w związku ze swoim współudziałem w drugim z nich. Watson w tym czasie przebywał w Teksasie i liczył na niepowodzenie procedury jego ekstradycji międzystanowej do Kalifornii. Cały świat mógł śledzić rozprawę, której przebieg był szczegółowo relacjonowany. Zeznania Kasabian robiły wrażenie spójnych i wiarygodnych – jako jedyna spośród uczestników napadu okazywała ona w trakcie procesu skruchę i zdawała się być autentycznie wstrząśnięta potwornością zbrodni. Zeznania te dały obraz okoliczności i motywów zabójstw popełnionych przez członków hipisowskiej grupy zrzeszonej wokół charyzmatycznego lidera, Charlesa Mansona – niespełnionego muzyka żywiącego od dłuższego czasu urojenie na temat nadchodzącej globalnej wojny rasowej.
Manson twierdził, że w piosenkach zespołu The Beatles zaszyte są ukryte przestrogi dotyczące zbliżających się masowych pogromów, które określał terminem „Helter Skelter” (w wolnym tłumaczeniu: „gwałtu rety”) zaczerpniętym z tytułu jednej z piosenek Beatlesów. Wedle jego wizji, pośród przedstawicieli rasy białej pogromy te miała przetrwać jedynie grupa „wybranych”, czyli on i jego „rodzina”, którzy, przeczekawszy ludobójstwo w ukryciu, na końcu mieli przejąć władzę nad światem. Plan Mansona zakładał, że apokaliptyczny scenariusz zostanie przyspieszony poprzez odbiór jego własnych piosenek, w których również zawarte miało być ukryte przesłanie: część młodych białych, a przede wszystkim młodych białych kobiet, kierowana nim, zasilić miała szeregi „Rodziny”; z kolei część Afroamerykanów efekt działania piosenek Mansona miał pchnąć do zapoczątkowania rzezi (której bezpośrednią przyczyną stać się miało napięcie seksualne u czarnoskórych mężczyzn spowodowane wywołanym przez sektę odpływem liberalnie nastawionych białych kobiet z kalifornijskich kampusów, gdzie, w dobie nastałej równości i obyczajowego wyzwolenia, czarnoskórzy mieli od niedawna możliwość się z nimi spotykać).
W nagraniu i wydaniu tej twórczości miał pomóc Mansonowi znany kalifornijski muzyk i producent muzyczny Terry Melcher. Kiedy Melcher ostatecznie porzucił projekt współpracy z Mansonem, frustracja zmotywowała przywódcę „Rodziny” do szukania bardziej radykalnych rozwiązań. Manson postanowił sprowokować wojnę ras wysyłając swoich ludzi, aby dokonywali brutalnych morderczych napadów na domy bogatych białych i pozostawiali na miejscu zbrodni ślady sugerujące sprawstwo radykalnych ugrupowań afroamerykańskich, takich jak Czarne Pantery. Wybór rezydencji przy Cielo Drive jako celu ataku był po części przypadkowy: zasadnicze znaczenie odgrywał tu zapewne fakt, że Manson nieźle orientował się w układzie tej posesji, bowiem kilkakrotnie odwiedzał w niej wcześniej Melchera; możliwe jest także, iż dyktowało nim pragnienie zemsty na Melcherze i ludziach z jego środowiska (posyłając członków swojej grupy do tego domu Manson był świadom tego, że Melcher już wówczas tam nie mieszkał; wiedział też jednak, iż dom stanowił własność Rudiego Atiobelliego, znajomego Melchera, który sam również był człowiekiem z branży nagraniowej – Atiobelli nawet towarzyszył Melcherowi podczas przesłuchań kompozycji Mansona). Podczas gdy Watson, Atkins, Krenwinkel i Kasabian wyruszali w drogę z nakazem dostania się do willi i zabicia wszystkich osób w niej przebywających, Manson pozostał w obozowisku grupy na "Spahn’s Movie Ranch".
Zeznania Kasabian i Atkins po raz pierwszy ukazały opinii publicznej w pełnym wymiarze makabryczne wypadki tamtej nocy. Przedostawszy się przez okalające posesję ogrodzenie, napastnicy natknęli się na Stevena Parenta, który w swoim samochodzie zmierzał do bramy wyjazdowej. Watson ruszył w stronę nadjeżdżającego pojazdu i polecił mu się zatrzymać. Parent usiłował prosić, by Watson nie robił mu krzywdy, zapewniając, że nic nikomu nie powie, ten zaś w odpowiedzi ciął go nożem i czterokrotnie strzelił do niego z rewolweru. Następnie Watson kazał Kasabian pozostać na zewnątrz i pilnować, podczas gdy reszta grupy wtargnęła do domu. Czworo znajdujących się wewnątrz osób zostało zgromadzonych razem w pokoju gościnnym, gdzie, zastraszeni bronią, dali się częściowo związać razem jednym sznurem. Kiedy Watson zarządził, żeby położyli się wszyscy na brzuchu, Jay Sebring zaczął domagać się od napastników, aby mieli wzgląd na brzemienność Tate i nie robili jej krzywdy, w reakcji na co Watson strzelił do niego z rewolweru. W powstałym zamieszaniu Wojciechowi Frykowskiemu i Abigail Folger udało się wyzwolić i każde z nich z osobna rzuciło się do ucieczki. Wcześniej ranieni, oboje zostali jednak prędko doścignięci i zabici przez Watsona i Krenwinkel na trawniku przed domem.
Tate błagała o ocalenie jej dziecka: próbowała uprosić prześladowców, by zabrali ją ze sobą i odczekali z zabiciem do czasu, aż urodzi. Atkins miała jej wówczas oznajmić, iż nie ma dla niej żadnej litości. Następnie, wedle jednej z wersji zeznań Atkins, ona i Watson wespół zadźgali Tate na śmierć nożami. Na końcowym etapie procesu, Atkins zeznała, że zaczęła dźgać Tate, bo miała dość dalszego wysłuchiwania jej powtarzanych w kółko i bez przerwy próśb i błagań. Zgodnie jednak z opisem wydarzeń przedstawionym przez nią we wcześniejszych zeznaniach przed wielką ławą przysięgłych, Atkins miała jedynie przytrzymywać Tate, zaś wszystkie rany zadać miał jej Watson; w późniejszym okresie, już po wyroku, zarówno Atkins jak Watson tę wersję określali jako prawdziwą.
Na koniec, umaczanym we krwi aktorki ręcznikiem Atkins napisała na drzwiach wejściowych słowo „PIG” („świnia”: pogardliwe, slangowe określenie ludzi bogatych zamożnych i ustosunkowanych; stały element języka ekstremistycznych ruchów czarnoskórych). Cała banda opuściła posesję po północy i udała się w drogę powrotną na ranczo Spahna.
29 marca 1971 sąd uznał wszystkich czworo oskarżonych, którzy przed nim stanęli, winnymi zarzucanych im czynów i skazał ich na karę śmierci. Charles Watson po tym, jak do skutku doszła jego ekstradycja z Teksasu, był sądzony w osobnym procesie. W opinii biegłych Watson zdawał się symulować niepoczytalność i choć potwierdzał swój udział we wszystkich zarzucanych mu zabójstwach, odżegnywał się od jakiejkolwiek odpowiedzialności. Szczególnym echem w prasie odbiło się jego beznamiętne stwierdzenie, iż nie dostrzegł, że Tate była w ciąży. Wyrokiem z 21 października 1971 Watson również został uznany winnym i skazany na karę śmierci. Wszystkie wyroki zostały złagodzone do kary dożywotniego więzienia po tym, jak w Sąd Najwyższy Stanu Kalifornia rozpatrując apelację do sprawy Roberta Page’a Andersona uznał w 1972 przepisy sankcjonujące karę śmierci za obciążone wadą prawną. W lutym 2010 r. Manson, Watson, Krenwinkel i Van Houten odbywali wyroki; żaden z więźniów nie odniósł powodzenia w swoich kilkunastokrotnych staraniach o przedterminowe zwolnienie. Atkins zmarła w więzieniu na nowotwór mózgu 24 września 2009.
Około 10 lat po śmierci Sharon jej matka, Doris, w reakcji na nasilające się przejawy otaczania kultem morderców córki oraz na możliwość uzyskania przez niektórych z nich zwolnienia warunkowego, zorganizowała kampanię publiczną mającą wywrzeć na władzach presję w kierunku naprawy dostrzeganych przez nią uchybień w stanowym systemie penitencjarnym. Kampania ta przyniosła wprowadzenie do kalifornijskiego prawodawstwa karnego kilku poprawek umożliwiających ofiarom przestępstw i ich rodzinom przedstawianie oświadczeń o doznanej krzywdzie – "victim impact statements" – w fazie wyrokowej procesu oraz podczas posiedzeń komisji orzekających o przedterminowych zwolnieniach. Doris Tate była też pierwszą osobą, która skorzystała z nowo wprowadzonego prawa podczas posiedzenia komisji orzekającej o możliwości przedterminowego zwolnienia Charlesa Watsona, jednego z zabójców Sharon Tate. W późniejszym czasie Doris Tate wyraziła przekonanie, że dzięki owym zmianom w prawie jej córce zwrócona została ludzka godność i że walka o ich wprowadzenie podjęta przez matkę umożliwiła „przekształcenie śladu, jaki pozostawiła po sobie Sharon – przeistoczenie się jej z ofiary przestępstwa w symbol walki o prawa ofiar”.
Ślad w historii.
Na początku lat 80. do Stephena Kaya, jednego z prokuratorów zatrudnionych przy sprawie grupy Mansona, doszła niepokojąca wiadomość, że Leslie Van Houten udało się zebrać 900 podpisów pod petycją o przedterminowe zwolnienie z więzienia. Prawnik nawiązał kontakt z Doris Tate, matką Sharon, która wyraziła przekonanie, że jest w stanie zdobyć więcej podpisów dla kontrpetycji. Tak też się stało – w ramach zorganizowanej przez Doris Tate i Stephena Kaya społecznej kampanii informacyjnej zebrano ponad 350 tys. podpisów pod wnioskiem o odrzucenie prośby Van Houten. Van Houten wydawała się mieć wówczas największe pośród skazanych szanse na przedterminowe zwolnienie. Za sprawą akcji Kaya i Tate jej wniosek odrzucono.
Doris Tate zaangażowała się w działalność o prawa ofiar przestępstw: jej publiczne zaangażowanie, zarówno jako matki opowiadającej o tragicznej śmierci córki, jak i doradcy wobec ofiar innych zbrodni, uczyniło z niej osobę powszechnie rozpoznawaną, co z kolei umiała skutecznie wykorzystać do uruchomienia publicznej debaty na temat amerykańskiego systemu penitencjarnego i potrzeby dokonania w nim zmian. Do końca życia z poświęceniem prowadziła batalię przeciw każdej próbie uzyskania zwolnienia warunkowego podejmowanej przez morderców z sekty i angażowała się w sprawy dotyczące ofiar innych brutalnych przestępstw.
Kilkakrotnie stawała naprzeciw Charlesa Watsona w trakcie posiedzeń zespołów orzekających o możliwości przedterminowego zwolnienia warunkowego, a swoją obecność na tych posiedzeniach uzasadniła podczas jednego z nich w słowach: „Uważam, że ktoś musi reprezentować Sharon podczas tego przesłuchania. Gdy oni [mordercy] stają tu prosząc o zwrócenie im życia, ja muszę też tu stać w jej imieniu”. W swoim "victim impact statement" z 1984 r. zwróciła się do Watsona bezpośrednio: 
W 1992, w uznaniu swojej społecznikowskiej pracy na rzecz praw ofiar przestępstw, Doris Tate została wyróżniona przez prezydenta George’a Busha odznaczeniem „Tysiąca Świetlistych Punktów”. Jej zdrowie zaczęło jednak w tym czasie gwałtownie się pogarszać; już wcześniej rozpoznano u niej złośliwego guza mózgu. Spotkanie z prezydentem było ostatnim publicznym wydarzeniem z udziałem Doris Tate. Gdy umarła w połowie tego samego roku, jej dzieło podjęła najmłodsza córka, Patti. Staraniem Patti Tate w 1993 założone zostało "Doris Tate Crime Victims Bureau" – organizacja pożytku publicznego, której celem jest wpływanie na kształt legislacji prawa karnego w całych Stanach Zjednoczonych i zapewnienie w nim większych uprawnień i zwiększonej ochrony ofiarom brutalnych przestępstw. W 1995 do życia została powołana "Doris Tate Crime Victims Foundation", kolejna organizacja non-profit, której zadaniem jest z kolei upowszechnianie w społeczeństwie wiedzy na temat systemu wymiaru sprawiedliwości oraz udzielanie pomocy ofiarom brutalnych przestępstw.
W 1993 Patti Tate podjęła – zakończoną niepowodzeniem – próbę zapobieżenia umieszczeniu na albumie "The Spaghetti Incident?" zespołu Guns N’ Roses piosenki autorstwa Charlesa Mansona. W tym celu spotkała się z Davidem Geffenem i członkami zarządu wytwórni muzycznej Geffen Records. W wypowiedzi dla prasy Patti określiła dopuszczenie do nagrania piosenki jako „ustawianie Mansona na piedestale i tworzenie z niego idola dla młodych ludzi, którzy nie wiedzą, kim on jest”.
Od roku 2000, w którym Patti Tate zmarła na raka piersi, zadanie reprezentowania rodziny Tate na posiedzeniach zespołów orzekających o zwolnieniu warunkowym wzięła na siebie starsza siostra, Debra. Na temat morderców Debra Tate wyraziła się w następujących słowach: „Nie przejawiają odrobiny poczucia osobistej odpowiedzialności [za to, co zrobili – "dop. tłum."]. Nie dokonali żadnego zadośćuczynienia wobec kogokolwiek z mojej rodziny”. Debra Tate starała się też, bez powodzenia, o gwiazdę dla Sharon na Hollywood Walk of Fame (Hollywoodzkim Chodniku Sław).
Ojciec Sharon, pułkownik Paul Tate, stronił od udzielania wypowiedzi prasowych, był jednak obecny podczas całego procesu morderców i towarzyszył później żonie w każdym posiedzeniu komisji rozpatrujących ich wnioski o zwolnienie warunkowe; wystosowywał również pisma do władz, w których zdecydowanie sprzeciwiał się próbom wynajdywania podstaw dla tych zwolnień. Paul Tate zmarł w maju 2005.
W następstwie zabójstwa żony, Roman Polański pozbył się wszystkich swoich ruchomości, bo nie mógł znieść posiadania czegokolwiek, co nasuwałoby mu wspomnienie o okresie, gdy był „tak szczęśliwy, jak nigdy wcześniej ani potem”. W Los Angeles przebywał do czasu aresztowania morderców – następnie wyjechał do Europy. Ukończony w 1979 film "Tess" opatrzony był dedykacją „Dla Sharon”: podczas wspólnego z mężem pobytu w Londynie, gdy ostatni raz byli razem, Tate czytała "Tessę d’Urberville" Thomasa Hardy’ego; kiedy wyjeżdżała, zostawiła mu książkę napomykając, że stanowiłaby ona dobry materiał na ich nowy wspólny film. O cierpieniu towarzyszącym mu od śmierci żony reżyser pisał w wydanej w 1984 autobiografii pt. "Roman by Polanski":
W 2005 Polański wygrał sprawę ze swojego pozwu o zniesławienie przeciwko czasopismu „Vanity Fair”, w którym napisano, że reżyser, będąc w drodze na pogrzeb tragicznie zmarłej żony i syna, próbował uwieść atrakcyjną modelkę. Wśród świadków zawezwanych przez stronę pozywającą znalazły się Debra Tate oraz Mia Farrow. O wrażeniu, jakie wywarł na niej Polański wieczoru, którego dotyczyła sprawa, czyli na kilka dni po śmierci Sharon, Farrow mówiła przed sądem: „Co do tego mogę mieć pewność – chodzi mi o jego nastrój, gdy tam byliśmy, o to, o czym rozmawialiśmy, o jego bezgraniczne poczucie straty, rozpaczy, oszołomienia, wstrząsu, i o miłość – miłość, której został pozbawiony”. Pod koniec procesu Polański odczytał oświadczenie, którego fragment głosił: „Pamięć mojej zmarłej żony leżała mi najbardziej na uwadze, gdy decydowałem się na podjęcie kroków prawnych w obecnej sprawie”.
Wielu komentatorów sytuacji społecznej oceniło morderstwa popełnione przez sektę Mansona jako jedno z kluczowych wydarzeń epoki lat 60. Joan Didion tak pisała o nim w kontekście napięć i nieufności, jakie szybki rozwój kontrkultury oraz jej radykalna odmienność w stosunku do dotychczasowych norm i wartości stwarzały wówczas w społeczeństwie: 
Aktorskie dokonania Tate doczekały się po jej śmierci nowego oglądu. Część krytyków i ludzi piszących na temat kina, między innymi Leonard Maltin, dostrzegło w niej zadatki na dobrą aktorkę komediową. "Nieustraszonych pogromców wampirów" ponownie zmontowano, a nowa wersja, w dużo większym stopniu zbieżna z założeniami Polańskiego, uznana została przez Maltina za film „niemal błyskotliwy”. W opinii tego samego krytyka największymi osiągnięciami zawodowymi Tate były jej role w "Don’t Make Waves" oraz w "The Wrecking Crew", i to one, jego zdaniem, najlepiej mogą służyć za wyznacznik przypuszczalnego dalszego rozwoju kariery aktorki. Dwa inne obrazy z jej udziałem, przepełnione tajemniczością zjawisk paranormalnych "Oko diabła" i nasycona zagęszczonym melodramatyzmem "Dolina lalek", zyskały status filmów kultowych.
W wydanej w 2000 r. książce "Sharon Tate and the Manson Murders" biograf Tate, Greg King, przedstawia spojrzenie na jej sylwetkę zgodne z odczuciami wielokrotnie wyrażanymi przez jej bliskich: 
W kulturze popularnej.
Postać Sharon Tate pojawiła się w filmie Quentina Taratino pt. "Pewnego razu... w Hollywood" (2019) nawiązującym do wydarzeń z 9 sierpnia 1969; w jej rolę wcieliła się Margot Robbie.
Postać Sharon Tate pojawiła się w serialu (2017) nawiązującym do sekty dowodzonej przez Charlesa Mansona. 

</doc>
<doc id="97297" url="https://pl.wikipedia.org/wiki?curid=97297" title="Maciej Korochoda">
Maciej Korochoda

Maciej Korochoda (ur. 1978), zapaśnik. 
Karierę zapaśniczą rozpoczął w roku 1990 pod okiem trenera Ryszarda Dynowskiego w żarskim Agrosie. Szczyt kariery osiągnął w latach 1997-98, kiedy to był czołowym zapaśnikiem w swojej kategorii wagowej (do 82 kg) w kraju. Był włączony do szerokiej kadry przygotowującej się do udziału w Igrzyskach olimpijskich Sydney 2000, jednakże na same igrzyska nie pojechał, głównie z przyczyn osobistych. Po tym niepowodzeniu nie odzyskał dawnej formy, choć w dalszym ciągu był liczącym się zawodnikiem.

</doc>
<doc id="97298" url="https://pl.wikipedia.org/wiki?curid=97298" title="Mitanni">
Mitanni

Mitanni – starożytne państwo założone przez Hurytów w północnej Mezopotamii i północnej Syrii w II tysiącleciu p.n.e. ze stolicą w Waszuganni (dotąd nie zidentyfikowana).
Historia.
Dzieje Mitanni nie są dobrze znane, ponieważ informacje o nim można czerpać tylko ze znalezisk archeologicznych i starożytnych przekazów, które przeważnie dotyczą dziejów Asyrii, Hetytów czy Babilonii i tylko wspominają o kraju Hurytów. Cenne są opisy biblijne oraz teksty znalezione w Egipcie (np. listy z Amarna). W konsekwencji wiele faktów, w szczególności chronologia Mitanni, budzi spore kontrowersje pomiędzy historykami i poglądy poszczególnych badaczy często są ze sobą sprzeczne.
Mitanni, jak wiele innych państw starożytnego Bliskiego Wschodu, powstało w wyniku wędrówki ludów w XIX–XVI w. p.n.e. Około 1800–1700 roku p.n.e. plemiona huryckie zamieszkujące Wyżynę Armeńską zaczęły ekspansję na południe. Przez wieki zajmowały coraz większe połacie Azji Mniejszej oraz północnej Mezopotamii i Syrii.
Na początku XVI w. p.n.e. hetycki król Mursilis I zniszczył Halab (Aleppo) – stolicę amoryckiego państwa Jamhad, pokonał Mitanni oraz doprowadził w wyniku najazdu do wygaśnięcia dynastii Hammurabiego w Babilonie. Po powrocie do Anatolii został zamordowany przez swego szwagra Hantili I, który zajął tron. Niedługo potem najazdy Hurytów i wewnętrzne problemy państwa spowodowały jego skurczenie się do rejonów wokół stolicy. Państwo Hetytów na pewien czas zostało uśpione. O tym, co działo się później, brak wzmianek – aż do połowy XV w. p.n.e. Wpływami w Mezopotamii podzieliło się kilka państw: powoli odbudowujący się Hetyci, potężni lecz uśpieni Egipcjanie oraz Elamici, Kasyci i lud Arzawa. Mitanni władało ogromnymi ziemiami, obejmującymi północną Mezopotamię, Lewant i Asyrię – wówczas niewielkie państwo zajmujące obszary wokół miast Aszur i Niniwa, które musiało uznać zwierzchność huryckich królów.
Po zjednoczeniu Egiptu faraonowie przystąpili do poszerzania jego granic. Totmes I podbił Palestynę oraz ziemie położone dalej na północ, łączące Egipt z Lewantem, aż do granic obszaru zwanego Kizzuwatna. Na drodze Egiptowi stanęło odrodzone państwo Mitanni (w 1480 roku p.n.e. było już zjednoczone pod wodzą króla Parattarny), które następnie w latach 1450–1350 p.n.e. osiągnęło szczyt swojej potęgi i zasięgu terytorialnego. Władcą obszaru najechanego przez Egipcjan był król Idrimi – wasal Parattarny. Najprawdopodobniej najazd egipskich wojsk spowodował ucieczkę króla Idrimiego z jego rodzinnego Aleppo, opisaną na inskrypcji znalezionej w Alalach. Dopiero po latach tułaczki Idrimi osiadł w Alalach, zostając tam królem z nadania Parattarny. Za panowania Totmesa IV (1397–1388 p.n.e.) Mitanni i Egipt nawiązały sojusz, utwierdzony przez królewskie małżeństwa. Dalsze dzieje Mitanni łączą się dość ściśle z dziejami Egiptu. By zacieśnić wzajemne stosunki często zawierano małżeństwa między królewskimi rodami. Wiadomo na przykład, że faraon aż siedem razy prosił Artatamę I o rękę jego córki, nim ten odpowiedział. W 1381 roku p.n.e. świętowano zaślubiny Amenhotepa III z Giluhepą – córką Szuttarny II, syna Artatamy I. Potem wyszła za niego również Taduhepa. Jej ojciec Tuszratta (syn Szuttarny) chciał, by faraon w zamian za nią przysłał mu posąg córki odlany ze złota – dla złagodzenia tęsknoty. Gdy panowanie w Egipcie rozpoczął Echnaton, Taduhepa przeszła do jego haremu.
Koniec potęgi Mitanni nastąpił, gdy Artatama II (zapewne brat Tuszratty) nie zgodził się, by Tuszratta zajmował dłużej tron (objęty zresztą po niewyjaśnionej śmierci ich brata Artaszumary). Był jednak zbyt słaby, by móc zdziałać cokolwiek przeciwko władcy. Sprzymierzył się zatem z Hetytami oraz Asyryjczykami. Egipt po śmierci Echnatona był zajęty sprawami wewnętrznymi, a władca Babilonu ożenił się z córką króla Hetytów. Pozbawiony wsparcia Tuszratta został zamordowany. W wyniku skomplikowanych sporów o władzę między potomkami Tuszratty i Artatamy II Mitanni uległo podzieleniu pomiędzy Asyryjczyków i Hetytów ok. 1350 r. p.n.e. Asyryjska część Mitanni, znana w tekstach pod nazwą Hanigalbat, zachowała częściową niezależność. Po powstaniu, które miało miejsce około 1270 p.n.e., księstwo Hanigalbat nad Chaburem zostało podbite przez Salmanasara I i zamienione w prowincję Asyrii. 
Powiązania aryjskie i indoirańskie.
Interesujące są aryjskie powiązania Mitanni.

</doc>
<doc id="97299" url="https://pl.wikipedia.org/wiki?curid=97299" title="Glikoliza">
Glikoliza

Glikoliza, szlak Embdena-Meyerhofa-Parnasa – ciąg reakcji biochemicznych, podczas których jedna cząsteczka glukozy zostaje przekształcona w dwie cząsteczki pirogronianu.
Glikoliza jest ewolucyjnie starym szlakiem metabolicznym, szeroko rozpowszechnionym wśród organizmów żywych należących do wszystkich trzech domen. U eukariotów i wielu prokariotów; przebiega w cytoplazmie podstawowej oraz w plastydach obecnych w komórkach roślin. U niektórych protistów, takich jak "Trypanosoma" i "Leishmania" glikoliza zachodzi w wyspecjalizowanych organellach nazywanych glikosomami.
Najczęstszym typem glikolizy jest schemat Embden-Meyerhof-Parnas, który został odkryty przez Gustava Embdena, Otto Meyerhofa i Jakuba Karola Parnasa.
Sumaryczna reakcja glikolizy jest następująca:
Rola.
Rolą glikolizy jest:
Etapy.
Fosforylacja glukozy.
Fosforylacja glukozy i powstanie glukozo-6-fosforanu jest reakcją nieodwracalną katalizowaną przez heksokinazę lub bardziej specyficznie w wątrobie przez glukokinazę. Jako dawca fosforanu potrzebny jest do tej reakcji ATP, reagujący w formie kompleksu Mg-ATP. Jon magnezu Mg2+ lub dwuwartościowy jon innego metalu, na przykład Mn2+, jest konieczny do aktywności heksokinazy. Enzym ten składa się z dwóch części, które podczas połączenia z glukozą zbliżają się do siebie. W wyniku zbliżenia cząsteczka glukozy zostaje zamknięta wewnątrz białka. Indukowane przez glukozę zmiany struktury enzymu powodują, że środowisko wokół cząsteczki cukru staje się mniej polarne. Jedynym elementem wystającym na zewnątrz enzymu jest węgiel C-6 glukozy z grupą hydroksylową. Obniżenie polarności ułatwia przeniesienie grupy fosforanowej z ATP na węgiel C-6. Zamykanie szczeliny indukowane substratem zapobiega reakcji hydrolizy ATP przy użyciu H2O. Reakcja taka zachodziłaby, gdyby miejsce atomu C-6 z grupą hydroksylową mogło być zajęte przez cząsteczkę wody.
W komórkach roślinnych występuje wiele rodzajów heksokinaz. Większość z nich to enzymy cytozolowe zdolne do fosforylacji zarówno glukozy, jak i innych heksoz w tym fruktozy i mannozy. W niektórych tkankach wstępujące heksokinaza związana zewnętrzną błoną mitochondrialną, fosforylująca przede wszystkim glukozę.
Izomeryzacja.
Przekształcenie glukozo-6-fosforanu we fruktozo-6-fosforan następuje przy udziale izomerazy glukozo-6-fosforanowej, z zastrzeżeniem, że przemianie tej ulega tylko anomer α glukozo-6-fosforanu. Reakcja polega na przekształceniu aldozy, którą jest glukoza z grupą aldehydową przy C-1, do ketozy, którą jest fruktoza z grupą ketonową przy C-2. Pierwszy etap reakcji polega na otworzeniu formy pierścieniowej glukozo-6-fosforanu. Dopiero otwarta forma łańcuchowa ulega izomeryzacji do formy łańcuchowej fruktozo-6-fosforanu. Ostatni etap to przekształcenie otwartej formy łańcuchowej do pięcioczłonowej formy pierścieniowej.
Fosforylacja fruktozo-6-fosforanu.
Fosforylację fruktozo-6-fosforanu przy użyciu ATP przeprowadza enzym fosfofruktokinaza I (PFK-1, ATP-fosfofruktokinaza), powstaje fruktozo-1,6-bisfosforanu oraz ADP. Reakcja ta jest nieodwracalna w warunkach fizjologicznych.
W komórkach roślin wyższych i części niższych fosforylacja fruktozo-6-fosforanu może zachodzić przy udziale fosfofruktokinazy lub 1-fosfotransferazy pirofosforan-fruktozo-6-fosforan (PPi-fosfofruktokinaza). Ten drugi enzym przeprowadza reakcję fosforylacji zużywając nie ATP, lecz pirofosforan, a katalizowana reakcja jest odwracalna. W tkankach młodych fruktozo-1,6-bisfosforan powstaje głównie w wyniku reakcji przeprowadzanej przez PPi-fosfofruktokinazę, a w tkankach starszych ATP-fosfofruktokinazę.
Rozszczepienie fruktozo-1,6-bisfosforanu.
Rozszczepienie fruktozo-1,6-bisfosforanu na dwie fosfotriozy – aldehyd 3-fosfoglicerynowy oraz fosfodihydroksyaceton przeprowadzane jest przez aldolazę. Enzym ten katalizuje reakcję kondensacji aldolowej oraz reakcję odwrotną. Nazwa pochodzi od reakcji kondensacji, jednak w glikolizie dochodzi do rozszczepienia sześciowęglowego cukru. Znane są dwie klasy aldolazy fruktozo-1,6-bisfosforanu (EC 4.1.2.13) o różnym mechanizmie enzymatycznym. Klasa I przeprowadza reakcję poprzez wytworzenie zasady Schiffa pomiędzy grupą karbonylową substratów a grupą aminowa lizyny znajdującej się w centrum aktywnym enzymu. Klasa druga stabilizuje związek pośredni w postaci karboanionu za pomocą dwuwartościowego jonu metalu. Enzymy należące do klasy I nie są jednorodne. U eukariontów to najczęściej homotetramer o masie podjednostki około 40 kDa, a u bakterii są zróżnicowanymi oligomerami o masie podjednostek pomiędzy 27-4- kDa. Aldolazy należące do klasy II występujące u bakterii i eukariontów zwykle są dimerami o masie podjednostek około 40 kDa. U archeanów występują aldolazy zaliczane do klasy I oraz klasy II. Różnią się one jednak znacznie od enzymów występujących w pozostałych domenach. W plastydach najczęściej występuje aldolaza klasy I, jednak u niektórych organizmów stwierdzono występowanie w plastydach aldolazy klasy II. Z badań nad aldolazą klasy II u "Escheriachia coli" wynika, że kluczowe dla funkcji enzymu są reszty aminokwasów Asn-35, Ser,-61 i Lys-325. Ser-61 bierze udział w wiązaniu aldehydu 3-fosfoglicerynowego. Pozostałe dwie reszty mają wpływ na zdolności katalityczne enzymu.
Dziedziczny niedobór aldolazy w erytrocytach może wywoływać niedokrwistość hemolityczną.
Przekształcenie fosfodihydroksyacetonu w aldehyd 3-fosfoglicerynowy.
Przekształcenie fosfodihydroksyacetonu w aldehyd 3-fosfoglicerynowy przez izomerazę triozofosforanową. W stanie równowagi 96% triozofosforanów występuje w postaci fosfodihydroksyacetonu. Mimo to dzięki izomerazie triozofosforanowej (TIM) możliwe jest szybkie wytworzenie aldehydu 3-fosfoglicerynowego niezbędnego do dalszego zachodzenia glikolizy. Katalizowana wewnątrzcząsteczkowa reakcja oksydoredukcyjna polega na przeniesieniu atomu wodoru z C-1 na C-2. W oderwaniu protonu od atomu węgla bierze udział Glu-165, zaś His-95 dostarcza proton grupie karbonylowej C-2 stabilizując jej ładunek ujemny. Produktem pośrednim reakcji jest endiol. Enzym zapobiega rozpadowi endiolowego związku pośredniego na metyloglioksal i ortofosforan, nie pozwalając związkowi endiolowemu na oderwanie się. W utrzymywaniu produktu pośredniego uczestniczy 10 reszt aminokwasowych TIM, zamykających endiol w centrum aktywnym.
Utlenianie i fosforylacja aldehydu 3-fosfoglicerynowego.
Przekształcenie aldehydu 3-fosfoglicerynowego w 1,3-bisfosfoglicerynian (1,3-BPG) z użyciem fosforanu nieorganicznego, NAD+ i enzymu dehydrogenazy aldehydu 3-fosfoglicerynowego. Jest to jednoczesna reakcja utleniania i fosforylacji, która może być zmodyfikowana w obecności arsenianu – reaguje on z nieorganicznym fosforanem i tworzy 1-arseno-3-fosfoglicerynian i – zamiast ATP – energię cieplną. Reakcja utleniania jest korzystna termodynamicznie i wykazuje zmianę standardowej energii swobodnej ΔG°' około -50 kJ mol−1. Reakcja ta przebiega w dwóch etapach. W pierwszym z nich aldehyd 3-fosfoglicerynowy łącząć się z grupą tiolową Cys-149 tworzy hemitioacetal. W drugim etapie jon wodorkowy przenoszony jest na NAD+ połączonym z enzymem w pobliżu reszty cysteiny. W oderwaniu protonu od hemiacetalu bierze udział His-176. Druga reakcja wiąże się ze zmianą standardowej energii swobodnej o podobną wartość z przeciwnym znakiem. Sprzężenie obu reakcji jest możliwe dzięki produktowi pośredniemu o charakterze tioestru. Tioestrowy związek pośredni reaguje z ortofosforanem tworząc acylofosforan. W wyniku połączenia z ortofosforanem zostaje uwolniona reszta Cys-149 i powstaje 1,3-bisfosfoglicerynian. Do połączenia może jednak dość tylko gdy powstały w pierwszej reakcji NADH odłączy się od enzymu, a w jego miejsce przyłączy się kolejna cząsteczka NAD+. To właśnie dodatni ładunek dinukleotydu nikotynoamidoadeninowego ułatwia przyłączenie ortofosforanu. Energetyczne sprzężenie obu reakcji jest kluczowe dla pozyskania energii użytecznej metabolicznie w postaci ATP.
Synteza ATP 1.
Przeniesienie grupy fosforanowej z 1,3-BPG na ADP i utworzenie ATP (fosforylacja substratowa) oraz 3-fosfoglicerynianu – reakcja katalizowana przez kinazę fosfoglicerynianową. Enzym jest monomerem o masie 45 kDa i wysokim stopniu podobieństwa u różnych gatunków. Enzymy z mięśni konia i drożdży są niemal identyczne. Podobnie jak u innych kinaz substraty przyłączane są do dwóch domen. Pierwsza łączy się z 1,3-bisfosfoglicerynianem a druga z kompleksem Mg-ADP. W wyniku zmian konformacyjnych dochodzi do zbliżenia obu substratów i przeniesienia grupy fosforanowej z pozycji C-1 1,3-bisfosfoglicerynianu na ADP Reakcja jest odwracalna.
Przesunięcie fosforanu.
Przekształcenie 3-fosfoglicerynianu w 2-fosfoglicerynian przez fosfogliceromutazę. Przesunięcie grupy fosforanowej odbywa się poprzez przyłączenie do 3-fosfoglicerynianu fosforanu pochodzącego z reszty histydyny enzymu. W efekcie powstaje 2,3-bisfosfoglicerynian (2,3-BPG). Związek ten służy następnie do ufosforylowania reszty histydyny. Na enzym przenoszona jest grupa z pozycji 3. Do działania enzymu potrzebna jest katalityczna ilość 2,3-bisfosfoglicerynianu.
Odwodnienie.
Odwodnienie 2-fosfoglicerynianu i powstanie fosfoenolopirogronianu (PEP) katalizowane jest przez enolazę (EC 4.2.1.11). U człowieka enzym składa się z dwóch podjednostek. Mogą być to podjednostka α, β lub γ, z których składają się różne izoenzymu zawierające αα, αβ, αγ, ββ lub γγ. Masa enzymu mieści w zakresie 82-100 kDa. Podjednostki połączone są wiązaniem jonowym pomiędzy Glu-20 pierwszej podjednostki a Arg-414 drugiej podjednostki. Dla aktywności enzymu kluczowe są reszty His-159, Glu-168, Glu-211, Lys-345 i Lys-396. Z centrum aktywnym połączone są dwa jony Mg2+ zapewniające stabilizację substratu oraz związku pośredniego w postaci karboanionu. Dlatego Aktywność enzymu zależy od obecności jonów magnezu lub manganu, a hamowana jest w obecności fluorków. Działanie fluorków jest odpowiedzialne za zahamowanie aktywności enolazy bakterii odpowiedzialnych na wywoływanie próchnicy.
Synteza ATP 2.
Przeniesienie grupy fosforanowej z PEP na ADP i powstanie ATP oraz pirogronianu katalizowane jest przez kinazę pirogronianową (PK, EC 2.7.1.40). Podczas przenoszenia grupy fosforanowej z enolofosforanu na ADP dochodzi do przekształcenia formy enolowej pirogronianu do stabilnej formy ketonowej. Ze względu na znaczną utratę energii swobodnej w postaci ciepła, musi być traktowana jako reakcja fizjologicznie nieodwracalna. U większości badanych organizmów PK jest tetramerem zbudowanym z identycznych podjednostek. Enzym jest aktywny w obecności jonów K+ oraz Mg2+ i Mn2+. Różnice w budowie enzymu u różnych organizmów wiążą się ze zróżnicowaniem efektorów allosterycznych. Chociaż podstawowym związkiem regulującym aktywność enzymu jest fruktozo-2,6- fosforan to u wielu bakterii zwiększenie aktywności następuje pod wpływem monofosforanów cukrów takich jak 5-fosforan rybozy. Dziedziczny niedobór kinazy pirogronianowej w erytrocytach może wywoływać niedokrwistość hemolityczną.
Substraty oddechowe.
Podstawowym substratem dla glikolizy jest glukoza, jednak szlak jest podstawową drogi katabolizmu wielu heksoz. Fruktoza w organizmach zwierzęcych pochodzi z rozkładu sacharozy obecnej w pokarmie, a w organizmach roślinnych z rozkładu cukrów zapasowych takich jak sacharoza i inulina jest prowadzana do glikolizy na kilka sposobów. W komórkach mięśni i tkance tłuszczowej fruktoza ulega fosforylacji przy udziale heksokinazy. W efekcie powstaje fruktozo-6-fosforan będący związkiem pośrednim w glikolizie. W komórkach wątroby podstawowym enzymem przeprowadzającym fosforylację glukozy jest glukokinaza. Włączenie fruktozy w glikolizę jest możliwe dzięki obecności dodatkowego enzymu, nazywanego fruktokinazą, przekształcającego fruktozę we fruktozo-1-fosforan, który jest rozszczepiany do aldehydu glicerynowego i fosfodihydroksyacetonu przez aldolazę fruktozo-1-fosforanu. Aldehyd glicerynowy ulega fosforylacji przeprowadzanej przez kinazę trioz. Dwa powstałe produkty są już metabolitami uczestniczącymi w glikolizie. Dwie dodatkowe reakcje określane są jako szlak fruktozo-1-fosforanowy. W komórkach roślinnych fruktoza może być fosforylowana przez cytozolową heksokinazę lub fruktokinazę przyłączająca grupę fosforanową z ATP w pozycji 6.
Galaktoza, powstająca w organizmach zwierzęcych w wyniku rozkładu laktozy jest fosforylowana do glaktozo-1-fosforanu przez galaktokinazę. Następnie urydylilotransferaza galaktozo-1-fosforanowa przenosi grupę urydynową z UDP-glukozy wytwarzając UDP-galaktozę oraz glukozo-1-fosforan. UDP-galaktoza może być przekształcona do UDP-glukozy przez 4-epimerazę UDP-galaktozy.
Opisane reakcje przekształcania galaktozy nazywane są szlakiem wzajemnych przemian galaktoza-glukoza. Powstający w drugiej reakcji szlaku glukozo-1-fosforan może być włączony w glikolizę poprzez przeniesienie grupy fosforanowej z pozycji 6 na pozycję 1 przez fosfoglukomutazę.
Dalsze losy pirogronianu.
Powstający w wyniku zachodzenia reakcji glikolizy pirogronian może być przetworzony do różnych produktów anabolicznych. Najczęściej jednak jest katabolizowany poprzez utlenienie do acetylo-CoA, utlenianemu następnie w cyklu Krebsa. W warunkach beztlenowych pirogronian staje się substratem dla fermentacji.
Warunki tlenowe.
U prokariontów w warunkach tlenowych pirogronian ulega utlenieniu i dekarboksylacji z udziałem kompleksu dehydrogenazy pirogronianowej.
W zdecydowanej większości ludzkich komórek (poza erytrocytami i włóknami mięśniowymi w czasie intensywnej pracy) przeważa metabolizm tlenowy.
W warunkach tlenowych pirogronian, otrzymany w wyniku glikolizy pobierany jest przez mitochondria, w których po przekształceniu do acetylo-CoA (reakcja ta katalizowana jest przez wieloenzymatyczny kompleks dehydrogenazy pirogronianowej, do której działania niezbędna staje się difosfotiamina – pochodna witaminy B1), zostaje utleniony do dwutlenku węgla w cyklu Krebsa. Powstałe w glikolizie równoważniki redukujące są przenoszone zaś z NADH+H+ do wnętrza mitochondriów. Przenoszenie elektronów z cytoplazmatycznego NADH na mitochondrialny łańcuch oddechowy odbywa się dzięki krótkim sekwencjom reakcji zwanych tzw. czółenkami. Aktywne mogą być: czółenko glicerolo-3-fosforanowe lub jabłczanowo-asparaginianowe.
Arsenian, jony rtęciowe oraz niedobór tiaminy w diecie powodują nagromadzanie się pirogronianu w komórkach i doprowadzają do szybkiej kwasicy mleczanowej, będącej objawem niedoboru dehydrogenazy mleczanowej – prowadzi to u człowieka do zaburzeń neurologicznych poprzez zakłócenie podstawowych funkcji mózgu.
Utlenieniu glukozy w warunkach tlenowych towarzyszy wytworzenie 38 moli ATP. Ogólny zysk wynosi więc 36 moli ATP.
Warunki beztlenowe.
Jeśli przeważają warunki beztlenowe, niemożliwa staje się reoksydacja NADH w łańcuchu oddechowym przez przeniesienie równoważników redukujących na tlen. Pirogronian ulega redukcji przez NADH do mleczanu w reakcji katalizowanej przez dehydrogenazę mleczanową. Reoksydacja NADH w reakcji powstawania mleczanu przez odtworzenie NAD+ potrzebnego w następnym cyklu reakcji umożliwia dalszy przebieg glikolizy w przypadku nieobecności tlenu.
Przykładem komórek, które przeprowadzają wyłącznie glikolizę beztlenową są erytrocyty ssaków, ze względu na brak mitochondriów, niezbędnych do przeprowadzanie reakcji łańcucha oddechowego. Jednak w przypadku krwinek czerwonych glikoliza zachodzi z ominięciem reakcji katalizowanej przez kinazę fosfoglicerynianową. Dodatkowy enzym, jakim jest mutaza bisfosfoglicerynianowa katalizuje przekształcenie 1,3-BPG w 2,3-BPG, który ostatecznie ulega przemianie do 3-fosfoglicerynianu przy udziale fosfatazy 2,3-bisfosfoglicerynianowej.
U prokariontów beztlenowych pirogronian może być przekształcony do acetylo-CoA w reakcja katalizowanej przez oksydazę pirogronian:ferredoksyna. Produktem reakcji poza acetylo-CoA i CO2 jest także zredukowana ferredoksyna. Inną możliwą droga przekształcenia pirogronianu jest reakcja katalizowana przez liazę pirogronian:mrówczan. Reakcja zachodzi u beztlenowych bakterii wydzielających mrówczan.
Możliwe jest także przekształcenie pirogronianu do aldehydu octowego przez dekarboksylazę pirogronianową. Aldehyd octowy jest następnie przekształcany do etanolu. Ta droga metabolizmu pirogronianu występuje u bakterii, drożdży i roślin. Redukcja aldehydu przeprowadzana jest przez dehydrogenazę alkoholową przy użyciu NADH.
Organizmy roślinne przeprowadzają fermentację mleczanową w bardzo ograniczonym stopniu tylko przez krótki czas przy braku dostępu tlenu. Dłuższy okres anoksji prowadzi do rozpoczęcia procesów fermentacji alkoholowej.
Regulacja procesu glikolizy.
Glikoliza regulowana jest na trzech etapach obejmujących z reakcji nieodwracalnych, to jest w miejscu działania heksokinazy (lub glukokinazy), fosfofruktokinazy I oraz kinazy pirogronianowej.
Regulacja heksokinazy.
Reakcja katalizowana przez heksokinazę nie jest właściwa tylko dla glikolizy, gdyż jest to wspólny etap dla wszystkich dróg metabolizmu węglowodanów, w których glukoza jest substratem (szlak pentozofosforanowy, synteza glikogenu). Regulacja tej reakcji polega na hamującym działaniu glukozo-6-fosforanu. Związek ten gromadzi się gdy zahamowaniu ulega aktywność innego enzymu uczestniczącego w glikolizie – PFK. Glukozo-6-fosforan oraz fruktozo-6-fosforan pozostają w równowadze dzięki aktywności izomerazy glukozofosforanowej. Glukozo-6-fosforan może być jednak zużywany w komórkach zwierząt również do syntezy glikogenu, dlatego heksokinaza nie jest kluczowym enzymem w regulacji glikolizy.
Regulacja PFK.
Najważniejszym miejscem regulacji glikolizy jest fosfofruktokinaza, czasami reakcja przeprowadzana przez ten enzym nazywana jest reakcją ograniczającą glikolizy. Aktywność enzymu regulowana jest na kilka sposobów. Pierwszy polega allosterycznym hamowaniu przez ATP. Efekt jest znoszony przez AMP. W ten sposób komórka może dostosować wytwarzanie ATP do aktualnego zapotrzebowania na energię. Gdy ilość ATP jest wystarczająca zachodzenie reakcji szlaku ulega ograniczeniu. Podwyższone stężenie AMP jest sygnałem do przyspieszenia glikolizy. Aktywność PFK ulega również zahamowaniu przy podwyższonych stężeniach cytrynianu, będącego jednym ze związków pośrednich cyklu Krebsa. Fruktozo-2,6-bisfosforan silnie aktywuje fosfofruktokinazę. Związek ten jest wytwarzany z fruktozo-6-fosforanu przez fosfofruktokinazę 2 (PFK 2) i może być hydrolizowany z powrotem przez fruktozobisfosfatazę (FBPazę). Ponieważ fruktozo-6-fosforan zwiększa aktywność PFK 2 i hamuje aktywność FBPazy to pośrednio wpływa na aktywność PFK. Fruktozobisfosfatazę zwiększa swoją aktywność również w efekcie fosforylacji, co ma miejsce w sytuacji podwyższonego stężenia ATP w cytozolu. Hydroliza fruktozo-2,6-bisfosforanu prowadzi do obniżenia aktywności PFK i spowolnienia całego szlaku glikolitycznego. Na aktywność PFK wpływają również jony H+. Do obniżenia pH cytozolu dochodzi, gdy w warunkach beztlenowych wytworzony zostanie kwas mlekowy.
Kinaza pirogronianowa.
Kinaza pirogronianowa kontroluje wypływ metabolitów glikolizy. Jest ostatnią, nieodwracalną reakcją szlaku. Enzym aktywowany jest przez fruktozo-1,6-bisfosforan, a hamowany przez ATP oraz alaninę. W organizmach zwierząt dodatkowo kinaza pirogronianowa ulega fosforylacji przez kaskadę cAMP wywoływaną pojawieniem się glukagonu. Fosforylacja enzymu powoduje spowolnienie glikolizy i w efekcie podniesienie poziomu glukozy we krwi. Allosteryczną regulację przez fruktozo-1,6-bisfosforan stwierdzono u ssaków. U mikroorganizmów w regulacji uczestniczą różne ufosforylowane cukry. Na przykład u świdrowców do aktywacji kinazy pirogronianowej dochodzi przy mikromolowych stężeniach fruktozo-2,6-bisfosforan.
Ewolucja.
Glikoliza jako szlak metaboliczny służący pozyskiwaniu energii przydatnej metabolicznie wykształciła się na wczesnych etapach ewolucji. Reakcje szlaku umożliwiają pozyskanie energii z węglowodanów w warunkach beztlenowych. Część szlaku, obejmująca metabolizm trioz jest obecna u organizmów należących do wszystkich trzech domen. Podobieństwo części enzymów odpowiedzialnych za metabolizm trioz wskazuje na ewolucyjne powiązanie glikolizy z glukoneogenezą. Enzymy biorące udział w przekształcaniu heksoz różnią się u poszczególnych gatunków i nie występują wcale u części archeanów. U archeanów występuje obok szlaku Embdena-Meyerhofa zmodyfikowany tryb glikolizy określany nazwą szlak Entnera-Doudoroffa. Część glikolizy obejmująca metabolizm trioz, będąca zarazem częścią glukoneogenezy jest prawdopodobnie najstarszym ewolucyjnie fragmentem szlaku. Reakcje obejmujące przekształcanie heksoz wyewoluowały później,a różnice pomiędzy gatunkami mają związek dostępnością poszczególnych cukrów w środowisku organizmów. Badania sekwencji czterech kinaz i dwóch izomeraz uczestniczących w reakcjach glikolizy wskazują na odmienne pochodzenie tych enzymów. Nie powstały one w wyniku duplikacji i dywergencji jednego genu. Długa ewolucja szlaku doprowadziła do wysokiej wydajności energetycznej w wyniku optymalizacji wytwarzania ATP. U części bakterii występują starsze ewolucyjnie szlaki glikolityczne o mniejszej wydajności.
Historia.
Za początek badań nad glikolizą uznaje się obalenie poglądu Ludwika Pasteura z 1860 roku, że fermentacja jest procesem zachodzącym wyłącznie w żywych komórkach. Głoszony przez Pasteura dogmat witalistyczny obalili przypadkowo w roku 1897 bracia Hans i Eduard Buchnerowie, którzy starając się uzyskać ekstrakt drożdżowy do celów medycznych, próbowali utrwalić go za pomocą sacharozy. Okazało się, że pomimo braku żywych komórek sacharoza została szybko przekształcona w alkohol. W ten sposób udowodnili, że fermentacja może zachodzić poza żywą komórką. Przez kolejne lata poznano dokładnie reakcje fermentacji alkoholowej i mleczanowej. Udało się wykazać, że przebiegająca w mięśniach fermentacja mleczanowa jest w dużym stopniu podobna do fermentacji alkoholowej. Poznanie poszczególnych reakcji glikolizy było możliwe dzięki pracom Gustawa Embdena, Otto Meyerhofa, Carla Neuberga, Jakuba Parnasa, Otto Warburga, Gerty i Carla Corich. Wszystkie reakcje szlaku zostały poznane do roku 1940. Wkład części wymienionych naukowców został doceniony w stosowanej nazwie „szlaku Embdena-Meyerhofa-Parnasa”.

</doc>
<doc id="97301" url="https://pl.wikipedia.org/wiki?curid=97301" title="RTL 7">
RTL 7

RTL 7 – jedna z telewizji komercyjnych nadających w Polsce w latach 1996–2002, uruchomiona przez koncern CLT-UFA (dziś RTL Group) oraz Universal Studios.
Historia.
RTL 7 uruchomiono 6 grudnia 1996 roku (jako tło muzyczne podczas odliczania do startu służył utwór "The Final Countdown" zespołu Europe), a jako pierwszą audycję nadano serial animowany dla dzieci pt. "Kacper". W początkowym okresie działalności przy tworzeniu programu ramowego redakcja RTL 7 kładła szczególny nacisk na produkcje, których nazwy kojarzą się z cyfrą siedem.
Wkrótce centrala w Luksemburgu wprowadziła znaczne cięcia budżetowe, przez co finansowanie stacji zostało ograniczone (). W 1999 roku z finansowania stacji wycofało się także Universal Studios. Wraz z końcem marca 2000 roku zdjęto z anteny program informacyjny "7 minut – wydarzenia dnia", a kilka miesięcy później program "Zoom". Jednocześnie zmieniono logo oraz oprawę graficzną stacji (którą wzorowano na holenderskim kanale należącym do CLT-UFA pod nazwą Veronica w latach 1996–2001). . Produkcja własna kanału została ograniczona do zera. Innym powodem było także przejęcie współpracującego z RTL 7 kanału Nasza TV (oraz przemianowanie na TV4) przez Polsat. W związku z tym, po kilku latach współpracy programowej, programy luksemburskiego nadawcy przestano retransmitować drogą naziemną.
Ostatecznie pod koniec 2001 roku telewizję RTL 7 wykupiła polska Grupa ITI. 1 marca 2002 roku zastąpiono ją telewizją TVN Siedem, nadającą głównie powtórki filmów i seriali z anteny głównej TVN-u.
Bloki z kreskówkami.
Pasma dziecięce:
Na początku istnienia RTL7 emitowało wiele seriali animowanych:

</doc>
<doc id="97302" url="https://pl.wikipedia.org/wiki?curid=97302" title="Herb Gdyni">
Herb Gdyni

Herb Miasta Gdynia – jeden z symboli miejskich Gdyni.
Wygląd i symbolika.
Herb przedstawia w polu czerwonym dwie odwrócone względem siebie ryby barwy złotej, na tle miecza (z wyglądem szczerbca) barwy srebrnej rękojeścią w górę. Wizerunek miecza bez ukazania sztychu. Górna ryba jest zwrócona na zachód, dolna na wschód.
Miecz na czerwonym polu nawiązuje do proporca Marynarki Wojennej i wyraża odwagę mieszkańców Gdyni w obronie polskiego morza. Dwie ryby nawiązują do portowego i handlowego charakteru miasta oraz jego korzeni – rybackiej wsi.
Historia.
Okres międzywojenny XX w..
Nowo założone miasto nie miało herbu, więc ogłoszono konkurs. 15 czerwca 1927 odbyło się posiedzenie sądu konkursowego, który miał za zadanie wybrać herb spośród przedstawionych projektów. Na konkurs nadesłano 199 prac ale nie wybrano jakiejkolwiek z powodu niespełnienia wymagań technicznych.
Drugi konkurs na herb rada miejska Gdyni zainicjowała na początku 1935 roku. W warunkach konkursowych wskazano, że herb ma odpowiadać zasadniczym wymaganiom heraldyki oraz symbolizować związek Polski z morzem. Nie powołano sądu konkursowego, rada miasta postanowiła, że sama wybierze zwycięski projekt. Wyniki konkursu ogłoszono 22 czerwca 1936, wygrał go architekt inż. Jan Bochniak. Wyróżniony projekt przedstawiał koronę i dwa orły legionowe w czerwonym polu, położone pionowo jeden pod drugim. Po bokach biegły dwa prostopadłe wężyki generalskie. Orły na tarczach miały kotwice na tle poziomych fal symbolizujących morze.
Wynik ten oprotestował dziennikarz Mikołaj Arciszewski, dowodząc, że podobny projekt przedstawił na łamach tygodnika „Torpeda”, który wydawał w Gdyni. Arciszewski proponował na błękitnym polu koronę piastowską i dwa białe orły państwowe, również jeden pod drugim, co było podkreśleniem historycznej i gospodarczej wspólnoty z Gdańskiem, drugim portem Rzeczypospolitej.
Po prasowej polemice, w której, oprócz możliwości plagiatu, wskazywano też, że w herbie brak motywów marynarskich i rybackich, stanowiących o tożsamości Gdyni, projekt laureata został zmieniony. Usunięto orły legionowe, wężyki generalskie i czerwone tło. Rada Miejska zatwierdziła dwa białe orły państwowe, pod koroną na błękitnym polu, nie odpowiadając na propozycję, aby w herbie znalazły się ryby.
Procedurę zatwierdzania herbu przez Ministerstwo Spraw Wewnętrznych przerwała wojna.
Okupacja niemiecka 1939–1945.
Niemcy nazwali miasto Gotenhafen i nadali herb. Autorem herbu był Otto von Schichko. Od 26 czerwca 1942 do końca II wojny światowej herbem był umieszczony na niebieskim tle, artystycznie przedstawiony srebrny drakkar Gotów. Z żaglem wypełnionym wiatrem, wiosłem przy rufie, bocianim gniazdem przyozdobionym proporcem. Nadburcie zdobiły tarcze ze swastykami. Dziób zakończony taranem w kształcie głowy smoka. Symbolizował rzekomą odwieczną niemiecką rdzenność Gdyni, na której teren przybyli Goci w starożytności. Był to pierwszy herb Gdyni.
Okres po 1945.
22 czerwca 1946 w otwartym konkursie wybrany został projekt autorstwa Leona Staniszewskiego przedstawiający stylizowane dwa złote dorsze przebite mieczem na czerwonym polu. Kolejne nagrody zdobyli: Adam Siemaszko i Tadeusz Gronowski. Startujący w konkursie projektanci umieszczali w herbie m.in. żagle „Daru Pomorza”, skrzyżowane bandery Marynarki Wojennej i Handlowej, kotwice, Krzyż Grunwaldu, którym miasto było odznaczone, lub kosy, symbolizujące Kosynierów gdyńskich. Siemaszko umieścił w swoim projekcie orła z ogonem w kształcie kotwicy.
Projekt Staniszewskiego zgodnie z przepisami przesłano do ówczesnego Ministerstwa Kultury i Sztuki i Administracji Publicznej do zatwierdzenia. Jednocześnie, stał się nieoficjalnym herbem Gdyni. Władze miasta poleciły wymalować nowy herb miasta na wszystkich budynkach i nieruchomościach miejskich.
W listopadzie 1947 roku, po zmianach kompetencji i struktury rządu, Ministerstwo Administracji Publicznej, na podstawie opinii Ministerstwa Kultury i Sztuki, nakazało natychmiastowe wycofanie tego herbu i rozpisanie nowego konkursu. Władysław Lam, wykładowca w Państwowej Wyższej Szkole Sztuk Pięknych w Sopocie i na Politechnice Gdańskiej, ogłosił w prasie, że powodem decyzji ministerstw były samowolne zmiany, jakich dokonali miejscy urzędnicy w projekcie Staniszewskiego. Zmiana naruszająca równowagę kompozycyjną została wprowadzona na wniosek jednego z gdyńskich plastyków (m.in. skorygowano rysunek ryb). W tej sytuacji do ministerstwa powtórnie przedłożono projekt w jego nagrodzonej formie.
Herb był początkowo nazywany „walecznymi rybami”. Miejska Rada Narodowa zatwierdziła go 12 grudnia 1979 roku. Jedyną poważniejszą zmianą były zamknięte pyszczki ryb. Niektóre źródła podają błędny obraz herbu – błękitne tło i złota rękojeść miecza.

</doc>
<doc id="97306" url="https://pl.wikipedia.org/wiki?curid=97306" title="Flaga Gdyni">
Flaga Gdyni

Flaga Gdyni – jeden z symboli miasta Gdyni w postaci flagi. Jest wewnętrznym znakiem reprezentacyjnym, symbolizującym miasto jako gminę.
Historia.
Flaga Gdynia została ustanowiona 20 kwietnia 1994 uchwałą Rady Miasta. Jej autorem jest Józef Jezierski.
Wygląd i symbolika.
Flagą Gdyni jest prostokątny płat tkaniny o proporcjach boków 3:5, obustronnie jednakowy, o dwóch poziomo ułożonych polach, barwy białej u góry i turkusowej u dołu, symbolizującej niebo i morze. Proporcje szerokości pola białego do turkusowego wynoszą 3:1. Na polu białym znajduje się herb Gdyni, którego oś jest umieszczona na 1/4 jego długości od strony masztu. Na polu turkusowym, w jego górnej części, przebiega poziomo równolegle do dłuższego boku tego pola wąski biały pasek symbolizujący przybój fali morskiej.

</doc>
<doc id="97311" url="https://pl.wikipedia.org/wiki?curid=97311" title="Taipei 101">
Taipei 101

Taipei 101 () – liczący 509,2 m wieżowiec znajdujący się w Tajpej na Tajwanie, w dzielnicy Xinyi. Budynek, zaprojektowany w biurze C.Y.Lee &amp; Partners i wzniesiony w przeważającej części przez przedsiębiorstwa KTRT Joint Venture oraz Samsung Engineering &amp; Construction. Do 4 stycznia 2010 (uroczyste otwarcie Burdż Chalifa w Dubaju, Zjednoczone Emiraty Arabskie) dzierżył przyznawany oficjalnie przez Council on Tall Buildings and Urban Habitat tytuł najwyższego ukończonego budynku świata.
Wieżowiec posiada 101 kondygnacji nadziemnych oraz 5 podziemnych. Postmodernistyczna architektura budowli łączy w sobie elementy tradycyjne i nowoczesne, nawiązując zarówno do azjatyckiego kręgu kulturowego, jak i trendów ogólnoświatowej architektury. Taipei 101 wyposażony jest w systemy zabezpieczeń zdolne oprzeć się trzęsieniom ziemi i huraganom, często nawiedzającym tę część świata. Wielopiętrowe centrum handlowe przylegające do wieżowca mieści setki markowych sklepów, restauracji oraz klubów. Pokaz fajerwerków wystrzeliwanych z budowli stał się stałym elementem relacji telewizyjnych z obchodów Nowego Roku, wieżowiec na dobre wniknął też do kultury masowej – pojawia się często w filmach, programach telewizyjnych, drukowanych publikacjach, grach komputerowych i przy wielu innych okazjach.
Nazwa wieży nawiązuje nie tylko do liczby jej pięter, lecz także do położenia budynku w dzielnicy międzynarodowego biznesu w Tajpej (posiada ona kod pocztowy zawierający liczbę 101).
Właścicielem Taipei 101 jest Taipei Financial Center Corporation, zarządza nim zaś zagraniczna filia Urban Retail Properties Corporation, firmy mającej swą siedzibę w Chicago. Pełna nazwa wieżowca, Taipei World Financial Center, stanowi pochodną nazwy właściciela. W języku chińskim nazwa brzmi dosłownie "Taipei International Financial Center".
Taipei 101 został wyróżniony przez Emporis nagrodą Emporis Skyscraper Award – uznano go za najlepszy wieżowiec wzniesiony w 2004. Został zaliczony do grona „Siedmiu cudów inżynierii” (Discovery Channel, 2005) oraz „Nowych Siedmiu Cudów Świata” (plebiscyt magazynu Newsweek w 2006).
Taipei 101 został 21 lipca 2007 przewyższony przez Burdż Dubaj wznoszony w Dubaju w Zjednoczonych Emiratach Arabskich wraz z ukończeniem 141 piętra tegoż wieżowca. Tytuł najwyższego budynku świata nadal należał wtedy jednak do Taipei 101, gdyż międzynarodowe standardy określają „budynek” jako obiekt, który jest ukończony i można go użytkować. W momencie otwarcia 4 stycznia 2010 Burdż Dubaj otrzymał nową nazwę „Burdż Chalifa” ku czci emira Abu Zabi, Chalify ibn Zaid an-Nahajana, i został najwyższym ukończonym budynkiem świata.
Wysokość.
Taipei 101 posiada 101 kondygnacji nadziemnych oraz 5 podziemnych. Całkowita wysokość budynku wynosi 509,2 m, podłoga najniższego poziomu podziemnego znajduje się na głębokości 30,3 m.
Od czasu ukończenia jest oficjalnym rekordzistą w następujących kategoriach:
Rekord wysokości od ziemi do najwyższego integralnego elementu budowli ciągle należy do Sears Tower w Chicago (USA): 527 m.
Taipei 101 był pierwszym budynkiem, który przekroczył wysokość pół kilometra. Był pierwszym „najwyższym budynkiem świata” wzniesionym w nowym tysiącleciu.
Taipei 101 przewyższył Petronas Towers w Kuala Lumpur (Malezja), poprzedni najwyższy budynek świata, o 57,2 m. Zastąpił również 85-piętrowy, wysoki na 347,5 m Tuntex Sky Tower w Kaohsiung w roli najwyższego budynku na Tajwanie oraz 51-piętrowy, mający 244,2 m wysokości Shin Kong Life Tower w roli najwyższego budynku w Tajpej.
Niektóre źródła, w tym właściciele budynku, podają, że jego całkowita wysokość wynosi 508 m, do dachu ma 448 m a ostatnie piętro znajduje się na poziomie 438 m. To zaniżenie wysokości jest rezultatem przyjęcia za podstawę pomiaru wysokiej na 1,2 m platformy, na której znajduje się budynek. Według kryteriów CTBUH jednak, wysokość tej platformy również powinna zostać zaliczona do wysokości budowli, ponieważ jest dziełem człowieka i znajduje się powyżej poziomu otaczającego ją chodnika.
Technologie i wyposażenie.
Taipei 101 to pierwszy „najwyższy” wieżowiec, jaki zbudowano w XXI wieku. Prezentuje on szereg zaawansowanych technologicznie rozwiązań czyniących z niego centrum biznesu i rozrywki. Realizację wielu dość oczywistych funkcji budynku utrudnia jego duża wysokość. Czyni ona zarządzanie nie lada wyzwaniem.
Konstrukcja.
Taipei 101 to pierwszy tak wysoki budynek wzniesiony na obszarze potencjalnej wzmożonej aktywności sejsmicznej. Tajwan znajduje się pomiędzy dwoma wielkimi uskokami tektonicznymi, co czyni cały region niestabilnym. Ponadto bezpośrednio pod Tajpej biegną trzy niewielkie uskoki, na których dochodzi do setek mikrotrzęsień rocznie. Wpływ fal sejsmicznych na wysoki budynek może mieć katastrofalne skutki. Jeśli obiekt nie jest wystarczająco elastyczny, by poruszać się zgodnie z rytmem fal (a nie przeciw im), cała konstrukcja może się złamać. Powierzchowne uszkodzenia elementów takich jak okna czy ściany, można łatwo naprawić, lecz każde naruszenie wewnętrznej stalowo-betonowej konstrukcji budynku może skończyć się katastrofą.
Gdy przystępowano do projektowania budynku, nie było do końca jasne, jak rozmieszczone są uskoki tektoniczne, domyślano się jedynie, że mogą biec w pobliżu działki. Czołowi tajwańscy geolodzy rozpoczęli serię badań, aby ustalić, gdzie i na jakiej głębokości znajduje się ryft i czy jest aktywny. Okazało się, że 200 m od działki biegnie szeroki na 10 m uskok. Było to poważnym problemem, ponieważ z reguły im obiekt znajduje się bliżej uskoku, tym poważniejszych uszkodzeń doznaje, a jeżeli konstrukcja posiada nawet nieliczne słabe miejsca, może to doprowadzić do jej całkowitego zniszczenia.
Aby Taipei 101 mógł oprzeć się trzęsieniom, projektujący go inżynierowie zaprojektowali potężną konstrukcję. Wewnętrzny rdzeń budynku połączony jest z ośmioma zewnętrznymi kolumnami siecią poziomych odsadnic kratownicowych. Kolumny pełnią rolę kręgosłupa budowli, pozwalając jej w miarę potrzeb odchylać się, ale nie złamać. Każda z sekcji budynku pozostaje niezależna od pozostałych, przenosząc ciężar budowli z partii zewnętrznych w kierunku środka. Pomysł ten wykorzystywano już wcześniej, ale nigdy wspierające kolumny nie osiągnęły takich rozmiarów.
Trzęsienia ziemi to nie jedyne naturalne zagrożenie, jakiemu musieli stawić czoła projektanci wieżowca. Każdego lata nad położony w pobliżu równika Tajwan nadciągają potężne huragany. Podczas ataku tropikalnej burzy wiatry osiągają prędkość nawet 200 km/h i bez problemu niszczą budynki. Nie tylko zresztą one stanowią zagrożenie: powierzchnia wieżowca jest tak duża, że nawet słabe podmuchy mogą wywierać niekorzystny wpływ.
Wiejący wiatr oddziałuje na budynki na dwa sposoby. Po pierwsze, narażona na podmuch strona budynku jest popychana przez wiatr. W pewnych warunkach, rozbijający się o ścianę podmuch może także oddziaływać na bezpośrednio nie wystawione na wiatr strony budynku, wprawiając konstrukcję w nieregularne drgania. Energia wiatru stopniowo wywołuje coraz silniejsze kołysanie. Może ono, w skrajnych przypadkach, doprowadzić ludzi do objawów choroby lokomocyjnej. W normalnych warunkach przezwycięża się tę trudność usztywniając całość konstrukcji, jednak w wypadku Taipei 101 miałoby to katastrofalne skutki w razie wystąpienia trzęsienia ziemi. Rodzi to dwa sprzeczne ze sobą warunki, jakie musiała spełnić konstrukcja wieżowca. Spełnienie tych wymagań w takim miejscu jak Tajpej wymagało od inżynierów i projektantów opracowania rozwiązań nie stosowanych nigdzie wcześniej, a przynajmniej nie na taką skalę.
Pierwszym sposobem osłabienia niekorzystnego wpływu wiatru było nadanie wieżowcowi odpowiedniego kształtu. Rozwiązania takie jak wygładzone krawędzie, pozwoliły znacząco (o ok. 30-40%) zredukować siłę prądów powietrznych tworzących się wokół budowli. Nie było to jednak rozwiązanie wystarczające – wiatr co prawda wolniej, ale w dalszym ciągu doprowadziłby do takiego samego szkodliwego rozkołysania konstrukcji wieżowca. Liczy się tu nie siła, lecz powtarzalność zjawiska. Aby całkowicie wyeliminować to zagrożenie, zaprojektowano specjalny mechanizm stabilizujący.
Stabilizator.
Na potrzeby Taipei 101 zaprojektowano olbrzymi tłumik masowy. Zadaniem tego systemu jest ochrona budowli przed drganiami konstrukcji, jakie mogą powodować trzęsienia ziemi i podmuchy wiatru. Dzięki jego pracy pochłoniętych zostaje 40%–45% odchyleń wieży.
Absorber harmoniczny opracowała na potrzeby budowli firma Thornton-Tomasetti Engineers wspólnie z Evergreen Consulting Engineering. Sama jego instalacja stanowiła nie lada wyzwanie. Czas na nią nadszedł, gdy budowa wieżowca osiągnęła 92. piętro w lipcu 2003. Podobnych urządzeń używano już w wieżowcach wcześniej, nigdy nie były one takie duże i nie wisiały tak wysoko, bo aż 380 m nad ziemią. Aby obciążnik był skuteczny, musiał mieć wagę 1/10 procenta całkowitej masy wieży – czyli w zastosowanym przybliżeniu 660 ton. Był to pierwszy i największy tego typu amortyzator na świecie i nawet potężne dźwigi używane do budowy nie poradziłyby sobie z takim ciężarem. Dostarczano go więc jako zestaw prefabrykatów, które na miejscu zespawano w całość. Zawisł z 92. na 88. piętro na szesnastu 10-centymetrowej grubości stalowych linach i nastrojono go tak, by odchylał się w kierunku dokładnie przeciwnym do odchyłów budowli. Gdy więc wiatr bądź fala sejsmiczna próbuje odchylić wieżowiec w jedną stronę, amortyzator przesuwa się w przeciwnym kierunku, wymuszając powrót sił działających na budynek do stanu równowagi – funkcjonuje więc podobnie do zwyczajnej przeciwwagi. Aby uchronić obciążnik przed uderzeniami w ściany lub przed wolnym przemieszczaniem się, mogącym pogłębiać odchyły, zabezpieczono go przy użyciu hydraulicznych amortyzatorów (zbliżonych nieco w konstrukcji do samochodowych). Przy wyjątkowo silnych przechyłach amortyzatory te mogą zablokować przeciwwagę w pozycji umożliwiającej jeszcze szybszy niż przy swobodnym odchyle powrót budynku do pionu.
Składa się z 41 grubych na 125 mm ułożonych warstwowo płyt stalowych, które zespawano tak, aby tworzyły kulę o średnicy 5,5 m. Przezywany pieszczotliwie „Damper baby”, doczekał się nawet własnej serii gadżetów – maskotki z głową w kształcie stabilizatora i oczami nawiązującymi do emblematu przed wejściem, koszulek, czapek, kubków, słodyczy oraz ulotek informacyjnych. Jest to pierwszy przypadek w historii, aby system stabilizacyjny nie był ukryty, a wręcz stał się integralną częścią wystroju budowli.
Kolejne dwa ważące po 7 ton obciążniki znajdują się u szczytu wieży. Ich zadaniem jest ochrona konstrukcji przed szczególnie silnymi podmuchami, które powszechnie trapią wysokie budynki zwieńczone iglicą.
Wytrzymałość i stabilność.
Fundamenty.
Budynek tak wielki jak Taipei 101 podlega działaniu olbrzymich sił i naprężeń. Ponadto setki tysięcy lat zmian poziomów morza ukształtowały na wyspie warstwy miękkiego, niestabilnego gliniastego podłoża. Znalezienie solidnej podstawy pod budowę wieżowca nie należało do łatwych zadań. Fundamenty pod tak wysoki i ciężki obiekt mający znaleźć się w takim miejscu wymagały opracowania niezawodnych rozwiązań. Geologowie przez 8 miesięcy prowadzili odwierty na miejscu budowy, by poprzez analizę próbek gruntu ustalić, jaki profil powinna uzyskać podstawa budynku.
Aby przezwyciężyć problemy związane ze stabilnością gruntu, fundamenty Taipei 101 wspierają się na skrytej głęboko pod ziemią litej skale. Mająca 23 000 metrów sześciennych betonowa platforma spoczywa na systemie 382 długich na 80 m wbitych w ziemię wykonanych ze wzmocnionego betonu filarów. Trzydzieści metrów takiego filara tkwi w będącej podstawą całego miasta litej skale nie tyle sprawiając, że budowla spoczywa na skale, lecz że jest do niej na trwałe przytwierdzona. Każdy z pali ma średnicę 1,5 m i może przyjąć na siebie obciążenie sięgające 1000 – 1320 ton. Przygotowanie fundamentów trwało 15 miesięcy i wymagało usunięcia z działki 700 tysięcy ton ziemi.
Wieża.
Zakres podjętych środków bezpieczeństwa mających zapewnić stabilność konstrukcji przekracza nawet ten zastosowany w Tajwańskich elektrowniach jądrowych. Czyni to Taipei 101 nie tylko jednym z najbardziej stabilnych i solidnych budynków na Tajwanie, lecz nawet na świecie.
Olbrzymi ciężar budowli determinował rodzaje użytych materiałów budowlanych. By sobie z nim poradzić, potrzeba siły skrajnie odmiennej od tej niezbędnej przeciw huraganom i trzęsieniom. Sama stal nie może podołać temu zadaniu.
Aby zapobiec zniszczeniu stalowych kolumn pod wpływem ciężaru budowli, połączono zalety stali (odporność na rozciąganie) oraz betonu (wytrzymałość na ściskanie), wypełniając podpory do poziomu 66. piętra specjalnie zaprojektowanym gatunkiem betonu, o 60% bardziej wytrzymałym niż standardowy, zdolnym wytrzymać nacisk 69 MPa. Ze względu na to, że materiał ten jest ciężki i należy go dostarczyć na miejsce w konstrukcji zanim zastygnie, zaistniała również konieczność dokładnego doboru lepkości oraz czasu wiązania się mieszanki. Dało to możliwość pobicia przez Taipei 101 kolejnego rekordu – beton pompowano na nieosiągniętą do tej pory wysokość 450 m. (rekord został pobity w trakcie budowy Burdż Chalifa - 606 m.)
Stalowe elementy powstawały w hucie w Kaohsiung. Musiały one być elastyczne, by uginać się, twarde, by utrzymać olbrzymi ciężar budowli, lecz nie kruche, by nie pękły w wyniku trzęsienia ziemi. Każda z tych cech wymaga zastosowania odrębnego typu stali. Huta wytapiała 5 różnych jej gatunków, których używano w różnych miejscach konstrukcji tak, aby zapewnić jej pożądane cechy.
Projekt, zakładający użycie niezwykle wytrzymałej stalowej konstrukcji, zapewnia zarówno wytrzymałość, jak i niezbędną elastyczność wieży. Taipei 101 wspiera 36 kolumn, w tym 8 głównych, wyróżniających się olbrzymim rozmiarem. Beton, z którego zostały wykonane, posiada wytrzymałość 69 MPa zamiast standardowych 41 MPa. Co 8 pięter kolumny te połączone są z rdzeniem budowli za pomocą specjalnych odsadnic kratownicowych. Na całość konstrukcji składa się 11 takich liczących 8 pięter sekcji. Integralność konstrukcji Taipei 101 wymaga, aby superkolumny zachowywały się jak gigantyczna całość. Połączenie 30 90-tonowych sekcji, z których każdy się składa, wymagało stosowania innowacyjnych technik spawalniczych, mogących zapewnić niezbędną precyzję. Cztery sześcioosobowe drużyny spawaczy pracowały równocześnie. Ukończenie każdego spawu trwało przynajmniej 14 godzin, więc aby ukończyć wszystkie, potrzeba było 2 lata ciągłej pracy.
Projekt zakłada, że konstrukcja zdolna jest wytrzymać wichury osiągające ponad 60 m/s (216 km/h) oraz najsilniejsze trzęsienie ziemi, jakie może wystąpić w regionie. Według specjalistów, jedno takie trzęsienie, o sile powyżej 7 stopni w skali Richtera, występuje średnio co 2500 lat.
Budynek miał okazję wykazać się swoją stabilnością już w trakcie budowy. 31 marca 2002, w wyniku trzęsienia ziemi o sile 6,8 stopnia w skali Richtera, dwa dźwigi budowlane spadły z wysokości osiągniętego wówczas 56. piętra, co spowodowało śmierć pięciu pracowników, oraz wznieciło szereg małych pożarów. Budowa wieżowca została wstrzymana, wznowiono ją jednak dość szybko, gdyż po przeprowadzeniu inspekcji okazało się, że pomimo wcześniejszych obaw, wieżowiec zareagował na kataklizm zgodnie z oczekiwaniami konstruktorów a trzęsienie nie wyrządziło żadnych trwałych uszkodzeń.
Przyczyna trzęsień ziemi?
Kwestia tego, czy budowa Taipei 101 spowodowała wzrost aktywności sejsmicznej w regionie powraca co jakiś czas na łamach światowej prasy.
Z jednej strony uważa się, że olbrzymi ciężar ważącego 700 tysięcy ton wieżowca przyczynił się do szeregu mikrotrzęsień ziemi (o sile w przybliżeniu 2 stopni w skali Richtera), lub nawet otworzył starodawny ryft tektoniczny.
Niecka Taipei była bardzo stabilnym miejscem, nie notowano tam na powierzchni żadnej aktywności sejsmicznej. Podczas budowy (1999–2003) odnotowywano co najmniej dwa mikrotrzęsienia w roku. Od ukończenia budowy zaś zanotowano dwa silniejsze (3,8 i 3,2 w skali Richtera) trzęsienia bezpośrednio pod wieżowcem. Można je było odczuć i bez urządzeń pomiarowych.
Budowa Taipei 101 różniła się znacząco od budowy innych wieżowców z uwagi na wykorzystanie specjalnych hybrydowych ram dźwigarowych oraz kolumn, aby dodatkowo wzmocnić konstrukcję. Możliwe, że wynikający z tego olbrzymi nacisk na fundamenty mógł spowodować wzrost aktywności sejsmicznej.
Szereg ekspertów pozostaje jednak sceptycznych w stosunku do tych teorii. Twierdzą oni, że budynek może swoim ciężarem oddziaływać jedynie na niewielką głębokość, a nie na 10 km, ile to byłoby konieczne, by wywołać ewentualne zmiany aktywności sejsmicznej. Zwracają też uwagę na brak danych i wybiórcze traktowanie tematu – cykl trzęsień ziemi trwa tysiące, jeśli nie miliony lat i opieranie się na krótkim, zaledwie 10-letnim przedziale czasu nie może być w żaden sposób miarodajne. Podkreślają, że notowane trzęsienia mogą być naturalną częścią cyklu a na podstawie dostępnych danych nie można jednoznacznie stwierdzić, czy budynek ma nań jakiś wpływ.
W porównaniu do tam oraz podziemnych wysypisk śmieci, wieżowce takie jak Taipei 101 nie wydają się takie ciężkie, zwłaszcza jeśli uświadomić sobie, że z placu budowy tajwańskiego wieżowca wywieziono w przybliżeniu 700 tysięcy ton ziemi – to niemal dokładnie tyle, ile waży cały wieżowiec, więc równowaga masy została zachowana. Stanowią jedynie punkty, niezdolne naciskiem na małą powierzchnię, jaką zajmują, oddziaływać na aktywność sejsmiczną.
Telekomunikacja.
Zintegrowana infrastruktura telekomunikacyjna wieżowca to dzieło firmy Chunghwa Telecom. Dwa łącza światłowodowe, przyłączone do budynku w dwóch różnych miejscach, dochodzą z niezależnych od siebie central firmy. Wewnętrzny przesył danych z głównych przesyłowni zlokalizowanych na 17. i 66. piętrze do znajdujących się na każdym biurowym piętrze rozdzielni zapewniają dwa osobne łącza o przepustowości 10 Gbit/s każde. Aby zapewnić sieciom możliwość rozwoju w stosunku do rosnących potrzeb i postępu technicznego, wieżowiec wyposażono w trzy alternatywne rodzaje łączy telekomunikacyjnych: mikrofalowe, optyczne oraz satelitarne (te ostatnie połączone są z dwiema stacjami naziemnymi). Na terenie całego obiektu funkcjonuje telefonia komórkowa a dostępną publicznie przestrzeń wyposażono w bezprzewodowy dostęp do Internetu.
Ochrona przeciwpożarowa.
Sytuację w budynku nieustannie monitorują liczne czujniki pożarowe. System automatycznych zraszaczy przeciwpożarowych podłączony jest do zbiorników wody znajdujących się na poziomach technicznych i jest zależny od siły grawitacji, nie zagrażają mu więc awarie zasilania. Łączny zapas wody wynosi mniej więcej tyle, co 2 olimpijskie baseny pływackie. Każde piętro posiada dwa hermetyczne korytarze, połączone z awaryjnymi klatkami schodowymi. Za ich pomocą można dotrzeć do specjalnych pomieszczeń chroniących przed ogniem, rozlokowanych na poziomach technicznych. Znajdują się tam zestawy ratunkowe, monitoring pomagający lokalizować potrzebujących pomocy oraz telefon umożliwiający kontakt ze światem. Pomieszczenia techniczne znajdujące się powyżej 34. piętra posiadają specjalne balkony mające ułatwić ewakuację. Na wszystkich poziomach biurowych oraz wzdłuż dróg ewakuacyjnych rozmieszczono zapewniające dodatkową ochronę pochłaniacze dymu.
Aby zwiększyć bezpieczeństwo przebywających w wieżowcu, co 6 miesięcy przeprowadzane są rutynowe ćwiczenia pożarowe.
Zasilanie i bezpieczeństwo.
Taipei 101 zużywa w przybliżeniu tyle energii co sześć tysięcy przeciętnych gospodarstw domowych. Podpięty jest pod dwie niezależne stacje transformatorowe.
Wewnątrz wieży dwa oddzielne piony dostarczają prąd na dziewięć poziomów technicznych rozlokowanych co osiem pięter. Każde piętro biurowe jest połączone z dwoma takimi poziomami aby zminimalizować ryzyko ewentualnej utraty zasilania.
Na wypadek braków elektryczności, wieżowiec posiada własne agregaty prądotwórcze, zdolne generować do 70 procent całkowitego zapotrzebowania na energię. W sytuacjach awaryjnych, do czasu ich rozgrzania i uruchomienia, zasilanie kluczowym systemom budynku zapewniają zapasowe generatory UPS.
Instalacja elektryczna budynku jest tak rozbudowana, że kabla wystarczyłoby, aby przeciągnąć go z Tajpej do Nowego Jorku i z powrotem.
Taipei 101 posiada nowoczesne komputerowe systemy zarządzania energią oraz bezpieczeństwa. System Zarządzania Energią i Kontroli (The Energy Management and Control System – EMCS) nieustannie testuje i utrzymuje w gotowości instalacje przeciwpożarowe, urządzenia monitorujące obiekt oraz zapewniające szeroko pojętą ochronę. Dodatkowo za cel postawiono sobie minimalizowanie wpływu wszystkich systemów na środowisko.
System bezpieczeństwa, za pomocą różnorodnych narzędzi, między innymi 420 kamer przemysłowych i czytników kart dostępu rozmieszczonych w krytycznych punktach, takich jak wejścia czy często uczęszczane miejsca, kontroluje zarówno wchodzących do budynku, jak i strzeże wyposażenia oraz osób w wieżowcu pracujących. Wszystkie zamki na wszystkich drzwiach połączone są do centralnego systemu ochrony. Aby wejść do wieżowca, interesant musi potwierdzić telefonicznie swoją wizytę w biurze, które chce odwiedzić. Po przejściu weryfikacji i otrzymaniu tymczasowej karty dostępu można przejść przez bramkę optyczną i udać do celu. W czasie przechodzenia przez bramkę system wykonuje wchodzącemu zdjęcie. Dzięki tej procedurze, zawsze wiadomo, ile osób przebywa w wieżowcu i gdzie powinny się one znajdować.
Kanalizacja.
W budynku o takiej wysokości nawet spłukiwanie toalety nie jest tak proste jak zazwyczaj. Litr wody opadający z najwyższego piętra Taipei 101 miałby taką energię jak cegła poruszająca się z prędkością 65 km/h. Dlatego specjalna sieć znajdujących się na poziomach technicznych zbiorników przechowuje, przetwarza i odprowadza ścieki bezpiecznie na poziom gruntu.
Klimatyzacja.
Zarówno centrum handlowe, jak i wieżę wyposażono w rozbudowane systemy kontroli środowiskowej. Cztery ważące po 1050 ton każda chłodnice zdolne są w ciągu nocy wytwarzać 18 tysięcy ton lodu na godzinę. Lód ten rozprowadzany jest rurami aby schłodzić wodę oraz zasilać urządzenia chłodnicze w dzień. System ten zmniejsza zapotrzebowanie budynku na prąd o 3200KW na miesiąc. Pozwala także na znaczące oszczędności miejsca potrzebnego na urządzenia klimatyzujące. Jest na bieżąco monitorowany i kontrolowany tak, aby działał w granicach wyznaczonych parametrów, może jednak także działać bez zasilania, co zabezpiecza przed rozregulowaniem klimatu budynku przez awarię prądu.
Na całym obiekcie obowiązuje ścisły zakaz palenia mający poprawić jakość powietrza budynku. Jedynym wyjątkiem jest znajdująca się na 35. piętrze niewielka palarnia, utworzona pod patronatem
British American Tobacco w sierpniu 2006.
To nie jedyne ekologiczne rozwiązania zastosowane w konstrukcji budynku. Na szeroką skalę stosuje się energooszczędne lampy fluorescencyjne. Obieg wody jest częściowo zamknięty – ścieki z umywalek oraz klimatyzatorów, a także przechwytywana woda deszczowa, są przetwarzane i służą do spłukiwania toalet oraz chłodzenia budynku. Charakterystyczne niebieskozielone ściany kurtynowe, wytopione są z podwójnej warstwy szkła (co daje wytrzymałość sięgającą 8 ton), nie przepuszczają ciepła i chronią przed promieniowaniem UV. Dzięki tym rozwiązaniom po raz kolejny zmniejszono zapotrzebowanie użytkowników budynku na klimatyzację.
Windy.
Dwupokładowe windy, w które zaopatrzyła Taipei 101 Toshiba Elevator and Building Systems Corporation (TELC) to najszybsze tego typu konstrukcje na świecie. W 2004 ustanowiły one rekord prędkości w jeździe do góry wynoszący 16,83 m/s (1010 m/min, 60,6 km/h). Poprawiły tym samym poprzedni rekord, należący do wind Yokohama Landmark Tower, znajdującej się w Jokohamie w Japonii, który wynosił 12,5 m/s (45,0 km/h). Oznacza to wzrost wydajności aż o 34,7 procent. Windy Taipei 101 mogą osiągnąć poziom obserwacyjny na 89. piętrze w czasie poniżej 37 sekund.
Za projektowanie systemu transportu odpowiadała ekipa 5 osób, prace nad jego stworzeniem zajęły 1 rok i 45 dni. W przybliżeniu tyle czasu budowano w 1931 Empire State Building w Nowym Jorku. Dodatkowe 4 lata zajęła instalacja oraz integracja systemu z wieżowcem. Projektanci musieli przezwyciężyć wiele problemów, m.in. ze zmianami ciśnienia, emisją hałasu oraz systemem zabezpieczeń przed zerwaniem się dźwigu.
W budynku znajdują się 34 dwupokładowe windy obsługujące poziomy biurowe. Posiadający dwie kabiny dźwig zatrzymuje się jednocześnie na dwóch piętrach – na piętrze parzystym i na nieparzystym poniżej. Dwukrotnie zwiększona ilość przewożonych pasażerów znacznie podnosi wydajność systemu.
Obszar działania dwupoziomowych kabin podzielono na 6 stref obsługi. Przesiadać można się na piętrach 35./36. oraz 59./60. Można tam złapać windę do dowolnej ze stref lub innego punktu przesiadkowego. System inteligentnego przywoływania umożliwia wybór piętra już przy wzywaniu dźwigu zamiast dopiero w kabinie. Każdej z wind nadano aerodynamiczny kształt oraz wyposażono w system kontroli ciśnienia, zaawansowany system hamulców awaryjnych oraz pierwszy na świecie trójstopniowy mechanizm przeciwdziałający zużywaniu się lin. Precyzyjne elektroniczne wyważenie kabiny sprawia, że nawet postawiona na brzegu moneta nie zadrży w trakcie jazdy. Koszt każdej z wind to 80 milionów NT$ (2,4 miliona dolarów).
Windy posiadają szereg zabezpieczeń uniemożliwiających pasażerom dowolny wybór pięter. Chroni to przed nieautoryzowanymi wejściami i zwiększa bezpieczeństwo budynku.
Piorunochrony.
Przed piorunami chroni Taipei 101 rozbudowana instalacja odgromowa. Na całej budowli rozmieszczono liczne 50 centymetrowej długości pręty. Szczyt iglicy wieńczy metrowej długości zwód. W sumie instalacja liczy 112 prętów ochronnych odprowadzających energię wyładowań pod ziemię. Dodatkowo, każdy segment 8 pięter chroni miedziany pas odgromowy, którego łączna długość na całej konstrukcji wynosi 3875 m. Przepisy nakazują, aby instalacja odgromowa chroniła obszar wokół budowli obejmujący stożek o kącie rozwarcia od 45 do 60 stopni. Instalacja Taipei 101 zapewnia ochronę 60 stopniową, co zabezpiecza wieżowiec przed wyładowaniami zarówno od góry, jak i po bokach.
Mycie okien.
Aby umyć wszystkie 17 tysięcy okien budynku, robotnicy pracują na specjalnie zaprojektowanych gondolach zawieszeni po zewnętrznej stronie elewacji. Roboty można prowadzić jedynie wtedy, gdy prędkość wiatru nie przekracza 10 m/s. Aby uchronić gondolę przed odchyłami, do budynku przytwierdzone są zawsze liny mocujące. Zwężająca się w dół segmentowa konstrukcja wieżowca wymagała zastosowania specjalnego systemu przeciwwag tak, aby ekipy czyszczące mogły zawsze znajdować się w odpowiedniej odległości od ścian budynku. Oczyszczenie całej powierzchni elewacji zajmuje czterem dwuosobowym ekipom robotników 3 miesiące. Zadanie to jest tak duże, że gdy tylko zostanie ukończone, trzeba zacząć je na nowo.
Symbolika.
Taipei 101, tak jak wszystkie strzeliste konstrukcje, wpisuje się w symbolikę "axis mundi": stanowi niejako środek świata, w którym ziemia spotyka niebo a cztery kierunki świata łączą się ze sobą.
Wysokość 101 pięter nawiązuje do cyklu odnowy czasu: nowego wieku, który nastał w czasie budowy (100+1) oraz wszystkich nadchodzących lat (1 stycznia to 1-01). Reprezentuje też szczytną ideę ciągłego ulepszania siebie – spełniania standardów w 101 procentach. Liczba 101 to także element lokalizacji budynku – 101 to kod pocztowy dzielnicy, w której wieżowiec się znajduje. Doszukać można się też analogii do systemu dwójkowego stosowanego w technologiach cyfrowych.
Wieża podzielona jest na 8 segmentów, z których każdy liczy 8 pięter. W chińskim kręgu kulturowym liczba 8 kojarzy się z dostatkiem, powodzeniem oraz szczęściem. W kulturach stosujących podział czasu na trwający 7 dni tydzień, cyfra 8 symbolizuje również odnowę czasu (7+1). W technologiach cyfrowych 8 kojarzona jest z bajtem, podstawową jednostką informacji. Zastosowane podziały pełnią także funkcję praktyczną – redukują siłę uderzającego o budynek wiatru. Podobnie nawiązano do cyfry 8 w znajdującym się w Szanghaju Jin Mao Tower.
Kształt i proporcje segmentów tworzą skojarzenia między innymi z pagodą (jako wieżą łączącą niebo i ziemię, do koncepcji tej nawiązuje również Petronas Towers), pędem bambusa (symbolem nauki i rozwoju) oraz stosem sztabek złota bądź skarbonek (symbol dostatku). Cztery tarcze zamontowane po czterech stronach budynku w miejscu, gdzie podstawa przechodzi w wieżę, symbolizują monety. Emblemat umieszczony nad wejściem przedstawia trzy starożytne złote monety z otworami w środku. Ustawiono i dobrano je tak, by przypominały liczbę 101.
Zielony odcień elewacji nawiązuje do koloru pędów bambusa.
Jak mówi C.P. Wang, architekt i szef projektu, budynek stworzono w oparciu o filozofię integracji z naturą. Porównał go do rośliny, która wyrasta z ziemi, aby sięgnąć nieba. Twierdzi, że metodyka ta różni się znacząco od podejścia zachodniego, którego celem jest poskromienie natury.
TAIPEI rozwinięto jako akronim: "Technology, Art, Innovation, People, Environment, Identity" (Technologia, Sztuka, Innowacja, Ludzie, Środowisko, Tożsamość). Hasła te mają stanowić esencję tego, czym i dla kogo jest wieżowiec.
Kolejnym elementem rozbudowanej symboliki budynku są ukształtowane spiralnie dekoratorskie motywy ruyi. Ten starożytny emblemat, kojarzony z niebiańskimi obłokami, oznacza uzdrowienie, ochronę oraz spełnienie. Obecnie występuje też jako element świętowania osiągnięcia wyższego szczebla kariery. Każdy z tych detali ma przynajmniej 8 metrów wysokości. Rozległy łukowaty dach centrum handlowego wieńczy największy w budynku ruyi, rzucający cień na przechodniów w pasażu. Pomimo iż wszystkie te detale nawiązują do tradycyjnych kształtów, przeważa ich współczesna, spłycona interpretacja.
Wraz ze znajdującym się z południowej strony wieżowca Millenium Park tworzy kolejny symbol czasu. Okrągły kształt parku pozwala mu odgrywać rolę tarczy zegara słonecznego. Rzucany nań cień wskazuje pracownikom w budynku porę późnego popołudnia. Kolejne nawiązanie do czasu odnajdziemy w zegarze leżącym przy wejściu do parku – czerpie on energię bezpośrednio z rozbijającego się o budynek wiatru.
W nocy jasnożółta poświata zamontowanego na iglicy oświetlenia sprawia, iż Taipei 101 przypomina olbrzymią świecę lub pochodnię – symboliczne ucieleśnienia ideałów wolności oraz gościnności. Od godziny 6:00 do 10:00 każdego wieczora wieża świeci w jednym z 7 dostępnych kolorów. Każdy dzień tygodnia ma swój kolor:
Cykl świetlny nawiązuje do bogatej symboliki tęczy, tradycyjnie interpretowanej jako most łączący niebo z ziemią oraz ludzi między sobą.
Taipei 101, podobnie jak liczne okoliczne budynki, zdradza wpływ filozofii feng shui. Przykładem może być skrzyżowanie Songlian Road i Xinyi Road przy wschodnim wejściu do budynku. Znajduje się tam dużych rozmiarów fontanna. Umieszczona u jej szczytu kula obraca się w kierunku wieży. Można na nią patrzeć ja na dzieło sztuki – widzimy wtedy, że wykonana z kamienia zawierająca wodę instalacja kontrastuje z wykonanym ze stali i szkła wieżowcem – zaś jej linie podziału nawiązują do rytmu budowli. Według kryteriów feng shui, spełnia ona dodatkowo funkcję praktyczną. Skrzyżowanie w kształcie litery "T" nieopodal wejścia do budynku wysysa pozytywną energię, "qi", zarówno z wieżowca, jak i z przebywających w nim ludzi. Obieg wody umieszczony w tym miejscu może temu zaradzić poprzez stworzenie prowadzącego do wnętrza budowli strumienia energii "qi". Tak oto, przy użyciu tradycyjnych metod, poradzono sobie z kłopotliwym położeniem budynku – rezultat tego postępowania wygląda zaś nadzwyczaj nowocześnie.
Taipei 101 łączy w sobie starożytne motywy oraz pomysły z nowoczesną technologią i materiałami. Odnawia koncepcję każdej wysokiej wieży jako centrum okolicy. Wzajemnie oddziałują w nim ze sobą symbole optymizmu, dostatku oraz świadomości upływu czasu.
Poziomy obserwacyjne.
W Taipei 101 znajduje się wewnętrzny poziom obserwacyjny (na 89. piętrze) oraz zewnętrzna platforma widokowa (poziom 91. piętra). Z obu można podziwiać pełną panoramę okolicy.
Zarówno kasy dla turystów chcących wyjechać na górę jak i windy na najwyższe poziomy zlokalizowano na 5. piętrze centrum handlowego. Znajdują się tam także kolejne sklepy z pamiątkami i darmowe szafki depozytowe wymagające monety 10 NT$ (w przybliżeniu jest to 25 eurocentów). Opłata za wstęp wynosi 500 NT$ (ok. 12,5 €; stan na październik 2013), za bilet ulgowy (dostępny dla dzieci poniżej 12. roku życia) płaci się 450 NT$. Darmowy wstęp na 89. piętro mają dzieci o wzroście poniżej 115 cm (jedno dziecko na jednego dorosłego odwiedzającego). Miejsca dla grup zorganizowanych (20 lub więcej osób) należy rezerwować z przynajmniej jednodniowym wyprzedzeniem, bilet grupowy kosztuje 450 NT$. Wejściówki dostępne są w kasie w centrum handlowym lub przez Internet na stronie wieżowca. Jeśli kupujący sobie tego zażyczy, po odpowiednim oznaczeniu rąk może korzystać z biletu przez cały dzień.
Wewnętrzny poziom obserwacyjny czynny jest 13 godzin (od 9:00 do 22:00) przez 7 dni w tygodniu, z wyjątkiem okresu wakacyjnego, w którym godziny otwarcia mogą ulegać zmianom w miarę potrzeb. Sprzedaż biletów kończy się o 21:15.
Sztuka.
Zarówno wokół wieżowca, jak i w jego wnętrzu napotkać można liczne dzieła sztuki. Są to między innymi:
Na wewnętrznym poziomie obserwacyjnym regularnie prezentowane są różne wystawy. Wystawiano tam prace między innymi nail painter Hua-ta Hu – Wu Chinga (rzeźba w złocie), Ping-huang Changa (malarstwo tradycyjne), Po-lin Chi (fotografia lotnicza) i Chinese Artistic Lantern Association (tradycyjne chińskie lampiony).
W 2007 przy wejściu od strony Xinyi Road odsłonięto niewielki pomnik upamiętniający wszystkich, którzy przyczynili się do wzniesienia wieżowca: inwestorów, architektów i robotników, w tym także tych, którzy zginęli podczas budowy – piątki, która padła ofiarą trzęsienia ziemi oraz elektryka, który poniósł śmierć w wypadku. Instalacja autorstwa Florence Ng, artystki pracującej w szkle, nazwana "Towarzysze", przybrała postać siedmiu ułożonych w tangram różnokolorowych szklanych filarów z wyrytymi imionami. Podświetlona w nocy, ma przypominać o wspólnym wysiłku, jaki został poniesiony, aby wznieść najwyższy budynek świata.
Wykorzystanie powierzchni.
Jak podaje właściciel budynku, w marcu 2007 przeważająca część dostępnych na wynajem powierzchni została już zajęta. Informacji o obecnym stopniu zajętości powierzchni nie udostępniono.
Wśród publicznie ogłaszających się najemców można wymienić:
W podziemiach na wybudowanie linii metra Xinyi i podłączenie budynku do sieci komunikacji miejskiej czeka w pełni wyposażona stacja.
Na 35. piętrze znajduje się przeznaczona dla pracowników wieżowca restauracja Elly’s Flower &amp; Cafe.
Piętro 84. zarezerwowano na specjalne okazje, takie jak spotkania towarzyskie, uroczystości, przyjęcia i bankiety.
Na 85. piętrze zlokalizowane są dwie restauracje: Diamond Tony’s, serwujący europejskie potrawy mięsne i owoce morza oraz Shin Yeh 101 (欣葉) oferujący szeroki wybór kuchni tajwańskiej. Całe 86. piętro zajmuje japońska restauracja XEX.
Na 101. piętrze mieści się prywatny klub "Summit 101". Nie ujawniono na jego temat żadnych informacji z wyjątkiem krótkiej wzmianki w broszurce dla zwiedzających.
W połączonym z wieżą centrum handlowym znajdują się setki markowych sklepów, restauracji, klubów i innych atrakcji. Wiele elementów wystroju nawiązuje do tradycji feng shui, obecne są elementy zarówno retro-gotyckie, jak i industrialne. W wielu miejscach pojawiają się spiralne motywy ruyi.
Od maja 2006 Taipei 101 oferuje także możliwość wynajmu znajdującego się na 36. piętrze centrum konferencyjnego oraz biznesowego.
W szczytowych okresach przez budynek przewija się 40 tysięcy ludzi dziennie, przypomina on miasto – tyle że pionowe, a nie poziome, jak zazwyczaj.
Kalendarium.
Do najważniejszych momentów przebiegu planowania oraz budowy wieżowca można zaliczyć:
Historia.
Projektowanie Taipei 101 rozpoczęło się w 1997 za kadencji burmistrza Chen Shui-biana. Pierwotna koncepcja zakładała wzniesienie na działce trzech budynków, najwyższy z nich, mający znaleźć się w centrum, miał liczyć 60 pięter, dwa sąsiednie w przybliżeniu sięgałyby 20. Plan jednak ulegał szybkim zmianom. Inwestorzy dali się jednak przekonać do zwiększenia wysokości największego z budynków kosztem pozostałych. 60 pięter szybko przekształciło się w 88, potem zaś, gdy inwestorzy uświadomili sobie, jak niewiele brakuje, by wznieść się tam, gdzie jeszcze nikt przed nimi, zdecydowali o budowie najwyższego na świecie, 101-piętrowego drapacza chmur. Budowa, z wyjątkiem incydentu z trzęsieniem ziemi, przebiegała zgodnie z planem, pierwszą kolumnę głównej wieży ukończono w lecie 2000. W szczytowym punkcie konstrukcji nad wieżowcem pracowali ludzie z 43 państw. Szereg zmian konstrukcyjnych wymusiła niewielka odległość od lotniska Taipei Municipal (Songshan). Udało się jednak przezwyciężyć wszystkie przeszkody i wznieść Taipei 101 w pełnej planowanej wysokości.
31 marca 2002 wstrząs o sile 6,8 w skali Richtera nawiedza Tajwan. W znajdującym się zaledwie 135 km od epicentrum Tajpej zniszczeniu uległo ponad 100 domów, a 5 budynków zawaliło się. Skutki trzęsienia nie ominęły budowy Taipei 101. Dwa dźwigi budowlane spadły z osiągniętej podówczas wysokości 240 m. Zginęło 5 robotników, wielu innych odniosło obrażenia. Wstrzymano prace budowlane. Inżynierowie rozpoczęli badanie budynku pod kątem uszkodzeń konstrukcji. Realizacja całego przedsięwzięcia stanęła pod znakiem zapytania. Katastrofa, w połączeniu z wcześniejszymi zamachami z 11 września, zaczęła wzbudzać w pracownikach i inwestorach wątpliwości, czy Tajpej potrzebuje aż tak wysokiego budynku. Przestój w pracach trwał aż trzy miesiące, co wywołało rozliczne problemy natury finansowej. Morale podupadło a nad projektem zawisły czarne chmury. W końcu, w lipcu 2002, wyniki ekspertyz dały budowie zielone światło. Trzęsienie nie naruszyło konstrukcji i prace mogły przebiegać dalej. Żaden laboratoryjny eksperyment nie mógł lepiej wykazać, iż konstrukcja może oprzeć się trzęsieniu, nie wymagałby on jednak takiej ceny, jaką przyszło zapłacić.
Kładzenie dachu ukończono trzy lata później, 1 lipca 2003 Ma Ying-jeou, świeżo obrany burmistrz Tajpej, wkręcił ostatnią, złotą śrubę.
Pod koniec 2004 ukończona była już główna konstrukcja budynku. Ciągle brakowało mu jednak 4 metrów do tytułu najwyższego. Wyniesienie na szczyt ważącego 400 ton zwieńczenia zapewniającego tytuł było niezwykle złożonym przedsięwzięciem logistycznym. Nigdy jeszcze niczego tak ciężkiego nie wynoszono w taki sposób na tak wielką wysokość. Było to nie tylko trudne, lecz też niebezpieczne. System dźwigni hydraulicznych oraz lin uniósł potężną konstrukcję. Podnoszenie trwało powoli, dopiero po 14 dniach zwieńczenie znalazło się na miejscu. Budowa Taipei 101 była prawie ukończona.
Oficjalnego otwarcia budynku dokonano 31 grudnia 2004 podczas obchodów Nowego Roku. Prezydent Tajwanu Chen Shui-bian, burmistrz Tajpej Ma Ying-jeou oraz przewodniczący parlamentu Wang Jin-pyng przecięli wstęgę, symbolicznie kończąc 6-letni okres budowy. Ceremonię uświetniły liczne koncerty popularnych artystów, takich jak A-Mei czy Stefanie Sun. Zwiedzający po raz pierwszy udali się windami na poziomy obserwacyjne. Kilka godzin później odbył się pierwszy noworoczny pokaz fajerwerków. Całość kosztów budowy szacuje się na 700 milionów dolarów, co czyni z Taipei 101 jeden z najdroższych wieżowców, jakie kiedykolwiek zbudowano.
Wydarzenia powiązane.
Taipei 101 i jego okolice są miejscem licznych wydarzeń. Wystawy sztuki, jak wspomniano wyżej, odbywają się regularnie w Obserwatorium. Wśród innych ważnych wydarzeń z historii wieżowca znajdują się:

</doc>
<doc id="97312" url="https://pl.wikipedia.org/wiki?curid=97312" title="Elżbieta Batory">
Elżbieta Batory

Elżbieta Batory, węg. Báthory Erzsébet (ur. 7 sierpnia 1560 w Nyírbátor, zm. 21 sierpnia 1614 w Čachticach) – arystokratka węgierska zwana "Krwawą Hrabiną z Čachtic" – od nazwy zamieszkiwanego przez nią zamku w Čachticach, którego nie należy mylić z pobliską twierdzą w Trenczynie na Słowacji (węg. Csejte); siostrzenica króla polskiego Stefana Batorego.
Rodzina.
Elżbieta była członkinią jednego z najbogatszych i najpotężniejszych rodów szlacheckich Siedmiogrodu; więzy pokrewieństwa łączyły ją jednak nie tylko z przyszłym królem Polski Stefanem Batorym, ale też z ludźmi cierpiącymi na różne choroby psychiczne, co było zapewne skutkiem ciągłych małżeństw pomiędzy członkami nieznacznej liczby tamtejszych możnych rodów. Jej ojciec, Jerzy Batory z linii na Ecsed, był pastorem. Poślubił on swoją daleką kuzynkę Annę z Batorych na Somlyó (siostrę polskiego króla) i razem z nią zamieszkał w Ecsed; tam urodziła się i wychowała Elżbieta.
Życiorys.
Była kobietą wielkiej urody, a przy tym pochwalić się mogła wyjątkową inteligencją – nauczyła się płynnie władać węgierskim, łaciną i niemieckim. Od wczesnych lat życia uchodziła za osobę skłonną do napadów gniewu.
Mając sześć lat, była świadkiem wydarzenia, które mogło mieć istotny wpływ na jej psychikę – jeden z Romów, zapewniających rozrywkę mieszkańcom zamku, został oskarżony o sprzedanie dzieci Turkom. Został uznany za winnego i skazany na śmierć; egzekucję wykonano przez zaszycie skazanego mężczyzny w rozciętym brzuchu konia. Podobny wpływ na Elżbietę mogła wywrzeć sytuacja, która miała miejsce około siedmiu lat później – jeden z jej kuzynów, ówczesny książę Siedmiogrodu, nakazał obciąć nosy i uszy 54 zbuntowanym chłopom.
W 1573 odbyły się zaręczyny Elżbiety z Franciszkiem Nádasdym, za którego wyszła w wieku piętnastu lat. Istnieją zapisy, że miała ona wtedy już za sobą ciążę będącą skutkiem związku z miejscowym chłopem – dziecko (córkę) miano oddać wiejskiej rodzinie. Jednakże zapisy te raczej zostały wymyślone w późniejszym okresie przez hrabiego Turzona – po pierwsze Elżbieta w ciążę musiałaby zajść w wieku 12 lat lub wcześniej, a po drugie związek z chłopem był niemożliwy i skończyłby się w najlepszym razie wysłaniem Elżbiety do klasztoru (zgodnie z ówczesną obyczajowością tolerowano przedmałżeńskie romanse kobiet, o ile dotyczyły one mężczyzn o równej lub wyższej pozycji społecznej, a w przeciwnym razie kobiety karano). 8 maja 1575 we Vranovie nad Toplą odbyła się pełna przepychu ceremonia ślubna Elżbiety z dwudziestoletnim Nádasdym. Małżeństwo zamieszkało na Węgrzech w zamku Sárvár, rodzinnej posiadłości rodziny Franciszka, który jako żołnierz większość czasu spędzał na walkach z Turkami. Samodzielnie zarządzając majątkiem, Elżbieta zasłynęła okrucieństwem wobec sług, a także utrzymywaniem kontaktów z licznymi kochankami obojga płci.
Pierwsze dziecko z Nádasdym – córka Anna – urodziło się dopiero w 1585. W ciągu następnych dziewięciu lat na świat przyszła jeszcze trójka dzieci: Urszula, Katarzyna oraz jedyny syn, Paweł.
Elżbieta często odwiedzała ciotkę, Klarę Batory, organizującą regularnie wyuzdane orgie. Możliwe, że właśnie w takich okolicznościach poznała Dorotheę Szantes, która podsyciła sadyzm Elżbiety. 
Rankiem 4 stycznia 1604 zmarł nagle mąż Elżbiety, Franciszek, prawdopodobnie z powodu otrucia. Gdy żył, z ochotą pomagał żonie w torturowaniu sług, zwłaszcza przyłapanych na kradzieży albo niewykonaniu polecenia, lub tylko o to podejrzewanych.
Będąc wdową od zaledwie czterech tygodni, Elżbieta Batory porzuciła żałobę i zaczęła bywać na cesarskim dworze w Wiedniu. Większość czasu spędzała jednak w Čachticach.
W 1604 Elżbieta poznała niejaką Annę Darvulię, kobietę, która – korzystając ze strachu Elżbiety przed nadchodzącą starością – rzekomo stała się najprawdopodobniej główną inspiratorką domniemanych zbrodni dokonywanych przez hrabinę. Pewnego dnia Elżbieta w złości miała uderzyć służkę tak mocno, że krew z nosa jej ofiary padła na twarz hrabiny; Elżbieta, spojrzawszy w lustro, miała zauważyć, że zniknęły jej zmarszczki. Darvulia miała wykorzystać złudzenie, jakiemu uległa jej pani i przekazać jej „starożytną mądrość”: przez odebranie komuś krwi można przejąć fizyczne i duchowe cechy tej osoby.
Od tej pory krwawe tortury miały stać się niemalże codziennością na čachtickim zamku. Służące miały być maltretowane nawet wtedy, gdy Elżbieta – chora i osłabiona – nie była w stanie zejść z łóżka. Te pomówienia miały wywieść się z fałszywych oskarżeń Jerzego Turzona, który dążył do zagarnięcia majątku hrabiny.
Proces i śmierć.
Elżbieta Batory pojmana została przez swego kuzyna, hrabiego Thurzo, palatyna Węgier. Jej proces rozpoczął się na zamku w Bytczy kilka tygodni później, 2 stycznia 1611. Stał się wielką publiczną sensacją; na salę sądową ściągały tłumy, by śledzić jego przebieg. Decyzją hrabiego Thurzo Elżbietę sądzono jedynie za wielokrotne przestępstwa o naturze kryminalnej, natomiast o wampiryzm i czarnoksięstwo oskarżono jej sługi.
Czworo torturowanych wspólników Elżbiety w zeznaniach podało liczbę ofiar od trzydziestu do sześćdziesięciu, ale piąty świadek ujawnił znaleziony w komodzie hrabiny rejestr zbrodni, wedle którego śmierć z rąk Elżbiety i jej sług poniosło sześćset pięćdziesiąt osób.
Współuczestników zbrodni skazano na karę śmierci (wyroki wykonano 7 stycznia 1611), samą zaś Elżbietę jako wysoko urodzoną damę (która do końca zaprzeczała postawionym zarzutom), na zamurowanie żywcem w jednej z komnat zamku, z otworem jedynie do podawania pożywienia; miała tam przebywać do śmierci.
Kontrowersje.
Według węgierskiego historyka László Nagy Elżbieta Batory padła ofiarą spisku Habsburgów dążących do zagarnięcia Węgier. Oba domy popadły w konflikt już w 1571 r., gdy Krzysztof Batory (wuj Elżbiety) stanął na czele pospolitego ruszenia przeciwko Habsburgom, a jego brat Stefan został księciem Siedmiogrodu. Po koronacji tegoż na króla Polski stosunki te uległy dalszemu pogorszeniu. W wojnie 1597-1602 cesarz Rudolf II Habsburg pokonał następcę Stefana Batorego – Zygmunta i zagarnął Siedmiogród, jednak już w kilka lat późnej w kraju wybuchło powstanie i władzę przejął Gabriel Batory. Ponieważ w Wiedniu obawiano się, że zamożna wdowa Elżbieta wesprze swego kuzyna, postanowiono ją usunąć. Dla urobienia opinii publicznej rozkręcono machinę propagandową i oskarżono pozostającą bez męskiej opieki Elżbietę o najobrzydliwsze zbrodnie, jakie współcześni mogli sobie wyobrazić. Nadzór nad sprawą powierzono Jerzemu Thurzo, któremu następnie jako jej krewnemu przypadła znaczna część wielkiego majątku oskarżonej. W 1613 r. kampania wojenna przeciwko Batorym dobiegła końca, a Habsburgom udało się zlikwidować kolejną dynastię stojącą na drodze ich planów w Europie Środkowo-Wschodniej (por. Luksemburgowie, Jagiellonowie).
W 1729 r. piszący w duchu kontrreformacji jezuita László Turóczi w swoim dziele pt. "Ungaria suis cum regibus compendio data" opisał proces Elżbiety wymyślając przy tym masę wątków, które na stałe weszły do obiegu (np. odmładzające kąpiele w krwi młodych dziewcząt). Za przyczynę jej zwyrodnienia uznał on przejście E. Batory na luteranizm. W ten sposób narodziła się czarna legenda krwawej hrabiny z Transylwanii, która z czasem – zmieniana i upiększana – przekształciła się w historię o Drakuli. .
Po wielu badaniach historycy uważają, że doszło do konceptualnego sporu przeciwko hrabinie. Morderstw nie można było jednoznacznie udowodnić, opierały się na plotkach. Po śmierci męża sama hrabina zarządzała rozległymi posiadłościami. Była inteligentną i odnoszącą sukcesy kobietą .
Elżbieta Batory we współczesnej kulturze.
W muzyce.
Temat tajemniczego i mrocznego życia Elżbiety Batory był wielokrotnie wykorzystywany przez wiele zespołów, głównie nurtu metalowego i rocka gotyckiego. Wśród nich są:

</doc>
<doc id="97314" url="https://pl.wikipedia.org/wiki?curid=97314" title="Dwukolorowe 1BA">
Dwukolorowe 1BA

Dwukolorowe 1BA (ang. "Polish 1NT", znane także jako "RAPTOR" - "wRAP around TORonto") to brydżowa konwencja licytacyjna. Została opracowana najprawdopodobniej w Polsce na początku lat osiemdziesiątych (lub jeszcze w latach siedemdziesiątych) XX wieku przez anonimowego autora. Według niektórych źródeł jest to szwedzka konwencja wymyślona przez Magnusa Lindvista, dodatkowo Kanadyjczyk Ron Sutherland opublikował tę konwencję w latach dziewięćdziesiątych pod nazwą "RAPTOR".
"Dwukolorowe 1BA" hest popularna w Polsce konwencją obronną, po naturalnym otwarciu 1♦ pokazuje rękę w sile mniej, więcej 7-15PH z układem 5♣ i czwórką starszą, a po otwarciu 1♦/♠ pokazuje drugą czwórkę starszą i piątkę w kolorze młodszym.

</doc>
<doc id="97317" url="https://pl.wikipedia.org/wiki?curid=97317" title="Nanda Dewi">
Nanda Dewi



</doc>
<doc id="97320" url="https://pl.wikipedia.org/wiki?curid=97320" title="Netscape Public License">
Netscape Public License

Netscape Public License (NPL) – jedna z licencji FLOSS, opracowana przez firmę Netscape na potrzeby projektu Mozilla. Uznawana przez FSF za licencję wolnego oprogramowania.
NPL opiera się na poprawkach do licencji MPL.

</doc>
<doc id="97321" url="https://pl.wikipedia.org/wiki?curid=97321" title="Następnik porządkowy">
Następnik porządkowy



</doc>
<doc id="97322" url="https://pl.wikipedia.org/wiki?curid=97322" title="Bubrotka">
Bubrotka

Bubrotka to brydżowa konwencja licytacyjna, odmiana odwrotki, będąca częścią systemu licytacyjnego Wspólny Język 2005. Została opracowana przez Stanisława "Bubu" Gołębiowskiego, a nazwana na jego cześć "Bubrotką" przez Krzysztofa Jassema.

</doc>
<doc id="97323" url="https://pl.wikipedia.org/wiki?curid=97323" title="Pierzga">
Pierzga

Pierzga – substancja wytwarzana przez pszczoły z pyłku kwiatowego zmieszanego z miodem lub nektarem i zakonserwowanego w komórkach plastra w następstwie fermentacji.
Powstawanie.
Z pyłku zebranego z kwiatów pszczoły formują na ostatniej parze odnóży obnóża. Po przyniesieniu do ula (gniazda) pszczoły lotne składają pyłek do komórek plastra, a pszczoły ulowe (młode) zwilżają go wydzieliną gruczołów ślinowych i miodem oraz ubijają w komórce, by zabezpieczyć go przed dostępem powietrza. W temperaturze ula (t = 30 °C) i warunkach beztlenowych zachodzi fermentacja mlekowa zgromadzonego pyłku. Powstały kwas mlekowy (3–3,5%) pełni rolę konserwantu, zabezpieczając powstałą pierzgę przed zepsuciem.
Pierzga jest gromadzona przy czerwiu i jest mieszaniną sfermentowanych pyłków pochodzących z różnych roślin. Podczas jej tworzenia dochodzi do rozpuszczenia ścian ziaren pyłku. Rodzina pszczela zużywa od 15 do 45 kg pierzgi rocznie. Pierzga służy do produkcji mleczka pszczelego przez 3-6-dniowe pszczoły karmicielki, które karmią larwy.
Skład chemiczny.
W składzie pierzgi znajdują się:
Znaczenie.
Pierzga jest łatwo strawnym pokarmem dla pszczół, dla starszych larw (czerwiu otwartego) jest to pokarm niezbędny. Stanowi dla pszczół, głównie młodych robotnic, źródło podstawowych substancji odżywczych takich jak białka, węglowodany, tłuszcze czy składniki mineralne. Składniki te mogą być również częściowo przyswajane przez człowieka i mogą być istotnym elementem diety (np. w okresie rekonwalescencji po radioterapii). Równocześnie pierzga, podobnie jak mleczko pszczele, które powstaje z pierzgi, może zawierać związki dla człowieka toksyczne (np. mykotoksyny) lub wywołujące silne reakcje alergiczne. Mimo braku jednoznacznych dowodów naukowych oraz negatywnych wyników badań, pierzga jest fałszywie uznawana za lek na wiele chorób (w tym nowotwory lub choroby układu pokarmowego) lub fałszywie uznawana za specyfik chroniący przed nowotworami.

</doc>
<doc id="97324" url="https://pl.wikipedia.org/wiki?curid=97324" title="Obnóże">
Obnóże

Obnóże – zawartość koszyczków pszczoły miodnej – zbieraczki.
Obnóże to grudki pyłku kwiatowego, zlepionego miodem i odrobiną nektaru formowane na goleniach trzeciej pary odnóży robotnic i przynoszone do ula. Po kolorze obnóży można poznać, z jakich roślin został on zebrany. Obnóże jest przetwarzane przez pszczoły do postaci pierzgi. 

</doc>
<doc id="97326" url="https://pl.wikipedia.org/wiki?curid=97326" title="EFTA">
EFTA



</doc>
<doc id="97327" url="https://pl.wikipedia.org/wiki?curid=97327" title="Elizabeth Bathory">
Elizabeth Bathory



</doc>
<doc id="97328" url="https://pl.wikipedia.org/wiki?curid=97328" title="Grzybieniowate">
Grzybieniowate

Grzybieniowate ("Nymphaeaceae" Salisb.) – rodzina hydrofitów z rzędu grzybieniowców ("Nymphaeales" Dumort.). Liczy około 58 gatunków zamieszkujących słodkowodne zbiorniki wodne na całym świecie (najszerzej rozprzestrzeniona rodzina spośród wczesnych okrytonasiennych). Jedyny przedstawiciel rodziny nie rosnący w zbiornikach to "Nymphaea thermarum" pierwotnie występujący w mule wokół gorących źródeł w Rwandzie, którego naturalne siedliska zostały jednak zniszczone (gatunek zachował się wyłącznie w ogrodach botanicznych).
Wiele gatunków jest uprawianych jako ozdobne tzw. „lilie wodne” ze względu na okazałe kwiaty lub z powodu efektownych, dużych liści pływających. Nasiona i kłącza niektórych gatunków są jadalne.
Anatomia.
Specyficzny jest układ i budowa wiązek przewodzących w łodydze (kłączu). Są one rozmieszczone na całym przekroju poprzecznym łodygi, a elementy drewna tworzą tylko cewki. W grubych szypułkach kwiatowych i ogonkach liściowych występuje miękisz powietrzny umożliwiający wymianę gazową między organami podwodnymi i powietrzem atmosferycznym. Szparki oddechowe znajdują się tylko na górnej stronie liści pływających.
Systematyka i pochodzenie.
Pozycja systematyczna rodziny od dawna budziła dyskusje wśród botaników ze względu na pierwotne cechy tych roślin i podobieństwa do jednoliściennych. W systemie Takhtajana rodzina klasyfikowana była w nadrzędzie "Nymphaeanae" sytuowanym obok "Magnolianae", a w wersji systemu z 1997 grupa ta została podniesiona do rangi podklasy "Nymphaeidae". W ostatniej dekadzie XX wieku stwierdzono i dowiedziono przynależność grzybieniowatych do tzw. wczesnych dwuliściennych, tworzących najstarsze linie rozwojowe w obrębie okrytonasiennych. 
W obrębie rodziny umieszczano dawniej rodzaj lotos "Nelumbo", który w istocie reprezentuje rząd srebrnikowców "Proteales", w obrębie którego wyodrębniany jest w randze rodziny lotosowate "Nelumbonaceae". Do systemu APG II (2003) opcjonalnie włączano do tej rodziny także podrodzinę "Cabomboideae". W późniejszych systemach (APG III z 2009 i APG IV z 2016) jej przedstawiciele uznawani są już za odrębną, choć siostrzaną rodzinę pływcowatych "Cabombaceae".
Najstarsze skamieniałości grzybieniowatych datowane są na 90 milionów lat (kreda późna).
Rodzina grzybieniowate należy do rzędu grzybieniowców ("Nymphaeales" Dumort.), stanowiącego drugie w kolejności po amborellowatych odgałęzienie w historii rozwoju okrytonasiennych. Pozycję systematyczną, filogenezę i miejsce w obrębie grzybieniowców przedstawia poniższy kladogram:
Podział systematyczny rodziny.
W obrębie rodziny wyróżnia się dwie podrodziny z 5 rodzajami. Przed 2009 rokiem wyróżniano także monotypowy rodzaj "Ondinea", który okazał się być gatunkiem zagnieżdżonym w rodzaju grzybienie "Nymphaea" (obecnie klasyfikowany jako "Nymphaea ondinea"), którego odmienność budowy okazała się być wynikiem szybkich zmian ewolucyjnych tłumaczonych adaptacją do specyficznych siedlisk (okresowo wysychających strumieni). Kłopotliwa w wielu analizach jest też pozycja utrwalonych rodzajów rozłożnia "Euryale" i wiktoria "Victoria", które także przedstawiane bywają jako zagnieżdżone w obrębie rodzaju "Nymphaea" (klad "Euryale"-"Victoria" miał być siostrzany wobec podgatunków "Hydrocallis-Lotus" w obrębie rodzaju "Nymphaea"). W związku z polifiletycznym w takiej sytuacji charakterem rodzaju grzybienie ("Nymphaea") cała grupa "Nymphaea"-"Euryale"-"Victoria"(-"Ondinea") łączona bywała w jeden rodzaj "Nymphaea" "sensu lato". W innych analizach grzybienie ("Nymphaea") sytuowane są jako siostrzane wobec pary "Euryale" i "Victoria".
Podział rodziny na podrodziny i rodzaje:
Relacje filogenetyczne w obrębie rodziny:

</doc>
<doc id="97335" url="https://pl.wikipedia.org/wiki?curid=97335" title="Simone Signoret">
Simone Signoret

Simone Signoret, właśc. Simone Kaminker (ur. 25 marca 1921 w Wiesbaden, zm. 30 września 1985 w Auteuil-Anthouillet) – francuska aktorka. Jako część pseudonimu artystycznego przybrała nazwisko panieńskie matki.
Życiorys.
Urodzona w Niemczech, dzieciństwo i lata młodzieńcze spędziła w Paryżu. Początkowo pracowała jako maszynistka, a później nauczycielka języka angielskiego. Od 1941 zaczęła statystować w filmach, a jej właściwa kariera rozpoczęła się w 1945. Grała w filmach francuskich, brytyjskich i amerykańskich.
Jej pierwszym mężem był reżyser i producent filmowy Yves Allégret, z którym miała córkę Catherine. W 1950 wyszła drugi raz za mąż za Yves’a Montanda. Oboje małżonków łączyła przyjaźń z piosenkarką Édith Piaf.
W 1959 r. zdobywczyni Oscara dla najlepszej aktorki za rolę w filmie "Miejsce na górze".
Zmarła na raka trzustki, jest pochowana na paryskim cmentarzu Père-Lachaise.

</doc>
<doc id="97350" url="https://pl.wikipedia.org/wiki?curid=97350" title="Domenico Alberti">
Domenico Alberti

Domenico Alberti (ur. ok. 1710 w Wenecji, zm. 14 października 1740 w Rzymie) – włoski kompozytor stylu galant, klawesynista i śpiewak.
Spopularyzował figurę akompaniamentu polegającą na szczególnym rozłożeniu akordu (nazwaną od jego nazwiska basem Albertiego), którą notorycznie stosował w swoich utworach klawesynowych, nie ma jednak pewności, czy to właśnie on był jej wynalazcą. Ten rodzaj akompaniamentu stał się charakterystyczny dla faktury klawesynowej stylu galant, a następnie dla faktury fortepianowego klasycyzmu. Stosowali go jeszcze m.in. Haydn, Beethoven i Mozart.
Uczył się śpiewu i kontrapunktu u Antonia Biffiego i Antonia Lottiego (a kompozycji także u tego drugiego). Służył u ambasadora Wenecji, Pietra Andrei Capelli, podczas jego pobytu w Hiszpanii ok. 1736, a następnie u markiza Giovanniego Carla Molinariego w Rzymie (na ten okres datuje się jego sonaty klawesynowe). Za życia ceniony był jako śpiewak (jego głosem miał się zachwycić słynny Farinelli) i klawesynista (zdarzało mu się akompaniować samemu sobie). Został pochowany w bazylice św. Marka w Rzymie.
Twórczość.
Z jego twórczości kompozytorskiej zachowało się:
Sonaty Albertiego zachowane zostały jako pojedyncze części, dlatego trudne jest precyzyjne określenie ich faktycznej liczby. Mają one budowę dwuczęściową, popularną wśród włoskich kompozytorów muzyki klawesynowej tamtych czasów, z pierwszą częścią w formie quasi-sonatowej i drugą, taneczną, które różniły się między sobą raczej charakterem niż tempem. Pierwsze osiem sonat Albertiego zebranych w op. 1 zostało wydanych po raz pierwszy pod nazwiskiem jego ucznia, śpiewaka i klawesynisty Giuseppe Jozziego (Amsterdam 1747), który dopuścił się plagiatu dzieła swojego nauczyciela; utwory te wydane zostały rok później z właściwą atrybucją (Londyn 1748).

</doc>
<doc id="97353" url="https://pl.wikipedia.org/wiki?curid=97353" title="Kartodiagram">
Kartodiagram

Kartodiagram – jedna z kartograficznych metod prezentacji, mapa tematyczna przedstawiająca zmienność wybranych atrybutów obiektów przestrzennych za pomocą umieszczonych na niej diagramów lub wykresów. Ich lokalizacja odpowiada punktom pomiaru lub jednostkom przestrzennym, do których dane się odnoszą (np. gminom, województwom, państwom). Kartodiagram przedstawia wartości w ujęciu bezwzględnym.
Istnieje wiele rodzajów kartodiagramów, podobnie jak wiele jest typów diagramów i wykresów, które można umieścić na mapie: liniowe - wstęgowe i wektorowe, słupkowe, kwadratowe, kołowe, przestrzenne; proste, strukturalne (pokazujące strukturę, np. według gałęzi przemysłu), sumaryczne (prezentujące sumę kilku wartości), złożone (przedstawiające kilka zjawisk) i inne.
Przykłady wykorzystania kartodiagramów:
Dość często łączy się metodę kartodiagramu z kartogramem.

</doc>
<doc id="97354" url="https://pl.wikipedia.org/wiki?curid=97354" title="Władcy Niemiec">
Władcy Niemiec

Po śmierci Ludwika I i trwającym w latach 840–843 sporze pomiędzy braćmi (władzę sprawował oficjalnie tylko najstarszy z synów Ludwika cesarz Lotar I) państwo Franków zostaje podzielone (traktat w Verdun z sierpnia 843 r.) pomiędzy synów Ludwika I na:
Cesarze rzymscy i królowie niemieccy (911–1806).
Tytuł królewski początkowo brzmiał od czasu traktatu z Verdun: król wschodniofrankijski, a od XI wieku przybrał nową formę – król Rzymian. Władcy, którzy zostali koronowani w Rzymie przez papieża (z paroma wyjątkami), nosili tytuł cesarza rzymskiego. Od 1508 każdy władca w momencie objęcia urzędu był wybranym cesarzem rzymskim, a jego koregent nosił tytuł króla Rzymian.
Ludolfingowie.
W 919 r., po śmierci Konrada I, na króla Niemiec zostaje wybrany książę Saksonii, Henryk I z rodu Ludolfingów. Od tej pory władcę wybierano spośród członków panującej dynastii. W 962 Otton I koronuje się w Rzymie na cesarza. Niemcy stają się rdzeniem Świętego Cesarstwa Rzymskiego.
Welfowie.
1198 – przeciwnicy Hohenstaufów wybrali na króla Ottona Welfa, który po śmierci prawowitego władcy Filipa Szwabskiego w 1208 roku został jedynowładcą Niemiec.
"Wielkie Bezkrólewie".
1254 – Po śmierci Konrada IV rozpoczął się okres chaosu politycznego i walk wewnętrznych, podczas którego książęta niemieccy nie potrafili zgodnie wybrać jednego władcy. Od tej pory będą wybierani przedstawiciele różnych rodów, zasada wyboru króla spośród panującego rodu królewskiego poszła w niepamięć.
Habsburgowie.
1273 – książęta-elektorowie przeprowadzili pierwszą od dwudziestu lat zgodną elekcję: na tron powołano landgrafa Alzacji Rudolfa von Habsburga. Zakończono tym samym Wielkie Bezkrólewie.
Habsburgowie.
1438 – zięć Zygmunta Luksemburskiego, Książę Austrii Albrecht V Habsburg został wybrany po śmierci swojego teścia, dzięki jego poparciu. Habsburgowie stosując przekupstwo i rozdając przywileje zapewniali sobie elekcję aż do końca dynastii w 1740 roku.
1517 – początek reformacji. Od tej pory władcy Austrii zdobywają tron także dzięki przewadze katolików w kurii elektorskiej.
Wittelsbachowie.
1740 – po śmierci Karola VI najbliższy powinowaty Habsburgów, elektor Bawarii Karol Albrecht zgłasza pretensję do władzy w Austrii i zostaje wybrany na cesarza rzymsko-niemieckiego.
Dynastia habsbursko-lotaryńska.
1745 – Maria Teresa, córka Karola VI, pokonała Karola VII w wojnie sukcesyjnej austriackiej. Po śmierci tego ostatniego cesarzem rzymsko-niemieckim wybrano męża Marii Teresy, byłego księcia Lotaryngii Franciszka Stefana.
Protektorzy Związku Reńskiego.
1806 r. – po klęsce Austrii w wojnie z Francją większość książąt ogłosiła wystąpienie z Cesarstwa i utworzenie Związku Reńskiego pod protektoratem Napoleona I. Ten zaś zmusił pokonanego Franciszka II do zrzeczenia się tytułu cesarza rzymskiego. Protektora w Związku reprezentował Książę Prymas.
Prezydenci Związku Niemieckiego (1815–1866).
1815 r. – kongres wiedeński. W miejsce Związku Reńskiego powołano Związek Niemiecki, konfederację niezależnych państw, której prezydentem zostawał każdorazowo cesarz Austrii.
Prezydenci Związku Północnoniemieckiego (1867–1871).
1866 r. – Prusy zwyciężyły w wojnie z Austrią. Związek Niemiecki został rozwiązany i utworzono Związek Północnoniemiecki, którego prezydentem miał zostawać każdorazowo król Prus.
Cesarze niemieccy (1871–1918).
1871 – Prusy i mniejsze państwa niemieckie zwyciężyły w wojnie z Francją. Związek Północnoniemiecki przekształcono w Cesarstwo Niemieckie, do którego przystąpiły wszystkie państwa dawnego Związku Niemieckiego z wyjątkiem Austrii.

</doc>
<doc id="97355" url="https://pl.wikipedia.org/wiki?curid=97355" title="Tommaso Albinoni">
Tommaso Albinoni



</doc>
<doc id="97356" url="https://pl.wikipedia.org/wiki?curid=97356" title="Jean-Pierre Jeunet">
Jean-Pierre Jeunet

Jean-Pierre Jeunet (ur. 3 września 1953 w Roanne) – francuski reżyser, scenarzysta i producent filmowy. 
Życiorys.
Jego wczesne filmy, zwłaszcza stworzone z Markiem Caro toczą się w przyszłości, ale w atmosferze retro, co podkreśla kolorystyka zdjęć.
Jeunet obsadza swoje filmy aktorami o niezwykłych twarzach i często używa obiektywów szerokokątnych, aby otrzymać charakterystyczny zniekształcony obraz. Dominique Pinon wystąpił we wszystkich pięciu długometrażowych filmach Jeuneta, a Ron Perlman w "Mieście zaginionych dzieci" oraz w "Obcym: Przebudzenie". Sam reżyser, pytany o cechy charakterystyczne swojego kina, powiedział: "Tony są ciepłe, aktorzy mają wyraziste gęby, dialogi pachną Jakiem Prévertem i zawsze pojawia się motyw dzieciństwa".
Sukces "Miasta zaginionych dzieci" spowodował zaproszenie reżysera do pracy nad czwartą częścią "Obcego" (""). Nieprzychylnie przyjęty przez krytykę "Obcy IV" okazał się sukcesem kasowym i pozwolił Jeunetowi sfinansować następny projekt – "Amelię", która została nominowana do Oscara w kilku kategoriach i do nagrody César (w 13 kategoriach – otrzymała 4). 
Jeunet miał zekranizować powieść "Życie Pi", ale ostatecznie nie doszło to do skutku. Sam powiedział: "Poświęciłem dwa lata na projekt "Life of Pi", który miałem realizować dla 20th Century Fox, ale już wiadomo, że tego filmu nie zrobię - być może zrealizuje go Ang Lee".
Zasiadał w jury konkursu głównego na 52. MFF w Wenecji (1995). Przewodniczył obradom jury sekcji „Cinéfondation” na 51. MFF w Cannes (1998).

</doc>
<doc id="97357" url="https://pl.wikipedia.org/wiki?curid=97357" title="Kartogram">
Kartogram

Kartogram – jedna z kartograficznych metod prezentacji, sposób przedstawienia średniej wartości dowolnego zjawiska w określonych jednostkach przestrzennych (administracyjnych lub geometrycznych) zwanych polami podstawowymi lub jednostkami odniesienia.
Często używa się tej metody do przedstawienia gęstości zaludnienia w określonych jednostkach administracyjnych (województwach, państwach, itp.), ale można ją z powodzeniem stosować do dowolnych zjawisk.
W kartogramie wykorzystuje się wartości względne otrzymywane w wyniku dzielenia dwu szeregów wartości bezwzględnych (lub względnych) odnoszących się do tych samych jednostek przestrzennych. Czasami, w praktyce, do opracowania kartogramów wykorzystuje się wartości bezwzględne, co przez wielu kartografów uważane jest za błąd. Istnieją również głosy, że jedynym poprawnym kartogramem jest taki, w którym dane względne odniesione są do całej powierzchni jednostki odniesienia.
Ważnym krokiem przy tworzeniu mapy metodę kartogramu jest odpowiednie wyznaczenie przedziałów klasowych. Przyjmuje się, że liczba przedziałów nie powinna wynosić więcej niż 7 – 8 klas. Przy wyznaczaniu granic przedziałów klasowych pomocne jest wykonanie histogramu wartości cech dla pól podstawowych. Do oceny podziału klasowego jak i całego kartogramu można stosować wskaźniki (m.in. "Tabular Accuracy Index") i na ich podstawie dokonywać wyboru najlepszego podziału, bądź porównywać różne kartogramy ze sobą. Do podstawowych sposobów wyznaczania przedziałów klasowych zalicza się metody:
Poprawnie skonstruowana legenda mapy wykonanej metodą kartogramu składa się z pionowych prostokątów, których wysokość jest proporcjonalna do przedziałów rozpiętości klasowych. Poprawna, ale mniej czytelna, jest również legenda składająca się z prostokątów o równej wielkości.
Zaletą kartogramu jest prostota jego wykonania i łatwość percepcji. Wadą natomiast jest brak zróżnicowania zjawiska wewnątrz jednostki przestrzennej, dające wrażenie równomiernego rozmieszczenia danego zjawiska w granicach jednej przestrzeni.
Wady tej nie posiada, bardziej skomplikowany, kartogram dazymetryczny.
Kartogram to nazwa metody kartograficznej, jednak powszechnie określenia tego używa się mówiąc o mapie wykonanej tą metodą.

</doc>
<doc id="97362" url="https://pl.wikipedia.org/wiki?curid=97362" title="Henryk (wielki książę Luksemburga)">
Henryk (wielki książę Luksemburga)

Henryk, właśc. Henri Albért Gabriel Félix Marie Guillaume (ur. 6 kwietnia 1955 w Betzdorf) – wielki książę Luksemburga z dynastii Burbonów.
Życiorys.
Syn wielkiego księcia Jana i księżniczki belgijskiej – Józefiny Charlotty Koburg (siostry królów Belgów Baldwina I i Alberta II). Jest w bezpośredniej linii męskiej potomkiem monarchów francuskich i hiszpańskich, m.in. Hugo Kapeta, Ludwika XIV i Filipa V.
Ukończył studia w dziedzinie nauk politycznych na Uniwersytecie w Genewie, otrzymał kilka honorowych doktoratów uczelni z całego świata. Uczęszczał do Royal Military Academy Sandhurst. W 1998 książę Henryk, jeszcze jako następca tronu luksemburskiego, został wybrany na członka Międzynarodowego Komitetu Olimpijskiego. Jest patronem wielu krajowych organizacji sportowych, m.in. Federacji Pływania i Ratownictwa Wodnego Luksemburga, Federacji Sportów Zimowych Luksemburga, Federacji Sportowców Niepełnosprawnych Luksemburga oraz Federacji Sportów Kolarskich Luksemburga.
Wstąpił na tron Luksemburga po abdykacji ojca 7 października 2000. Pełni głównie funkcje reprezentacyjne, ale może powołać premiera i rząd, rozwiązać Izbę Deputowanych i akredytować ambasadorów. Jest dowódcą armii luksemburskiej w randze generała, oraz ma honorową rangę majora w brytyjskim Regimencie Spadochronowym. W maju 2001 razem z żoną złożył pierwszą oficjalną wizytę dyplomatyczną – na zaproszenie króla i królowej Hiszpanii, odwiedził Hiszpanię.
We wrześniu 2009 książę Henryk nagrodzony został przez Papieską Radę „Iustitia et Pax”. Nagroda im. kard. François Xavier Nguyên Van Thuâna ma być wyrazem woli poparcia dla starań monarchy w walce z eutanazją. Książę Henryk w marcu 2009 zawetował ustawę o eutanazji, przyjętą wcześniej przez parlament jego kraju. Zmusiło go to do zawieszenia swej władzy.
Odznaczony m.in. duńskim Orderem Słonia w 2003 roku.
Małżeństwo i potomstwo.
14 lutego 1981 poślubił w Luksemburgu Marię Teresę Mestre (ur. 22 marca 1956 w Hawanie); z tego małżeństwa urodziło się pięcioro dzieci:

</doc>
<doc id="97363" url="https://pl.wikipedia.org/wiki?curid=97363" title="Johann Georg Albrechtsberger">
Johann Georg Albrechtsberger

Johann Georg Albrechtsberger (ur. 3 lutego 1736 w Klosterneuburgu, zm. 7 marca 1809 w Wiedniu) – austriacki kompozytor i teoretyk muzyki.
Życiorys.
Komponował utwory kameralne i muzykę kościelną. Był nauczycielem Ludwiga van Beethovena.
Był austriackim muzykiem, urodzonym w Klosterneuburgu, nieopodal Wiednia. Początkowo studiował muzykę na Stiftsgymnasium Melk (Gimnazjum Opactwa Benedyktynów w Melku) i filozofię w seminarium benedyktynów w Wiedniu i został jednym z najlepiej wykształconych i najlepszych kontrapunktystów swojego wieku. Wśród jego kolegów znajdowali się Michael Haydn i Franz Joseph Aumann. Po tym, jak był zatrudniony jako organista w Raab w roku 1755 i w Maria Taferl w 1757, został mianowany Thurnermeisterem, z powrotem w Stiftsgymnasium Melk. W styczniu 1772 roku został organistą na dworze w Wiedniu, a w 1792 został kapelmistrzem w Katedrze Św. Stefana.
Jego sława jako teoretyka przyciągnęła do niego w wiedeńskiej stolicy dużą grupę podopiecznych, z niektórych później wyrośli wybitni muzycy. Wśród nich Johann Nepomuk Hummel, Ignaz Moscheles, Joseph Weigl, Ludwig van Beethoven, Joseph Leopold Eybler, Carl Czerny, Ferdinand Ries, Johann Peter Pixis, Anton Reicha, Ludwig-Wilhelm Tepper de Ferguson, Antonio Casimir Cartellieri oraz Franz Xaver Wolfgang Mozart. Beethoven pojawił się co prawda w Wiedniu by uczyć się u Josepha Haydna, lecz prędko się zniechęcił, gdy jego pracom nie poświęcano uwagi i ich nie korygowano. Haydn polecił więc swego przyjaciela, Albrechtsbergera, z którym Beethoven studiował harmonię i kontrapunkt. Na zakończenie studiów, młody kompozytor otrzymał notę "cierpliwość, pracowitość, wytrwałość i szczerość prowadzą do sukcesu", co odzwierciedla kompozytorską filozofię Albrechtsbergera. Albrechtsberger zmarł w Wiedniu, jego grób znajduje się na cmentarzu St. Marx.
Jego wydanie dzieła składają się m.in.z preludiów, fug, sonat na fortepian i organy, kwartetów smyczkowych jednak większość jego dzieł, wokalnych i instrumentalnych, występuje tylko w rękopisach. Znajdują się w bibliotece wiedeńskiego Towarzystwa Przyjaciół Muzyki (Gesellschaft der Musikfreunde in Wien).
Około 1765, Albrechtsberger napisał co najmniej 7 koncertów na drumlę i smyczki (trzy przetrwały w Węgierskiej Bibliotece Narodowej w Budapeszcie). Są to dobrze napisane utwory w stylu galant.
Prawdopodobnie największą jego zasługą dla historii muzyki są dzieła teoretyczne. W 1790 w Lipsku opublikował traktat o kompozycji, którego trzecie wydanie pojawiło się w 1821. Kolekcja jego dzieł nt. harmonii, w trzech wolumenach została opublikowana pod patronatem jego ucznia, Ignaza von Seyfrieda (1776–1841) w 1826. Wersja angielska została opublikowana w 1855 roku.
Jego styl kompozytorski wywodzi się z kontrapunktu Johanna Josepha Fuxa, który był kapelmistrzem w katedrze św Szczepana w latach 1713-1741; funkcję tę Albrechtsberger posiądzie 52 lata później.

</doc>
<doc id="97364" url="https://pl.wikipedia.org/wiki?curid=97364" title="Johann Albrechtsberger">
Johann Albrechtsberger



</doc>
<doc id="97367" url="https://pl.wikipedia.org/wiki?curid=97367" title="Metylofenidat">
Metylofenidat

Metylofenidat ("MPH") – organiczny związek chemiczny z grupy fenyloetyloamin, stosowany jako lek o działaniu stymulującym. Jest inhibitorem zwrotnego wychwytu dopaminy i norepinefryny. Używany jest w leczeniu ADHD, narkolepsji, hipersomnii idiopatycznej oraz przy wyprowadzaniu z narkozy. Znajduje się w grupie II-P wykazu substancji psychotropowych.
Działanie.
Metylofenidat działa stymulująco na ośrodkowy układ nerwowy.
Mechanizm działania metylofenidatu nie jest do końca znany. Najprawdopodobniej przekraczając barierę krew-mózg, MPH hamuje wychwyt zwrotny dopaminy i norepinefryny, co powoduje zwiększenie stężenia tych substancji, poprzez wychwycenie i zatrzymanie białka transportującego dopaminę (DAT). Powoduje to zwiększenie pozakomórkowego stężenia dopaminy i podwyższenie dopaminergicznej neurotransmisji.
Metylofenidat z powodu swoich psychoaktywnych właściwości bywa nadużywany. Przyjmowany doustnie w dawkach terapeutycznych nie wykazuje pobudzających, euforycznych właściwości.
Farmakologia.
Lek w postaci tabletek o natychmiastowym działaniu daje możliwość dostosowania dawki w zależności od samopoczucia (przez krótki okres półtrwania metylofenidatu większość pacjentów musi zażywać kilka tabletek w ciągu dnia), objawy choroby ustępują znacznie szybciej, kontrolując ilość oraz porę zażywania preparatu można uniknąć większości uciążliwych efektów ubocznych występujących przy lekach o zmodyfikowanej prędkości, powodowanych najczęściej przez zażycie leku później niż zwykle, np. problem bezsenności występującej u chorego stosującego zmodyfikowaną formę leku, nie dotyczy pacjenta zażywającego standardowe tabletki – może on pominąć wieczorną dawkę (kapsułka o zmodyfikowanym uwalnianiu niezależnie od pory przyjęcia uwalnia stałą dawkę leku przez około 12 godzin).
Preparaty o przedłużonym uwalnianiu ("Concerta, Medikinet" "CR, Ritalin LA") przeważnie z tego powodu są przepisywane dzieciom.
Preparaty.
Metylofenidat dostępny jest w Polsce jako:
W innych krajach Europy lek zawierający chlorowodorek metylofenidatu jest również znany pod takimi nazwami handlowymi jak:
Wyłącznie w USA dostępne są również:

</doc>
<doc id="97368" url="https://pl.wikipedia.org/wiki?curid=97368" title="Ken Doherty">
Ken Doherty



</doc>
<doc id="97370" url="https://pl.wikipedia.org/wiki?curid=97370" title="Władcy Meklemburgii">
Władcy Meklemburgii

Książęta Meklemburgii
Książęta Meklemburgii.
Linia na Schwerinie.
od 1918 republika
Linia na Strelitz.
od 1918 republika

</doc>
<doc id="97371" url="https://pl.wikipedia.org/wiki?curid=97371" title="Ken Doherty (lekkoatleta)">
Ken Doherty (lekkoatleta)

John Kenneth "Ken" Doherty (ur. 16 maja 1905 w Detroit, zm. 19 kwietnia 1996 w Lancaster) – lekkoatleta amerykański.
Na Igrzyskach Olimpijskich w Amsterdamie w 1928 zdobył brązowy medal w dziesięcioboju.
Zobacz też.
Medaliści igrzysk olimpijskich w lekkoatletyce.

</doc>
<doc id="97372" url="https://pl.wikipedia.org/wiki?curid=97372" title="Charles Augustin de Coulomb">
Charles Augustin de Coulomb



</doc>
<doc id="97373" url="https://pl.wikipedia.org/wiki?curid=97373" title="Lista książąt Liechtensteinu">
Lista książąt Liechtensteinu

Lista książąt Liechtensteinu – lista władców księstwa Liechtensteinu, obejmująca wszystkich członków rodziny Liechtensteinów od nadania jej dziedzicznych tytułów książęcych, więc od 1608 roku. Księstwo Liechtensteinu jako twór państwowy powstało dopiero w 1719 roku za panowania Antoniego Floriana, kiedy to połączone dobra Schellenberg i Vaduz zakupione kilka lat wcześniej przez Jana Adama I, zostały wyniesione do rangi księstwa przez cesarza Karola VI Habsburga.
Wszyscy władcy w historii Liechtensteinu należeli do dynastii Liechtensteinów i są potomkami księcia Hartmanna II Liechtensteina.
Najkrócej panującym władcą był Antoni Florian – 3 lata, 6 miesięcy i 30 dni, zaś najdłużej Jan II Dobry – 70 lat, 2 miesiące i 29 dni, który jest też drugim najdłużej panującym samodzielnie władcą w historii Europy po królowej Elżbiecie II.
Pierwszym monarchą, który osobiście odwiedził Liechtenstein był Alojzy II i miało to miejsce w 1848 roku, natomiast pierwszym księciem, który zamieszkał w Księstwie był dopiero Franciszek Józef II.
Aktualnie panującym monarchą jest Jan Adam II, a jego następcą Alojzy Liechtenstein.
Małżonki książąt Liechtensteinu noszą tytuł Księżnej Liechtenteinu (niem. "Fürst von und zu Liechtenstein").
Tytulatura.
Panujący książę nosi tytuły: księcia Liechtensteinu, księcia opawskiego i karniowskiego, hrabiego Rietbergu i suwerena Domu Książęcego. Jego oficjalny tytuł w języku niemieckim brzmi: "Fürst von und zu Liechtenstein, Herzog von Troppau und Jägerndorf, Graf zu Rietberg, Regierer des Hauses von und zu Liechtenstein".

</doc>
<doc id="97377" url="https://pl.wikipedia.org/wiki?curid=97377" title="Lennox Miller">
Lennox Miller

Lennox Valencia "Billy" Miller (ur. 8 października 1946 w Kingston, zm. 8 listopada 2004 w Pasadenie w Kalifornii) – lekkoatleta jamajski, czołowy sprinter świata pod koniec lat 60., medalista olimpijski.
Na olimpiadzie w Meksyku 1968 zdobył srebrny medal w biegu na 100 m, przegrywając jedynie z Amerykaninem Jimem Hinesem; cztery lata później w Monachium 1972 stanął na trzecim stopniu podium w tej samej konkurencji, za reprezentantem ZSRR Borzowem i Amerykaninem Taylorem.
W składzie zespołu uniwersyteckiego Uniwersytetu Południowej Kalifornii ustanowił rekord świata w biegu sztafetowym 4 x 110 jardów (38,6 s; 1967, razem z O.J. Simpsonem, Earlem McCullouchem i Fredem Kullerem). Na igrzyskach Brytyjskiej Wspólnoty Narodów w 1970 w Edynburgu, igrzyskach panamerykańskich w 1971 w Cali i mistrzostwach Ameryki Środkowej i Karaibów w 1971m w Kingston zdobywał złote medale w sztafecie 4 x 100 m i srebrne w biegu na 100 m (za każdym razem pokonywał go jego rodak Don Quarrie).
W 1968 zdobył mistrzostwo akademickie USA (NCAA) na 100 m. 
Po studiach (Szkoła Stomatologii na Uniwersytecie Południowej Kalifornii) pracował przez 30 lat jako dentysta w Pasadenie (Kalifornia), gdzie zmarł na raka.
Jego córka Inger kontynuowała tradycje sportowe, sięgając po złoto olimpijskie dla Stanów Zjednoczonych w Atlancie 1996, (sztafeta 4 x 100 m), a także kilka medali lekkoatletycznych mistrzostw świata (w tym złoto na 200 m i srebro na 100 m 1999).

</doc>
<doc id="97380" url="https://pl.wikipedia.org/wiki?curid=97380" title="Aleksandr Aleksandrow">
Aleksandr Aleksandrow

Aleksandr Wasiljewicz Aleksandrow (; ur. w Płachinie, zm. 8 lipca 1946 w Berlinie) – rosyjski kompozytor, radziecki wojskowy (generał major); Ludowy Artysta ZSRR, założyciel i wieloletni kierownik Chóru Aleksandrowa, autor melodii hymnu ZSRR i hymnu Federacji Rosyjskiej.
Życiorys.
Miał pochodzenie chłopskie. W czasie nauki w szkole śpiewał w szkolnym chórze. W 1892 roku wyjechał do Petersburga, gdzie śpiewał w chórze Soboru Kazańskiego. W 1898 roku ukończył kurs śpiewu w parafialnej szkole muzycznej przy Soborze Kazańskim. W latach 1897–1900 uczył się przy Nadwornej Kapeli Śpiewu (obecnie Państwowa Kapela Akademicka w Petersburgu, od 1900 w Konserwatorium Petersburskim.
W latach 1902–1906 był regentem chóru cerkiewnego w Bołogoje. Od 1906 do 1908 pracował jako regent chóru cerkiewnego w Twerze oraz kierownik chóru miejscowego seminarium duchownego. W 1908 roku wstąpił do Konserwatorium Moskiewskiego, które ukończył w 1913 na kierunku kompozytorskim i w 1916 na kierunku śpiewu. W latach 1918–1922 (już po rewolucji bolszewickiej) był regentem chóru w Soborze Chrystusa Zbawiciela w Moskwie.
Od 1918 roku do śmierci w 1946 wykładał w Konserwatorium Moskiewskim, które w 1922 roku nadało mu tytuł profesora. W latach 1932–1934 pracował tam jako kierownik wydziału chóralnego, w latach 1929–1936 był prodziekanem wydziału dyrygentury wojskowej, od 1940 do śmierci pracował jako dziekan wydziału dyrygentury chóralnej, a od 1942 roku – jako dziekan połączonych wydziałów dyrygentury chóralnej i muzyczno-pedagogicznego. 
Od 1922 roku pracował również jako dyrygent w teatrze kameralnym pod dyrekcją Aleksandra Tairowa, kierował Moskiewską Państwową Kapelą Akademicką (1926–1930) i doradzał w pracy chóru przy Teatrze Stanisławskiego (1928–1930). 
W 1928 założył i kierował do śmierci istniejącym do dzisiaj Zespołem Pieśni i Tańca Armii Czerwonej, znanym na świecie pod nazwą Chóru Aleksandrowa. W 1939 roku wstąpił do WKP (b). W czasie II wojny światowej chór pod jego batutą dał blisko 500 koncertów w strefie przyfrontowej, a sam Aleksandrow w tym okresie napisał większość ze swoich najbardziej rozpoznawalnych utworów. W 1943 roku skomponowana przez niego melodia ze słowami Siergieja Michałkowa stała się oficjalnym hymnem ZSRR. Tego samego roku otrzymał stopień wojskowy generała majora.
Zmarł w okupowanym przez Armię Czerwoną Berlinie w 1946 roku.
Twórczość.
Komponował pieśni, kantaty i utwory na chór. Do rewolucji bolszewickiej tworzył głównie muzykę religijną, później do 1927 roku skoncentrował się na rosyjskiej muzyce ludowej, natomiast po założeniu Chóru Aleksandrowa do śmierci komponował głównie utwory wojskowe i patriotyczne, z których jest do dziś najbardziej znany.
Najbardziej wiekopomnym dziełem Aleksandrowa jest muzyka do Hymnu Partii Bolszewików z 1938 roku, która z niewielkimi zmianami stała się podstawą Hymnu ZSRR uchwalonego w 1943. Od 2000 roku jest ona melodią aktualnie obowiązującego Hymnu Federacji Rosyjskiej.
Jest również twórcą muzyki do pieśni wojennej "Święta wojna", jednego z najsłynniejszych utworów II wojny światowej. Skomponował także wiele utworów wielbiących osiągnięcia radzieckich przywódców, takich jak "Kantata o Stalinie", czy "Nad nami sztandar lśni Lenina", a także "Pierwsza konna" opowiadająca o działaniach 1 Armii Konnej Siemiona Budionnego z czasów wojny domowej w Rosji i wojny polsko-bolszewickiej.

</doc>
<doc id="97381" url="https://pl.wikipedia.org/wiki?curid=97381" title="Aleksander Wasiliewicz Aleksandrow">
Aleksander Wasiliewicz Aleksandrow



</doc>
<doc id="97383" url="https://pl.wikipedia.org/wiki?curid=97383" title="Margrabiowie Miśni">
Margrabiowie Miśni

Margrabiowie Miśni
Dynastia Ekkehardynów
Dynastia Weimar-Orlamünde
Dynastia z Brunszwiku
Dynastia Wettynów
"Uwaga: wcięcia oznaczają margrabiów, którzy byli z innych dynastii niż ujęte w poszczególnych nagłówkach."

</doc>
<doc id="97385" url="https://pl.wikipedia.org/wiki?curid=97385" title="Rdestowate">
Rdestowate

Rdestowate ("Polygonaceae" Juss.) – rodzina roślin okrytonasiennych z grupy dwuliściennych właściwych. W sumie do rodziny zalicza się 43-49 rodzajów (w zależności od ujęcia systematycznego) z 1110 gatunkami. Występują one głównie w strefie klimatu umiarkowanego na obu półkulach, zasięg nielicznych rodzajów obejmuje także tropiki. Do rodzimej flory polskiej należy ok. 30 gatunków przeważnie roślin łąkowych i ruderalnych. W sumie do flory Polski należą (rodzaje rodzime, uprawiane i zawleczone): gryka ("Fagopyrum"), szczaw ("Rumex"), szczawiór ("Oxyria"), rabarbar ("Rheum"), rdest ("Polygonum"), rdestowiec ("Reynoutria") i rdestówka ("Fallopia"). 
Rozmieszczenie geograficzne.
Rdestowate są kosmopolityczną rodziną roślin, lecz głównie występują w strefach umiarkowanych i chłodnych półkuli północnej. Jednak niektóre rodzaje są unikalne dla półkuli południowej, jak na przykład: "Oxygonum" na Madagaskarze i w Afryce Południowej, muhlenbekia w Australii i Nowej Zelandii, "Antigonon" w Meksyku i Ameryce Środkowej czy kokkoloba w strefie tropikalnej Ameryki.
Systematyka.
Pozycja systematyczna według APweb (aktualizowany system APG IV z 2016).
Rodzina siostrzana dla ołownicowatych, spokrewniona także z rodzinami tamaryszkowatych i pomorzlinowatych w obrębie kladu polygonids w rzędzie goździkowców:
Podział rodziny.
Klasyfikacja rodziny opiera się tradycyjnie na cechach morfologicznych. Relacje między taksonami pozostają niejasne, przez różnych autorów rodzaje są różnie ujmowane i dzielone:
Podrodzina "Symmerioideae" Meisner
Podrodzina "Polygonoideae" Eaton – rośliny zielne, pnącza i krzewy, tu należą wszystkie rdestowate występujące w Europie Środkowej. Wyróżnia się tu ok. 15–20 rodzajów (w zależności od szerszego lub węższego ujęcia taksonomicznego taksonów). Wykaz rodzajów według GRIN:
Podrodzina "Eriogonoideae" – rodzaje zmienne pod względem pokroju, często z drewniejącymi pędami, występują w strefie tropikalnej i w zachodniej części Ameryki Północnej. Wyróżnia się tu ok. 28–30 rodzajów (w zależności od szerszego lub węższego ujęcia taksonomicznego taksonów). Wykaz rodzajów według GRIN:
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa" Rosopsida" Batsch, podklasa goździkowe ("Caryophyllidae" Takht.), nadrząd "Polygonanae" Takht. ex Reveal, rząd rdestowce ("Polygonales" Dumort.), rodzina rdestowate ("Polygonaceae" Juss.).
Gromada okrytonasienne, klasa dwuliścienne, podklasa goździkowe ("Caryophyllidae"), nadrząd "Polygonanae", rząd rdestowce ("Polygonales"), rodzina rdestowate ("Polygonaceae").
Gromada okrytonasienne, klasa dwuliścienne, podklasa goździkowe ("Caryophyllidae"), rząd rdestowce ("Polygonales"), rodzina rdestowate ("Polygonaceae").
Zastosowanie.
Do rodziny rdestowatych należy kilka roślin ozdobnych, takich jak uprawiane w ogrodach skalnych rośliny z rodzaju pokoślin ("Eriogonum") i persikaria ("Persicaria") oraz sadzone nad wodami gatunki z rodzaju rabarbar ("Rheum") i szczaw lancetowaty ("Rumex hydrolapathum"). Do roślin sadzonych jako ozdobne należą także muhlenbekia niska ("Muehlenbeckia axillaris"), antigonon cienkoogonkowy ("Antigonon leptopus") i "Atraphaxis frutescens". Spożywane są mięsiste owoce pozorne gatunku kokkoloba gronowa ("Coccoloba uvifera"), liście szczawiu zwyczajnego ("Rumex acetosa") i ogonki liściowe rabarbaru ogrodowego ("Rheum × hybridum"). Szeroko rozpowszechniona rośliną uprawianą dla jadalnych owoców jest też gryka zwyczajna ("Fagopyrum esculentum").

</doc>
<doc id="97386" url="https://pl.wikipedia.org/wiki?curid=97386" title="Książęta, arcyksiążęta i cesarze Austrii">
Książęta, arcyksiążęta i cesarze Austrii



</doc>
<doc id="97387" url="https://pl.wikipedia.org/wiki?curid=97387" title="Gupsar">
Gupsar

Gupsar - skóra z rocznego cielaka, wyprawiona na miękko i wypełniona powietrzem; tradycyjnie używana do przeprawiania się przez rwące rzeki Tadżykistanu.
Trzy nogi są zaszyte, w czwartą wstawia się rurkę i przez nią wdmuchuje powietrze. Po szczelnym zamknięciu powstaje rodzaj pływaka. Gupsary były tradycyjnie używane w Tadżykistanie do budowy tratw i przeprawiania się przez rwące rzeki. Przeprawiający się wpław przywiązywał lewą rękę mocno do gupsaru, aby nie wyrwała go woda, następnie obejmował pływak kolanami i wskakiwał w nurt, posługując się drugą ręką jak wiosłem. W celu przeprawienia towarów związywano kilka-kilkanaście gupsarów, otaczano belkami i przykrywano deskami. Taka tratwa mogła unieść do 800 kilogramów; obsługa składała się z 4-6 osób płynących wpław po bokach tratwy.

</doc>
<doc id="97389" url="https://pl.wikipedia.org/wiki?curid=97389" title="Alfred Alessandrescu">
Alfred Alessandrescu

Alfred Alessandrescu (ur. , zm. 18 lutego 1959) − rumuński kompozytor, który tworzył pieśni oraz utwory kameralne i orkiestrowe.

</doc>
<doc id="97390" url="https://pl.wikipedia.org/wiki?curid=97390" title="Jim McGreevey">
Jim McGreevey

James Edward „Jim” McGreevey (ur. 6 sierpnia 1957 w Jersey City) – amerykański polityk i działacz Partii Demokratycznej.
Studiował prawo na Georgetown University w Waszyngtonie i na Harvardzie. W latach 1990–1992 był członkiem Zgromadzenia Stanowego New Jersey, następnie burmistrzem miasta Woodbridge (wybierany ponownie w 1995 i 1999). Jednocześnie od 1993 zasiadał w stanowym Senacie (do 1998 roku równolegle z pełnieniem funkcji burmistrza). W 1997 kandydował po raz pierwszy na gubernatora New Jersey, przegrał jednak z republikanką Christine Todd Whitman (stosunkiem głosów 46–47%); wygrał kolejne wybory na gubernatora w 2001 z Markiem Earleyiem (stosunek głosów 56,4% do 41,7%).
W sierpniu 2004 złożył rezygnację z funkcji gubernatora New Jersey po ujawnieniu skandalu miłosnego z zatrudnionym ochroniarzem Golanem Cipelem. Jest pierwszym gubernatorem w USA, który otwarcie przyznał się do orientacji homoseksualnej. Rezygnacja weszła w życie 15 listopada 2004, tymczasowym gubernatorem New Jersey został Richard Codey.

</doc>
<doc id="97393" url="https://pl.wikipedia.org/wiki?curid=97393" title="Franco Alfano">
Franco Alfano

Franco Alfano (ur. 8 marca 1876, zm. 27 października 1954) – włoski kompozytor i pianista.
Twórczość.
Komponował opery, balety, pieśni oraz utwory kameralne i orkiestrowe. Po śmierci Pucciniego ukończył jego operę "Turandot".

</doc>
<doc id="97394" url="https://pl.wikipedia.org/wiki?curid=97394" title="Christine Todd Whitman">
Christine Todd Whitman

Christine Todd Whitman (ur. 26 września 1946), amerykańska działaczka polityczna, członkini Partii Republikańskiej.
Ukończyła Wheaton College w 1968; pracowała w kampaniach wyborczych republikanów oraz w instytucjach rządowych, zarządzanych przez przedstawicieli Partii Republikańskiej. W 1990 nieznacznie przegrała walkę o fotel senatora USA z Billem Bradleyem. W latach 1994-2001 była pierwszą kobietą na stanowisku gubernatora stanu New Jersey.
Była wymieniana w gronie kandydatów na wiceprezydenta w kampanii wyborczej George’a Busha w 2000. W styczniu 2001 w administracji Busha objęła stanowisko administratora Agencji Ochrony Środowiska, które zajmowała do czerwca 2003.

</doc>
<doc id="97395" url="https://pl.wikipedia.org/wiki?curid=97395" title="Kangczendzonga">
Kangczendzonga



</doc>
<doc id="97396" url="https://pl.wikipedia.org/wiki?curid=97396" title="Kanczendzonga">
Kanczendzonga

Kanczendzonga (właśc. "K'angcz'endzönga", "Kanczendzanga, Kangczendzonga, Kangchendzönga", nep. कञ्चनजङ्घा) – ośmiotysięcznik, najwyższy punkt Indii, drugi co do wysokości szczyt w Himalajach, trzeci co do wysokości szczyt Ziemi, o wysokości 8586 m n.p.m. (według innych źródeł główny wierzchołek liczy 8598 m n.p.m.).
Topografia.
Położony jest we wschodniej części Himalajów, na granicy Indii (Sikkimu) i Nepalu. Szczyt IX na mapach Indyjskiej Służby Topograficznej. Zbudowany ze skał metamorficznych i magmowych. Tworzy kilkuwierzchołkowy masyw, rozczłonkowany dolinami, którymi w różne strony spływają lodowce. Najbardziej znaną ścianą góry jest jej południowo-zachodnia flanka Yalung, o wysokości 3000-3500 metrów.
Masyw Kanczendzongi jest bardzo rozbudowany, a w bliskim jego sąsiedztwie (i niejako z tej samej "podstawy") wznoszą się dwa słynne z piękna szczyty – Jannu (7710 m) i Siniolchu (6887 m). W kopule szczytowej Kanczendzongi wyodrębnić można poza głównym szczytem jeszcze cztery wzniesienia:
Nazwa szczytu.
Nazwa szczytu jest bardzo skomplikowana i Anglicy wprowadzili do swojej literatury alpinistycznej transliterację "Kangchenjunga". Stosowana jest ona w krajach, w których angielski jest językiem urzędowym, została też przyjęta przez Francuzów. Nazwa składa się z czterech słów tybetańskich: "kang" – śnieg, "chien" – wielki, "dzod" – skarbnica, "nga" – pięć. Stosownie do właściwości składni tybetańskiej znaczy to: "Pięć Skarbów pod Wielkim Śniegiem". Brzmi to po polsku niezbyt zręcznie, więc lepszym tłumaczeniem zdaje się być "Pięć Skarbnic Wielkiego Śniegu". Nie jest pewne, czym owe skarbnice mogą być – ludność lokalna mówi o pięciu wierzchołkach masywu, pięciu lodowcach, lecz także o tradycyjnych pięciu skarbach regionu – soli ("tsa"), złocie i turkusach ("ser dhang ji"), świętych księgach i bogactwach ("dham-czo", "dhang nor"), orężu ("mtson") oraz zbożu i lekach ("lo-thog", "dhang men"). Wierzchołek góry jest uważany za święty. Pierwsi zdobywcy uszanowali wolę tutejszych mieszkańców i zatrzymali się kilka metrów przed szczytem.
W języku polskim stosowane są różne pisownie nazwy szczytu. Komisja Standaryzacji Nazw Geograficznych poza Granicami Rzeczypospolitej Polskiej uznaje za prawidłowe nazwy "Kanczendzanga" i "Kanczendzonga". Polski Klub Górski proponował spolszczenie "Kangczendzonga", w wielu publikacjach używa się angielskiej nazwy "Kangchenjunga". W polskiej literaturze himalaistycznej często używana jest forma "Kangczendżanga" lub "Kangchendzönga" z diakrytycznym znakiem "ö" (wymawianym jak w języku niemieckim) - jako wersja najbardziej zbliżona do oryginalnej wymowy. Tę drugą wersję wprowadził znawca himalaizmu, Günter Oskar Dyhrenfurth.
Historia podboju.
Kanczendzonga jest górą trudną, po Annapurnie i Lhotse zanotowano tu najmniej wejść spośród ośmiotysięczników – do końca 2000 udokumentowano 162 wejścia, śmierć poniosło 39 wspinaczy.
Fikcyjny opis ataku dwu wspinaczy na Kanczendzongę napisał w 1951 r. Stanisław Lem w powieści Astronauci. Michelle Paver w powieści Przepaść również opisuje próbę zdobycia tej góry.

</doc>
<doc id="97397" url="https://pl.wikipedia.org/wiki?curid=97397" title="Władcy Brunszwiku i Hanoweru">
Władcy Brunszwiku i Hanoweru

Lista książąt Brunszwiku i Lüneburga, elektorów i królów Hanoweru z dynastii Welfów (hanowerskiej):
Książęta Brunszwiku i Lüneburga do 1409.
1235: księstwo Brunszwiku i Lüneburga:
1267: podział na księstwa Brunszwiku i Lüneburga:
Starsza linia na Brunszwiku.
1400: połączenie Brunszwiku i Lüneburga
1409: ostateczne rozdzielenie księstw Brunszwiku i Lüneburga
Książęta Brunszwiku od 1409 do 1634.
Średnia linia na Brunszwiku.
1495: podział księstwa Brunszwiku na księstwa Calenberg i Wolfenbüttel
Linia na Wolfenbüttel.
1634: Calenberg do Lüneburga, Wolfenbüttel do Dannenbergu
Książęta Lüneburga, elektorzy i królowie Hanoweru od 1559.
Nowa linia na Lüneburgu.
Królowie Hanoweru.
1866: Hanower włączony do Prus
Książęta Brunszwiku od 1634.
Nowa linia na Brunszwiku.
1666: podział Brunszwiku na księstwa Brunszwik-Wolfenbüttel i Brunszwik-Bevern
Linia na Wolfenbüttel.
1735: Brunszwik-Wolfenbüttel do książąt Brunszwiku-Bevern (zjednoczenie księstwa Brunszwik)
Linia na Bevern.
1807–1813: w granicach Królestwa Westfalii
Księstwo Brunszwiku (1815–1918).
"Jako niezależne księstwo w ramach Związku Niemieckiego od 1815"
Linia hanowerska.
1918: republika, Brunszwik włączony do Niemiec

</doc>
<doc id="97401" url="https://pl.wikipedia.org/wiki?curid=97401" title="Anomia (stan społeczny)">
Anomia (stan społeczny)

Anomia (gr. "a-" = „bez”, "nomos" = „prawo”) – niespójność wewnątrz systemu aksjonormatywnego, poczucie niepewności i bezcelowości w społeczeństwie w wyniku nagłych zmian społecznych i załamania się porządku społecznego. W takiej sytuacji nie ma pewności, jakie reguły powinny być przestrzegane, ponieważ dotychczas obowiązujące normy nie pasują do nowej rzeczywistości, a nowe nie są jeszcze ukształtowane. Prowadzi to do wzrostu liczby zachowań o charakterze dewiacyjnym i przestępczym.
Pojęcie, ukute przez Josepha Glanvilla, wprowadzone zostało do socjologii przez Émile’a Durkheima. Wykazał on jej wpływ na rodzaj zachowań samobójczych, określanych przez niego jako samobójstwa anomiczne, popełniane w sytuacji braku regulacji. Później koncepcję anomii rozwinął Robert K. Merton, dla którego zjawisko to wiązało się z presją społeczeństwa na jednostkę. Jednostki społeczne nie mają możliwości zrealizowania społecznie narzucanych celów bądź uzyskania społecznie uznawanych wartości za pomocą społecznie akceptowanych środków, co prowadzi do pojawiania się w społeczeństwie zachowań dewiacyjnych, takich jak bunt, wycofanie, innowacja lub rytualizm.
Koncepcja anomii Durkheima.
Émile Durkheim w studiach poświęconych religijności dostrzegał, mimo swego laickiego podejścia, że pozwala ona jednostce na „moralne oparcie w grupie”, czego brakuje w społeczeństwie pozbawionym socjotwórczych funkcji religii. Taki stan, bliski dezintegracji społeczeństwa, określił właśnie jako anomię. W społeczeństwie nowoczesnym, w którym nie pojawiły się jeszcze nowe „regulatory” życia społecznego, ukształtował się nowy rodzaj samobójstw anomicznych, wynikających z dezorientacji jednostek. Liczba samobójstw wzrastała szczególnie w grupach o największej dezintegracji. W pracy pt. "Samobójstwo. Studium z socjologii", Durkheim wykazywał, przedstawiając dane statystyczne, że kryzys gospodarczy nie tylko nie zwiększa liczby samobójstw, ale raczej je ogranicza. Wzrost dobrobytu prowadzi z kolei do pobudzania pragnień, większych możliwości i utraty znaczenia wcześniejszych zasad społecznych oraz do wzrostu anomii.
Presja społeczna i anomia w ujęciu Mertona.
Proces prowadzący do anomii wynika z większej wagi celów, jakie mają osiągać jednostki, bądź grupy w stosunku do instytucjonalnych środków. Uznawane środki są pomijane, jeśli alternatywne metody są skuteczniejsze w realizacji celów. Merton w publikacji z 1938 roku wskazuje, że Amerykanie są „bombardowani” nakazami osiągania celów, szczególnie bogactwa oraz celów pośrednich, które umożliwiają zrealizowanie etosu American dream, m.in. wykształcenia. Ta kulturowa presja sprowadza się do następujących zasad:
Skłonność do anomii pojawia się wraz z załamaniem „struktury regulatywnej”, do czego prowadzi przesunięcie kulturowego nacisku z satysfakcji ze współzawodnictwa na koncentrację wyłącznie na rezultatach działania.

</doc>
<doc id="97404" url="https://pl.wikipedia.org/wiki?curid=97404" title="MegaCAD">
MegaCAD

MegaCAD – program do komputerowego wspomagania projektowania produkowany przez niemiecką firmę Megatech Software GmbH. MegaCAD jest programem umożliwiającym przede wszystkim tworzenie projektów technicznych, rysunków dwuwymiarowych i modeli bryłowo-powierzchniowych. Dodatkowe aplikacje zewnętrzne przystosowują go do zarządzania różnego rodzaju sieciami: terenowymi lub znajdującymi się wewnątrz budynku. Położenie elementów sieci definiuje się w sposób graficzny (w programie MegaCAD), a ich parametry techniczne - w bazie danych (np. Access). MegaCAD może również służyć jako deska kreślarska, wykorzystywana przez zewnętrzny program obliczeniowy do prezentacji wyników w postaci graficznej. Zastosowano dwukierunkową konwersję plików graficznych w formatach: DXF, DWG, CDL, HPGL, IGES. Program umożliwia również prostą edycję plików rastrowych jak również tworzenie rysunków hybrydowych (wektorowo-pikslowych).

</doc>
<doc id="97410" url="https://pl.wikipedia.org/wiki?curid=97410" title="Kolej Transsyberyjska">
Kolej Transsyberyjska

Kolej Transsyberyjska ( – Transsibirskaja magistral, dawniej zwana Wielikij Sibirskij Put') – sieć linii kolejowych, głównie w azjatyckiej części Rosji, wybudowana w latach 1891–1916.
Główny szlak to linia transsyberyjska, która prowadzi z Moskwy do Władywostoku przez Niżny Nowogród, Perm, Jekaterynburg, Omsk, Nowosybirsk, Krasnojarsk, Irkuck, Ułan Ude i Czytę. Jest to najdłuższa linia kolejowa na świecie, która przekracza 8 stref czasowych, a całkowita długość torów wynosi 9288,8 km. Od 2002 roku całkowicie zelektryfikowana. Około 30% całego eksportu Rosji korzysta z tej linii.
Drugi szlak to linia transmandżurska, która pokrywa się z linią transsyberyjską do miejscowości Czyta. Od tego punktu linia kieruje się na południowy wschód w kierunku Chin i kończy swój bieg w Pekinie.
Trzeci szlak – linia transmongolska – pokrywa się z linią transsyberyjską do Ułan Ude na wschód od Bajkału. Później kieruje się w stronę Ułan Bator, by zakończyć swój bieg w Pekinie.
Czwartym szlakiem jest Kolej Bajkalsko-Amurska (Bajkalsko-Amurska Magistrala (BAM)). Linia ma długość 4234 km i biegnie około 680–840 km na północ od Kolei Transsyberyjskiej i równolegle do niej. Została wybudowana jako alternatywa dla linii transsyberyjskiej z powodów strategicznych, szczególnie ze względu na bliskość granicy chińskiej.
Historia.
Starania o budowę linii kolejowej przecinającej Syberię i łączącej europejską i azjatycką część Rosji podjął w latach 50. XIX w. generał-gubernator Irkucka i Jenisejska Nikołaj Murawjow-Amurski, który przyczynił się do wytyczenia granicy z Chinami wzdłuż Amuru i Ussuri. Wysuwane wówczas koncepcje nie były jednak realne ani ze względów technicznych (np. kolej konna z Niżnego Nowogrodu do jednego z portów na Pacyfiku), ani ekonomicznych; potencjalni inwestorzy żądali bowiem gwarancji rządowych, które z uwagi na niedobory budżetowe przekraczały możliwości kraju.
Budowę magistrali transsyberyjskiej poprzedzały cztery wydarzenia – ukończenie w 1877 roku budowy Uralskiej Drogi Żelaznej z Permu do Jekaterynburga oraz w 1880 roku przedłużenie jej z Jekaterynburga do Tiumenia, oddanie do użytku kolejowego mostu na Wołdze i ukończenie budowy linii kolejowej z Moskwy do Orenburga.
W latach 1887–1888 wyruszyły trzy ekspedycje badawcze do wyznaczenia przebiegu trasy kolei kierowane przez inżynierów N.P. Mieżeninowa, O.P. Wiaziemskiego i A.I. Ursatiego. W grudniu 1890 roku, po zapoznaniu się i dyskusji na temat szczegółowego raportu ministra komunikacji A. J. Gubbeneta, zatwierdzono decyzję o budowie Syberyjskiej Drogi Żelaznej, wyznaczono rozmiar kredytu na początek budowy i przekazano projekt do Rady Ministrów dla ostatecznego rozpatrzenia. roku Aleksander III wydał reskrypt nakazujący rozpoczęcie budowy połączenia kolejowego między Uralem a wybrzeżem Pacyfiku. roku we Władywostoku nastąpiło uroczyste położenie przez carewicza Mikołaja kamienia węgielnego pod budowę i datę tę uznaje się za oficjalny początek prac. Faktycznie rozpoczęły się one jednak już w marcu, po zatwierdzeniu wniosku ministra spraw wewnętrznych o zaangażowanie przy budowie odcinka ussuryjskiego przestępców skazanych na ciężkie roboty.
Budowę podzielono na trzy etapy. W pierwszym znalazły się odcinki zachodniosyberyjski, środkowosyberyjski i południowoussuryjski oraz połączenie Kolei Syberyjskiej z Czelabińska z Uralską w Jekaterynburgu, w drugim północnoussuryjski i zabajkalski, a w trzecim krugobajkalski i amurski. Stacje stawiane miały być nie rzadziej niż co pięćdziesiąt wiorst (ok. 53 km), aby jednotorową linią przejechać mogły co najmniej trzy pary pociągów na dobę. Całość planowano zakończyć nie później niż w 1905 roku. Szacowano, iż koszty budowy powinny zmieścić się w kwocie trzystu pięćdziesięciu milionów rubli. Sfinansować je miano z nadwyżek carskiego budżetu.
Jeden z najtrudniejszych do budowy odcinków prowadził z Portu Bajkał przez Kułtuk, Słudiankę, Tanchoj do stacji Mysowaja (dzisiejszy Babuszkin). Odcinek ten zwany był krugobajkalskim. Prace ruszyły z końcem 1899 roku i trwały do jesieni 1904 roku. Krugobajkałkę określono mianem „złotej sprzączki stalowego pasa Rosji”, gdyż spinała tory przerwane wodami Bajkału.
Budowa magistrali transsyberyjskiej zakończona została roku, jedenaście lat po pierwotnie planowanym terminie. Od tego dnia pociągi mogły przejechać z Sankt Petersburga do Władywostoku w całości przez terytorium Rosji.
5 października 2016 Kolej Transsyberyjska obchodziła swoje 100 urodziny. Przewidziano w związku z tym liczne uroczystości zarówno dla pasażerów, jak i państwowe.

</doc>
<doc id="97411" url="https://pl.wikipedia.org/wiki?curid=97411" title="Burgrabstwo Norymbergi">
Burgrabstwo Norymbergi

Burgrabstwo Norymbergi (niem. "Burggrafschaft Nürnberg") – terytorium Świętego Cesarstwa Rzymskiego. Oprócz Norymbergi obejmowało Obergebirgisches Land w Górnej Frankonii i Untergebirgisches Land w Środkowej Frankonii.
Burgrabiowie Norymbergi.
Dynastia Hohenzollernów.
Od 1420 zjednoczenie z Brandenburgią. 

</doc>
<doc id="97412" url="https://pl.wikipedia.org/wiki?curid=97412" title="Pojedynek sądowy">
Pojedynek sądowy

Pojedynek sądowy (łac. "iudicium pugnae") – środek dowodowy w średniowiecznym procesie.
Pojedynek sądowy był najczęściej stosowanym dowodem spośród ordaliów (sądów bożych). Pomimo wiary w bezpośrednią ingerencję boską podczas sądu bożego praktyka dowodziła, że w przypadku innych ordaliów zdarzały się manipulacje. Pojedynek uchodził za idealny dowód winy lub niewinności.
Gajusz Juliusz Cezar wspomina w "De bello Gallico" o rozstrzyganiu sporów wśród plemion germańskich w drodze walki dwóch osób na miecze. Wraz z wędrówkami germańskich plemion zwyczaj ten rozszerzył się na całą Europę. W średniowieczu pojedynek sądowy znało prawo wszystkich krajów europejskich.
Przegranie pojedynku przez oskarżonego powodowało uznanie jego winy i podlegał on karze (jeżeli przeżył pojedynek). Jeżeli oskarżony pojedynek wygrał, był uwalniany od zarzutów, a przeciwnika karano za fałszywe oskarżenie.
Istotą pojedynku sądowego jako dowodu winy lub niewinności było założenie, że ten po czyjej stronie jest racja nie może być pokonany, bez względu na siłę fizyczną czy umiejętności walki przeciwnika, gdyż nie dopuści do tego Bóg. Duchowni, chorzy, mężczyźni poniżej 20 roku życia i powyżej 60 roku życia, w zależności od kraju byli zwolnieni od pojedynku lub w swoje miejsce wystawiali zastępcę (zawodowego rycerza – "camphio"). Zastępcę mogła też wystawić osoba wyższego stanu do pojedynku z osobą stanu niższego (zastępca pochodził wówczas ze stanu niższego). Zastępca walczył także w imieniu oskarżającego monarchy.
Pojedynek sądowy miał uroczystą oprawę. Odbywał się w obecności sędziów, a jako że prawo do stosowania ordaliów miały zasadniczo sądy monarsze, przeradzał się w widowisko z udziałem dworu i licznych widzów. Uczestnicy składali przysięgę o słuszności swoich racji, że nie będą używali do pomocy w walce magii, oraz że nie posiadają przy sobie innej broni niż ta, którą wyznaczono do odbycia pojedynku. Walka odbywała się najczęściej pieszo. W przypadku przedstawicieli stanów wyższych walczono mieczami, czasem konno. Zwycięzcą zostawał ten, który doprowadził przeciwnika do stanu, w którym ten nie mógł się utrzymać na nogach. Opierał wówczas kolano na piersi pokonanego i jeżeli ten nie poprosił o litość, dobijał go sztyletem. Chłopi pojedynkowali się kijami.
Pojedynki sądowe stały się powszechnym sposobem dowodzenia i w XII wieku podejmowano próby ich ograniczenia: często kończyły się śmiercią jednej ze stron w błahych sprawach. Stopniowe ograniczanie stosowania pojedynków sądowych do najważniejszych spraw doprowadziło do ich zaniku. W Polsce wyszły z użycia w postępowaniu sądowym w połowie XIV wieku. We Francji około sto lat później, a ostatni pojedynek sądowy odbył się tam w 1547 roku za specjalnym, jednorazowym zezwoleniem króla. W Anglii formalnie zniesiono pojedynki sądowe (wprowadzone do postępowania sądowego przez Wilhelma I) w 1819 roku, chociaż w praktyce nie odbywały się już od kilku wieków.
Pojedynek sądowy w polskim procesie.
Pojedynek był w Polsce w XIII wieku traktowany jako dawna już instytucja prawa rodzimego. Jak wynika z "Najstarszego Zwodu Prawa Polskiego" był podstawową formą sądu bożego i jednocześnie jednym z ważniejszych środków dowodowych.
Jeżeli strona nie mogła z jakichś powodów walczyć, stosowano w zastępstwie próbę żelaza. Rozróżniano pojedynek rycerski na miecze i chłopski na kije. Jeżeli strony były różnego stanu walczono bronią właściwą stanowi wyzwanego na pojedynek, z tym że jeżeli rycerz został wyzwany przez chłopa, mógł ustanowić zastępcę (własnego lub obcego poddanego).
W roku 1252 Bolesław Wstydliwy zezwolił na odbywanie sądów z próbą wody i rozpalonego żelaza oraz na pojedynki na miecze i kije. Natomiast Henryk Brodaty zabronił w 1290 r. stosowania "prób Bożych" w postępowaniu przeciwko oszczercom. Za panowania Kazimierza Wielkiego, w wyniku renesansu prawodawstwa polskiego, pojedynki sądowe powoli ustały. W 1. poł. XVI w. wcielono do ustaw polskich prawo magdeburskie (Zwierciadło saskie), które w 42 punktach traktowało o pojedynku sądowym na włócznie i pałasze. Posłowie ziemscy znieśli jednak swoją uchwałą te artykuły, jako sprzeczne z zasadami wiary i zdrowego rozsądku.
Pojedynki.
Pojedynki sądowe były dowodem nie tylko w sprawach indywidualnych, czyli dotyczących winy lub niewinności. Stosowane były również do rozstrzygania sporów prawnych lub co do słuszności stosowania określonych zasad. Przez pojedynek rozstrzygnięto na przykład w 1085 roku spór o sprawowanie obrządku liturgicznego w Toledo. Dwaj wyznaczeni rycerze stanęli do walki. Jeden reprezentował liturgię łacińską, drugi mozarabską. Zwycięstwo tego drugiego zdecydowało, że do dziś w toledańskiej katedrze można wysłuchać mszy w rycie mozarabskim.
Ciekawy pojedynek sądowy odbył się we Francji w drugiej połowie XIV wieku. W Paryżu znaleziono ciało zamordowanego skrytobójczo rycerza. Jego przyjaciel zauważył, że pies zabitego, zazwyczaj spokojny, w stosunku do jednego z rycerzy zawsze zachowuje się agresywnie. Przyjaciel zaczął podejrzewać, że wierny zwierzak był świadkiem zabójstwa i wskazuje w ten sposób mordercę. Poinformowany o tym król Karol V Mądry rozpoczął proces i nakazał odbycie nietypowego pojedynku sądowego. W szranki stanęli: uzbrojony w kij podejrzany oraz pies. Uniknąwszy ciosów rycerza pies powalił go na ziemię i chwycił za gardło. Zabójcy oszczędzono śmierci przez rozszarpanie psimi kłami. Psa odgoniono, a król wydał wyrok śmierci przez powieszenie.
Niemiecki podręcznik do walki z 1459 roku autorstwa Hansa Talhoffera (manuskrypt MS Thott.290.2º) ukazuje specyficzne formy pojedynków sądowych z wykorzystaniem specjalnych pawęży, ukształtowanych z myślą o walce z przeciwnikiem uzbrojonym w konkretny oręż (długi miecz lub drewniana pałka). Ponadto przedstawia serię technik w pojedynku sądowym między kobietą i mężczyzną oraz ilustruje bronie (miecze, pałki, składany młot lucereński) stworzone z myślą o ordaliach. W swoim manuskrypcie Talhoffer przybliża proces dochodzenia do pojedynku na drodze sądowej, przygotowania do niego oraz ceremonię samych ordaliów. Ponadto wyjaśnia jakie cechy powinien posiadać mistrz przygotowujący do pojedynku, zwraca uwagę na sposób trenowania oraz zaleca ostrożność wobec szpiegów. 
Talhoffer precyzuje siedem powodów dla których mężczyzna ma obowiązek walczyć.

</doc>
<doc id="97414" url="https://pl.wikipedia.org/wiki?curid=97414" title="Chrząszcz">
Chrząszcz



</doc>
<doc id="97421" url="https://pl.wikipedia.org/wiki?curid=97421" title="Władcy Oldenburga">
Władcy Oldenburga

Hrabiowie, książęta wielcy książęta Oldenburga z dynastii Oldenburgów.
Hrabiowie Oldenburga.
unia hrabstwa z Danią 1667-1773
od 1773 księstwo przejmuję linia Holstein-Gottorp rodu
Książęta Oldenburga (1777-1829).
Dynastia Holstein-Gottorp
1810–1813 do Francji
Wielcy Książęta Oldenburga (1829-1918).
od 1918 republika

</doc>
<doc id="97422" url="https://pl.wikipedia.org/wiki?curid=97422" title="Robert Mundell">
Robert Mundell

Robert Alexander Mundell (ur. 24 października 1932 w Kingston, w Ontario, zm. 4 kwietnia 2021 w Sienie) – kanadyjski ekonomista, laureat Nagrody Banku Szwecji im. Alfreda Nobla w dziedzinie ekonomii w 1999 roku.
Życiorys.
W 1956 roku obronił doktorat na Massachusetts Institute of Technology. Profesor Uniwersytetu Columbia w Nowym Jorku, University of Chicago i innych uczelni, doradca szeregu instytucji międzynarodowych (m.in. ONZ i Międzynarodowego Funduszu Walutowego). W swoich pracach naukowych zajmował się m.in. analizą roli kursów walutowych – wykazał, że reżimy kursowe mają istotny wpływ na skuteczność polityki pieniężnej danego kraju (tzw. model Mundella-Fleminga). Opracował także koncepcję optymalnego obszaru walutowego – strefy państw, które rezygnują ze swoich walut narodowych na rzecz wspólnej jednostki monetarnej. Idea ta legła u podstaw systemu euro.
W 1999 został uhonorowany Nagrodą Banku Szwecji im. Alfreda Nobla za badania nad polityką pieniężną i fiskalną w warunkach różnych systemów walutowych oraz za badania nad optymalnymi obszarami walutowymi. W 2002 roku otrzymał Order Kanady III klasy.
Zmarł w wieku 88 lat we Włoszech.

</doc>
<doc id="97424" url="https://pl.wikipedia.org/wiki?curid=97424" title="Władcy Wirtembergii">
Władcy Wirtembergii

Hrabiowie, książęta i królowie Wirtembergii z dynastii Wirtembergów.
Hrabiowie wirtemberscy.
1419 - podział hrabstwa
Królowie wirtemberscy.
od 1918 republika

</doc>
<doc id="97425" url="https://pl.wikipedia.org/wiki?curid=97425" title="Plac Wenecki w Rzymie">
Plac Wenecki w Rzymie

Plac Wenecki (wł. "Piazza Venezia") – plac, znajdujący się w Rzymie, w rione Campitelli, u podnóża Kapitolu, zabudowany w XV wieku przez Leone Battistę Albertiego.
Budowle przy placu Weneckim.
Pałac Wenecki ("Palazzo Venezia") – pochodzi z tego samego okresu, został zbudowany przez tego samego architekta dla weneckiego duchownego – kardynała Barbo, późniejszego Pawła II. Ten renesansowy pałac do połowy XVI wieku pełnił rolę rezydencji papieskiej. Później znajdowała się w nim Ambasada Republiki Weneckiej (do 1797 roku) i ambasada Austro-Węgier. Po dojściu do władzy Benita Mussoliniego w pomieszczeniach pałacowych urządzono jego rezydencję. Podczas przemówień wygłaszanych z balkonu, plac gromadził mieszkańców Rzymu. Obecnie w pałacu mieści się muzeum z kolekcją zgromadzoną przez Pawła II. Na dziedzińcu pałacu umieszczona jest fontanna z przedstawieniem zaślubin Wenecji z morzem (doża rzucający pierścień).
Bazylika św. Marka – boczna elewacja pałacu Weneckiego łączy się z fasadą bazyliki "San Marco". Kościół został zbudowany w IV wieku, przebudowany w IX wieku. Wtedy też połączono kościół i pałac, tak aby papież mógł udzielać błogosławieństwa z jego balkonu. Barokowe wnętrze podzielone jest na trzy nawy. Na kasetonowym stropie nadal widnieje herb Pawła II – biały lew ze złotą wstęgą. mozaiki w absydzie przedstawiające Chrystusa w otoczeniu świętych oraz Grzegorza IV z modelem przebudowanej świątyni wykonano w IX wieku.
Budynek towarzystwa ubezpieczeniowego – znajduje się po drugiej stronie placu i wzorowany jest na pałacu Weneckim. W środkowej części fasady zachowała się płaskorzeźba przedstawiająca lwa św. Marka. W prawym skrzydle tego budynku mieszkał pod koniec swego życia Michał Anioł, tam też zmarł w dniu 18 lutego 1564 roku.
Pałac Bonapartego – znajduje się na wprost pomnika Wiktora Emanuela II, był własnością Letycji Ramolino Bonaparte - matki Napoleona.
Pomnik Wiktora Emanuela II (zwany popularnie "Vittoriano") – jest to duża dominująca nad placem Weneckim, wykonana z białego marmuru budowla, upamiętniająca króla Wiktora Emanuela II i jego rolę w procesie zjednoczenia Włoch. Pomnik powstał według projektu Giuseppe Sacconiego w latach 1885-1935. Centralna jego część mieści Grób nieznanego żołnierza, przy którym wartę pełnią żołnierze wszystkich rodzajów Włoskich Sił Zbrojnych. Monument jest udostępniony dla zwiedzających; posiada dwa tarasy widokowe. W jego wnętrzach mieści się Centralne Muzeum Zjednoczenia Włoch (wł. "Museo Centrale del Risorgimento") mające w swych zbiorach różne pamiątki z okresu walk o zjednoczenie Włoch.

</doc>
<doc id="97426" url="https://pl.wikipedia.org/wiki?curid=97426" title="Amartya Sen">
Amartya Sen

Amartya Kumar Sen (ur. 3 listopada 1933 w Santiniketan w stanie Bengal Zachodni) – indyjski ekonomista, laureat Nagrody Banku Szwecji im. Alfreda Nobla w dziedzinie ekonomii w 1998 roku.
Życiorys.
Amartya Sen wychowywał się w rodzinie indyjskich akademików – jego ojciec był wykładowcą na uniwersytecie w Dhace. Jako nastolatek, w latach 40., był świadkiem zamieszek wywołanych przez walczących ze sobą indyjskich muzułmanów i Hindusów, co, jak sam potem pisał, mocno wpłynęło na jego sposób postrzegania świata.
Studiował w Presidency College w Kalkucie i Trinity College w Cambridge, gdzie obronił w 1959 doktorat. Był uczniem Joan Robinson. Wykładał na wielu uczelniach indyjskich i zagranicznych (Oksford, Harvard, Cambridge, London School of Economics, uniwersytety w Delhi i Kalkucie). Był prezydentem wielu stowarzyszeń ekonomistów (w tym m.in. International Economic Association). Jest honorowym doradcą międzynarodowej organizacji pozarządowej Oxfam.
W swoich badaniach łączy zagadnienia ekonomiczne z etyką i filozofią. Zajmował się podłożem aksjologicznym decyzji ekonomicznych, zagadnieniami ubóstwa i głodu. Jest współtwórcą Wskaźnika Rozwoju Społecznego (ang. "Human Development Index"), który określa poziom rozwoju danego kraju na tle innych.
Za prace nad ekonomią dobrobytu został uhonorowany Nagrodą Banku Szwecji im. Alfreda Nobla w dziedzinie ekonomii w 1998.
Kontrowersja "missing women".
W latach 1990–1992 opublikował serię artykułów, w których argumentował, że w krajach azjatyckich żyje ponad 100 milionów mniej kobiet niż powinno (tzw. problem "missing women", czyli brakujących kobiet). Postulował w nich, że jest to spowodowane dyskryminacją kobiet przez mężczyzn i dyskryminacyjną politykę rządów państw azjatyckich. Próbowano również argumentować, że może to być jednym z efektów polityki jednego dziecka w Chinach, ponieważ kobiety przypuszczające, że urodzą dziewczynkę często dokonywały z tego powodu aborcji. Późniejsze badania sugerowały jednak, że przyczyny niedoboru kobiet w Azji mogą mieć przyczyny czysto biologiczne. Wydawało się bowiem, że kobiety zarażone wirusem zapalenia wątroby typu B rodzą dużo częściej chłopców niż dziewczynki, a w krajach azjatyckich wiele kobiet zarażonych jest właśnie tym wirusem. Nowsze badania sugerują jednakowoż, że kulturowe wytłumaczenie zjawiska "missing women" przez Sena jest bliższe prawdy, gdyż wpływ wirusowego zapalenia wątroby typu B nie wydaje się być statystycznie istotny.
Wybrane prace w oryginale.
Książki (pierwsze wydania):

</doc>
<doc id="97428" url="https://pl.wikipedia.org/wiki?curid=97428" title="Władcy Hesji">
Władcy Hesji

Landgrafowie, książęta i wielcy książęta Hesji z dynastii heskiej.
Landgrafowie Hesji (podział nowożytny).
Linia na Kassel.
Elektorowie Hesji-Kassel (1803-1866).
1807-1813 – do królestwa Westfalii
od 1866 – do Prus
Linia na Darmstadt.
Wielcy książęta Hesji–Darmstadt.
od 1918 republika
Linia na Homburgu.
Landgrafowie Hesji-Homburg.
1806-1816 – do Darmstadtu
Wraz ze śmiercią Ferdynanda wygasła linia na Homburgu. Państwo zostało podzielone pomiędzy Prusy i Wielkie Księstwo Hesji

</doc>
<doc id="97430" url="https://pl.wikipedia.org/wiki?curid=97430" title="Schemat blokowy">
Schemat blokowy

Schemat blokowy – narzędzie służące do przedstawienia kolejnych czynności w projektowanym algorytmie. Jest to diagram, na którym procedura, system lub program komputerowy są reprezentowane przez opisane figury geometryczne połączone strzałkami (niekiedy tylko liniami) zgodnie z kolejnością wykonywania czynności wynikających z przyjętego algorytmu rozwiązania zadania.
Schemat blokowy powinien zapewniać:
Schematy blokowe pozwalają na prostą zamianę instrukcji na instrukcje programu komputerowego.
Podstawowe elementy budowy.
Do głównych elementów budowy schematów blokowych należą:
Schemat blokowy pozwala dostrzec istotne etapy algorytmu i logiczne zależności między nimi.
Szczegóły budowy schematu.
Zależnie od przedstawianego algorytmu, stosowane są różne zestawy figur geometrycznych, zwanych blokami, których kształty reprezentują umownie rodzaje elementów składowych.
Wyróżnia się następujące rodzaje bloków:

</doc>
<doc id="97433" url="https://pl.wikipedia.org/wiki?curid=97433" title="Myron Scholes">
Myron Scholes

Myron S. Scholes (ur. 1 lipca 1941 w Timmins, Ontario, Kanada) – kanadyjski ekonomista, laureat Nagrody Banku Szwecji im. Alfreda Nobla w dziedzinie ekonomii w 1997 roku.
Był profesorem University of Chicago oraz Uniwersytetu Stanforda. Wraz z Robertem Mertonem i Fischerem Blackiem opracował znaną metodę wyceny instrumentów pochodnych, ze szczególnym uwzględnieniem kontraktów długoterminowych. Wzór na wycenę opcji (usługi finansowej), opracowany na podstawie tej metody, jest powszechnie stosowany w praktyce i znany pod nazwą wzoru Blacka-Scholesa.
W 1997 osiągnięcia te przyniosły Scholesowi i Mertonowi Nagrodę Banku Szwecji im. Alfreda Nobla.

</doc>
<doc id="97437" url="https://pl.wikipedia.org/wiki?curid=97437" title="Aristide Briand">
Aristide Briand

Aristide Briand (wym. []; ur. 28 marca 1862 w Nantes, zm. 7 marca 1932 w Paryżu) – francuski polityk socjalistyczny, wielokrotny premier Francji i minister w latach 1909–1929, zwolennik rozdziału Kościoła od państwa.
Życiorys.
Urodzony w rodzinie mieszczańskiej utrzymującej się z prowadzenia restauracji. Studiował prawo, a jako adwokat szybko zainteresował się polityką i dziennikarstwem politycznym, pisząc artykuły do anarchistycznego dziennika „Le Peuple”, przez pewien czas kierując pismem „Lanterne”, przechodząc do „Petite Republique”, by ostatecznie zająć się pisaniem dla „L’Humanité” we współpracy z Jeanem Jaurèsem.
W tym czasie stał się znanym działaczem na rzecz utworzenia związków zawodowych i na kongresie pracowniczym w Nantes w 1894 roku przyczynił się do przyjęcia idei związków pracowniczych. Od tej pory stał się jednym z przywódców francuskiej Partii Socjalistycznej. W 1902 roku, po kilku nieudanych próbach, został deputowanym do parlamentu. Deklarował się jako zwolennik lewicowego bloku, który miał równoważyć reakcyjny blok prawicy. Od początku kariery parlamentarnej Briand zajmował się zagadnieniem rozdziału Kościoła od państwa. Został wyznaczony na sprawozdawcę komisji zajmującej się przygotowaniem stosownego prawa, a jego raport pokazał jego zdolności jako jednego z przyszłych przywódców politycznych. Briand zdołał przeforsować swój projekt, z niewielkimi modyfikacjami, nie dzieląc nim ugrupowań politycznych, które wspierały projekt.
Był głównym autorem francuskiego prawa o rozdziale Kościoła od państwa, ale zależało mu także na wprowadzaniu go w życie, tym bardziej że dotychczasowy minister Maurice Rouvier dopuszczał do niepokojów w trakcie przejmowania zasobów kościelnych. Przyjął zatem tekę ministra oświaty publicznej i wyznań w burżuazyjnym rządzie Sarriena (1906), co z kolei spowodowało wykluczenie go z partii socjalistów. W przeciwieństwie do Jaurèsa uważał, że socjaliści powinni aktywnie współdziałać z radykałami we wszystkich kwestiach związanych z reformami społecznymi, a nie tylko z rezerwą stać na boku i oczekiwać urzeczywistnienia swoich ideałów.
W 1909 roku Briand zastąpił Georgesa Clemenceau na stanowisku premiera, pełniąc tę funkcję do 1911 roku, a potem przez kilka miesięcy w 1913 roku. W październiku 1915 roku, po klęskach francuskich na frontach I wojny światowej został ponownie premierem (zastąpił René Vivianiego), a także ministrem spraw zagranicznych (zastępując Théophile’a Delcasségo). Ta kadencja nie była szczególnie udana, jako że podał się do dymisji w marcu 1917 roku wskutek nieporozumień wokół planów francuskiej ofensywy wojskowej.
Briand powrócił do władzy w 1921 roku, ale jego wysiłki, aby doprowadzić do ugody w sprawie niemieckich reparacji, spełzły na niczym w obliczu nieprzejednanego stanowiska niemieckiego. Zastąpił go bardziej wojowniczy Raymond Poincaré. W obliczu kryzysu wokół Zagłębia Ruhry jego ugodowy styl stał się jednak bardziej akceptowalny i w 1925 roku powrócił na Quai d’Orsay, pozostając ministrem spraw zagranicznych aż do śmierci.
Za wynegocjowanie Traktatów z Locarno Briand wraz z niemieckim politykiem Gustavem Stresemannem otrzymał w 1926 roku Pokojową Nagrodę Nobla. W 1927 roku propozycja Brianda i amerykańskiego sekretarza stanu Franka Billingsa Kellogga przyjęcia uniwersalnego paktu delegalizującego wojnę, doprowadziła w następnym roku do podpisania paktu paryskiego (tzw. paktu Brianda-Kellogga).
Aristide Briand w 1930 roku wystąpił z propozycją utworzenia europejskiego stowarzyszenia państw o charakterze federacyjnym, co można uznać za przejaw dążenia do integracji wśród państw europejskich. Jego koncepcja Unii Federacyjnej zakładała utworzenie federacji, do której miały należeć trzy państwa-założyciele: Francja, Wielka Brytania i Niemcy, oraz pozostałe państwa Europy z wyłączeniem Turcji i Rosji. W ramach federacji funkcjonować miała unia celna, wspólny rynek oraz wspólny system bezpieczeństwa. Koncepcja zakładała istnienie stałych instytucji federalnych, takich jak Stały Komitet Polityczny (organ wykonawczy), Konferencja Polityczna czy Sekretariat. Zmarł w 1932 roku z powodu choroby serca.

</doc>
<doc id="97441" url="https://pl.wikipedia.org/wiki?curid=97441" title="Chalaza">
Chalaza

Chalaza – struktura występująca w jajach zwierząt i zalążkach roślin.

</doc>
<doc id="97442" url="https://pl.wikipedia.org/wiki?curid=97442" title="Premierzy Luksemburga">
Premierzy Luksemburga



</doc>
<doc id="97444" url="https://pl.wikipedia.org/wiki?curid=97444" title="Premierzy Liechtensteinu">
Premierzy Liechtensteinu

Premiera Księstwa Liechtensteinu (niem. "Regierungschef des Fürstentums Liechtenstein") mianuje Książę na wniosek Landtagu. Stoi on na czele Rządu Liechtensteinu i jest pośrednikiem między monarchą, a resztą gabinetu. Kontrasygnuję on ustawy Landtagu i dekrety książęce, a w przypadku równości głosów w Rządzie to jemu przypada ostateczna decyzja. Zgodnie z umową koalicyjną między VU i FBP stanowisko premiera w koalicyjnym rządzie przypada tej partii, która osiągnęła wyższy wynik w wyborach, zaś z drugiej partii powoływany jest wicepremier. 
Stanowisko premiera pojawiło się w ustroju politycznym Księstwa wraz z wprowadzeniem konstytucji w 1921 r. i od tamtej pory urząd piastowało czternastu szefów rządu – ośmiu z Postępowej Partii Obywatelskiej (FBP), pięciu z Unii Patriotycznej (VU) oraz jeden z Chrześcijańsko-Społecznej Partii Ludowej (VP). 
Wszyscy premierzy Liechtensteinu byli mężczyznami. Pierwszą kandydatką na premiera została Sabine Monauni z FBP przed wyborami w 2021 r. Jej partia przegrała jednak różnicą zaledwie 0,01% z VU, a Monauni została pierwszą kobietą na stanowisku wicepremiera.
Najdłużej na stanowisku premiera był Josef Hoop z FBP, którego rządy trwały 17 lat i 30 dni, a najkrócej – Markus Büchel, rządzący 203 dni. Był on również jedynym premierem w historii Księstwa, wobec którego przegłosowane zostało wotum nieufności w Landtagu. 

</doc>
<doc id="97445" url="https://pl.wikipedia.org/wiki?curid=97445" title="Premierzy Rumunii">
Premierzy Rumunii



</doc>
<doc id="97447" url="https://pl.wikipedia.org/wiki?curid=97447" title="Administrator danych osobowych">
Administrator danych osobowych

Administrator danych osobowych (ADO), administrator danych (AD) – pojęcie z zakresu ochrony danych osobowych.
Zgodnie z ogólnym rozporządzeniem o ochronie danych administratorem danych osobowych jest osoba fizyczna lub prawna, organ publiczny, jednostka lub inny podmiot, który samodzielnie lub wspólnie z innymi ustala cele i sposoby przetwarzania danych osobowych.
Status konkretnego podmiotu jako administratora danych osobowych może wynikać:
Ustalenie, czy dany podmiot jest administratorem określonego rodzaju danych osobowych, często nastręcza sporych trudności.
Zadania administratora danych osobowych.
Do zadań ADO należy w szczególności:
Odpowiedzialność administratora danych osobowych.
Nieprzestrzeganie przez ADO zasad ochrony danych osobowych może powodować, że będzie on ponosił odpowiedzialność:
Historia pojęcia administratora danych osobowych.
Pojęcie "administratora danych" (ang. "controller", fr. "responsable de traitement") po raz pierwszy pojawiło się w dyrektywie 95/46/WE Parlamentu Europejskiego i Rady z dnia 24 października 1995 r. w sprawie ochrony osób fizycznych w zakresie przetwarzania danych osobowych i swobodnego przepływu tych danych. Pod pojęciem tym rozumiano ""osobę fizyczną lub prawną, władzę publiczną, agencję lub inny organ, który samodzielnie lub wspólnie z innymi podmiotami określa cele i sposoby przetwarzania danych". Wskazano także, że "jeżeli cele i sposoby przetwarzania danych są określane w przepisach ustawowych i wykonawczych lub przepisach wspólnotowych, administrator danych może być powoływany lub kryteria jego powołania mogą być ustalane przez ustawodawstwo krajowe lub wspólnotowe".
W ślad za treścią dyrektywy polska ustawa o ochronie danych osobowych z 1997 r. zdefiniowała administratora jako "organ, jednostkę organizacyjną, podmiot lub osobę, o których mowa w art. 3"", decydujące o celach i środkach przetwarzania danych osobowych"".

</doc>
<doc id="97449" url="https://pl.wikipedia.org/wiki?curid=97449" title="Jens Weißflog">
Jens Weißflog

Jens Weißflog (ur. 21 lipca 1964 w Erlabrunn) – niemiecki skoczek narciarski reprezentujący NRD oraz Niemcy, czterokrotny medalista olimpijski, dziewięciokrotny medalista mistrzostw świata, dwukrotny medalista mistrzostw świata w lotach, zdobywca Pucharu Świata oraz czterokrotny zwycięzca Turnieju Czterech Skoczni, zwycięzca 33 indywidualnych konkursów Pucharu Świata.
Kariera.
Wychował się w miejscowości Pöhla w Rudawach. Już jako nastolatek był zafascynowany skokami narciarskimi. Początkowo trenował (1977) w rodzimym przyzakładowym klubie sportowym SC Traktor Oberwiesenthal, a dwa lata później wygrał przy pierwszej próbie okręgowe igrzyska sportowe w Schwarzenbergu. Z powodu niskiej wagi ciała nadano mu przydomek „Floh” (pol. "Pchła").
W swojej długiej sportowej karierze zdobył prawie wszystko, co może osiągnąć skoczek. W Pucharze Świata zadebiutował 30 grudnia 1980 roku w Oberstdorfie, gdzie zajął 90. miejsce. Na kolejny start musiał poczekać dwa lata, do pierwszego konkursu 31. edycji Turnieju Czterech Skoczni, w którym zajął 27. miejsce. Już dwa dni później, 1 stycznia 1983 roku, podczas konkursu w Garmisch-Partenkirchen Weißflog po raz pierwszy w karierze stanął na podium, zarazem pierwszy raz zdobywając punkty Pucharu Świata. W Innsbrucku był już drugi, ulegając jedynie Finowi Mattiemu Nykänenowi, a 6 stycznia 1983 roku w Bischofshofen niemiecki skoczek odniósł swe pierwsze zwycięstwo. W klasyfikacji generalnej Turnieju Czterech Skoczni zajął ostatecznie drugie miejsce za Nykänenem, trzeci był Horst Bulau z Kanady. W całym sezonie 1982/1983 trzykrotnie stawał na podium, po jednym razie na każdym jego stopniu, co dało mu 16. miejsce w klasyfikacji generalnej.
Sezon 1983/1984 był najbardziej udanym w jego karierze. Na igrzyskach olimpijskich w Sarajewie zdobył złoty medal na normalnej skoczni, wyprzedzając dwóch Finów: Nykänena oraz Jariego Puikkonena. Nykänen prowadził po pierwszej serii po skoku na 91,0 metrów, drugie miejsce zajmował Weißflog, który skoczył metr bliżej, a trzeci był Andreas Bauer z RFN. W drugiej kolejce Jens skoczył 87,0 metrów i skaczącemu na końcu Nykänenowi do zdobycia złota wystarczyłby skok na odległość około 86,0 metrów. Fin osiągnął tylko 84,0 metry co jednak wystarczyło do zdobycia srebrnego medalu. Na dużym obiekcie zwyciężył Nykänen z dużą przewagą nad drugim w konkursie Weißflogiem, a trzecie miejsce zajął Pavel Ploc z Czechosłowacji. W 1984 roku odbyły się także mistrzostwa świata w Engelbergu, gdzie reprezentacja NRD z Weißflogiem w składzie zdobyła srebrny medal. Ponadto zwyciężył w klasyfikacji generalnej 32. Turnieju Czterech Skoczni zajmując drugie miejsce w Oberstdorfie i zwyciężając w pozostałych trzech konkursach. Łącznie w tym sezonie w konkursach Pucharu Świata zwyciężył siedem razy, czterokrotnie był drugi i raz trzeci, co pozwoliło na triumf w klasyfikacji generalnej.
Na mistrzostwach świata w Seefeld Jens wywalczył złoty medal na normalnej skoczni, wyprzedzając Andreasa Feldera z Austrii oraz Norwega Pera Bergeruda, a na dużym obiekcie był dziewiąty, tracąc do zwycięzcy 9 punktów. Na tych samych mistrzostwach zdobył ponadto brązowy medal w drużynie, wspólnie z Frankiem Sauerbreyem, Manfredem Deckertem i Klausem Ostwaldem. W 1985 roku odbywały się także mistrzostwa świata w lotach w Planicy, gdzie reprezentant NRD zajął drugie miejsce, ustępując tylko Mattiemu Nykänenowi. Wygrał 33. Turniej Czterech Skoczni po tym, jak zajął czwarte miejsce w Oberstdorfie, wygrał w Ga-pa, był drugi w Innsbrucku i ponownie czwarty w Bischofshofen. Sezon 1984/1985 zakończył na czwartej pozycji w klasyfikacji generalnej, notując dwa zwycięstwa, jedno drugie i jedno trzecie miejsce.
Słabsza forma w sezonach 1985/1986 i 1986/1987 zaowocowała jedynie dwoma miejscami na podium. Był dziewiąty na mistrzostwach świata w lotach w Tauplitz w 1986 roku. Nie wywalczył także żadnego medalu podczas mistrzostw świata w Oberstdorfie, w swoim najlepszym występie był piąty na normalnej skoczni. Rok 1988 rozpoczął od zajęcia drugiego miejsca w klasyfikacji końcowej 36. Turnieju Czterech Skoczni, tracąc 99 punktów do Nykänena. Na igrzyskach olimpijskich w Calgary Weißflog miał bronić tytułu mistrza olimpijskiego z normalnej skoczni, jednak zajął dopiero dziewiąte miejsce. Na dużym obiekcie zaprezentował się jeszcze słabiej, zajmując 31. miejsce.
W 37. Turnieju Czterech Skoczni zajął drugie miejsce ex aequo z Mattim Nykänenem, a za kolejnym Finem, Risto Laakkonenem. Podczas mistrzostw świata w Lahti w 1989 roku zwyciężył na dużym obiekcie, a na skoczni normalnej przegrał tylko z Jarim Puikkonenem. W konkursie drużynowym reprezentacja NRD z Weißflogiem w składzie zajęła siódme miejsce. Łącznie w sezonie 1988/1989 pięć razy zwyciężał, dwa razy był drugi i raz trzeci, co dało mu drugie miejsce w klasyfikacji generalnej, za Janem Boklövem ze Szwecji.
Rok później był trzeci na mistrzostwach świata w lotach w Vikersund za Dieterem Thomą z RFN oraz Mattim Nykänenem. Trzecie miejsce zajął także w 38. edycji Turnieju Czterech Skoczni, w którym także zwyciężył Thoma, a drugie miejsce zajął František Jež z Czechosłowacji, wyprzedzając Weißfloga o 6 punktów. Osiem miejsc na podium zawodów Pucharu Świata, w tym trzy zwycięstwa, dały mu szóste miejsce w klasyfikacji generalnej sezonu 1989/1990. Rok 1991 przyniósł mu między innymi trzecie zwycięstwo w Turnieju Czterech Skoczni oraz dwa brązowe medale mistrzostw świata w Val di Fiemme wywalczone na dużej skoczni indywidualnie oraz w drużynie. Na normalnym obiekcie był siódmy. W sezonie 1990/1991 Puchar Świata w lotach zajął 19. miejsce.
W ciągu kolejnych dwóch lat nie wywalczył żadnego trofeum. Na igrzyskach olimpijskich w Albertville w indywidualnych startach był dziewiąty na normalnej skoczni, a na dużym obiekcie zajął 33. miejsce. W konkursie drużynowym reprezentacja zjednoczonych już Niemiec w składzie: Dieter Thoma, Heiko Hunger, Jens Weißflog oraz Christof Duffner zajęła piąte miejsce. Także z mistrzostw świata w Falun nie przywiózł medalu po tym, jak zajął 20. miejsce na dużej skoczni oraz 40. na normalnej. Łącznie w ciągu sezonów 1991/1992 i 1992/1993 tylko raz stanął na podium zwodów Pucharu Świata, zajmując drugie miejsce.
Do wysokiej formy Jens powrócił jednak już na początku sezonu 1993/1994, kiedy zajął drugie miejsce w 42. Turnieju Czterech Skoczni, w którym lepszy okazał się tylko Espen Bredesen z Norwegii. Weißflog stawał na podium we wszystkich czterech konkursach TCS zajmując kolejno: pierwsze miejsce w Oberstdorfie, drugie w Ga-Pa i Innsbrucku oraz trzecie w Bischofshofen. Po pierwszej kolejce skoków na dużej skoczni podczas igrzysk w Lillehammer Weißflog znajdował się na drugim miejscu z odległością 129,5 m za Bredesenem, który skoczył 135,5 m i prowadził z ponad dziesięciopunktową przewagą. W drugiej serii Weißflog skoczył 133,0 m, co oznaczało, że Norwegowi do zwycięstwa wystarczyłby skok na odległość około 127,0 metrów. Norweski skoczek uzyskał jednak tylko 122,0 metry co wystarczyło do zdobycia srebrnego medalu. Triumfujący Weißflog został pierwszym niemieckim mistrzem olimpijskim od czasów Helmuta Recknagela, który wygrał na igrzyskach w Squaw Valley w 1960 roku. Na normalnej skoczni Jens zajął czwarte miejsce, przegrywając walkę o brązowy medal ze swoim młodszym rodakiem - Dieterem Thomą. Na tych samych igrzyskach reprezentacja Niemiec w składzie: Hansjörg Jäkle, Christof Duffner, Dieter Thoma i Jens Weißflog wywalczyła po raz pierwszy drużynowy złoty medal, będący zarazem pierwszym drużynowym medalem olimpijskim dla Niemiec. W Pucharze Świata odniósł siedem zwycięstw, dwa razy był drugi oraz dwa razy trzeci, co pozwoliło mu zająć drugie miejsce w klasyfikacji generalnej za Bredesenem, a przed Andreasem Goldbergerem z Austrii.
Najważniejszym punktem sezonu 1994/1995 były mistrzostwa świata w Thunder Bay. Na normalnej skoczni zajął piąte miejsce, tracąc do trzeciego miejsca ponad 10 punktów, jednak na dużym obiekcie wywalczył brązowy medal, wyprzedzili go tylko Tommy Ingebrigtsen z Norwegii oraz Andreas Goldberger z Austrii. W konkursie drużynowym wspólnie z Hansjörgiem Jäkle, Dieterem Thomą i Gerdem Siegmundem zdobył srebrny medal. W Pucharze Świata w lotach zajął 14. miejsce, a w Puchar Świata w skokach był szósty. Jego ostatnim trofeum w karierze było zwycięstwo w 44. Turnieju Czterech Skoczni; był drugi w Oberstdorfie i Innsbrucku, trzeci w Ga-Pa i wygrał w Bischofshofen. Był ponadto czwarty na mistrzostwach świata w lotach w Tauplitz w 1996 roku, walkę o brązowy medal przegrał z Urbanem Francem ze Słowenii. Swoje ostatnie zwycięstwo odniósł w Iron Mountain 17 lutego 1996 roku. W swoim ostatnim konkursie Pucharu Świata na skoczni Holmenkollbakken zajął szóste miejsce. Konkurs ten wygrał Adam Małysz. 15 czerwca 1996 roku w Oberwiesenthal miały miejsce pożegnalne zawody Niemca. Weißflog zajął 2.miejsce, a skokiem na 102 metrów pobił rekord skoczni.
Łącznie Weißflog odniósł 33 zwycięstwa w konkursach Pucharu Świata (do 2007 roku był to drugi wynik po Matti Nykänenie), a 73 razy stawał na podium. Jest jedynym skoczkiem, który skacząc dwoma różnymi stylami zdobył indywidualnie dwa złote medale olimpijskie oraz występując w dwóch różnych reprezentacjach narodowych (w 1984 roku w barwach NRD i w 1994 w barwach Niemiec). Zdobył pięć tytułów mistrza Niemiec (w 1991, 1993 i 1994 roku na normalnej skoczni oraz w 1993 i 1995 roku na dużej) oraz jeden srebrny medal (w 1991 roku na dużej skoczni).
Został odznaczony m.in. Złotym Orderem Zasług dla Ojczyzny (NRD) oraz Orderem Zasługi Republiki Federalnej Niemiec (1996). W 1991 roku otrzymał medal Holmenkollen wraz z austriackim skoczkiem Ernstem Vettorim oraz dwoma Norwegami: biegaczem Vegardem Ulvangiem oraz kombinatorem Trondem Einarem Eldenem.
Emerytura.
Jens Weißflog jest właścicielem hotelu w rodzinnej miejscowości oraz komentuje zawody w skokach dla niemieckiej telewizji ZDF. Był kandydatem do Volkskammer z ramienia Freie Deutsche Jugend w 1986 roku, a w 2009 roku został wybrany do rady miasta Oberwiesenthal z listy CDU.
W 2005 roku rozwiódł się z żoną Nicolą, z którą ma dwóch synów: Daniela i Niklasa. W październiku 2010 roku ze związku z Doreen Fiebig urodziła im się córka.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="97450" url="https://pl.wikipedia.org/wiki?curid=97450" title="Pakt Brianda-Kellogga">
Pakt Brianda-Kellogga

Pakt Brianda–Kellogga, "Traktat Przeciwwojenny" znany również jako pakt paryski – międzynarodowy traktat ustanawiający wyrzeczenie się wojny jako instrumentu polityki narodowej. Został zaproponowany w 1927 roku przez Aristide Brianda, ministra spraw zagranicznych Francji, jako traktat między Stanami Zjednoczonymi i Francją, zakazujący prowadzenia wojny między tymi krajami. Była to próba włączenia Stanów Zjednoczonych we francuski system bezpieczeństwa. Briand zdobył poparcie amerykańskich ruchów pacyfistycznych, które naciskały na swój rząd, by podpisał traktat.
Frank Billings Kellogg, sekretarz stanu Stanów Zjednoczonych, odpowiedział propozycją zawarcia wielostronnego paktu, który miał odrzucić wojnę jako instrument prowadzenia polityki. Propozycję Kellogga zaakceptował Briand. 
Po negocjacjach 27 sierpnia 1928 r. w Paryżu pakt podpisało 15 krajów: Australia, Kanada, Czechosłowacja, Niemcy, Indie, Wolne Państwo Irlandzkie, Włochy, Nowa Zelandia, Afryka Południowa, Wielka Brytania, Stany Zjednoczone, Polska, Belgia, Francja i Japonia. Wejście Paktu w życie nastąpiło 24 lipca 1929 z chwilą złożenia dokumentu ratyfikacji przez wszystkie państwa założycielskie. Do tej daty przystąpiło dalszych 29 państw: Afganistan, Albania, Austria, Bułgaria, Chiny, Dania, Dominikana, Egipt, Estonia, Finlandia, Gwatemala, Holandia, Hiszpania, Irlandia, Jugosławia, Kuba, Litwa, Liberia, Łotwa, Nikaragua, Norwegia, Panama, Peru, Portugalia, Rumunia, Syjam, Szwecja, Turcja i ZSRR. Następnie uczyniły to Chile, Ekwador, Wolne Miasto Gdańsk, Grecja, Haiti, Hidżaz, Honduras, Iran, Islandia, Kolumbia, Kostaryka, Luksemburg, Meksyk, Łotwa, Paragwaj, Szwajcaria, Wenezuela, Węgry. Ostatecznie Pakt podpisały 62 kraje. W 1971 Barbados uznał, że Pakt obowiązuje go na zasadzie sukcesji, Antigua i Barbuda oraz Dominika uczyniły to w 1988.
Zgodnie z wymogami ustalonymi przez Traktat wersalski w art. 18 Pakt zarejestrowano w Sekretariacie Ligi Narodów 4 września 1929 pod nr 2137.
Pakt składa się ze wstępu i trzech artykułów. Artykuł 1 potępia "uciekanie się do wojny w celu rozwiązywania sporów międzynarodowych" i nakazuje rezygnację z niej "jako narzędzia polityki narodowej we wzajemnych stosunkach" państw – stron. Art. 2 uznaje, że rozstrzyganie "wszystkich sporów i konfliktów bez względu na ich naturę lub pochodzenie", które mogłyby powstać między stronami, powinno być osiągane "zawsze tylko za pomocą środków pokojowych". Art. 3 uzależnia wejście w życie od złożenia w Waszyngtonie dokumentów ratyfikacyjnych przez 15 państw założycielskich, zaznaczając że pakt "pozostanie otwarty tak długo, jak długo tego będzie potrzeba do przystąpienia doń wszystkich Mocarstw Świata". 
Językami autentycznymi są angielski i francuski, depozytariuszem jest rząd USA.
Pakt nakazując rezygnację z wojny bez rozróżnienia na wojny agresywne i obronne nie określa sankcji grożących za jego naruszenie. Preambuła głosi "każde Mocarstwo podpisujące, któreby odtąd starało się rozwijać swoje interesy narodowe uciekając się do wojny będzie musiało być pozbawione korzyści traktatu niniejszego" z czego domniemywać można dopuszczalność wojny obronnej, brak takiej wzmianki wyrażonej wprost.
Na Pakt powoływały się ówczesne pakty nieagresji. Na przykład pakt o nieagresji między Polską a ZSRR (1932) według swego wstępu zawarty został "w celu rozwinięcia i uzupełnienia Traktatu, podpisanego w Paryżu 27 sierpnia 1928 roku". Deklaracja polsko-niemiecka o niestosowaniu przemocy z 26 stycznia 1934 w akapicie 2 mówiła, że strony "są zdecydowane opierać swoje wzajemne stosunki na zasadach zawartych w Pakcie Paryskim z dnia 27 sierpnia 1928 r."
Ponieważ Pakt Brianda–Kelloga został zawarty poza Ligą Narodów, nie został unieważniony wraz z jej rozwiązaniem. Formalnie nadal jest wiążącym aktem prawa międzynarodowego, nie zawiera klauzuli umożliwiającej wypowiedzenie go.
Pierwszą okazją zastosowania był konflikt o Kolej Wschodniochińską, który wybuchł wkrótce po wejściu Paktu w życie i został szybko zakończony.
W praktyce Pakt nie spełnił swojego głównego celu – zaniechania wojny. W tym sensie nie wniósł żadnego realnego wkładu do międzynarodowego pokoju, a swoją nieskuteczność okazał już w 1931 r. wraz z inwazją japońską w Mandżurii i w 1935 r. z włoską inwazją w Etiopii. Wprowadzony przez układ zakaz agresji był wielokrotnie łamany, jednak nawet państwa dopuszczające się aktów agresji nigdy nie kwestionowały otwarcie i oficjalnie zasady zakazu wojny napastniczej, lecz twierdziły z reguły, że agresji dokonała strona przeciwna, działania zostały podjęte na prośbę albo w interesie władz lub ludności państwa zaatakowanego, względnie iż akcja nie ma charakteru działań wojennych, lecz jedynie „akcji policyjnej lub porządkowej” przeciwko „bandytom”, lub wreszcie że napadnięte państwo „przestało istnieć” a przez to „zawarte z nim traktaty utraciły moc”.
Pakt pozostaje istotnym traktatem wielostronnym, gdyż oprócz zobowiązania, jakie stwarzał jego sygnatariuszom, stanowił także prawną bazę do ustanowienia międzynarodowej normy, że użycie siły wojskowej jest z definicji nielegalne, a uzyskane w ten sposób zdobycze nie będą uznane (por. doktryna Stimsona). W szczególności pakt posłużył jako prawna podstawa do wprowadzenia pojęcia zbrodni przeciwko pokojowi – w oparciu o nie Trybunał Norymberski skazał pewną liczbę osób za wywołanie drugiej wojny światowej.
Zakaz wojny agresywnej został potwierdzony i rozszerzony przez Kartę Narodów Zjednoczonych, która stwierdza w artykule 2, paragraf 4, że "Wszyscy członkowie Organizacji powstrzymają się w swych stosunkach międzynarodowych od groźby użycia siły lub użycia jej przeciwko integralności terytorialnej lub niezawisłości politycznej któregokolwiek państwa bądź w jakikolwiek inny sposób niezgodny z celami Organizacji Narodów Zjednoczonych." Konsekwencją tego jest to, że po drugiej wojnie światowej rozmaite kraje, podejmując akcję wojskową, powoływały się na prawo do samoobrony czy obrony zbiorowej.

</doc>
<doc id="97452" url="https://pl.wikipedia.org/wiki?curid=97452" title="Bones Brigade">
Bones Brigade

Bones Brigade to zespół skateboardingowy stworzony przez firmę Powell Peralta, a później kierowany przez Powella. Zespół został założony w 1979 przez Stacy'ego Peraltę, który wybrał najlepszych skaterów świata. Był to jeden z najlepszych zespołów skateboardingowych występujących na zawodach.
Wybrani członkowie Bones Brigade:

</doc>
<doc id="97455" url="https://pl.wikipedia.org/wiki?curid=97455" title="Przerzutka">
Przerzutka



</doc>
<doc id="97458" url="https://pl.wikipedia.org/wiki?curid=97458" title="Odruch">
Odruch

Odruch – automatyczna reakcja fizjologiczna na bodziec zewnętrzny lub wewnętrzny, zachodząca przy udziale ośrodkowego układu nerwowego. Na tę formę pracy układu nerwowego uwagę zwrócił Iwan M. Sieczenow.
Droga nerwowa od receptora, będącego źródłem odruchu, do narządu wykonawczego (efektora) nosi nazwę łuku odruchowego. Łuk odruchowy od receptora biegnie neuronem czuciowym (aferentnym) do ośrodkowego układu nerwowego, stamtąd neuronem ruchowym (eferentnym) biegnie do efektora. Najprostsze odruchy składają się tylko z dwóch neuronów, połączonych jedną synapsą (odruch monosynaptyczny), ale przeważnie składają się z większej liczby neuronów. Te dodatkowe neurony nazywają się pośredniczymi (interneuronami). Wyróżnia się odruchy proste (np. kolanowy) i bardziej złożone (np. kończyny górnej albo źrenicy).
W psychologii to nieświadoma reakcja psychiczna. Badania nad odruchami warunkowymi i bezwarunkowymi prowadził rosyjski uczony Iwan Pawłow.
Odruchy instrumentalne wspólnie odkryli Polacy Jerzy Konorski oraz Stefan Miller.

</doc>
<doc id="97459" url="https://pl.wikipedia.org/wiki?curid=97459" title="Dymarka">
Dymarka

Dymarka, piec dymarkowy – dawny piec hutniczy, w którym przez redukcję tlenkowych rud żelaza za pomocą węgla drzewnego otrzymywano żelazo w postaci gąbczastej, zawierającej żużel.
Żelazo nadające się do wyrobu narzędzi, broni itp. uzyskiwano przez usunięcie z łupki żużla na drodze wielokrotnego przekuwania. Tzw. proces dymarkowy znany był od bardzo dawna (w Europie od ok. II w. p.n.e., na ziemiach polskich od ok. I w. n.e.).
Historia.
W początkowym okresie dymarki były wyłożonymi gliną zagłębieniami w ziemi (ogniska dymarskie), później piecami jednorazowego użytku, częściowo zagłębionymi w ziemi; po zakończeniu procesu część nadziemna była niszczona, część zagłębioną wraz z żużlem pozostawiano – pozostałości te stanowią dzisiaj cenne źródło informacji o ówczesnej metalurgii żelaza. W Polsce odkryto je na terenie Kielecczyzny (dawne Zagłębie Świętokrzyskie) i Mazowsza Zachodniego (dawne Mazowieckie Centrum Metalurgiczne). Fragmenty są eksponowane w muzeum w Nowej Słupi oraz Pruszkowie. Liczne ślady działalności hutniczej znaleziono także w dolinach Baryczy i Odry. Do większych ośrodków datowanych na okres wpływów rzymskich należą osady w Psarach pow. górowski, Tarchalicach pow. wołowski i Kietlowie pow. Górowski.
Na przełomie XII i XIII w. dymarka przekształciła się w stały piec hutniczy z otworem spustowym do żużlu i sztucznym ciągiem powietrza.
Typologia dymarek.
Typologia dymarek według H. H. Coghlana:
Typologia dymarek według H. F. Cleere'a:

</doc>
<doc id="97462" url="https://pl.wikipedia.org/wiki?curid=97462" title="Bitwa nad Bzurą">
Bitwa nad Bzurą

Bitwa nad Bzurą (także bitwa pod Kutnem) – starcie zbrojne, trwające od 9 do 22 września 1939 roku. Największa bitwa kampanii polskiej 1939. Została ona stoczona przez dwie polskie armie – „Poznań” (gen. Tadeusz Kutrzeba) i „Pomorze” (gen. Władysław Bortnowski) z niemieckimi 8 Armią (gen. Johannes Blaskowitz) i 10 Armią (gen. Walter von Reichenau) z Grupy Armii Południe „” (gen. Gerd von Rundstedt). Bitwa miała wyjątkowe znaczenie, ponieważ Polacy wykazali inicjatywę i byli stroną atakującą.
Dowództwo niemieckie nie zauważyło, że na tyłach szybko posuwających się ku Warszawie dywizji pancernych i zmotoryzowanych Wehrmachtu znalazły się liczne siły Wojska Polskiego. Nieprzyjaciel dążył do zamknięcia całości wojsk polskich w gigantycznym kotle na zachód od Wisły, obejmującym tereny przyznane mu w tajnych aneksach paktu Ribbentrop-Mołotow. Niemcy zlekceważyli jednak najdalej wysuniętą na zachód Armię „Poznań” dowodzoną przez gen. Tadeusza Kutrzebę. Wobec groźby okrążenia wycofywała się ona na wschód i w pewnym momencie spotkała się z dywizjami Armii „Pomorze” gen. Władysława Bortnowskiego.
Gen. Kutrzeba, wykorzystując tę sytuację, chciał uderzyć połączonymi siłami obu armii na tyły maszerującej ku Warszawie 8. Armii niemieckiej.
9 września marszałek Edward Śmigły-Rydz wydał rozkaz natarcia na północne skrzydło Grupy Armii Południe. Generał Kutrzeba dążył do tego uderzenia od dłuższego czasu, jednak spotykał się z odmową marszałka, który nakazywał wycofywanie wojsk armii „Poznań” w kierunku Warszawy.
Celem uderzenia było zmuszenie Niemców do zaprzestania pościgu za odchodzącymi do południowo-wschodniej Polski (przedmoście rumuńskie) armiami „Prusy”, „Lublin”, „Kraków”, „Karpaty”.
Przebieg bitwy.
Rozpoczęcie działań wojennych i ich kierunek nie były zaskoczeniem dla sztabów polskich. Zastosowanie taktyki blitzkriegu znacząco zdezorganizowało polską obronę graniczną i zaplecze taktyczne. Pierwsze dni wojny nie naruszyły znacząco Armii „Poznań”, której miejsce stacjonowania znajdowało się poza głównymi kierunkami ataków.
Drugiego września 1939 doszło do wkroczenia wojsk polskich na terytorium III Rzeszy, jednak słuszne spostrzeżenie o braku ataku strony niemieckiej dało możliwość wsparcia Armii „Łódź”. Zaproponowano Naczelnemu Dowództwu wydania Niemcom zaczepnej bitwy pod Sieradzem. Propozycja została jednak odrzucona, gdyż postępy wojsk niemieckich w głąb kraju zmusiły do wydania rozkazu odwrotu za Wisłę.
Gen. Kutrzeba, dostosowując się do rozkazów, nakazał rozpoczęcie odwrotu. Obawiano się, że znacznie lepiej zmotoryzowane niemieckie wojsko szybciej osiągnie linię Wisły, co zablokuje możliwość przeprawy przez rzekę. Ponownie zaapelowano o możliwość zaatakowania 8 Armii niemieckiej z nieosłoniętego skrzydła. Mimo otrzymania rozkazu marszu w kierunku Warszawy, morale żołnierzy spadało.
Po skontaktowaniu się z dowódcą Armii „Pomorze” gen. Bortnowskim i zapoznaniu go z planami uderzenia po raz kolejny wysłano depeszę o pozwolenie na atak. Wobec szybkiego dotarcia niemieckiego korpusu na przedmieścia stolicy i opuszczenie jej przez Naczelnego Wodza pozostała ona bez odpowiedzi. Plan poparty został przez gen. Stachiewicza, który widział korzyści w postaci uzyskania czasu na przygotowanie Warszawy do obrony i odciążenie Armii „Łódź” oraz dania czasu innym oddziałom na dotarcie do stolicy i wycofanie się za Wisłę. Pozwolenie Naczelnego Wodza dotarło do Kutrzeby dopiero 11 września.
Bitwa miała trzy główne fazy:
W I fazie zgrupowanie uderzeniowe Grupy Armii „Poznań”-„Pomorze”, którego trzon stanowiła Grupa Operacyjna pod dowództwem gen. bryg. Edmunda Knoll-Kownackiego (skład: 14 Dywizja Piechoty, 17 Dywizja Piechoty, 25 Dywizja Piechoty, 7 pułk artylerii ciężkiej), osłaniana od wschodu przez Wielkopolską Brygadę Kawalerii (dowódca gen. bryg. Roman Abraham), a od zachodu przez Grupę Operacyjną Kawalerii gen. bryg. Stanisława Grzmota-Skotnickiego (skład: Podolska Brygada Kawalerii, Pomorska Brygada Kawalerii, 7 batalion strzelców), zaatakowało godzinami popołudniowymi maszerującą wzdłuż prawego brzegu Bzury, na północnym skrzydle 8 Armii niemieckiej (dowódca gen. piech. Johannes von Blaskowitz), 30 Dywizję Piechoty.
17 DP płk. Mozdyniewicza wypchnęła przeciwnika z Góry Św. Małgorzaty. 14 DP gen. Włada uderzyła na Piątek. Wielkopolska Brygada Kawalerii i Grupa Operacyjna Kawalerii gen. Grzmota-Skotnickiego udanie nacierały na pozycje niemieckie, przerywając linie komunikacyjne X Korpusu. W ciągu 3 dni niemiecka 30 Dywizja Piechoty została pobita, ponosząc ciężkie straty (w tym ranny dowódca gen. mjr Kurt von Briesen) i zepchnięta na południe mimo kontrataków. Wzięto do niewoli sporo jeńców i sprzęt. Zdobyto Łęczycę, Piątek, Uniejów, Walewice, docierając do linii Ozorków – Stryków.
Atak Polaków okazał się zaskoczeniem, gdyż niemieckie dowództwo nie spodziewało się przebywania w tamtym rejonie polskich oddziałów zdolnych do ataku. Zawiodło także niemieckie lotnictwo, nie wykrywając ruchów wojsk.
W następstwie tego Niemcy musieli ściągnąć początkowo całe siły 8 Armii (X Korpus Armijny: 24 DP, pozostałości 30 DP; XIII Korpus Armijny: 10 DP, 17 DP oraz 221 DP z odwodu Grupy Armii „Południe”), a potem skierowali do bitwy nad Bzurą główne siły 10 Armii, w tym XVI Korpus Armijny spod Warszawy, XV Korpus Armijny i XIV Korpus Armijny. Sprowadzenie dodatkowych sił zapobiegło przerwaniu niemieckiego frontu.
Polacy, po wprowadzeniu do walki 11 września na kierunku Łowicz – Głowno Grupy Operacyjnej gen. bryg. Mikołaja Bołtucia (skład: 4 Dywizja Piechoty, 16 Pomorska Dywizja Piechoty), z rozkazem poszerzenia natarcia, zaatakowali i zdobyli Łowicz znajdujący się na wschodnim skrzydle bitwy i wyrzucili z niego niemiecką 24. Dywizję Piechoty, która nie zdążyła jeszcze przygotować się do obrony. Mimo to walki były zacięte. Nocny atak pozwolił na sukces. W nocy z 12 na 13 września siły polskie zostały wycofane na lewy brzeg Bzury. Polska 4 Dywizja Piechoty w zażartych walkach wyparła wroga z Bielaw i Walewic, lecz Wielkopolska Brygada Kawalerii została zatrzymana.
Następnego dnia grupa gen. Knolla-Kownackiego ciągle realizowała swoje zadania w kierunku Ozorkowa, Modlina i Celestynowa, odrzucając niemieckie kontrataki. Zaczęły pojawiać się pierwsze braki w zaopatrzeniu, przez co tempo ataku znacząco spadło.
W II fazie gen. dyw. Tadeusz Kutrzeba zdecydował o ataku w kierunku Skierniewic. Natarcie miała wykonać Armia „Pomorze” pod dowództwem gen. dyw. Władysława Bortnowskiego (skład: 26. Dywizja Piechoty; GO gen. Bołtucia: 4 DP, 16 DP). Pod osłoną natarcia na Skierniewice, pozostałe siły Armii Poznań miały się przegrupować: Grupa Operacyjna gen. Abrahama (Wielkopolska Brygada Kawalerii, Podolska Brygada Kawalerii) nad dolną Bzurę; Grupa Operacyjna gen. Knoll-Kownackiego (w poprzednim składzie) na podstawy wyjściowe do natarcia w rejonie Sochaczewa – doszło wtedy do 2,5 dniowej bitwy o Sochaczew – które stało się kluczowe dla powodzenia tej fazy operacji. Niemieckie lotnictwo rozpoczęło bombardowania siłami 4. Floty Powietrznej.
14 września Bołtucia musiała ponownie zaatakować, opuszczony dzień wcześniej, a teraz silnie obsadzony przez Niemców, Łowicz. W krwawych walkach udało się sforsować Bzurę i zagrozić niemieckim pozycjom. Całkowitą tragedią zakończył się natomiast atak 26 DP na wschód od Łowicza. Rozwijające się pod ciężkim niemieckim ogniem natarcie zostało wstrzymane w godzinach południowych na (przedwczesny?) rozkaz (najprawdopodobniej przeżywającego załamanie nerwowe) gen. Bortnowskiego (gen. Bołtuć wnioskował w związku z tym o odebranie gen. Bortnowskiemu dowodzenia), na podstawie niesprawdzonych informacji o marszu niemieckich oddziałów pancernych w rejon Sochaczewa. Cała 26 DP wraz z częścią 16 DP odpłynęła na północny brzeg Bzury, ponosząc niewspółmierne i niepotrzebne straty w ludziach i uniemożliwiając oddziałom Bołtucia sukces w rejonie Łowicza. Pod koniec dnia gen. Bortnowski wydał kolejny, niekonsultowany z gen. Kutrzebą, defensywny rozkaz odwrotu całości sił Armii „Pomorze” na lewy brzeg Bzury.
W III fazie bitwy, 16–18 września dowodzący polskimi oddziałami podjęli decyzję o próbie przerwania okrążenia w celu przebicia się do Warszawy. Pod naporem niemieckich sił rozpadły się polskie dywizje i pułki, a ich resztki musiały forsować rzekę. Armia „Pomorze” została zniszczona, a dowódca gen. Bortnowski dostał się 21 września do niewoli. Miał do tego doprowadzić atak pomiędzy Sochaczewem a Witkowicami. W odpowiedzi Niemcy rozpoczęli kontrnatarcie z rejonu Sochaczewa oraz ataki lotnicze bombowców na polskie pozycje. Do okolic Puszczy Kampinoskiej udało się przebić 50 tysiącom żołnierzy, do niewoli dostało się około 100 tysięcy.
Grupa Operacyjna Kawalerii gen. Abrahama, sztab gen. Kutrzeby i Knolla-Kownackiego oraz części 15. i 25. Dywizji Piechoty przez dwa dni przebijały się w stronę stolicy lub Modlina. 14. pułk Ułanów Jazłowieckich skutecznie pod Wólką Węglową przebił się do Warszawy.
Bitwa nad Bzurą była jedyną przeprowadzoną na tak wielką skalę operacją zaczepną przeciwko III Rzeszy do 1941 roku.
Bitwę tę scharakteryzowało słynne, choć przesadne określenie „Z lancą na tanki”, użyte przez Aleksandra Jantę-Połczyńskiego w artykule "Kawaleria" w emigracyjnym Tygodniku Polskim nr 29 z 1944.
Upamiętnienie.
Walki żołnierza polskiego nad Bzurą zostały upamiętnione na Grobie Nieznanego Żołnierza w Warszawie napisem na jednej z tablic, po 1945 r. „KUTNO 10 – 17 IX 1939”, a po 1990 r. „BZURA 9 – 22 IX 1939”, oraz napisem „KUTNO” na zniczu Grobu Nieznanego Żołnierza w Krakowie.
W 1989 został wybity medal z podobizną Tadeusza Kutrzeby o treści "Bitwa nad Bzurą", wydany przez Mennicę Państwową, a zaprojektowany przez Bohdana Jana Chmielewskiego.

</doc>
<doc id="97465" url="https://pl.wikipedia.org/wiki?curid=97465" title="Damnica">
Damnica

Damnica (kaszb. "Damnica", niem. "Hebrondamnitz") – wieś w Polsce położona w województwie pomorskim, w powiecie słupskim, w gminie Damnica. Miejscowość jest siedzibą gminy Damnica i sołectwa Damnica.
Charakterystyka.
Jest ważnym ośrodkiem gospodarczym i edukacyjno - administracyjnym. Siedzibę ma tutaj Urząd Gminy Damnica, Nadleśnictwo Damnica, Zespół Szkół w Damnicy (obejmujący przedszkole, szkołę podstawową i gimnazjum), Ośrodek Szkolno-Wychowawczy, Stacja Pasażerska i Towarowa (na trasie linii kolejowej Gdańsk - Stargard Szczeciński), Składnica Drewna Lasów Państwowych, Komisariat Policji, Urząd Pocztowy i wiele innych jednostek użyteczności publicznej oraz zakładów wytwórczych.
W latach 1954–1972 wieś należała i była siedzibą władz gromady Damnica. W latach 1975–1998 miejscowość administracyjnie należała do województwa słupskiego.
Założenie pałacowe.
Ośrodek Szkolno - Wychowawczy (funkcjonujący od 1955 roku) znajduje się w pałacu, który pochodzi z 1871 roku. Został on zbudowany na zlecenie Richarda von Blankensee według projektu Gustava Koehlsbaha. Przyszły właściciel, baron Karl von Gamp-Massaunen w 1890 poślubił Klarę - córkę Friedricha Bayera - założyciela koncernu chemiczno-farmaceutycznego. Dawało mu to tak wysokie udziały w przedsiębiorstwie, że od 1910 roku został właścicielem całego pałacu i jego otoczenia. Majątkiem władał do swojej śmierci w 1918 roku; potem jego żona (do śmierci w 1938), a następnie ich najstarsza córka Ilse wraz z mężem Karlem Armsterem (śpiewak operowy i malarz).
Część parterowa pałacu ma charakter reprezentacyjny; piętra są częścią mieszkalną. Nad wejściem umieszczone jest witrażowe nadświetle, ściany wykładane są drewnianą boazerią otaczającą kasetony. Nad holem znajduje się żyrandol w kształcie żaglowca. Na parterze najpyszniej przedstawia się sala balowa zwana lustrzaną. Na ścianach znajdują się kasetony z ozdobną tkaniną otoczone drewnianą boazerią. Między nimi znajdują się wąskie lustra kryształowe i kinkiety w kształcie kwiatów. Plafon przedstawia alegorię pór roku (1902, malarz: Max Gärtner). Sala sąsiaduje z palmiarnią (obecnie biblioteka). Prowadzą do niej półkoliście przesklepione drzwi ujęte w kolumny ze złoconymi jońskimi kapitelami podtrzymującymi ozdobną arkadę. Tu ściany wykładane są czerwonym marmurem. Znajduje się tu 12-metrowa palma konopna, która została przywieziona w 1919 roku z Palestyny. Na tym samym poziomie znajdują się też: sala myśliwska (jej ściany zdobią malowidła wykonane przez Maxa Gärtnera w 1901 roku) i dwa neorenesansowe piece kaflowe.
Częścią założenia pałacowo-parkowego jest kościół Matki Boskiej Częstochowskiej w stylu neogotyckim.
Majątek był często odwiedzany w latach dwudziestych i trzydziestych wieku XX przez niemieckiego malarza ekspresjonistę i grafika - Maxa Pechsteina (1881 - 1955).
Na cmentarzu komunalnym w Damnicy został pochowany Leon Magnuszewski, kawaler Virtuti Militari.

</doc>
<doc id="97466" url="https://pl.wikipedia.org/wiki?curid=97466" title="Wizualizer">
Wizualizer

Wizualizer (ang. "document camera") - urządzenie z dziedziny wyposażenia biurowego służące do prezentacji. Umożliwia pokazanie na ekranie (w połączeniu z projektorem) lub na telewizorze czy też monitorze zarówno płaskiego (kartka w szczególności), jak i przestrzennego przedmiotu.
Urządzenie to jest zwykle zbudowane w postaci podstawki, do której przymocowane jest ramię z kamerą i źródłem światła.

</doc>
<doc id="97467" url="https://pl.wikipedia.org/wiki?curid=97467" title="John Ruskin">
John Ruskin

John Ruskin (ur. 8 lutego 1819 w Londynie, zm. 20 stycznia 1900 w Brantwood) – angielski pisarz, poeta i artysta, najbardziej znany jako krytyk sztuki i krytyk społeczny. Jego książka "Współcześni malarze" ("Modern Painters") przyczyniła się do popularności malarza Williama Turnera i ruchu prerafaelitów.
Życiorys.
Ruskin urodził się w Londynie, dzieciństwo spędził głównie w Croydon. Odbył studia na uniwersytecie w Oxfordzie (w Christ Church College), gdzie zdobył nagrodę za twórczość poetycką. Tam też spotkał się z Turnerem, pracował również z artystami takimi jak Rossetti, Millais, Holman Hunt, John Brett i John William Inchbold. Millais później ożenił się z Effie Gray, wcześniej żoną Ruskina.
Jego późniejsze dzieła były inspiracją powstania Arts and Crafts Movement i stowarzyszenia ochrony zabytków (Society for the Protection of Ancient Buildings, 1877).
Początkowo nauczał w Londynie, później na Uniwersytecie Oksfordzkim. Jego imię nosi jeden z college'ów w Oxfordzie.
Po śmierci ojca – bogatego handlarza winem – Ruskin ogłosił, że nie jest możliwe być bogatym socjalistą i rozdał większość swojej fortuny organizacjom oświatowym w Anglii.
Na Florydzie (USA) powstał uniwersytet jego imienia.
Dzieła Ruskina tłumaczył na francuski Marcel Proust, wywarły one mocny wpływ na późniejszą twórczość tego francuskiego powieściopisarza.
Dorobek pisarski.
Tłumaczenia na język polski

</doc>
<doc id="97471" url="https://pl.wikipedia.org/wiki?curid=97471" title="Włosy czuciowe">
Włosy czuciowe

Włosy czuciowe, włosy zatokowe (łac. "pili tactiles"), inaczej wibryssy lub wibrysy ("vibrissae", l. poj. "vibrissa"); potocznie nazywane "wąsami" – występujące u niektórych ssaków grube, proste i sztywne włosy z mieszkiem włosowym położonym blisko zatoki żylnej. Dzięki licznym zakończeniom nerwowym poduszeczki zatokowej, sygnały dotykowe mogą być bardzo precyzyjnie przekazywane do organizmu. Włosy czuciowe umieszczone są najczęściej na policzkach, nad oczami, na górnej i dolnej wardze, rzadziej na grzbietowych stronach przednich nóg.
Funkcja.
Wibrysy pełnią rolę narządu dotyku i m.in. pomagają orientować się w zupełnych ciemnościach. Badania myszowatych (łożyskowców) i oposów (torbaczy) ukazały, że u obu tych grup wibrysy służą do aktywnego badania przestrzeni, a ich ruch jest powiązany ze zmianami kierunku ruchu zwierzęcia i intensyfikuje się, gdy dojdzie do kontaktu z napotkanym obiektem, aby zebrać o nim dodatkowe informacje. Włosy czuciowe wyewoluowały prawdopodobnie już u mezozoicznych nadrzewnych ssaków, dając im przewagę ewolucyjną nad gadami. 
W zależności od położenia wyróżniane są włosy czuciowe:
oraz występujące u kotów
Wibryssy to również sztywne włosy w przedsionku nosa, chroniące jamę nosową przed ciałami obcymi.
Odpowiedniki u innych grup zwierząt.
Nielotne ptaki kiwi posiadają w pobliżu dzioba włosowate pióra, pełniące tę samą funkcję narządu dotyku. Niektóre ryby, m.in. sumokształtne, mają w pobliżu otworu gębowego wąsiki, pełniące analogiczną funkcję.

</doc>
<doc id="97472" url="https://pl.wikipedia.org/wiki?curid=97472" title="Klawikord">
Klawikord

Klawikord – najstarszy instrument klawiszowy strunowy, skonstruowany po raz pierwszy przez Domenico Pisaurensisa w XVI wieku.
Budowa, działanie i brzmienie instrumentu.
Struny wprawiane są w drgania za pomocą tangentów (listewek), które naciskają i dzielą struny po przyciśnięciu klawiszy. Powoduje to, że dźwięk wydawany przez klawikord jest bardzo cichy. Klawikord jest znacznie mniejszy od klawesynu i pianina, ma też tylko jedną klawiaturę o zakresie 4 oktaw. Kolejna różnica w stosunku do klawesynu to sposób wydobywania dźwięku. Struny klawesynu są szarpane, co daje nieporównywalną do klawikordu, ostrzejszą barwę dźwięku oraz brak możliwości gradacji dynamicznej w zależności od siły uderzenia w klawisz. Struny klawikordu są uderzane przez tangenty bezpośrednio za pomocą dwuramiennej dźwigni klawiszowej, przez co otrzymuje się barwę nadzwyczaj delikatną, ale przez to słabą dynamicznie, za to z możliwością stałej kontroli natężenia dźwięku w funkcji siły uderzenia w klawisz. Pochodzący od starożytnego monochordu, klawikord rozpowszechnił się w I połowie XVI wieku, ale wskutek ograniczonych możliwości muzycznych oraz niskiego natężenia dźwięku zawsze pozostawał w cieniu klawesynu i generalnie służył jako instrument do ćwiczeń. Wielkimi miłośnikami klawikordu byli Johann Sebastian Bach i jego syn Carl Philipp Emanuel Bach. W drugiej połowie XVIII wieku został ostatecznie wyparty przez nowsze instrumenty, jak fortepian czy klawesyn.
Używany głównie do gry solowej. Jean Paul o klawikordzie i klawesynie metaforycznie: "Niektórzy ludzie są jak klawikordy, grają tylko w samotności; inni są jak klawesyny, które należą do koncertu".

</doc>
<doc id="97473" url="https://pl.wikipedia.org/wiki?curid=97473" title="Układ przeniesienia napędu">
Układ przeniesienia napędu

Układ przeniesienia napędu – układ podzespołów, służący do napędzania pojazdu, poprzez przenoszenie energii mechanicznej z silnika do kół jezdnych pojazdu. W skład układu przeniesienia napędu (układu napędowego) wchodzą:
Rodzaje układów napędowych w samochodach dwuosiowych:
Rodzaje układów napędowych w samochodach trzyosiowych:
Rodzaje układów napędowych w samochodach czteroosiowych:

</doc>
<doc id="97475" url="https://pl.wikipedia.org/wiki?curid=97475" title="Nagroda Goncourtów">
Nagroda Goncourtów

Nagroda Goncourtów lub Nagroda Goncourta (fr. "Prix Goncourt") – francuska nagroda literacka, którą ufundował w 1896 w swoim testamencie francuski pisarz Edmond de Goncourt. Towarzystwo Literackie jego imienia ("Société littéraire des Goncourt") powstało oficjalnie w 1902, a nagroda została wręczona po raz pierwszy 21 grudnia 1903.
Nagroda może być przyznana jednemu autorowi tylko raz w życiu. Jedynym wyjątkiem, który otrzymał ją dwukrotnie, był Romain Gary. Po raz pierwszy w 1956 za powieść "Korzenie nieba (Les racines du ciel)", a po raz drugi w 1975 za "Życie przed sobą (La vie devant soi)", którą wydał pod pseudonimem Émile Ajar. Prawdziwą tożsamość autora Gary ujawnił dopiero w książce "Życie i śmierć Emile'a Ajara (Vie et mort d’Émile Ajar)", wydanej po śmierci.
Laureat Nagrody Goncourta, przyznawanej najlepszemu w danym roku utworowi prozaicznemu (zwykle powieściom), ogłaszany jest zawsze w listopadzie. Od 1988 swoją Nagrodę Goncourta – "Prix Goncourt des lycéens" – wręczają francuscy licealiści. Od 1998 polską nagrodę Goncourt ("La Liste Goncourt – le choix polonais") przyznaje jury złożone ze studentów romanistyki z całej Polski. Ogłoszenie laureata następuje co roku podczas Targów Książki w Krakowie.

</doc>
<doc id="97481" url="https://pl.wikipedia.org/wiki?curid=97481" title="Prix Goncourt">
Prix Goncourt



</doc>
<doc id="97484" url="https://pl.wikipedia.org/wiki?curid=97484" title="Excess Information Rate">
Excess Information Rate

Excess Information Rate, EIR – parametr transmisji w sieciach Frame Relay określający nie gwarantowaną, maksymalną przepustowość, która nie może zostać przekroczona przez użytkownika.

</doc>
<doc id="97485" url="https://pl.wikipedia.org/wiki?curid=97485" title="Committed Information Rate">
Committed Information Rate

Committed Information Rate, CIR – przepustowość, jaką usługodawca gwarantuje klientowi przy zachowaniu parametrów jakościowych, takich jak opóźnienie, poziom traconych ramek itd. Parametr CIR jest uśredniany w czasie (zwykle bardzo krótkim), ponieważ klient najczęściej wysyła ramki do dostawcy usługi z prędkością interfejsu (np. 10 Mbit/s albo 100 Mbit/s), a nie z prędkością ustaloną przez CIR (np. 2 Mbit/s). Wartość parametru CIR równa zeru oznacza usługę niegwarantowaną (ang. "Best Effort").
CIR oznacza również skrót od Consumer Infrared, czyli urządzeń wyposażonych w złącze podczerwieni zdolne do sterowania urządzeniami z dużego dystansu – np. 9 metrów, tak jak pilot bezprzewodowy.

</doc>
<doc id="97490" url="https://pl.wikipedia.org/wiki?curid=97490" title="ShoutCast">
ShoutCast



</doc>
<doc id="97493" url="https://pl.wikipedia.org/wiki?curid=97493" title="Hip Hop">
Hip Hop



</doc>
<doc id="97494" url="https://pl.wikipedia.org/wiki?curid=97494" title="IEEE 1284">
IEEE 1284

Interfejs IEEE 1284 – nazwa standardu dla dwukierunkowego interfejsu komunikacyjnego używanego głównie w komputerach osobistych. IEEE 1284 jest wykorzystywany głównie do podłączenia urządzeń peryferyjnych: drukarki, skanery, plotery. Został opracowany w 1994 r. przez konsorcjum Network Printing Alliance jako standard zapewniający wsteczną kompatybilność z używanym od lat 70. jednokierunkowym portem Centronics. Zwany jest też portem LPT lub portem równoległym (błędne uproszczenie wynikające z faktu, iż zwykle jest jedynym portem równoległym wyprowadzonym na zewnątrz komputera PC).
Budowa.
Magistrala tego interfejsu składa się z: 8 linii danych, 4 linii sterujących i 5 linii statusu. Nie zawiera linii zasilających. Linie magistrali są dwukierunkowe (w standardzie Centronics jednokierunkowe), poziomy sygnałów na liniach odpowiadają poziomom TTL. Interfejs IEEE 1284 zapewnia transmisję na odległość do 5 metrów, jeśli przewody sygnałowe są skręcane z przewodami masy, w przeciwnym przypadku na odległość do 2 metrów. Transmisja danych odbywa się z potwierdzeniem, z maksymalną prędkością ok. 3 MB/s. IEEE 1284 nie oferuje funkcji hot plug, odłączenie przewodu od portu przy włączonym zasilaniu w niektórych przypadkach spowoduje uszkodzenie układu odpowiedzialnego za transmisję równoległą.
Tryby pracy.
W standardzie IEEE 1284 zdefiniowano następujące protokoły transmisji danych:
Złącza i kable.
IEEE 1284 definiuje kilka standardów jakości okablowania oraz trzy typy złączy:
Zdefiniowano również dwa rodzaje kabli:
Zgodnie ze specyfikacją "Daisy Chain" standardu IEEE 1284 można podłączyć do 8 urządzeń do pojedynczego portu równoległego, tworząc swego rodzaju łańcuch. Wymogiem zastosowania łańcuchowania jest posiadanie przez urządzenia 2 portów równoległych – wejściowego i wyjściowego.
Zastosowania.
Najważniejszym (historycznie) zastosowaniem portu równoległego była komunikacja z urządzeniami wymagającymi przesyłu dużych ilości danych z komputera do urządzenia. Dzięki dużej prędkości transferu świetnie nadawał się do podłączania drukarek i skanerów oraz pamięci masowych. Jednak wejście na rynek interfejsów o znacznie lepszych walorach użytkowych, takich jak USB i FireWire spowodowało, że port ten jest coraz rzadziej stosowany.
Istnieją adaptery tego portu pozwalające podłączyć drukarki mające tylko gniazdo USB. Problem może wystąpić tylko w warstwie programowej - programy muszą komunikować się w formacie akceptowanym przez drukarkę. Niestety wiele współczesnych drukarek nie akceptuje czystego ASCII(co jest podstawową zaletą starszych i pozwalało na drukowanie z wielu starszych programów) i wymaga stosowania specjalnych sterowników(które często ograniczają możliwość dokonywania większej ilości wydruków niż zalecana przez producenta, mimo sprawnego sprzętu - Planowane postarzanie produktu).
Łączenie komputerów za pomocą portu równoległego było popularne w latach dziewięćdziesiątych, gdy sprzęt sieciowy był drogi, program Norton Commander posiadał wbudowaną obsługę transferu plików poprzez port szeregowy i równoległy. Dziś i to zastosowanie odeszło do lamusa za sprawą sieci komputerowych i pamięci masowych USB.
Port równoległy jest często wykorzystywany przez elektroników amatorów. Zadecydowała o tym prostota wykonania urządzeń (port równoległy działa na zasadzie "n"-bitowej maszyny stanów) oraz prostota tworzenia oprogramowania sterującego (port posiada zestaw rejestrów kontrolnych i sterujących dzięki którym jego programowa obsługa jest wyjątkowo prosta).
Port równoległy pozwala na równoległe wejście 9 bitów lub wyjście 12 bitów w tym samym czasie (łącznie z wykorzystaniem linii przewidzianych jako kontrolne i sterujące).
Elwro 800 Junior.
Może być przykładem starszego interfejsu typu CENTRONICS, trybu kompatybilności(SPP) IEEE 1284. Oznacza to, że zasadniczo jest przeznaczony do transmisji w jednym kierunku. Jedynym pinem zwrotnym do komputera jest sygnał potwierdzenia przyjęcia danej(ACKNLG). Pozostałe to piny wyjściowe z mikrokomputera: 8 danych(DATA), 1 danych wyjściowych stabilnych(STROBE), oraz wybrania drukarki(SLCTIN).

</doc>
<doc id="97497" url="https://pl.wikipedia.org/wiki?curid=97497" title="Aggeusz">
Aggeusz

Aggeusz, "Chaggaj"(hebr. "Chag" - święto, uroczystość), "Aggaeus" (od hebrajskiego חַגַּי "Haggai", "Kyriakos") – jest dziesiątym z tzw. proroków mniejszych, a pierwszym z trzech działających po powrocie z niewoli babilońskiej. Autor Księgi Aggeusza.
Działał w Jerozolimie około 520 r. przed Chrystusem. Pierwsze jego wystąpienie datuje się na 22 sierpnia 520 r. przed Chrystusem (Ag 1,2-1,11) ostatnie zaś na 18 grudnia tego samego roku (Ag 2,10-2,19 i Ag 2,20-2,23). Wspólnie z Zachariaszem zachęcał Żydów do odbudowy Świątyni Jerozolimskiej. Nawoływał do wiary, a niedolę ludu przypisywał karze Bożej. Księga Aggeusza nie wnosi informacji o samym autorze. W "Martyrologium Rzymskim" wymieniany jest razem z Ozeaszem, a jego wspomnienie obchodzone jest 4 lipca.

</doc>
<doc id="97498" url="https://pl.wikipedia.org/wiki?curid=97498" title="Ozeasz">
Ozeasz

Ozeasz (, „Oszua” skrót od "Jehoszua", "Hoszea", które znaczy: "Jahwe jest zbawieniem") – prorok Starego Testamentu, znany z księgi Ozeasza; syn Beeriego. Jest jednym z dwunastu proroków Biblii, znanych jako tzw. prorocy mniejsi. Według Talmudu był największym prorokiem swojego pokolenia.
Prorokował w Północnym Królestwie Izraela, od czasu Jeroboama II do okresu na krótko przed zajęciem stolicy Królestwa Izraela – Samarii, i całego państwa przez Asyryjczyków w 722 p.n.e. W tym czasie w królestwie Judy zaczynali swoją działalność prorocką Izajasz i Micheasz. Ozeasz jest często postrzegany jako „prorok zagłady” – (Samaria została zdobyta przez Asyryjczyków, a jej ludność wysiedlono do Mezopotamii i Medii), ale w jego przesłaniu zniszczenia kryje się obietnica odbudowy (Oz 3,5).
Treść księgi mówi m.in. o tym, że Bóg nakazał Ozeaszowi poślubić nierządnicę Gomer, córkę Diblaima (Oz 1, 2-13 oraz Oz 3,1-3). Wykupił ją z niewoli będącej najprawdopodobniej efektem zadłużenia. Urodziła mu dwóch synów i córkę, którzy nie byli jego biologicznym potomstwem (Bóg zakazał Ozeaszowi współżycia ze swoją małżonką (Oz 3,3)). Prorok użył swego nieszczęśliwego małżeństwa z kobietą rozpustną jako obrazu opuszczenia Boga przez Jego naród, czego wyrazem miały być imiona jego dzieci: Jizreel („Bóg zasiewa”), Lo-Ruhama („Niemiłowana” bądź „Nie doznająca miłosierdzia” czy też „Nie okazano jej miłosierdzia”), i Lo-Ammi („Niemójlud” – „Nie mój lud”). Mimo to Bóg obiecał „Uleczę ich niewierność i umiłuję ich z serca, bo gniew mój odwrócił się od nich”.
Jako pierwszy, opisując relacje pomiędzy Bogiem a jego Narodem Wybranym użył porównania do związku małżeńskiego.

</doc>
<doc id="97499" url="https://pl.wikipedia.org/wiki?curid=97499" title="Styl romański">
Styl romański



</doc>
<doc id="97500" url="https://pl.wikipedia.org/wiki?curid=97500" title="Romanizm">
Romanizm



</doc>
<doc id="97503" url="https://pl.wikipedia.org/wiki?curid=97503" title="Krąg społeczny">
Krąg społeczny

Krąg społeczny - niewielka zbiorowość opierająca się na bezpośrednich stycznościach wypływających ze stałej więzi instytucjonalnej i ciągłych stycznościach osobistych, niezorganizowana na zasadzie odrębności i pozbawiona wewnętrznej organizacji oraz wykrystalizowanej struktury (np. znajomi na imprezie).
Według Floriana Znanieckiego 3 główne rodzaje kręgów społecznych to:
Na podstawie proporcji uczestnictwa jednostki w każdym z nich wyróżnia się cztery typy biografii społecznej.

</doc>
<doc id="97505" url="https://pl.wikipedia.org/wiki?curid=97505" title="Szerszeń europejski">
Szerszeń europejski

Szerszeń europejski ("Vespa crabro"), szerszeń groźny, zwykle nazywany szerszeniem – gatunek owada z rodziny osowatych (Vespidae), z grupy żądłówek, największy z osowatych występujących w Europie Środkowej, pospolity na terenie całej Polski, zwłaszcza w pobliżu terenów zamieszkiwanych przez ludzi. Jest gatunkiem typowym rodzaju "Vespa". Jego użądlenie może być niebezpieczne dla osób uczulonych na jad owadów błonkoskrzydłych.
Występowanie.
Pierwotnie zasiedlał Europę zachodnią i północną oraz Azję północną w strefie klimatu umiarkowanego, po Japonię. Obecnie jest gatunkiem palearktycznym. Został introdukowany do Ameryki Północnej, tam stał się gatunkiem powszechnie występującym w Kanadzie i USA.
Typowym siedliskiem szerszeni europejskich są lasy liściaste. Gniazda zakładane są w dziuplach drzew, zwłaszcza dębów, a także w norach ziemnych, opuszczonych ulach, czasem na wolnym powietrzu, lecz w miejscach osłoniętych (np. pod okapem dachu lub w dziurach i zagłębieniach w ścianach budynków). Ze względu na utratę naturalnych siedlisk owad ten przystosował się do życia w pobliżu terenów ludzkiej aktywności (tereny zurbanizowane oraz wykorzystywane rolniczo). Na terenach zurbanizowanych szerszenie korzystają również ze skrzynek lęgowych dla ptaków (zwykle opuszczonych, ale zdarza się, że koegzystują w skrzynce lęgowej razem z ptakami).
W Polsce szerszeń europejski jest jedynym przedstawicielem rodzaju "Vespa". Pokrewne mu gatunki azjatyckie nie występują na terenie Europy Środkowej.
Morfologia.
Długość ciała królowej (samica) 25–35 mm, samca 21–23 mm, a robotnicy 17–24 mm. Ubarwienie zmienne, zależne od regionu (geograficzne odmiany barwne), płci i stopnia rozwoju (dymorfizm). Forma typowa dla obszaru Polski ma tułów czarny w rude plamy, odwłok żółty w czarne pasy. Głowa szerszenia zaopatrzona jest w silne żuwaczki, z dobrze widocznym żółtym rysunkiem.
Biologia.
Wczesną wiosną samice zapłodnione poprzedniego roku przystępują do budowy gniazda. W tym celu wykorzystują masę papierową, wytworzoną przez nie z cząsteczek próchniejącego drewna i śliny. Wewnątrz gniazda samica buduje plastry ze skierowanymi ku dołowi otworami komórek. Rozmiary gniazd sięgają czasem 50 cm długości i wysokości. 
Po uformowaniu kilku pierwszych komórek plastra samica składa do nich jaja. Lęgną się z nich larwy, które karmione przez matkę (sokami roślin i zwierząt, głównie owadów), szybko dorastają i przepoczwarczają się w robotnice. Od tej pory samica zajmuje się składaniem jaj, a robotnice zajmują się obroną gniazda, jego rozbudową, karmieniem larw i utrzymaniem odpowiedniej temperatury. Ostatnie larwy przekształcają się w pokolenie płodne samic i samców. Samce różnią się od samic brakiem żądła i dłuższymi czułkami. Podczas lotu godowego zapładniają samice, które rozlatują się we wszystkie strony szukając zimowiska, w którym zapadają w stan diapauzy. W warunkach klimatu umiarkowanego samce i robotnice giną z głodu i zimna. Loty ustają, gdy przez większość dnia temperatura nie wzrasta powyżej 10°C. Opuszczone gniazdo (mniej więcej 15-20 września) służy do zimowania skorkom, a także skórnikom i innym owadom wyjadającym pozostałe w nim resztki. 
Szerszeń europejski żywi się owadami, owocami oraz sokami niektórych drzew. 
Szerszenie korzystające ze skrzynek lęgowych dla ptaków zajmują te same gniazda w kolejnych latach, jeśli nie mają w swoim zasięgu innych miejsc (np. nowych, pustych skrzynek). Zwiększenie liczby dostępnych skrzynek badanych rojów skutkowało zakładaniem gniazd w nowych skrzynkach. W warunkach naturalnych nie stwierdzano wykorzystywania starych gniazd.
Znaczenie gospodarcze.
Rola szerszeni w gospodarce człowieka nie jest jednoznaczna, zależna od lokalnych warunków. Żywiąc się innymi owadami (zwłaszcza muchówkami) mogą pełnić pożyteczną rolę, gdy zjadają owady uznawane przez człowieka za szkodniki, ale szerszenie zjadają również owady pożyteczne, np. pszczoły, nadgryzają dojrzałe owoce i uszkadzają młode drzewka, powodując w ten sposób szkody w leśnictwie i sadownictwie. Mogą stanowić zagrożenie dla zdrowia. Użądlenie przez szerszenia wywołuje w miejscu wprowadzenia jadu dotkliwy ból, zaczerwienienie i obrzęk, a u osób uczulonych na jad owadów błonkoskrzydłych może wywołać wstrząs anafilaktyczny. 
Zakorzenione przeświadczenie o potencjalnie groźnym dla ludzi jadzie tych owadów oraz rozmiary szerszenia i nieprzyjemny dla człowieka dźwięk, jaki ten owad wydaje w czasie lotu powodują, że obecność szerszeni w pobliżu siedzib ludzkich może być uciążliwa, a niekiedy nawet niebezpieczna.
Jad.
Jad szerszeni europejskich jest porównywalny z jadem pszczół i os, zawiera jednak nieznacznie większą dawkę toksyn. Szerszenie nie są groźniejsze od mniejszych os, a doniesienia o kilku użądleniach zabijających dorosłych ludzi są zazwyczaj nieprawdziwe (jeżeli nie występuje reakcja alergiczna). Użądlenie szerszenia jest boleśniejsze od użądleń pszczół czy os z powodu większego i głębiej penetrującego żądła oraz około 5% zawartości acetylocholiny w jadzie, powodującej silne pieczenie rany. 
Pszczoły używają jadu do odganiania ssaków nawet tak dużych jak borsuki i niedźwiedzie od zapasów miodu zgromadzonych w ulu, szerszenie używają jadu do polowania na owady, a więc ich jad może być znacznie słabszy. Jeden szerszeń potrafi wstrzyknąć mniej niż 0,2 mg jadu za każdym użądleniem. Badania wykazują, że dawka śmiertelna jadu szerszeni to od 10 do 90 mg jadu na każdy kilogram ciała, a więc potrzeba średnio kilkuset lub więcej użądleń, aby zabić człowieka. Ponieważ jednak tylko około 1/10 roju (liczącego zazwyczaj kilkaset owadów) atakuje i żądli, liczba ta w praktyce zostaje bardzo rzadko osiągnięta. Ponadto szerszenie są zazwyczaj mniej agresywne od os i trudniej je sprowokować do ataku.

</doc>
<doc id="97506" url="https://pl.wikipedia.org/wiki?curid=97506" title="Rabat">
Rabat

Zobacz też:

</doc>
<doc id="97508" url="https://pl.wikipedia.org/wiki?curid=97508" title="Rovaniemi">
Rovaniemi

Rovaniemi (lap. Roavenjarga) – miasto w północnej Finlandii, u ujścia rzeki Ounasjoki do Kemi, kilka kilometrów na południe od północnego koła podbiegunowego (współrzędne geograficzne 66°30′N – 25°42′E).
Informacje ogólne.
Stolica regionu Laponia oraz podregionu Rovaniemi. Centrum gospodarczo-handlowe fińskiej Laponii, w tym przemysłu spożywczego, węzeł komunikacyjny, port lotniczy, ośrodek turystyczno-sportowy (zarówno dla miłośników sportów i turystyki letniej, jak i zimowej – narciarstwo biegowe, łyżwiarstwo). Siedziba Uniwersytetu Lapońskiego i Politechniki (ocenia się, że aż 10 tys. spośród mieszkańców to studenci). 1 stycznia 2006 do obecnego miasta został przyłączony otaczający je powiat ziemski (pow. 7,9 tys. km², w tym ponad 400 km² to jeziora), zamieszkany przez 21 tys. osób. W ten sposób Rovaniemi stało się największym (pod względem powierzchni) miastem Finlandii, 8 016,42 km². Zamieszkane przez 58,5 tys. osób (2006), położone na wysokości 197 m n.p.m.; najniższa zanotowana temperatura powietrza wyniosła tu –45,3 °C, najwyższa zaś +30,6 °C (średnia wieloletnia +0,2 °C), a przeciętne roczne opady 535 mm.
W centrum miasta znajdują się budowle według projektu Alvara Aalto (biblioteka, ratusz, teatr), most "Jätkänkynttilä" przez rzekę Kemi. Muzeum „Arktikum”, w formie przeszklonego tunelu, prezentuje historię i zwyczaje ludów Północy, ich odzież, narzędzia i namioty.
Początki osadnictwa.
Pierwsze ślady osadnictwa w rejonie Rovaniemi pochodzą z neolitu, natomiast karczowanie i wypalanie gruntów pod uprawy rozpoczęto tutaj około VIII-VI w. p.n.e. W rejonie miasta już w VI wieku n.e. krzyżowały się trasy handlowe z południowej Finlandii (region Häme) i z Karelii do wybrzeży Morza Arktycznego oraz na zachód (do dzisiejszej Szwecji i Norwegii). Odkrycie pokładów rud żelaza na początku XIX wieku spowodowało przyśpieszenie rozwoju i wzrost znaczenia miasta. Przyczyniła się też do tego ekstensywna eksploatacja drewna (wyrąb lasów) oraz poszukiwacze złota zmierzający dalej na północ (gorączka złota w rejonie Lemmenjoki, połowa XX wieku).
Mikołaj.
Rovaniemi szczyci się również tym, że jest miejscem zamieszkania Mikołaja. Pisane przez dzieci przed każdymi świętami Bożego Narodzenia listy do św. Mikołaja, Santa Claus czy Dziadka Mroza często trafiają właśnie do urzędu pocztowego w Rovaniemi (ściślej: do urzędu w zbudowanej w 1985 dla turystów wiosce św. Mikołaja, FIN-96930 "Napapiiri"). Władze miasta skwapliwie podtrzymują legendę, że to właśnie stąd wyruszają sanie zaprzężone w renifery, wypełnione prezentami, choć niektórzy utrzymują, że św. Mikołaj mieszka w innym miejscu Laponii, mianowicie w Parku Narodowym Urho Kekkonena ok. 200 km na północny wschód od Rovaniemi, na wzgórzu Korvatunturi na granicy fińsko-rosyjskiej (miejsce to ma niezwykły pocztowy numer adresowy: FIN-99999, także tu trafiają tysiące listów do św. Mikołaja).
W rzeczywistości w latach 20. XX wieku fiński sprawozdawca radiowy, Markus Rautio, spopularyzował legendę, wiążącą św. Mikołaja ze wzgórzem "Korvatunturi" (oznacza to „Wzgórze-Ucho”, ze względu na jego kształt, który nasuwa myśl, że wysłuchiwane są tam wszystkie dziecięce życzenia), ale po sowiecko-fińskiej wojnie zimowej 1939-40, kiedy Finlandia zmuszona była oddać ZSRR znaczną część swego terytorium, miejsce to znalazło się na samej nowej granicy fińsko-sowieckiej i przestało się w związku z tym nadawać do kultywowania tej legendy, toteż Mikołaja przeniesiono do Rovaniemi.
Transport.
Stacja kolejowa Rovaniemi znajduje się na linii Laurila – Kelloselkä i posiada bezpośrednie połączenia m.in. z Oulu, Tampere, Helsinkami i Turku. Pociągi kursują również do położonego na północny wschód Kemijärvi. W fazie planów jest fińsko-norweski projekt wybudowania 500-kilometrowej linii łączącej Rovaniemi z Kirkenes.
Rovaniemi posiada regularne połączenia autobusowe z Helsinkami, Oulu, Kajaani, Tornio, Ivalo, Haaparanta i in. W okresie letnim autobusy docierają również do Przylądka Północnego w Norwegii.
Około 10 kilometrów na północ od centrum miasta znajduje się port lotniczy Rovaniemi.
Miasta partnerskie.
Rovaniemi ma podpisane umowy o współpracę z 13 miastami. Najstarsza z nich jest ze szwedzką Kiruną, najnowsza – z chińskim Harbinem.
W latach 1962-2022 miasto współpracowało również z rosyjskim Murmańskiem. Współpraca ta została zawieszona w marcu 2022 w związku z rosyjską inwazją na Ukrainę.

</doc>
<doc id="97509" url="https://pl.wikipedia.org/wiki?curid=97509" title="Korn (album)">
Korn (album)

KoЯn – pierwszy album amerykańskiego zespołu Korn, wydany 11 października 1994 roku przez Epic i Immortal. Album zawiera 3 utwory z poprzedniego albumu (demo) Neidermayer's Mind. Album sprzedał się w nakładzie 10 milionów egzemplarzy.
Tematami przewodnimi piosenek albumu są narkotyki, przemoc wobec dzieci i dokuczanie. Sama okładka, uznana za kontrowersyjną, przedstawia małą dziewczynkę siedzącą na huśtawce i przyglądającą się mężczyźnie, którego cień widoczny jest obok niej.
W ostatnim utworze na albumie zatytułowanym "Daddy", Jonathan Davis śpiewa o tym jak w dzieciństwie był molestowany seksualnie. Nie był on jednak ofiarą swojego ojca – jak sugeruje tytuł – lecz osoby, której tożsamości nie zdradził. Płacz wokalisty słyszany pod koniec utworu jest prawdziwy. Na żywo piosenka była wykonana tylko jeden raz, gdyż, według słów Davisa, jest ona dla niego zbyt osobista.

</doc>
<doc id="97517" url="https://pl.wikipedia.org/wiki?curid=97517" title="William H. Bell">
William H. Bell



</doc>
<doc id="97523" url="https://pl.wikipedia.org/wiki?curid=97523" title="DVD+R">
DVD+R

DVD+R – jeden ze standardów jednokrotnego zapisu informacji na nośniku danych, jakim jest dysk optyczny DVD. Umożliwia zapis 4,7 GB danych na jedną stronę nośnika. Kompatybilny z DVD+R standard wielokrotnego zapisu informacji to DVD+RW.
Historia.
Format DVD+R został opracowany przez koalicję firm zrzeszonych w organizacji DVD+RW Alliance w połowie 2002 roku. Standard ten mimo swojej premiery w połowie 2002 roku został zaakceptowany przez DVD Forum jako DVD dopiero wraz z dniem 25 stycznia 2008 roku. Wcześniej standard DVD+R pozostawał po prostu standardem nieoficjalnym, jednak jest obsługiwany przez około 90% odtwarzaczy DVD (również tych wyprodukowanych przed 2008 rokiem). W roku 2003 zaprezentowano technologię płyt dwuwarstwowych, które przy zastosowaniu standardu DVD+R umożliwiają zapis 8,5 GB danych na dwóch warstwach dysku. Technologia ta została wprowadzona przez producentów sprzętu w pierwszej połowie 2004 roku.
Specyfikacja.
Stopień pofalowania ścieżki prowadzącej, służącej do modulacji fazy odbitej wiązki lasera ze zmianami amplitudy wynosi dla płyt DVD+R 817,14 kHz. Umożliwia to zakodowanie dużej ilości informacji, takich jak adres (położenie) każdego sektora lub danych dotyczących strategii zapisu na konkretnym nośniku. Płyty DVD+R, jak i DVD-R, nagrane w stacjonarnej nagrywarce DVD muszą zostać najpierw „zamknięte” w nagrywarce DVD,aby mogły być odtworzone przez odtwarzacz DVD. Po operacji zamknięcia płyty nie można już dodawać nowych nagrań,ani edytować istniejących.
Różnice DVD-R a DVD+R.
Formaty DVD-R oraz DVD+R bardzo nieznacznie różnią się między sobą, choć oba są standardami jednokrotnego zapisu. Sposób użycia jest w obu przypadkach taki sam. Oba rodzaje płyt różnią się jednak techniką i prędkością nagrywania.
Trzeba być jednak ostrożnym, jeśli chodzi o płyty DVD-R, ponieważ czyste nośniki mają dwa standardy. Ten, którego należy używać, nazywa się „DVD-R do użytku ogólnego”. Ten drugi nosi nazwę „DVD-R do authoringu” i z powodu innego składu nadaje się tylko do masteringu. Ten rodzaj płyt DVD-R nie jest zazwyczaj szeroko dostępny.
1. Pojemność:
2. System adresowania:
3. Częstotliwość pofalowania ścieżki:
Porównanie pojemności.
Dla porównania, poniższa tabelka pokazuje pojemności czterech najczęściej używanych płyt DVD, wykluczając DVD-RAM.

</doc>
<doc id="97528" url="https://pl.wikipedia.org/wiki?curid=97528" title="Akira Toriyama">
Akira Toriyama

 − japoński mangaka, najbardziej znany jako autor popularnej serii "Dragon Ball", za sprawą której stał się jednym z najpopularniejszych rysowników komiksowych na świecie.
Życiorys.
Był absolwentem Prefekturalnego Liceum Przemysłowego w kierunku projekt techniczny (w 1974 r.). Następnie zaczął pracę w reklamie. Zmęczony pracą (1977 r.) postanowił zająć się rysowaniem.
Zadebiutował w 1978 w tygodniku mangowym wydawnictwa krótkim komiksem pod tytułem "Wonder Island".
Swój pierwszy sukces osiągnął po latach mangą "Dr. Slump", wydawaną od 1980, a zakończoną w sierpniu 1984 roku. Jeszcze w tym samym roku rozpoczął pracę nad "Dragon Ballem", którego tworzył przez następne jedenaście lat. Seria ta stała się niesamowicie popularna na całym świecie. Choć Akira nie planował tworzyć tak długiej serii i wielokrotnie zapowiadał jej koniec, seria doczekała się 42 tomów, co stanowi niemal 9000 stron komiksu. Zmęczony napiętym harmonogramem, Toriyama zakończył serię w 1995 roku. Wciąż jednak pracował jako konsultant przy produkcji "Dragon Ball GT", gdzie wykreował wizerunki kilku głównych postaci oraz współtworzył początkowe odcinki anime.
Poza rysowaniem Toriyama zajmował się także projektowaniem postaci do gier wideo, głównie na konsole Super Nintendo i Sony PlayStation. Postaci jego autorstwa możemy podziwiać m.in. w "Chrono Triggerze" oraz w serii gier "Dragon Quest".
Po zakończeniu serii "Dragon Ball", Akira zajął się krótkimi mangami, mającymi zwykle od 100 do 200 stron, takimi jak: "Alien X", "Cowa", "Kajika" oraz parodiującą "Dragon Balla" mangą "Neko Majin". W 2006 roku przyczynił się do powstania "Blue Dragon. "W 2013 roku stworzył jednotomową mangę "Jaco the Galactic Patrolman" (jap. "Ginga Patrol Jako"), której akcja toczyła się w uniwersum "Dragon Ball".

</doc>
<doc id="97529" url="https://pl.wikipedia.org/wiki?curid=97529" title="Bliżyn">
Bliżyn

Bliżyn – wieś w Polsce, położona w województwie świętokrzyskim, w powiecie skarżyskim, nad rzeką Kamienna. Siedziba gminy Bliżyn licząca w 2012 r. 1785 mieszkańców. Przez Bliżyn przebiega droga krajowa 42 i linia kolejowa 25 ze Skarżyska-Kamiennej do Tomaszowa Mazowieckiego.
Wieś jest siedzibą rzymskokatolickiej parafii św. Ludwika w Bliżynie.
Integralne części wsi.
W latach 1954–1972 wieś należała i była siedzibą władz gromady Bliżyn.
Turystyka i przyroda.
Bliżyn, mający w przeszłości charakter osady przemysłowej, pełni obecnie funkcje gminnego centrum administracyjnego, handlowego i usługowego. Miejscowość, malowniczo położona w dolinie rzeki Kamiennej, w strefie ochronnej Suchedniowsko-Oblęgorskiego Parku Krajobrazowego, między dużymi kompleksami leśnymi – Puszczą Świętokrzyską i Lasami Majdowsko-Niekłańskimi – posiada także walory rekreacyjne. Jest punktem startowym zielonego szlaku turystycznego prowadzącego do Zagnańska i czarnego szlaku turystycznego prowadzącego do Sołtykowa. Przez Bliżyn prowadzi także Piekielny Szlak.
W lasach otaczających Bliżyn położonych jest kilka rezerwatów przyrodniczych – m.in. 50-hektarowy rezerwat Świnia Góra, chroniący fragment lasu o pierwotnym charakterze. W 2005 r. w Puszczy Świętokrzyskiej osiedliła się wataha wilków, chronionych ssaków drapieżnych.
W Bliżynie znajduje się prywatne muzeum Domek Tkaczki.
W maju 2002 r. w czasie wielkiej powodzi doszło do wielu szkód, m.in. przerwania tamy zalewu oraz zerwania wiaduktu kolejowego w miejscowości Wołów na terenie gminy. Zalew odbudowano, na przełomie lutego i marca 2012 r. powiększony zbiornik napełniono wodą, a jego otwarcie nastąpiło w czerwcu 2012 r.
Historia.
Pierwsza wzmianka o Bliżynie ("Blizinie") pochodzi z kronik Długosza z 1410 r., wówczas to Władysław Jagiełło nocował w Bliżynie (u Długosza „Blisziny”) w nocy z 21 na 22 czerwca w drodze pod Grunwald. Z okazji 600 tego wydarzenia w Bliżynie powstał pomnik Jagiełły, niedaleko urzędu gminy.
Wieś była jedną z miejscowości należących do Zagłębia Staropolskiego. Na początku XVI w. powstały w Bliżynie pierwsze kuźnice. W XVIII wieku funkcjonowały tu trzy dymarki dające rocznie 1500 cetnarów żelaza.
Prywatna wieś szlachecka "Blizin", położona była w drugiej połowie XVI wieku w powiecie opoczyńskim województwa sandomierskiego. W okresie XVI wieku wieś należała do rodu Karwickich wraz z Karwicami. W 1577 pobór płacił Stanisław Karwicki – starosta latowicki, od 2 ½ łana kmiecego.
W wieku XIX Bliżyn opisano jako wieś nad rzeką Kużniczką, w powiecie koneckim, gminie Blizin, parafii Odrowąż. W drugiej połowie XIX wieku istniał tu wielki piec, fryszerka, kuźnica. Kościół filialny podlegał parafii Odrowąż. Wieś była siedzibą urzędu gminny. Według spisu miast, wsi, osad Królestwa Polskiego z 1827 r. było tu 18 domów i 150 mieszkańców. Około 1880, 34 domostwa. Gmina Bliżyn należała do sądu gminnego okręgu II w Chlewiskach, stacja pocztowa była w Suchedniowie.
W 1841 Bliżyn był własnością Wielogłowskich. Posiadał wielki piec, 16 warsztatów ręcznych i 5 fryszerek dostarczających w sumie 10000 cetnarów surowego i 6000 cetnarów kutego żelaza. Fabryki rozwinęły się właściwie pod rządami hrabiostwa Platerów a ich rozkwit trwał do 1905.
Bliżyn jest znany także jako miejsce, gdzie jedynie w okręgu doszło do ciągłości wydobywania węgla przy urobku rudy. Miało to miejsce w kopalni „Piekło”. Furta wynosiła 0,55 m, w stropie piaskowiec, w spągu łupek szary, pokład w dwóch warstewkach bardzo zanieczyszczonych przerostami. W latach 1916 i 1917 wydobyto i wysłano koleją ogółem 750 ton tego węgla.
Podczas II wojny światowej, na terenie fabryki farb i lakierów, znajdował się tu niemiecki obóz dla jeńców radzieckich, przekształcony w obóz pracy przymusowej (podobóz obozu koncentracyjnego w Majdanku).
W Bliżynie w 1942 r. Niemcy utworzyli obóz jeńców radzieckich. Po wymordowaniu ok. 8500 osób od marca 1943 r. w obozie pracy przymusowej zaczęto osadzać więźniów cywilnych, Żydów i Polaków. W 1943 r. więziono przeciętnie ok. 5000 osób, w tym ok. 4000 pochodzenia żydowskiego. Więźniów zatrudniano w pobliskich kamieniołomach i na terenie obozu w warsztatach branży odzieżowo-obuwniczej. Od marca 1943 r. do czasu przekazania obozu Majdankowi komendantem Bliżyna był SS-Untersturmführer Paul Nell. Obóz został zamknięty w roku 1944 po przekazaniu więźniów do KL Majdanek.
Zabytki.
Do rejestru zabytków nieruchomych zostały wpisane obiekty:
Poza rejestrem

</doc>
<doc id="97531" url="https://pl.wikipedia.org/wiki?curid=97531" title="Sean Flynn">
Sean Flynn

Sean Leslie Flynn (ur. 31 maja 1941 w Los Angeles, zm. prawdopodobnie 6 kwietnia 1970 w Kambodży) – amerykański aktor i fotoreporter.
Życiorys.
Urodził się w Los Angeles jako syn pary aktorskiej Lili Damity i Errola Flynna. Jego rodzice rok po jego narodzinach rozwiedli się, a prawo do wychowania syna stało się źródłem zaciętego sporu między nimi. Ostatecznie prawo to przyznano matce.
Przed kamerami zadebiutował w 1957 w telewizyjnym cyklu "Errol Flynn Theatre", gdzie wystąpił w dwóch epizodach: "Strange Auction" i "Man for Sale". W 1959 wstąpił na Duke University, wkrótce jednak porzucił naukę. 
W 1960 zagrał małą rolę w filmie "Where the Boys Are", a rok później podpisał kontrakt na główną rolę w filmie "Syn kapitana Blooda" będącym kontynuacją filmu jego ojca "Kapitan Blood" (1950). 
W 1966 znudzony aktorstwem wyjechał do Wietnamu, gdzie toczyła się wojna, jako korespondent francuskiego pisma „Paris Match”. W marcu 1966 ranny w kolano opuścił Wietnam. W 1967 po raz ostatni zagrał w filmie ("Cinq gars pour Singapour"), a później jako fotoreporter wyjechał na Bliski Wschód, gdzie wybuchła wojna sześciodniowa. W 1968 powrócił do Wietnamu gdzie pracował m.in. dla „Time”. 
W 1970 Flynn i pracujący dla CBS Dana Stone udali się do Kambodży zbierać materiał o toczonych tam walkach. 6 kwietnia opuścili Phnom Penh, kierując się na południowy wschód, w stronę frontu. Zaginęli w pobliżu Svay Rieng, prawdopodobnie uprowadzeni przez Czerwonych Khmerów lub działające na tym terenie jednostki Wietkongu. Jego los pozostał nieznany, w 1984 został uznany prawnie za zmarłego.
Tego samego dnia w tej samej okolicy zaginęło jeszcze trzech innych korespondentów:

</doc>
<doc id="97532" url="https://pl.wikipedia.org/wiki?curid=97532" title="Dragon Ball Z">
Dragon Ball Z

 – japoński serial animowany, kontynuacja "Dragon Ball" opartego na mandze o tym samym tytule stworzonej przez Akirę Toriyamę. Seria opowiada o kolejnych przygodach Son Gokū i jego przyjaciół. Bohaterowie stają się coraz silniejsi i muszą stawiać czoła coraz to potężniejszym przeciwnikom. Anime zostało wyprodukowane przez Toei Animation. Było oryginalnie emitowane na kanale Fuji TV od 26 kwietnia 1989 do 31 stycznia 1996 i liczyło łącznie 291 odcinków.
Fabuła.
Fabuła "Dragon Ball Z" pokrywa się z rozdziałami 195–519 mangi "Dragon Ball". W oryginalnej wersji japońskiej podzielona jest ona na 4 sagi, jednak można również spotkać się z innymi podziałami.
Saga Saiyan (odcinki 1–35).
Od pokonania odrodzonego Piccolo przez Son Goku na 23 Tenkaichi Budōkai mija 5 lat. Goku ożenił się z Chichi i wraz z jej ojcem zamieszkał w pobliżu swojej starej chatki. W międzyczasie rodzi się mu syn, którego na cześć swojego adopcyjnego dziadka nazwał Son Gohanem. Gdy Gohan ma 4 lata, Goku postanawia wraz z nim pojechać na spotkanie ze starymi przyjaciółmi do Żółwiej Chaty. Tego dnia na Ziemię przybywa kosmiczny wojownik Raditz, który odkrywa, że populacja ziemska nadal istnieje, co oznaczało, że zawiódł wojownik wysłany w celu jej eksterminacji. Goku i Piccolo odkrywają jego ogromną moc, zaś rozwścieczony kosmita przybywa do Żółwiej Chaty, gdzie bez problemu obezwładnia Krillina i pyta się głównego bohatera, dlaczego nie wybił on Ziemian. Goku w tym momencie poznaje prawdę o sobie – jest tak naprawdę kosmitą z wojowniczej rasy Saiyan wysłanym na Ziemię w celu wymordowania jej populacji, a jego prawdziwa tożsamość to Kakarot, brat Raditza. Genialny Żółw wspomina, że gdy stary Son Gohan odnalazł małego Goku leżał on w tajemniczym statku kosmicznym o kształcie kuli i że był on bardzo agresywnym dzieckiem do czasu kiedy uderzył się w głowę co spowodowało, że zapomniał o sobie i o swojej misji. Raditz porywa małego Gohana i stawia Goku ultimatum, że zabije mu syna jeśli ten nie przyniesie mu do następnego dnia stu trupów. Goku postanawia ścigać brata, jednak do Żółwiej Chaty przybywa Piccolo twierdzący, że Goku nie dałby sobie rady z kosmitą w pojedynkę. Dwaj śmiertelni wrogowie postanawiają połączyć siły i powstrzymać Raditza. Goku odnosi sporo ran, co doprowadza Gohana do furii i ujawnienia się jego ogromnej siły. Saiyanin jednak okazuje się zbyt potężny jak na siły Goku i Piccolo. Ostatecznie bohaterowie odnoszą pyrrusowe zwycięstwo. Piccolo, choć zabił Raditza, pozbawił życia też Goku, który postanowił się poświęcić przytrzymując brata by nie uciekł przed zabójczą techniką. Przed dobiciem Saiyana Piccolo mówi mu, że Goku zostanie wskrzeszony przez spełniające życzenia Smocze Kule, jednak Raditz mówi, że informacja ta trafia przez komunikator do dwóch innych Saiyan - Nappy i Vegety, którzy decydują się zdobyć je by osiągnąć nieśmiertelność. Saiyanie ci mają być jeszcze silniejsi, jednak przybyć mogą dopiero za rok.
Wojownicy postanawiają trenować do czasu przybycia kosmitów. Piccolo porywa Gohana by wyzwolić jego potencjał bojowy, Bóg i Mr. Popo chcą wyszkolić Krillina, Yamchę, i innych ludzkich wojowników, zaś przebywający w Zaświatach Goku ma przebiec Drogę Węża, którą dotrze do swojego kolejnego mistrza - Króla Światów. Po kilku zabawnych perypetiach Król Światów decyduje się nauczyć Goku techniki zwanej Kaiōkenem, która zwiększy jego siłę, a także techniki o nazwie Genkidama, która pozwala mu wytworzyć potężną kulę mocy złożoną z mocy istot żyjących na planecie. Ponadto już sam pobyt na rodzinnym globie Króla Światów jest dla Goku intensywnym treningiem, gdyż tamtejsza grawitacja jest 10 razy większa od ziemskiej. 
Okazuje się, że Saiyanie przybyli na Ziemię wcześniej, niż powiedziano. Do walki z nimi stają Gohan, Piccolo, Krillin, Yamcha, Tenshinhan i Jiaozi, jednak wskrzeszony Goku musi jeszcze się wydostać z Zaświatów, przez co przyjaciele będą musieli na niego poczekać. Niestety do czasu przybycia wskrzeszonego bohatera giną Yamcha, Jiaozi, Tenshinhan i osłaniający Gohana Piccolo, co doprowadza również do śmierci Boga i zniknięcia Smoczych Kul. Po przybyciu na Ziemię Goku rozprawia się z Nappą, który zostaje dobity przez Vegetę. Zdając sobie sprawę z potencjału drugiego Saiyana Goku nakazuje Gohanowi i Krilinowi uciec, jednak ci czując ich niebezpieczną walkę postanawiają wrócić i pomóc Goku. Vegeta wytwarza sztuczny księżyc i zmienia się w Ōzaru co stanowi śmiertelne zagrożenie, jednak zostaje mimo wszystko pokonany przez Goku i Yajirobe, który odcina kataną Saiyanowi ogon. Obolały Vegeta nie daje za wygraną i postanawia walczyć dalej, przez co Goku jest zmuszony do użycia Genkidamy, jednak jest na tyle obolały, że pomóc musi mu w tym Krillin, który przejmuje kulę energii i rzuca w Vegetę. Saiyanin omija kulę, która leci w kierunku Gohana, jednak ten odbija ją prosto we wroga. Mimo to Vegeta nadal pozostał przy życiu. Gohan, który odzyskuje ogon, przypadkowo spojrzał na sztuczny księżyc, co doprowadza go do przemiany w Ōzaru. Gohan walczy z Vegetą i choć temu drugiemu udało się obciąć mu ogon, to jednak ogromne małpie ciało spadło na Saiyana ostatecznie go pokonując. Ledwo żywy Vegeta dociera do swojego statku. Krillin postanawia go dobić, jednak ostatecznie na prośbę Goku nie robi tego pozwalając Vegecie uciec.
Saga Freezera (odcinki 36–107).
Po walce z Vegetą Goku, Gohan, Krillin i Yajirobe zostają hospitalizowani, zaś zwłoki ich poległych przyjaciół zostają zachowane. Z powodu śmierci Piccolo znikają Smocze Kule, zaś bohaterowie szukają wyjścia by przywrócić poległych do życia. Krillin wspomina, że Nappa nazwał Piccolo Nameczaninem, co wraz z informacją od Króla Światów o istnieniu planety Namek doprowadza grupę do przekonania, że muszą istnieć drugie Smocze Kule. Grupa zaczyna szukać sposobu na dotarcie na Namek. Z pomocą wojownikom przychodzi Mr. Popo, który znalazł statek jakim Piccolo przyleciał z Namek na Ziemię. Po przebudowie statku w kosmos wyruszają Bulma, Krillin oraz Gohan, który poleciał wbrew woli matki by pomścić Piccolo. Przebywający w szpitalu Goku prosi ojca Bulmy aby odnalazł i przerobił dla niego statek, którym przyleciał na Ziemię będąc bobasem. Po wizycie Genialnego Żółwia i Yajirobe oraz otrzymaniu fasolki Senzu Goku wyruszył na Namek w statku dostosowanym do treningów w wysokiej grawitacji.
O Smoczych Kulach z Namek dowiaduje się zły i niewiarygodnie silny imperator Freezer, który wraz ze swoim wojskiem przybywa na ową planetę w celu osiągnięcia nieśmiertelności. Ma jednak jedną obawę, a mianowicie boi się Saiyan, gdyż w jego rodzie była przekazywana legenda o potężnym Super Saiyanie o złotych włosach. W pogoń za nim udaje się odratowany Vegeta. Kiedy Krillin, Gohan i Bulma dotarli na Namek odkryli obecność wojsk Freezera zabijających stawiających im opór Nameczan by przejąć kule. Bohaterowie dają im o sobie znać poprzez furię Gohana. Krillin i Gohan uratowali małego Nameczanina Dende, który opowiedział im, że Smocze Kule zostały stworzone przez Guru Nameczan przechowującego jedną z nich. Krillin udaje się do Guru po Kulę aby ukryć ją przed Freezerem i Vegetą, którego obecność również odkryli. W międzyczasie Vegeta pozbywa się swojego rywala Kiuiego oraz pomagiera Freezera - Dodorię. Ten wyjawia mu, że to Freezer, a nie meteoryt zniszczył planetę Vegeta i wymordował większość Saiyan, gdyż bał się, że któryś z nich przybierze formę złotowłosego wojownika. Vegeta postanawia zemścić się na Frezerze przy okazji kradnąc przejęte przez niego Smocze Kule i zabijając drugiego pomocnika Freezera - Zarbona. W międzyczasie Goku trenując pod zwiększoną grawitacją otrzymuje od Króla Światów informację o Freezerze i prośbę, aby się do niego nie zbliżał. Mimo to Goku ignoruje go.
Freezer po stracie wszystkich żołnierzy oraz skauterów rozkazuje elitarnemu Oddziałowi Ginyu przybyć na Namek i dostarczyć nowe urządzenia. Ich innym zadaniem jest odnalezienie skradzionych przez Vegetę Smoczych Kul. Vegeta postanowił sprzymierzyć się z Krillinem i Gohanem, gdyż jedynym wyjściem na pokonanie Freezera jest stanie się nieśmiertelnym. Na nieszczęście bohaterów Ginyu przejmuje ich Kule dostarczając cały komplet Freezerowi, zaś swoim czterem kompanom nakazuje rozprawić się z Vegetą i Ziemianami. Pierwszy do walki staje zdolny do manipulacji czasem Gurt, jednak zostaje zabity przez Vegetę. W dalszej kolejności bohaterów atakuje Recoome, który stanowi nie lada wyzwanie dla Vegety. Na pomoc trójce zdążył przybyć Goku, który właśnie wylądował na Namek. Rozprawia się on z Recoomem i Burterem, których następnie dobija Vegeta, zaś Jeice'owi nakazuje poinformować Ginyu by opuścili planetę. Tymczasem Freezer ponosi porażkę w aktywacji Kul i rozkazuje Ginyu znaleźć sposób na wezwanie smoka. Ginyu staje do walki z Goku i zamienia się z nim ciałami, jednak odkrywa, że nie jest w stanie kontrolować pełnej mocy Goku. Vegeta zabija Jeice'a, a Goku cudem udaje się wrócić do swego ciała zamieniając ciałami Ginyu i żabę. Guru Nameczan nakazuje Dende przekazać bohaterom, że ich smok spełni 3 życzenia, ale muszą być wypowiedziane po nameczańsku. Goku po raz kolejny musi zostać uleczony.
Kiedy Freezer odkrywa nieobecność Ginyu postanawia samemu udać się do Guru Nameczan o zdradzenie tajemnicy Kul. Guru odmawia i nakazuje swojemu najlepszemu wojownikowi Nailowi walczyć z Freezerem, jednak Freezer go pokonuje i zostawia konającego. Bohaterowie wraz z Dende aktywują Smocze Kule i okazuje się, że nameczański smok spełni aż trzy życzenia, jednak jednym życzeniem może przywrócić do życia tylko jedną osobę. Kiedy zastanawiają się, o co poprosić smoka na początku, za pośrednictwem Króla Światów kontaktuje się z nimi Piccolo i przedstawia im następujący plan: aby w pierwszym życzeniu poprosić o jego wskrzeszenie, a w drugim - poprosić o przeniesienie go na Namek. Poprzez jego odrodzenie odrodzi się również Bóg, co oznacza odzyskanie mocy przez ziemskie kule. Kiedy bohaterowie tak czynią Piccolo przybywa na Namek, a Vegeta żąda od Dende aby poprosił smoka o nieśmiertelność dla niego, jednak w tej chwili nameczańskie Kule utraciły moc z powodu śmierci Guru. Bohaterów atakuje Freezer, jednak Vegeta daje radę stawić mu opór z uwagi na saiyańską zdolność do zwiększania swej siły będąc odratowanym po stanie bliskim śmierci. Freezer jest zmuszony przemienić się w swoją drugą formę przypominającą ogromnego humanoida z rogami i walcząc z bohaterami poważnie rani Krillina, którego uzdrawia Dende. W międzyczasie Piccolo odnalazł konającego Naila i postanawia połączyć się z nim. Kiedy wzmocniony przybywa do walki z Freezerem i również stawia mu poważny opór, złoczyńca aktywuje swą trzecią formę przypominającą kosmitę. Jednak i tu bohaterowie stawili mu opór, przez co Freezer aktywuje swoją ostatnią, czwartą i najsilniejszą formę. Goku odzyskuje siły i staje z nim do walki, jednak galaktyczny tyran zabija Dende, a następnie Vegetę. Goku prowadzi długą i zaciętą walkę ze złoczyńcą stosując wszelkie możliwe techniki, aż ostatecznie postanawia zaatakować przy użyciu kuli Genki Dama. Goku ostatecznie posłał potężną kulę w kierunku wroga i pozornie go pokonał, jednak okazało się iż galaktyczny tyran cudem przeżył. Rozwścieczony Freezer poważnie rani Piccolo, a następnie zabija Krillina. Druga śmierć najlepszego przyjaciela, który nie może już być wskrzeszony doprowadza Goku do furii i przemiany w Super Saiyanina. Goku nakazuje synowi i pozostałym uciekać, a sam postanawia się zemścić walcząc z Freezerem, który niszczy planetę.
Król Światów wraz z Bogiem obmyślają plan, aby uratować obecnych na Namek Ziemian i wskrzesić pozostałych. Bóg nakazuje Mr. Popo zebrać ziemskie Kule i wskrzesić wszystkich, którzy zginęli zabici przez armię Freezera na Namek, co doprowadziłoby do ożywienia także i Guru Nameczan i odzyskania mocy przez tamtejsze Kule. Król Światów nakazał Guru i Dende aby w ramach ostatniego życzenia przenieśli wszystkie osoby z Namek na Ziemię, jednak na prośbę Goku uczynić wyjątek odnośnie do dwójki walczących. Po długiej walce Goku śmiertelnie rani Freezera przez jego nieuwagę i decyduje się na ucieczkę. Nie udaje mu się i pozornie ginie w eksplozji Namek. Pozostali obecni zostają przeniesieni na Ziemię na której umiera Guru czyniąc swoim następcą Mooriego. Wraz z Nameczanami, Ziemianami i Vegetą przybyły też Smocze Kule, które po trzech miesiącach przenoszą duszę Krilina i wskrzeszają go oraz Yamchę. Okazuje się, że Goku przeżył, jednak z niewyjaśnionych powodów nie chce wracać na Ziemię. Po następnych trzech miesiącach do życia wracają Tenshinhan i Jiaozi, a Nameczanie przenoszą się na nową planetę Namek.
Cell Saga (Saga Komórczaka i Android Saga) (odcinki 108–199).
Pół roku po destrukcji Namek bohaterowie wiodą spokojne życie wyczekując powrotu Goku, lecz pewnego dnia wyczuwają przybywające na Ziemię dwie potężne energie, z których jedna wydaje się należeć do Freezera. Okazuje się, że ledwo przeżył on walkę z Goku na Namek i został połączony z mechanicznymi częściami. Freezer przybywa wraz ze swoim ojcem na Ziemię w celu zemsty na Wojownikach Z, jednak obydwaj wraz ze swoim wojskiem zostają zabici przez młodego chłopaka, który umie zmieniać się w Super Saiyana. Tajemniczy młodzieniec spotyka wojowników i informuje ich, że Goku ma przybyć tego dnia, jednak sam o sobie nie mówi nic. Kiedy Goku przybywa wyjawia, że od eksplozji Namek przebywał na planecie Yadrat, gdzie miejscowi nauczyli go sztuki teleportacji. Tajemniczy chłopak prosi Goku o chwilę rozmowy na osobności wyjawiając mu, że nazywa się Trunks i pochodzi z przyszłości, a jego rodzicami są Bulma i Vegeta, co wyjaśniało, dlaczego może stać się Super Saiyaninem. Celem jego podróży w czasie było ostrzeżenie bohaterów o nowym zagrożeniu, jakim będą dwa potężne cyborgi, które za 3 lata doprowadzą do śmierci wszystkich wojowników prócz jego i Gohana, zaś sam Goku umrze na serce zanim cyborgi się aktywują. Po przekazaniu leku Trunks wraca do swoich czasów, zaś bohaterowie postanawiają trenować do walki z cyborgami.
Po 3 latach Goku wraz z przyjaciółmi przybywa na wyspę by walczyć z cyborgami: C19 oraz C20. Jako pierwszy znalazł ich Yamcha, ale został przez nich ciężko zraniony. Krillin zabrał przyjaciela do Bulmy, która następnie uleczyła go fasolką. Goku proponuje cyborgom walczyć z dala od miasta. W trakcie pojedynku wojownik odkrywa, że maszyny potrafią pochłaniać energię wroga, ponadto zaczyna słabnąć w wyniku choroby serca, o której opowiadał mu Trunks. Goku omal nie zginął w wyniku walki, lecz w ostatniej chwili na ratunek przybywa Vegeta. Okazuje się, że opanował on transformację w Super Sayanina i pod tą postacią zaczyna walkę z C19, a w międzyczasie Yamcha zabiera ciężko rannego Goku do domu. Dumny sayanin z łatwością rozprawia się z C19, jednak jego towarzysz - C20 - uciekł z pola walki, a wojownicy zaczynają za nim pościg. W międzyczasie przylatuje Trunks z przyszłości - jednak ku zdumieniu wszystkich, chłopak twierdzi że Androidy C19 i C20 nie są tymi, o których ostrzegał 3 lata temu. Na pole walki przylatuje Bulma i odkrywa, że C20 to dr Gero we własnej osobie. Szalony cyborg wystrzelił w niebo pociski aby zyskać na czasie, przez co Bulma straciła panowanie nad samolotem, lecz ocalił ją Trunk z przyszłości. Okazuje się, że gdzieś w górach dr Gero ma swoje laboratorium - więc wojownicy postanawiają pierwsi je znaleźć i zniszczyć, aby Gero nie aktywował kolejnych cyborgów. W międzyczasie Gohan zabiera Bulmę i małego Trunksa do siedziby Capsule Corp., po czym sam wraca do swego domu. Ostatecznie plan szalonego naukowca się udaje: dociera on do laboratorium i aktywuje cyborgi C17 oraz C18. Niestety nie słuchają one rozkazów swego stwórcy i zabijają go. Trunks próbuje zniszczyć laboratorium z zewnątrz aby zapobiec aktywacji cyborgów, niestety one w ogóle na tym nie ucierpiały, ponadto aktywują trzeciego androida: C16. Na miejsce przylatuje Vegeta i rozpoczyna walkę z C18, lecz wróg z łatwością pokonuje sayanina oraz Trunska z przyszłości, a C17 rozprawia się Piccolo i Tenshinem. Tymczasem Krillin sparaliżowany strachem biernie przygląda się walce. Androidy następnie ruszają na poszukiwania Goku. Piccolo udaje się do pałacu wszechmogącego prosić go o dokonanie fuzji, dzięki czemu zyska na sile i będzie mógł pokonać wroga. Krillin wraz z Trunksem lecą do domu Goku, aby ewakuować chorego przyjaciela przed cyborgami. Zabierają go w tym celu na wyspę genialnego Żółwia. Tymczasem Bulma dowiaduje się o istnieniu kolejnej kapsuły czasu.
Gohan i Trunks lecą w miejsce gdzie znajduje się tajemnicza kapsuła. Po zbadaniu urządzenia udają się na wyspę genialnego żółwia. Tymczasem Wszechmogący dokonuje fuzji z Piccolo, po czym udaje się do pewnego miasta gdzie zaczynają tajemniczo znikać ludzie: okazało się żę grasuje tam tajemniczy potwór. Podczas zaciętej walki między nameczaninem a potworem, ten drugi ujawnia że nazywa się Komórczak, ponadto oświadcza iż zamierza wchłonąć cyborgi C17 oraz C18 aby osiągnąć doskonałą formę. Krillin i Trunks przybywają nameczaninowi z odsieczą i płoszą wroga. Następnie Piccolo wraz z Tenshinem ścigają potwora, a Trunks i Krillin odnajdują bunkier pod laboratorium dr Gero i niszczą komórczaka z teraźniejszości. Tymczasem Goku odzyskuje zdrowie po ciężkiej chorobie. Bohater zabiera swojego syna, i spotyka się z Vegetą i Trunksem, proponując im trening w Komnacie czasu (jako pierwsi trening rozpoczęli Vegeta i Trunks.) W międzyczasie Bulma skonstruowała urządzenie do deaktywacji cyborgów i przekazała je Krillinowi, a Piccolo walczy z C17, lecz komórczak wyczuł energię nameczanina i udał się na pole bitwy. Wówczas Piccolo i C17 razem stawiają czoło Komórczakowi. Potwór co prawda pokonał nameczanina, lecz z odsieczą przybył trzeci cyborg - C16. Po pozornym zwycięstwie cyborgów komórczak pochłania C17 przybierając drugą formę. Z komórczakiem próbują walczyć C16 oraz Tenshinhan, lecz bezskutecznie. Tymczasem Vegeta i Trunks kończą trening i lecą do walki z potworem. Dumny sayanin ma dużą przewagę nad komórczakiem, jednak przekonany o swej sile pozwala potworowi odnaleźć i wchłonąć C18. Krillin miał za zadanie deaktywować cyborgi, lecz zawahał się i zniszczył urządzenie Bulmy. Potwór ostatecznie wchłania C18 i osiąga idealną formę.
W filerze, Goku startuje w TB, i walczy Paikuhanem
Saga Buu (odcinki 200–291).
7 lat po pokonaniu Komórczaka, Gohan zaczyna chodzić do szkoły średniej „Orange Star” i spotyka tam Videl, córkę Herkulesa. Żeby ukryć swoją tożsamość Gohan przybiera postać Great Saiyamana żeby walczyć ze złem, ale i tak Videl go rozpoznaje. Bohaterowie dowiadują się od Goku, że ten może wrócić na 24 godziny na Ziemię. Mówi, że dokona tego podczas 25 Tenkaichi Budokai. Na 25 TB spotykają Shina, który mówi im o Majin Buu. Okazuje się, że dwóch zawodników jest pod wpływem magii czarnoksiężnika Babidiego. Babidi potrzebuje energii, aby obudzić Majin Buu ze snu. Ofiarą kontrolowanych przez maga wojowników staje się Gohan. Kradną oni energię i uciekają na statek Babidiego. Na statek Babidiego lecą również Goku, Vegeta, Gohan, Shin, Kibito, Piccolo, Krillin oraz Videl, która z powodu braku energii wraca. Za nimi podążają Trunks i Goten. Po przylocie i małej konfrontacji z Daburą – królem demonów – Piccolo oraz Krillin zostają zamienieni w kamień oraz zabija Kibito. Następnie Dabura ucieka na statek, a Shin wyjawia, że trzeba zabić Daburę, aby przywrócić kolegom życie. Do statku Babidiego wchodzą Shin, Goku, Vegeta oraz Gohan. Okazuje się, że żeby dojść do Babidiego i Dabury trzeba pokonać 3 poziomy pokonując przeciwników. Vegeta oraz Goku bez problemu pokonują wrogów z pierwszych dwóch poziomów, na trzecim poziomie przeciwnikiem okazuje się być Dabura. Do walki z nim staje Gohan. Dabura zostaje odwołany przez Babidiego, który zaczął opanowywać umysł Vegety. Ten staje do walki z Goku. Podczas walki wyjawia wszystko, co tak naprawdę o nim myśli m.in. to, że nie może pojąć tego, że wojownik niskiej klasy może lepiej przyswajać trening, niż elita Saiyan. Walka kończy się ogłuszeniem Goku przez Vegetę. W czasie walki zostali oni przeniesieni na TB 25, gdzie Vegeta w celu prowokacji Son'a zabił kilkudziesięciu widzów na trybunach. Jakby tego było mało, podczas walki pod wpływem energii wojowników obudził się Majin Buu. Babidi w celu sprawdzenia go, kazał zabić Daburę. Buu zmienił go w czekoladę i zjadł. Potem bez problemu pokonał Gohana i Shina. Na miejsce przybył Vegeta, który chcąc ratować świat postanawia się zabić generując wybuch, który ma pokonać Majin Buu. Niestety Majin Buu przeżył. Chwilę przed walką Vegety z Buu, Bulma wezwała Shenrona, aby ożywić zabitych przez Vegetę (przez co też do życia wrócił Kibito). Kibito odnalazł Shina oraz Gohana i ich uzdrowił, potem przenieśli się na planetę Kaioshinów. Bulma przybyła na miejsce śmierci Vegety. Kiedy dowiedziała się od Piccolo, że ten umarł wpadła w histerię. Goku się pozbierał i dołączył do reszty.
W tym samym czasie Buu i Babidi zaczęli swoją destrukcję planety. Zaczęli wybijać mieszkańców wszystkich miast. Goku pokładał nadzieję w Gotenie i Trunksie, mianowicie na technice fuzji, której nauczył się w zaświatach. Bohaterowie zdali sobie sprawę, że po pokonaniu Buu będzie można znaleźć smocze kule i ożywić mieszkańców Ziemi. Problemem okazał się brak smoczego radaru. Po ten przedmiot poleciał Trunks do swoich dziadków, a Goku chcąc zapewnić mu czas zajął się na chwilę Buu i Babidim. Goku zaprezentował również poziom Super Saiyana 3, którego moc była tak silna, że czuł ją nawet Północny Kai. Po walce Goku poprosił wrogów, aby nic nie niszczyli przez 2 dni, a potem przybędzie wojownik, który pokona Buu. Trunks i Goku wrócili do boskiego pałacu. Goku nauczył Trunksa i Gotena techniki fuzji. Krótko po tym Son musiał wracać do zaświatów (swój czas na Ziemi skrócił przez używanie SSJ3). Po pożegnaniu się Trunks i Goten dokonali fuzji tworząc przy tym nowego wojownika - Gotenksa. Nie zważając na uwagi Piccolo polecieli walczyć z Buu, który pokonał ich bez problemu. Poddali się treningowi. W tym czasie Herkules został wysłany, by pokonać Buu. Jednak ten zaprzyjaźnił się z nim i zaadoptowali psa przez co Buu złagodniał. Problemy wróciły, kiedy jakiś człowiek postrzelił Herkulesa. Buu kazał mu uciekać. Potwór wypluł z siebie innego Buu – było to czyste zło które w nim siedziało. Po krótkiej walce gruby Buu strzelił w złego Buu promieniem, który miałby go zmienić w czekoladę. Zły Buu odbija ten promień, a następnie zjada czekoladkę z grubego Buu i tak tworzy się Super Buu. W tym czasie Gohan trenuje na planiecie Kaioshinów. Wyciągnął on miecz Z, który ma mu dać energię potrzebną do pokonania Buu. Goku wyczuł jego energię i teleportował się do Gohana i jego towarzyszy. W trakcie prób Gohan wraz z Shinem łamią miecz, przez co uwalniają Starszego Kaioshina. Był on tam zamknięty, ponieważ pokłócił się z bogiem zniszczenia Beerusem. Okazuje się, że ma on dar wyzwalania ukrytego potencjału, co robi z Gohanem. W międzyczasie Buu zabił prawie wszystkich przebywających w Boskim Pałacu. Przeżyli Goten, Trunks oraz Piccolo. Stają oni do walki z Buu, lecz ten ich pochłania, a w tym czasie przybywa na Ziemię Gohan. Buu nie stanowi dla niego wyzwania, lecz i on zostaje pochłonięty przez potwora. Starszy Kaioshin oddaje swoje życie Goku, aby ten mógł pokonać Buu. Na prośbę Goku na Ziemię wraca też Vegeta. Goku, który otrzymał od Starszego Kaioshina kolczyki potary namawia Vegetę do fuzji. W końcu do tego dochodzi i powstaje Vegetto. Goku z Vegetą przewidują to, że Buu chce ich wchłonąć. Chwilę przed tym osłaniają się tarczą. Zostają rozdzieleni w środku potwora. Idą oni do jego mózgu i odnajdują wchłonięte postacie. Wyrywają je wszystkie i uciekają. Z powodu wyrwania również grubego Buu, Super Buu zmienia się w Kid Buu. Ten niszczy Ziemię, ale Goku, Vegetę, Herkulesa i Dende w porę ratuje Kibitoshin (fuzja Shina i Kibito). Przenieśli się oni na planetę Kaioshinów, co po chwili zrobił też Buu. Dende wraz z bogami przenieśli się na planetę Namek. Goku i Vegeta stanęli z nim do walki na zmianę. W końcu Vegeta zaproponował stworzenie Genki-Damy (znaną również jako Kula Życia). Dende będący na Namek wezwał Porungę i przywrócił do życia Ziemian wraz z ich planetą. Vegeta wraz z Goku proszą ziemian o przekazanie energii do Genki-Damy, jednakże robi to tylko garstka ludzi. Wtedy odezwał się Herkules, którego wszyscy posłuchali i oddali energię. Kula została rzucona przez Goku w stronę Kid Buu, jednakże ten ją odparł. Goku, który nie miał już siły postanowił się poddać, lecz Dende ostatnim życzeniem przywrócił mu energię. Goku odbił kulę i ostatecznie pokonał Kid Buu. Na planetę przybyli bogowie wraz z Dende. Dende dzięki swojej mocy uleczania przywrócił do sił Vegetę. Ten chciał zabić grubego Buu, który został oddzielony od Super Buu, jednakże Goku uświadomił mu, że to jego dobra część. Herkules postanowił się opiekować grubym Buu u siebie w domu. Potem wszyscy wrócili na Ziemię.
Następnie akcja przenosi się o 10 lat do przodu. Widzimy już starsze postacie. Gohan ożenił się z Videl i mają córkę - Pan. Goku trenuje wraz z Gotenem w celu przygotowania się do kolejnego Tenkaichi Budokai. Goku chce koniecznie wziąć w nim udział, ponieważ wypowiedział życzenie, które ma sprawić, że Majin Buu wróci jako dobry człowiek i liczy na spotkanie go na turnieju. Po rozpoczęciu się turnieju Goku staje do walki z reinkarnacją Buu - Uub'em. Prowokuje Uub'a, by ten go zaatakował. Goku poddaje walkę. Postanawia wziąć Uub'a na trening i mianuje go nowym obrońcą Ziemi. Ostatnia scena całej serii to odlot Goku i Uub'a na trening.
Inne media powiązane z serią.
W 2008 roku powstał odcinek specjalny pt. „Yo! The Return of Son Goku and Friends!!” (jap. Doragon Bōru Ossu! Kaette Kita Son Gokū to Nakama-tachi!!). Następnie został wydany odcinek specjalny mangi „Narodziny Super Saiyana” opowiadająca o walce Bardocka z Chilledem.. Od 5 kwietnia 2009 do 28 czerwca 2015 emitowana była w Japonii odświeżona wersja serii „Dragon Ball Z” pod tytułem „Dragon Ball Kai”. W 2013 roku został wyemitowany film kinowy pt. „Dragon Ball Z : Battle of Gods”. Kontynuacja filmu pt. „Dragon Ball Z: Resurrection ‘F’ „ została wydana w kwietniu 2015 r.
Seria DBZ zawiera:
Wersja Polska.
Od maja 2000, w Polsce wyemitowano wszystkie odcinki serialu z francuskim dubbingiem i polskim lektorem na kanale RTL7, dostarczoną przez francuską firmę AB Groupe (dystrybutora serii na Polskę i Europę). Do grudnia 2002 roku, emitowano serię ponownie na kanale RTL7 i TVN7.Wersja polska – RTL7Opracowanie i udźwiękowienie – Saga StudioLektor – Marek Robaczewski (jako Zbigniew Dobrzański i Zbigniew Raciborski)
W Polsce wydano 5 filmów kinowych na licencji AB Groupe:
Filmy kinowe z polskim lektorem.
W 2001 roku wydano następujące filmy na VHS: Dragon Ball Z: Martwa Strefa, Dragon Ball Z: Najsilniejszy wojownik na Ziemi oraz Dragon Ball Z: Największy pojedynek na świecie.
Wersja polska – Studio Kwartet na zlecenie Planet MangaTeskt – Piotr Andrzej MajewskiCzytał – Marek Robaczewski (jako Zbigniew Raciborski)
Filmy kinowe z polskim dubbingiem.
Dragon Ball Z: Fuzja.
Zasłuchany w przeboje z walkmana młody chłopak odpowiedzialny za maszynę oczyszczającą ze zła dusze skierowane do piekła, nie zauważa awarii urządzenia. Następuje wybuch i całe zło wydostaje się na wolność, po czym kumuluje w ciele chłopca i przybiera postać żółtego potwora – Janemba. Wszyscy zmarli, nawet ci przed wiekami – ożywają i wracają na Ziemię. Z pomocą przychodzą jednak Son Goku i Paikuhan.
Wersja polska.
Wersja polska – Master Film
Wystąpili:
i inni
Dystrybucja w Polsce: ITI Cinema
Dragon Ball Z: Atak smoka.
Wersja polska – Master Film
Wystąpili:
i inni
Dystrybucja w Polsce: ITI Cinema
Odbiór.
Według rankingu przeprowadzonego przez opiniotwórczy serwis IGN, Dragon Ball Z znalazł się na 78. miejscu wśród 100 najlepszych telewizyjnych seriali animowanych wszech czasów. W dorocznym cyklu Anime Grand Prix miesięcznika Animage, Dragon Ball Z uplasował się na czwartym miejscu w roku 1990, natomiast w dwóch kolejnych latach zajął miejsca trzecie. W 1994 roku został zaklasyfikowany jako szósty. Recenzenci i redakcja polskojęzycznego serwisu tanuki.pl wystawiła anime ocenę 6/10.

</doc>
<doc id="97535" url="https://pl.wikipedia.org/wiki?curid=97535" title="Luboń">
Luboń

Luboń – miasto w Polsce, położone w województwie wielkopolskim, w powiecie poznańskim, nad rzeką Wartą, w jej Poznańskim Przełomie. Stosunkowo duża liczba mieszkańców w porównaniu do niewielkiej powierzchni 13,51 km², na której rozciąga się miasto sprawia, że Luboń znajduje się na liście stu najgęściej zaludnionych miast w Polsce. Obecnie działa tu przemysł chemiczny – Luvena, budowlany oraz wiele innych podmiotów gospodarczych; dawniej występował również przemysł spożywczy i metalurgiczny.
Według danych GUS z 2020 r., miasto liczyło 32 015 mieszkańców.
Miasto utworzono 13 listopada 1954 roku, w wyniku nadania gromadzie Luboń (w skład której wchodziły Luboń, Żabikowo, Lasek) praw miejskich.
Uchwała Rady Miasta Luboń z dnia 16 marca 2023 r., w związku z decyzją Stolicy Apostolskiej, patronem miasta został ustanowiony bł. Edmund Bojanowski.
Położenie.
Luboń wchodzi w skład aglomeracji poznańskiej, zajmuje obszar 13,51 km². Od północy miasto przylega bezpośrednio do Poznania, a od południa graniczy z Wielkopolskim Parkiem Narodowym. Przez Luboń przebiega autostrada A2, której jeden ze zjazdów ("Poznań Luboń", dawniej nazywany "Dębina") położony jest częściowo na terenie Lubonia, droga wojewódzka nr 430, zapewniająca połączenie z południowymi powiatami Wielkopolski, oraz linia kolejowa Poznań – Wrocław. Blisko granicy miasta przebiega również trasa E261 (Świecie – Poznań – Wrocław).
W latach 1954–1998 miasto administracyjnie należało do województwa poznańskiego.
Według danych z roku 2002 Luboń ma obszar 13,52 km², w tym:
Według danych z 1 stycznia 2011 r. powierzchnia miasta wynosiła 13,51 km². Miasto stanowi 0,71% powierzchni powiatu.
Warunki naturalne.
W mieście występują następujące wody powierzchniowe:
Pochodzenie nazwy.
Nazwa "Luboń" pojawiła się w dokumentach źródłowych już na początku XIV wieku, a od tego czasu można znaleźć jej różne formy, jak na przykład: "Lubome" (1316), "Lubom" (1409), "Lubonya" (1443), "Lubon" (1508), "Luboń" (1655), "w Luboni" (1712). Pierwotnie nazwa miała postać "Lubom" i "Lubomie", występowała więc w formie rodzaju męskiego i rodzaju nijakiego, przy czym postać "Lubom" kończyła się miękkim "m". "Lubom" czy "Lubomie" to nazwa dzierżawcza (wskazująca na pierwszego właściciela osady), utworzona od imienia "Lubom" za pomocą archaicznego przyrostka j-, który zlał się z poprzedzającym "m", powodując jego miękkość. Z kolei imię "Lubom" jest skróconą formą jakiegoś imienia dwuczłonowego (o charakterze życzącym) z pierwszym członem "Lubo"-, np. "Lubogost, Lubomir, Lubomysł" itp.
Historia.
Miasto Luboń powstało 13 listopada 1954 roku w wyniku połączenia trzech wsi: Lubonia, Żabikowa i Lasku, należących do 5 października 1954 do gminy Żabikowo. De jure doszło do tego przez przekształcenie istniejącej zaledwie pięć tygodni gromady Luboń (składającej się z tych trzech miejscowości oraz z parceli 1 i 8 z karty Wiry z dawnej gromady Wiry) w miasto, dla którego ustalono 50 członków miejskiej rady narodowej.
Poniżej zamieszczonych jest kilka podstawowych informacji na temat historii wsi Lasek, Luboń i Żabikowo.
Luboń.
Pierwsza wzmianka o wsi o takiej nazwie pochodzi z 1316 roku. Dotyczy ona Mikołaja z Lubonia, przywołanego przed sąd w charakterze świadka. W okresie 1385–1429 Luboń należy do Pomiana i jego synów, a następnie od 1430 do 1452 do Mikołaja Strosberga, mieszczanina poznańskiego. W 1452 roku Erazm, Grzegorz, Katarzyna i Małgorzata, dzieci zmarłego Mikołaja, sprzedają swe części Lubonia władzom miasta Poznania. Odtąd przez 400 lat dochody z Lubonia zasilają kasę tego miasta. W latach 1469–1479 jest dzierżawiony przez agenta handlowego oraz bankiera, Mikołaja Wildę. W 1510 roku Luboń liczy 7 kwart roli chłopskiej i 6 kwart roli folwarcznej, 2 młyny i karczmę.
Ze wstępnych badań wynika, że wspomniany folwark mógł istnieć na obszarze ograniczonym z jednej strony ulicami Spadzistą i 3 Maja, a z drugiej doliną Warty i Strumienia Junikowskiego.
W 1709 roku panująca zaraza wyludniła niemal całkowicie wieś. Od 1719 roku osiedlali się w niej rolnicy z frankońskiego Bambergu, nazywani przez poznaniaków "bambrami".
Na początku XX wieku wraz z intensywnie rozwijającym się przemysłem nastąpił duży wzrost liczby mieszkańców Lubonia – powstały trzy duże zakłady przemysłowe: krochmalnia i drożdżownia, przekształcone po II wojnie w Wielkopolskie Przedsiębiorstwo Przemysłu Ziemniaczanego, a także zakład chemiczny produkujący między innymi nawozy fosforowe – obecnie Luvena (dawniej Zakłady Chemiczne Luboń).
Jak głosi jedna z nich, przed tysiącem lat, na południe od Poznania żył ród Puszczyków – myśliwych i bartników. „Ich wodzem był waleczny Lubom. Jego siostra, urodziwa Sławka, mieszkała w grodzie Mieszka I i była jego pogańską żoną. Po przyjeździe czeskiej Dąbrówki, Sławkę odesłano rodzinie. W ten sposób ród Puszczyków, odsunięty od wpływów po przyjęciu przez Mieszka chrześcijaństwa, zaczął się buntować i zbrojnie wystąpił przeciwko księciu. Doszło do bitwy, w której wojsko Mieszka rozgromiło Luboma i jego rodzinę. Pamięć o Puszczykach i Lubomie przetrwała w nazwach dwóch miejscowości powstałych w okolicy, gdzie stoczono decydującą bitwę.”
Żabikowo.
W 1283 roku należało do Bartłomieja z Poznania, któremu Przemysł II w zamian dał 4 łany na Winiarach i 5 jatek w Poznaniu. W 1311 roku Łodzic Wojciech z Krosna zastawił je biskupowi poznańskiemu Andrzejowi Zarembie. Ponieważ Wojciech w ciągu trzech lat zobowiązania swojego nie wykonał, Żabikowo pozostało własnością biskupa. W 1508 roku wieś posiadała 12 siedzib chłopskich, młyn i dwie karczmy. W 1564 roku zanotowano dwa stawy, przy każdym młyn o jednym kole korzecznym. W 1796 roku na skutek zarządzonej przez zaborcę konfiskaty dóbr kościelnych, Żabikowo stało się własnością Rządu Pruskiego. Wieś liczyła wtedy 10 gospodarstw (2 kmiece, 2 półrolnicze, 6 chałupników) odprawiających pańszczyznę na rzecz dworu w Komornikach. Wykorzystując złoża gliny tworzy się cegielnie: Królewską (początek XIX wieku) oraz Suwalskiego i Fechnera (przełom XIX i XX wieku). Z inicjatywy Augusta Cieszkowskiego utworzono w Żabikowie działającą w latach 1870–1877 Wyższą Szkołę Rolniczą. W pierwszych latach XX w., w celu wzmocnienia żywiołu niemieckiego, powstaje popierane przez władze pruskie osiedle z rynkiem (obecnie plac bł. E. Bojanowskiego). W czasach II Rzeczypospolitej siedziba gminy. We wrześniu 1942 roku zaczęto budowę obozu karno-śledczego, w którym do końca okupacji zginęło kilkuset Polaków.
Lasek.
Wieś olęderska założona w 1756 roku na polach majętności wirowskiej przez Augustyna Działyńskiego i jego żonę Annę z Radomickich Działyńską. Wieś założona na surowym korzeniu liczyła w 1760
roku jedenastu gospodarzy, 1784 r. – dziewiętnastu, a w 1793 – dwudziestu czterech. Do dziś znaczna część Lasku nie utraciła swego rolniczego charakteru.
Demografia.
Ludność miasta.
Dane dotyczące liczby mieszkańców Lubonia w perspektywie wieloletniej (1960–2008)
Struktura płci i wieku.
Dane z 31.12.2016
Piramida wieku mieszkańców Lubonia w 2014 roku.
Na podstawie Vademecum miasta Luboń 2015 (przygotowane przez Urząd Statystyczny w Poznaniu).
Gospodarka.
Obecnie działa tu przemysł chemiczny – Luvena, budowlany oraz wiele innych podmiotów gospodarczych; dawniej występował również przemysł spożywczy i metalurgiczny.
Transport.
Kolej.
Przez Luboń przebiega linia kolejowa nr 271 Poznań – Wrocław, a także ma tu swój początek linia kolejowa nr 357 Sulechów – Luboń, oraz towarowa linia kolejowa nr 802 Luboń – Poznań Starołęka. Dworzec kolejowy znajduje się w północno-wschodniej części miasta, przy ulicy Dworcowej. Przez miasto przejeżdża wiele pociągów różnych relacji, między innymi InterCity: Szczecin – Wrocław czy EuroCity: Szczecin – Budapeszt, jednak bezpośrednio z lubońskiego dworca można dostać się tylko do kilku większych polskich miast (Poznań, Leszno, Wrocław).
Transport zbiorowy.
Miasto Luboń obsługiwane jest przez Przedsiębiorstwo Transportowe Translub, MPK Poznań, ZUK Komorniki, oraz do 2017 EKO-Rondo Puszczykowo.
Architektura.
Zabytki.
Lista zabytków rejestrowanych znajdujących się w Luboniu:
Kościół św. Barbary.
Budynek powstał w latach 1908–1912 przy ówczesnym Placu Wolności, wzniesiony przez społeczność wyznania ewangelicko-augsburskiego. Po II wojnie światowej przekazano go rzymskokatolickiej parafii pw. św. Barbary. Do tego czasu parafia mieściła się w pobliskiej przyklasztornej kaplicy Sióstr Służebniczek. W trakcie remontu przeprowadzonego w 1951 roku, w głównym ołtarzu umieszczono obraz przedstawiający św. Barbarę, a sklepienie pokryto malowidłami. Przebudowano również chór, który został pomniejszony. Kościół wpisany jest do rejestru zabytków.
Pomnik "Siewcy".
Pomnik powstały w 1923 roku jest jednym z najstarszych zabytków Lubonia. Dzieło artysty rzeźbiarza Marcina Rożka wpisało się na stałe w krajobraz parku przy ulicy Armii Poznań. Niemal trzymetrowej wysokości pomnik "Siewcy", przedstawiający słowiańskiego rolnika siejącego zboże, wykonany jest z brązu i granitu. Pomnik zakupił koncern chemiczny dr Roman May z Lubonia. Marcin Rożek wyrzeźbił także podstawę, na której stanął wizerunek siewcy – jest to sześciometrowy cokół z fontanną przyozdobioną przedstawieniami delfinów. Całość ustawiono w ogrodzie jordanowskim, niedaleko osiedla zamieszkanego przez kadrę techniczną koncernu.
Kościół św. Jana Bosko.
Zwiększająca się liczba mieszkańców Lubonia i Żabikowa, wywołała konieczność powstania nowej parafii. W 1931 roku zawiązał się tymczasowy komitet budowy kościoła. Od 1933 roku proboszczem parafii żabikowskiej był ks. Stanisław Streich, który czynnie włączył się w działalność komitetu. Jesienią 1934 roku ksiądz Streich nabył od Uniwersytetu Poznańskiego grunt pod budowę przyszłej świątyni. Architekt Sawicki przygotował projekt budowli, a pracami kierował Franciszek Reszelski. 6 października 1935 roku ks. Stanisław Streich odprawił pierwszą mszę przy bocznej nawie powstającego kościoła pod wezawniem św. Jana Bosko w Luboniu. W kolejnych latach rozbudowano i wykończono wnętrze kościoła, a w 1939 roku powstała dzwonnica. Przez lata okupacji niemieckiej w murach kościoła magazynowano materiały sanitarne. Po wyzwoleniu, latem 1945 roku rozpoczęto odbudowę spalonej przez hitlerowców i zniszczonej działaniami wojennymi świątyni. W październiku 1946 roku odprawiono w niej, pierwsze po zakończeniu wojny, nabożeństwo. W latach 1976–1981 przeprowadzono przebudowę wnętrza kościoła. Od 2002 roku budynek świątyni prezentuje się w nowej, odmłodzonej szacie, którą zyskał przez otynkowanie ceglanych murów.
Architektura przemysłowa z XX w
Wybudowane w latach 1903–1904 fabryki: drożdży i przetwórstwa ziemniaczanego. Zbudowana w latach 1911–1912 "Fabrika Moritz Milch &amp; Co". Wszystkie zakłady zaprojektowane zostały przez niemieckiego architekta Hansa Poelziga
Oświata.
W roku 2014 w Luboniu funkcjonowało 9 przedszkoli
Sport.
Piłka nożna:
Tenis stołowy:
Wydarzenia sportowe:
Współpraca międzynarodowa.
Miasta partnerskie:

</doc>
<doc id="97536" url="https://pl.wikipedia.org/wiki?curid=97536" title="Writ">
Writ

Writ – format kodeka napisów stworzony dla uzupełnienia rodziny kodeków Ogg o informacje tekstowe (np. podpisy do filmu lub słowa piosenki).
W przeciwieństwie do pozostałych kodeków z tej rodziny, poszczególne segmenty strumienia Writ mogą na siebie zachodzić.

</doc>
<doc id="97541" url="https://pl.wikipedia.org/wiki?curid=97541" title="Woskówka">
Woskówka

Woskówka ("ceroma") – miękka, silnie ukrwiona, zmodyfikowana skóra znajdująca się u niektórych ptaków przy nasadzie dzioba (szponiaste, grzebiące, gołębiowate, sowy, papugowe), lub powlekająca cały dziób (kaczkowate). W obrębie woskówki lub na jej skraju umieszczone są nozdrza. Często kontrastowo ubarwiona, zwłaszcza u samców. U ptaków drapieżnych woskówka jest żółta (u dorosłych) lub szara albo niebieska (u młodych).

</doc>
<doc id="97544" url="https://pl.wikipedia.org/wiki?curid=97544" title="Pygostyl">
Pygostyl

Pygostyl (gr. πυγή "pygḗ" "pośladek, ogon", στῦλος "stŷlos" "filar, podpórka") – trójkątna kość ogonowa ptaka, powstała ze zrośnięcia kilku ostatnich kręgów ogonowych. Stanowi oparcie dla sterówek.
Struktury morfologicznie identyczne z ptasim pygostylem powstały również u teropodów z grupy owiraptorozaurów – opisano je u rodzajów "Nomingia" i "Similicaudipteryx". Nieobecność pygostyla u wczesnych ptaków, takich jak "Archaeopteryx" i "Jeholornis" sugeruje, że struktury takie wyewoluowały co najmniej dwukrotnie niezależnie.

</doc>
<doc id="97545" url="https://pl.wikipedia.org/wiki?curid=97545" title="Synsakrum">
Synsakrum

Synsakrum ("synsacrum"; także kość lędźwiowo-krzyżowa, "os lumbosacrale") – kość ptaków powstała ze zrośnięcia kręgów lędźwiowych i krzyżowych. Z przodu łączy się z ostatnim kręgiem piersiowym, a z tyłu z pięcioma pierwszymi kręgami ogonowymi. Może składać się z 10 do 22 kości. Zrost kości w synsakrum jest całkowity, liczbę kręgów można stwierdzić licząc wyrostki poprzeczne, które łączą ptasi kręgosłup z miednicą. Synsakrum można podzielić na 5 odcinków, zależnie od tworzących je kręgów; od strony głowy do ogona są to odcinki: synsakro-torakalny, synsakro-torako-lumbalny, lumbalny, sakralny, kaudalny. 

</doc>
<doc id="97548" url="https://pl.wikipedia.org/wiki?curid=97548" title="Targówek">
Targówek

Targówek – dzielnica Warszawy położona w prawobrzeżnej części miasta. Jest jedną z 18 jednostek pomocniczych m.st. Warszawy.
Informacje ogólne.
Dzielnica dzieli się na dwie części: mieszkaniową (Bródno, Targówek Mieszkaniowy i Zacisze) oraz przemysłową (Targówek Fabryczny). Około 30% powierzchni dzielnicy zajmują tereny zielone, m.in. Lasek Bródnowski, park Bródnowski i park „Wiecha“ oraz liczne ogródki działkowe we wschodniej części dzielnicy.
Targówek graniczy:
Według Miejskiego Systemu Informacji Targówek dzieli się na:

</doc>
<doc id="97551" url="https://pl.wikipedia.org/wiki?curid=97551" title="S&amp;M (album)">
S&amp;M (album)

S&amp;M – płyta koncertowa zespołu Metallica zawierająca najpopularniejsze nagrania zespołu, nagrana w 1999 z orkiestrą symfoniczną z San Francisco pod batutą Michaela Kamena. Na albumie dodatkowo znajdują się dwa nowe utwory („No Leaf Clover” i „–Human”).
Nagrania w Polsce uzyskały status podwójnie platynowej płyty.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="97553" url="https://pl.wikipedia.org/wiki?curid=97553" title="Denis">
Denis



</doc>
<doc id="97554" url="https://pl.wikipedia.org/wiki?curid=97554" title="Amenhotep IV Echnaton">
Amenhotep IV Echnaton



</doc>
<doc id="97558" url="https://pl.wikipedia.org/wiki?curid=97558" title="Galena">
Galena

Galena – minerał z gromady siarczków. Jest minerałem pospolitym i szeroko rozpowszechnionym, pod względem chemicznym jest to siarczek ołowiu(II). Nazwa pochodzi od łac. "galena" = ruda ołowiu.
Właściwości.
Tworzy najczęściej kryształy sześcio- i ośmiościenne. Spotykana jest też w skupieniach zbitych, ziarnistych, groniastych, kulistych, naciekowych. Jest izostrukturalna z halitem. 
Jest krucha a nawet miękka, nieprzezroczysta. Często zawiera również znaczne ilości cynku, żelaza, miedzi, antymonu, bizmutu.
Występowanie.
Powstaje w pegmatytowym, a częściej hydrotermalnym stadium krystalizacji magmy (skały magmowe) lub w wyniku oddziaływania roztworów hydrotermalnych na otoczenie (skały osadowe).
Miejsca występowania: 
Polska – główny składnik złóż ołowiu rejonu śląsko-krakowskiego: Jaworzno, Trzebinia, Chrzanów, Olkusz, Bytom, Tarnowskie Góry. Spotykany także w Górach Świętokrzyskich: Miedzianka, Miedziana Góra, Chęciny, Łagów. W Tatrach, w tatrzańskich żyłach hydrotermalnych np. na Ornaku. Na Dolnym Śląsku m.in. w okolicach Ogorzelca, Świdnicy – Bystrzyca Górna oraz Srebrnej Góry. Występuje również w szczelinach pokładów węgla kamiennego Górnego Śląska.

</doc>
<doc id="97561" url="https://pl.wikipedia.org/wiki?curid=97561" title="Ściana szachulcowa">
Ściana szachulcowa



</doc>
<doc id="97563" url="https://pl.wikipedia.org/wiki?curid=97563" title="Bazylika Sacré Coeur">
Bazylika Sacré Coeur



</doc>
<doc id="97564" url="https://pl.wikipedia.org/wiki?curid=97564" title="Bazylika Sacré-Coeur">
Bazylika Sacré-Coeur



</doc>
<doc id="97565" url="https://pl.wikipedia.org/wiki?curid=97565" title="Graz">
Graz

Graz (słoweń. "Gradec") – miasto statutarne w południowo-wschodniej Austrii, stolica kraju związkowego Styria oraz siedziba powiatu Graz-Umgebung (do którego jednak nie należy).
Miasto leży nad rzeką Murą, u podnóża Alp Styryjskich. Po Wiedniu drugie co do wielkości i znaczenia miasto Austrii. Graz jest znaczącym ośrodkiem przemysłowym, kulturalnym i turystycznym. W mieście znajdują się cztery uniwersytety i dwie inne szkoły wyższe, do których uczęszcza razem ponad 45 tys. studentów. W roku 2003 był kulturalną stolicą Europy. Znajduje się tu także polski konsulat honorowy.
Toponimia nazwy.
Nazwa miasta wywodzi się od słowa "gradec" – słoweńskiego wyrazu oznaczającego mały zamek. Jest to związane z tym, że miasto Graz powstało na terenie wcześniejszej słowiańskiej osady o takiej właśnie nazwie.
Historia.
Pierwsze wzmianki o Grazu pochodzą z roku 881, kiedy w dokumencie wymienia się go jako warownię władców Styrii. Potwierdzeniem statusu było przyznanie praw
miejskich w roku 1281 przez Rudolfa I Habsburga. Od pierwszej połowy XV wieku aż do XVII wieku Graz był siedzibą styryjskiej gałęzi dynastii Habsburgów. Pod ich patronatem w XV i XVI wieku miasto dobrze się rozwijało, wtedy to na górze "Schlossberg" wzniesiono twierdzę dla obrony przed Turkami. W roku 1586 w Grazu powstał pierwszy uniwersytet. W 1809 roku twierdzę bez powodzenia oblegały wojska napoleońskie.
W dniach 29–30 kwietnia 2008 r. na zamku w Grazu spotkało się ośmiu prezydentów państw Unii Europejskiej (w tym Polski – Lech Kaczyński).
Zabytki i turystyka.
W roku 1999 grodzieckie Stare Miasto zostało wpisane na listę światowego dziedzictwa UNESCO. Najważniejsze zabytki to:
Spośród nowoczesnych budynków uwagę zwraca Kunsthaus Graz, wzniesiony w 2003 budynek galerii sztuki zlokalizowany w centrum miasta. Dwupiętrowy obiekt został zaprojektowany przez londyńskich architektów, Petera Cooka i Colina Fourniera. Według różnych interpretacji budynek wykonany z żelbetu i paneli pleksiglasowych, przypomina serce wyjęte z ciała lub krowie wymię.
Oświata.
Uczelnie:
Transport.
Transport kolejowy.
W mieście znajduje się dworzec główny Graz Hauptbahnhof oraz stacje Graz Ostbahnhof, Graz Puntigam, Graz Don Bosco, Graz Köflacherbahnhof, Graz Liebenau/Murpark, Graz Wetzelsdorf, oraz Graz Webling.
Sport.
Stolica Styrii miłośnikom sportu znana jest z takich klubów jak Sturm Graz czy EC Graz 99ers, które w tym mieście mają swoją siedzibę.
Współpraca.
Miejscowości partnerskie:

</doc>
<doc id="97566" url="https://pl.wikipedia.org/wiki?curid=97566" title="Edmund Dalbor">
Edmund Dalbor

Edmund Dalbor (ur. 30 października 1869 w Ostrowie Wielkopolskim, zm. 13 lutego 1926 w Poznaniu) – polski duchowny rzymskokatolicki, arcybiskup metropolita gnieźnieński i poznański oraz prymas Polski w latach 1915–1926, kardynał prezbiter od 1919.
Życiorys.
Urodził się 30 października 1869 roku w Ostrowie Wielkopolskim jako syn Władysława oraz Katarzyny z Rutkowskich. W 1888 roku ukończył ostrowskie gimnazjum, w którym zdał maturę. Udał się na studia na Uniwersytecie w Münsterze, od 1889 kontynuował naukę w seminarium w Poznaniu. W 1892 udał się do Rzymu, gdzie dwa lata później uzyskał doktorat z prawa kanonicznego. 25 lutego 1893 z rąk biskupa Jana Wronki przyjął święcenia kapłańskie.
W 1894 roku został wikariuszem w parafii św. Marcina w Poznaniu, a następnie penitencjarzem w katedrze gnieźnieńskiej. 30 czerwca 1915 został prekonizowany arcybiskupem metropolitą gnieźnieńskim i poznańskim oraz prymasem Polski. Sakrę biskupią przyjął 21 września 1915. 30 września odbył ingres do archikatedry poznańskiej, a 2 października do archikatedry gnieźnieńskiej. 15 grudnia 1919 został kreowany (m.in. z Aleksandrem Kakowskim) kardynałem prezbiterem.
W wolnej Polsce zaczął ponownie używać tytułu Prymasa Polski, a już w 1919 roku zwołał pierwszą konferencję biskupów polskich, natomiast trzy lata później zwołał Metropolitalny Sąd Duchowny. W 1925 roku powołał pierwsze w Polsce kościelne Archiwum Archidiecezjalne w Poznaniu. 11 lipca 1921 otrzymał Order Orła Białego, a ponadto zasiadł w historycznie pierwszej Kapitule tego orderu, zostając jej kanclerzem. Również w 1921 otrzymał tytuł doktora honoris causa Uniwersytetu Warszawskiego, Uniwersytetu Lwowskiego i uniwersytetu w Münsterze. Został też odznaczony polską odznaką ZHP „Wdzięczności” i francuskim Krzyżem Wielkim Orderu Legii Honorowej.
Pochowany został w podziemiach archikatedry gnieźnieńskiej. 1 maja 1938 – w uroczystość odpustową ku czci św. Wojciecha w Gnieźnie – kardynał August Hlond odsłonił jego pomnik w kaplicy Bogorii. W rodzinnym Ostrowie Wielkopolskim znajduje się ulica jego imienia, zaś na zewnętrznym murze tamtejszej konkatedry znajduje się poświęcona mu tablica.

</doc>
<doc id="97567" url="https://pl.wikipedia.org/wiki?curid=97567" title="Głowa owadów">
Głowa owadów

Głowa () – przedni odcinek ciała owada, złożony zazwyczaj z 6 zespolonych ze sobą pierścieni, tworzących jednolitą puszkę głowową ("epicranium"). Na głowie owada położone są oczy złożone, przyoczka, czułki, a po stronie dolnej otwór gębowy w otoczeniu trzech par różnie ukształtowanych przysadek gębowych. Znajdują się na niej liczne receptory. Zewnętrzne skleryty głowy są rozdzielone szwami.
Budowa.
Głowa nie wykazuje segmentacji u postaci dojrzałych. W rozwoju zarodkowym głowa powstaje z 6 segmentów:
Typy ułożenia głowy.
Wyróżniane są następujące typy ułożenia głowy ze względu na jej ustawienie w stosunku do podłużnej osi ciała:
Typ hipognatyczny określany jest też nazwą opistognatyczny (gr. "opisthen" – za; "gnathos" – szczęka), pisaną także "apistognatyczny" (z ang. "apisthognathous") lub "epistognatyczny".
Aparaty gębowe oraz ich budowa.
Gębowe narządy owadów to odnóża głowowe przystosowane do pobierania pokarmu. W ich skład wchodzą: 
Aparaty gębowe owadów odzwierciedlają różnorodność pobieranego przez nie pokarmu. W zależności od sposobu pobierania pokarmu rozróżnia się następujące typy budowy:
Spotykany jest u owadów drapieżnych, np. owady bezskrzydłe, chrząszcze, roślinożernych, np. prostoskrzydłe oraz u wielu larw przed wykształceniem bardziej wyspecjalizowanego typu.
Warga dolna larw ważek określana jest jako maska.
Wewnątrz tarcz oralnych znajduje się sieć kanalików służących do filtracji pokarmu. Żuwaczki uległy redukcji.

</doc>
<doc id="97569" url="https://pl.wikipedia.org/wiki?curid=97569" title="Pit">
Pit

Pit (pol. "wgłębienie") – wgłębienie w nośnikach optycznych, takich jak CD, DVD, HD DVD, Blu-ray czy HVD.
Wiązka lasera padająca na nośnik jest albo rozpraszana (absorbowana) we wgłębieniu ("pit") albo odbijana od powierzchni (ang. "land"). Przy użyciu odpowiednich algorytmów stopień odbicia lub rozproszenia tej wiązki konwertowany jest na ciąg jedynek i zer, a ten z kolei pozwala na odtworzenie danych, które wcześniej zostały tam zapisane.
W rzeczywistości pit jest wgłębieniem tylko na wzorcowym „dysku-matce”, a ponieważ jest on odbijany na każdym dysku-kopii, to na nim występuje już jako wypukłość.

</doc>
<doc id="97570" url="https://pl.wikipedia.org/wiki?curid=97570" title="Land (dyski optyczne)">
Land (dyski optyczne)

Land (pol. "powierzchnia") – powierzchnia odczytu w nośnikach optycznych, takich jak CD, DVD, HD DVD, Blu-ray czy HVD.
Wiązka lasera jest albo rozpraszana (absorbowana) we wgłębieniu (ang. "pit") albo odbijana od powierzchni odblaskowej ("land"). Przy użyciu odpowiednich algorytmów stopień odbicia lub rozproszenia tej wiązki konwertowany jest na ciąg jedynek i zer, a ten z kolei pozwala na odtworzenie danych, które wcześniej zostały tam zapisane.
W rzeczywistości pit jest wgłębieniem tylko na „dysku-matce”, a ponieważ jest on odbijany na każdym dysku-kopii, to na nim występuje już jako wypukłość.

</doc>
<doc id="97571" url="https://pl.wikipedia.org/wiki?curid=97571" title="2 Karo Multi">
2 Karo Multi

2 Multi – brydżowa konwencja licytacyjna opracowana przez angielskich brydżystów Terence’a Reese’a i Jeremiego Flinta w latach sześćdziesiątych XX wieku. Jest to jedna z najpopularniejszych obecnie używanych konwencji, istnieje bardzo dużo jej odmian i mutacji.
W oryginalnej wersji opracowanej przez Reese’a i Flinta, otwarcie 2 miało następujące znaczenie:
Odpowiadający miał do wyboru następujące odzywki (część z nich ma nadal takie samo znaczenie we współczesnych odmianach "Multi"):
Obecnie najczęściej spotykaną odmiany "Multi" to Minimulti (jedyne dwie opcje to słabe dwa w kolorze starszym).

</doc>
<doc id="97576" url="https://pl.wikipedia.org/wiki?curid=97576" title="Emanuelssegen">
Emanuelssegen



</doc>
<doc id="97577" url="https://pl.wikipedia.org/wiki?curid=97577" title="Ritalin">
Ritalin



</doc>
<doc id="97578" url="https://pl.wikipedia.org/wiki?curid=97578" title="Blu-ray Disc">
Blu-ray Disc



</doc>
<doc id="97580" url="https://pl.wikipedia.org/wiki?curid=97580" title="Liść Kartezjusza">
Liść Kartezjusza

Liść Kartezjusza – płaska krzywa geometryczna trzeciego stopnia opisana równaniem:
gdzie formula_2
Krzywą tę można również opisać równaniami parametrycznymi:
gdzie formula_5
Zakresom wartości parametru formula_6 odpowiadają następujące fragmenty krzywej:
Cechy liścia Kartezjusza:
Liść Kartezjusza został zaproponowany przez Kartezjusza do sprawdzenia metod Pierre’a de Fermata służących do szukania ekstremów funkcji.

</doc>
<doc id="97581" url="https://pl.wikipedia.org/wiki?curid=97581" title="Zamek w Bolkowie">
Zamek w Bolkowie

Zamek Bolków (niem. "Bolkoburg") – położony w Bolkowie na Zamkowym Wzgórzu (niem. "Burgberg", 396 m n.p.m.), którego zbocze urywa się od strony Nysy Szalonej ostrym urwiskiem (różnica wysokości wynosi 90 m), a łagodny wschodni stok zajmuje miasto. Zamek ten jest zamkiem wyżynnym. Budowla zajmuje 7600 m².
Historia.
Pierwsza wzmianka o zamku pochodzi z 1277 r., gdy książę Bolesław II legnicki dał wzmiankę o "Hain castro nostro". Zamek Bolków został zbudowany na polecenie księcia legnickiego Bolesława II Rogatki zwanego Łysym i później rozbudowany przez jego syna Bolka I Surowego, księcia świdnicko-jaworskiego. Z inicjatywy Bolka I rozbudowano szereg warowni kontrolujących przejścia z Czech na Śląsk przez pasmo Sudetów. Przyczyniło się to do utrzymania niezawisłości księstwa świdnicko-jaworskiego do końca XIV w. (najdłużej ze wszystkich śląskich księstw). W połowie XIV w. zamek połączono z systemem fortyfikacji miejskich, jego południowy i południowo-wschodni narożnik zostały połączone z miejskimi murami obronnymi. W czasach piastowskich rezydentami zamku byli książęcy burgrabiowie, tacy jak: Logau, Schaffgotsch, Schweinichen, Salza. W latach 1301–1368 za panowania książąt Bernarda świdnickiego i Bolka II Małego (od 1353 r.) zamek został powiększony. Według historyków od czasów Bolka II, przez około 100 lat, zamek pełnił funkcję skarbca, który później został przeniesiono do Pragi.
Bolko II był bezdzietny, dlatego adoptował córkę zmarłego brata Henryka (1343 r.), Annę i ustanowił ją dziedziczką księstwa. 27 maja 1353 r. odbył się ślub Anny z królem czeskim Karolem IV. 3 lipca zapisał Bolko II Annie i Karolowi IV księstwa, warunkiem było to, że do swojej śmierci będzie mógł nimi władać, tak samo jak jego żona księżna Agnieszka Habsburska. W 1392 r. zamek przeszedł na własność królów czeskich. Do tego roku najprawdopodobniej od czasów Bolka I zamek pełnił rolę skarbca. W czasie napadów husytów miasto zostało zniszczone, ale zamek nie został zdobyty.
W 1463 r. król czeski Jerzy z Podiebradów osadził w zamku rycerza Hansa von Tschirnhausa, który zasłynął w okolicy z rozbojów. Stało się to powodem zorganizowania w 1468 r. przez mieszczan wrocławskich i świdnickich pod przywództwem Guncela II Świnki zbrojnej wyprawy na zamek. W 1491 r. oblegał zamek król czeski Władysław II Jagiellończyk. Na początku XVI w. zamek za sprawą króla Ferdynanda I został przekazany wrocławskiemu biskupowi w dożywocie. Biskup na polecenie monarchy podjął rozbudowę zamku. W latach 1539–1540 zamek pod kierownictwem lombardzkiego architekta Jakuba Parra został przebudowany. Powiększono przede wszystkim obszar warowny. Wybudowano, otoczone murami i bastejami, dziedzińce w części południowo-zachodniej oraz od strony miasta. Umocnienia te połączono z dwiema basztami miejskimi. Wieża zyskała blankowanie w formie jaskółczych ogonów. Po śmierci biskupa w 1543 r. zamek przeszedł jako lenno na jego rodzinę. Od 1570 r. właścicielem zamku był "Matthias von Logau". W 1596 r. zamek przeszedł w ręce rodu Zedlitz. W 1640 r. (podczas wojny trzydziestoletniej) zamek był oblegany. W 1646 r. zajęły go wojska szwedzkie.
W 1703 r. po wygaśnięciu bolkowskiej gałęzi rodziny Zedlitz zamek wraz z miastem zostają sprzedane cystersom z Krzeszowa. Od tego czasu zamek pozostaje niezamieszkany. W 1715 r. cystersi skończyli przebudowę wnętrz; w następstwie sekularyzacji edyktem z 30 października 1810 r. zamek przechodzi na własność skarbu państwa pruskiego. W tym czasie budowla zaczęła popadać w ruinę. W 1813 r. po wojnach napoleońskich na zamku zatrzymali się rosyjscy żołnierze. Szukając legendarnego złota, wykuli dziurę u podstawy wieży, by w efekcie dostać się do lochu głodowego. W 1885 r. władze zezwoliły na rozbiórkę części murów, a pozyskany materiał przeznaczono na naprawę dróg. 10 marca 1913 r. burmistrz Bolkowa (Feige) powołuje Verein für Heimatpflege (Bolkowskie Towarzystwo Regionalne), które miało na celu ożywieniu ruchu turystycznego. Wybuch wojny nie pozwolił jednak na realizację planu. W 1922 r. odbudowany został Dom Niewiast, parter zagospodarowano na schronisko młodzieżowe, a piętro na muzeum regionalne. Po dojściu Hitlera do władzy zamek stał się własnością państwa. Istnieją przypuszczenia, że na zamku mieścił się ośrodek badawczy zajmujący się nadzorem okolicznych fabryk.
Badania archeologiczne.
W 1959 r. zostały przeprowadzone badania archeologiczne, które prowadziła Katedra Historii Architektury Polskiej Politechniki Wrocławskiej we współpracy z Zakładem Archeologii Polski Instytutu Historii Kultury Materialnej PAN we Wrocławiu. Pracami kierował Olgierd Czerner. Odkryto m.in. fundamenty pomiędzy wieżą a wewnętrznym murem. W wyniku badań naczyń znalezionych na obszarze budowli, po której pozostał mur o grubości ok. 80 cm, ustalono, że spłonęła ona w XIII w. Później na tym miejscu wzniesiono nową wieżę. Zniszczony budynek należał do grupy najstarszych założeń obronnych. W październiku 2000 r. szczecińskie przedsiębiorstwo przeprowadziło na zamku badania georadarowe, które miały pomóc ocenić hipotezę dr. Stulina o ukrytej na zamku Bursztynowej Komnacie. Ustalono wtedy, że na terenie zamku znajduje się nieznane dotąd podziemne pomieszczenie. W lipcu 2001 r. Instytut Archeologii Uniwersytetu Wrocławskiego prowadził badania archeologiczne, których celem było poszerzenie wiedzy na temat najstarszych założeń zamku. Prowadzono trzy wykopy: pierwszy w części południowej pomiędzy murem obwodowym a wieżą obronną A, a kolejne w zniszczonym Domu Gotyckim.
Architektura.
Zamek wzniesiono z miejscowego kamienia: łupków krystalicznych diabalzaltowych o zabarwieniu zielonym i łupków czerwonych, piaskowca. Obecnie ma kształt wrzecionowaty.
Najbardziej charakterystycznym elementem zamku jest wieża z dziobem, została wzniesiona na skale zieleńcowej. W dolnej części wieży znajduje się dawny loch głodowy. W renesansowej części zamku (Dom Niewiast) mieści się muzeum.
Twierdza została zbudowana na planie nieregularnym. Dominującym elementem założenia obronnego była ogromna wieża (obecnie wys. wraz z attyką 25 m, średnica 15 m, grubość murów w przyziemiu 4,5 m) o zaostrzonym kształcie tzw. kroplistym, z „dziobem” skierowanym w stronę spodziewanego zagrożenia. Do wieży prowadził most zwodzony na wysokości 9 m, połączony z budynkiem mieszkalno-gospodarczym. Obok stołpu znajdowała się wykuta w skale cysterna na wodę. Wieżę, zabudowania i dziedziniec wewnętrzny okalały mury obwodowe z bramą od strony północno-zachodniej. Pierwotny zamek (XIII w.) reprezentował typ zamku wyżynnego, gdzie w celach obronnych wykorzystywano różnicę wzniesień. W XIV w. zamek rozbudowano i połączono z systemem obronnym miasta. W pierwszej połowie XVI w. twierdzę poszerzono i przebudowano w stylu renesansowym. Powstał wówczas trójkondygnacyjny budynek zwany Domem Kobiet, mury zwieńczono attyką, a ściany zyskały dekorację sgraffitową. Wtedy też wzniesiono drugi, zewnętrzny pierścień murów obronnych, przystosowanych już do użycia broni palnej. Głównym elementem tego nowego systemu obronnego były basteje. Wewnątrz obwarowań ukształtował się dziedziniec wewnętrzny, dziedziniec zewnętrzny (od strony północnej) oraz dziedziniec wielki. Wjazd na teren zamku prowadził przez wielką basteję od strony północno-wschodniej.
Muzeum.
Muzeum powstałą za sprawą założonego na początku XX w. „Bolkenhainer Heimatverein” ("Bolkowskiego Towarzystwa Opieki nad Zabytkami"), które w renesansowym Domu Niewiast na ten cel zagospodarowało trzy kondygnacje.
W wyniku jego działalności w odbudowanej części renesansowej powstało muzeum, a zbiory zajęły aż trzy kondygnacje. W 1953 r. na zamku w Domu Niewiast została otwarta filia Muzeum Narodowego we Wrocławiu. W tym czasie na dwu kondygnacjach znajdowało się 7888 eksponatów. Na parterze można było oglądać m.in. ryciny, a na pierwszym piętrze meble oraz tablice genealogiczne Piastów, obraz Bolka II oraz metalowe naczynia i mapy. Na drugim piętrze znajdował się zbiór oręża: miecze, halabardy, hakownice, zbroje. W tym czasie dochodziło do włamań i kradzieży zbiorów. W 1976 r. muzeum stało się oddziałem Muzeum Okręgowego w Jeleniej Górze. Same eksponaty pozostały jako depozyt i własność Muzeum Narodowego w murach zamku. Po włamaniu w 1982 r. i podpaleniu biura eksponaty zostały przewiezione do Wrocławia.
Do 1994 r. parter zajmowała wystawa przedmiotów związanych z historią zamku i miasta, na piętrze znajdowała się wystawa XIX w. śląskich mebli ludowych. Podczas prac remontowych odbywających się w Domu Niewiast muzeum zostało zamknięte.
Obecnie na zamku mieści się "Muzeum Zamek Bolków" (oddział Muzeum Karkonoskiego w Jeleniej Górze), oraz działa, mające na zamku swoją siedzibę Bractwo Rycerskie Zamku Bolków powstałe w 1995 r.
Obecnie dostępna jest wystawa stała znajdująca się na I piętrze Domu Niewiast zatytułowana: „Budownictwo Obronne Księstwa Świdnicko-Jaworskiego”, natomiast sala na parterze Domu Niewiast przeznaczona jest na wystawy czasowe.
Zamek w literaturze, filmie i telewizji.
Zamek stanowił także tło dla programów telewizyjnych:
Zamek pokazano również w teledyskach: grupa Vader „Sword of the Witcher”, Ensiferum „in my sword i trust”, Castle Dreams „Lover”.
Legendy i miejskie mity.
Czasy II wojny światowej.
Na zamku miała znajdować się jednostka nadzorująca fabryki oraz prowadząca badania. Do tej pory brak dostatecznych dowodów w tej sprawie. Część infrastruktury miała być zlokalizowana w legendarnym przejściu pomiędzy zamkiem Bolków a Świny. W czasie, gdy Armia Czerwona zbliżała się do miasta, strażników miało zastąpić SS. Na zamek miały wjechać ciężarówki z depozytami, które następnie ukryto w tunelu, a ten zabetonowano. Pozostałości ponoć zasypano piaskiem i ziemią, a pracujących przy tym robotników rozstrzelano.
Tunel pomiędzy zamkiem Bolków a Świny.
O tunelu między zamkiem Bolków a pobliskim zamkiem Świny wspominają legendy. Przejście zostało zilustrowane na wyemitowanym w 1923 roku jednomarkowym niemieckim Notgeldzie (banknot kryzysowy). Młodzież bolkowska wystawiała sztuki teatralne o przejściu i kochankach z niego korzystających.
Zamkowe skarby.
W czasach Bolka II, zamek był skarbcem, jednak został on później przeniesiony do Pragi. W okresie wojen napoleońskich przebywający na zamku Rosjanie wykuli u podstawy wieży dziurę, by dostać się do lochu głodowego, nie ma żadnych dowodów na to, że coś wtedy znaleźli. Krążą też opowieści, że po sekularyzacji zakonu cystersów, ukryli oni część swoich dóbr na terenie warowni.
Wieża z "dziobem".
25 m wieża (zwana wieżą głodową) została założona na planie koła o średnicy 12 m., przechodzącym od strony południowo-zachodniej w ostrze (tzw. dziób). Średnica w przyziemiu mierzy 15 m., a grubość murów, które zwężają się ku górze, 4,5 m. Jest to prawdopodobnie jedna z dwóch zachowanych wież opatrzonych dziobem w Polsce (druga pełniąca niegdyś funkcje mieszkalne, obecnie częściowo zrujnowana znajduje się w pobliskim zamku Niesytno) oraz pierwszy przykład takiego założenia. Dziób skierowany w stronę wejścia – miejsca spodziewanego ataku, miał powodować "ześlizgiwanie się" kul armatnich po płaszczyznach wieży. Dziób jest skierowany w stronę najłatwiej dostępną. W odróżnieniu od pozostałej części wieży dziób wykonany jest z ciosów czerwonego i żółtego piaskowca. Powstała ona najprawdopodobniej już za panowania Bolka I. Wcześniej takie wieże budowano m.in. we Francji i Czechach. Pierwotnie wejście do niej znajdowało się na poziomie pierwszego piętra, obecnie zaś stanowi je drewniany krużganek. W przyziemiu znajduje się loch głodowy, do którego pierwotnie można było się dostać jedynie z góry (10 m. wysokości). Skazańców zrzucano z góry, zwykle przeżywali oni około tygodnia choć zdarzało się, że zlizując wodę z murów udawało się im utrzymać przy życiu znacznie dłużej.
Bractwo Rycerskie Zamku Bolków.
Powstało 5 kwietnia 1995 r. i miało za cel odnowę dawnej świetności zamku. 1 czerwca 1995 r. został zorganizowany I Turniej Rycerski. Bractwo odpowiada przede wszystkim za organizowanie turniejów rycerskich.

</doc>
<doc id="97584" url="https://pl.wikipedia.org/wiki?curid=97584" title="Minimulti">
Minimulti

Minimulti – brydżowa konwencja licytacyjna, najprostsza odmiana innej konwencji 2♦ Multi.
Według tej konwencji otwarcie 2♦ oznacza blok na kolorze starszym w sile ok. 6-10PH, normalnego słabego dwa. Odpowiadający ma do dyspozycji następujące odzywki:
Zobacz też: 

</doc>
<doc id="97586" url="https://pl.wikipedia.org/wiki?curid=97586" title="Aleksandra Salome">
Aleksandra Salome

Aleksandra Salome (ur. 139, zm. 67 p.n.e.) – władczyni Judei, ostatni władca niezależnego królestwa judejskiego.
Jej pochodzenie nie jest jasne; według legend rabbinistycznych była ona siostrą Szymona Madrego Szetaha, a więc córką rabina Jochanana ben Josseja. Początkowo była żoną Arystobula I, a po jego śmierci uwolniła z więzienia jego brata Aleksandra Jannaja, którego ten pierwszy kazał uwięzić. Wydaje się jakoby Aleksander poślubił ją zgodnie z prawem lewiratu. Podczas jego rządów miała zaledwie niewielki wpływ polityczny. Umierając Jannaj przekazał rządy Aleksandrze Salome. Podczas nich prowadziła pokojową politykę (w przeciwieństwie do Jannaja, który zajmował się głównie podbojami i wprowadził Judeę w stan wojny, który trwał przez większość jego panowania), uspokoiła zamieszki w kraju i wprowadziła faryzeuszy do Sanhedrynu.
Polityczne początki.
Częste wizyty Aleksandry u przywódcy faryzeuszy Szymona Mądrego wydarzyły się najprawdopodobniej przed wybuchem konfliktu jej prawdopodobnie drugiego męża Aleksandra Jannaja. Jak podaje Flawiusz przeciwstawiała się ona krwawym prześladowaniom faryzeuszy prowadzonym przez niego. Na łożu śmierci to właśnie jej, a nie swoim synom powierzył rządy nad krajem "żywiąc przekonanie, że Żydzi będą wobec niej okazywać szczególną uległość, była bowiem jak najdalsza od jego brutalności, a przeciwstawiając się zbrodniom pozyskała sobie życzliwość mieszkańców". Jej nie pokoje wywołały negogację z przywódcami faryzeuszów, których kryjówki znała. Po zapewnieniu ich o swoich pokojowych zamiarach zgodzili się ustąpić co do spraw związanych z uroczystościami pogrzebowymi Aleksandra Jannaja. Dzięki temu krokowi uniknęła jakiekolwiek zniewagi szczątków zmarłego króla, który swoimi decyzjami spowodował niezadowalenie wśród ludu.
Zmiany w Sanhedrynie.
Za czasów Aleksandry poprzednio mocno prześladowani faryzeusze nie tylko byli tolerowani, ale nawet stali się członkami Sanhedrynu – głównej władzy sądowniczej i religijnej Jerozolimy. Aleksandra zgodziła się na to za zgodę swojego najstarszego syna Jana Hirkana II, który był zwolennikiem faryzeuszy. Spowodowało to jednak ograniczenie władzy królewskiej, o czym Józef Flawiusz tak pisze:
"W cieniu jej władzy do znaczenia zaczęli dochodzić faryzeusze. Była to grupa Żydów, którzy cieszyli się opinią wyróżniających się spośród innych pobożnością i skrupulatnym objaśnianiem praw. Aleksandra, która sama też objawiała wielką gorliwość w sprawach Bożych, nazbyt się z nimi liczyła, oni zaś stopniowo coraz bardziej wykorzystywali niewieścią prostoduszność, aż w końcu wzięli w swoje ręce faktyczne rządy w państwie i mogli skazywać na wygnanie i stamtąd odwoływać, uwalniać lub więzić, kogo tylko chcieli. Krótko mówiąc, oni korzystali z dobrodziejstwa władzy królewskiej, a wydatki i kłopoty spadały na barki Aleksandry. Potrafiła jednak świetnie pokierować ważnymi sprawami: podwoiła swoją armię, organizując stały zaciąg, i nadto zwerbowała jeszcze niemało wojska najemnego, tak że nie tylko trzymała w ryzach swój naród, ale również budziła postrach u obcych wład­ców. Umiała rządzić innymi, lecz nią samą rządzili faryzeusze. W taki to sposób faryzeusze zgładzili jednego z wybitnych mężów i przyjaciela Aleksandra, Diogenesa, zarzuciwszy mu, że to on właśnie był doradcą króla, kiedy z jego rozkazu ukrzyżowano osiemset osób. Nakłamali również Aleksandrę do stracenia jeszcze innych ludzi, którzy podburzali Ale­ksandra przeciw owym mężom. A że ona przez swą bogobojność ustępowała im, skazywali na śmierć, kogo im się podobało. Najwybitniejsi z tych, którzy czuli się zagrożeni, schronili się do Arystobula. Ten przekonał swoją matkę, by oszczędziła owych mężów ze względu na ich pozycję, a jeśli sądzi, że nie są bez winy, aby wydaliła ich z miasta. Tak więc ci, mając zapewnione bez­pieczeństwo, rozproszyli się po kraju".
Inne zmiany. Koniec panowania.
Aleksandra zwiększyła ilość wojska i obwarowała wiele miast, w wyniku czego monarchowie sąsiednich krajów byli pod wrażeniem ilości warowni. Wysłała także swego syna Arystobula przeciwko Damaszkowi, pod pretekstem jakoby był on uciskany i opanowany przez Ptolemeusza. Później Aleksandra się rozchorowała, w wyniku czego jej młodszy syn Arystobul z pomocą swoich zwolenników zawładnął wszystkimi warowniami w kraju. Następnie zwerbował wojsko najemne i sam ogłosił się królem, detronizując matkę. Gdy Jan Hirkan II – starszy brat Arystobula – zaczął skarżyć się chorującej Aleksandrze na postępowanie Arystobula litując się nad nim rozkazała uwięzić żonę i dzieci Arystobula w Antonii. Zanim jednak podjęła dalsze kroki przeciwko Arystobulowi zmarła po dziesięciu latach panowania. Flawiusz następująco wzmiankuje rządy Aleksandry:
"Ster rządów niewiasta owa mocno dzierżyła w swym ręku dzięki szacunkowi, jaki zdobyła sobie pobożnością. Przestrzegała bowiem tradycją uświęconych obyczajów ojczystych z niezwykłą sumiennością i od początku występowała przeciw tym, co przekraczali święte prawa. "
Aleksandra Salome w legendach.
Rabbinistyczne legendy wysławiają dobrobyt, jakim cieszyła się Judea za czasów Aleksandry. Jedna z nich mówi, że za jej panowania deszcz padał tylko w szabat, dzięki czemu robotnicy nie tracili pieniędzy przez opady przerywające ich pracę. Mówi ona także, że w owych czasach gleba była tak urodzajna, że ziarna pszenicy osiągały rozmiary fasoli, owsa - oliwki, a soczewicy złotych denarów. Podaje ona także, że mędrcy zbierali ich fragmenty, żeby pokazać następnym pokoleniom do czego prowadzi posłuszeństwo wobec Prawa.
Współczesne odniesienia do Aleksandry Salome.
Imię Shlomtzion, wywodzące się od imienia Aleksandry Salome jest czasami używane w Izraelu. Jedną z osób, które nadało te imię swojej córce był izraelski pisarz Amos Kenan. Jedna z partii politycznych Izraela posiadała nazwę Shlomtzion. Później połączyła się ona z Likudem.

</doc>
<doc id="97589" url="https://pl.wikipedia.org/wiki?curid=97589" title="Inwar">
Inwar

Inwar – stop żelaza (54-64%) i niklu (36-46%) z niewielkim dodatkiem węgla i chromu. Z powodu bardzo małego współczynnika rozszerzalności cieplnej jest stosowany m.in. do wytwarzania precyzyjnych przymiarów (stosowane w geodezji: druty inwarowe i inwarowe łaty do niwelacji precyzyjnej), w mechanizmach precyzyjnych (zegarach, zaworach silnikowych). Jest podstawowym stopem stosowanym na warstwę bierną w termobimetalach.
Średni współczynnik rozszerzalności cieplnej α inwaru w zakresie temperatur 20–100 °C jest mniejszy niż 1,3/K, (1,3 ppm/K), punkt Curie wynosi 230 °C, a gęstość 8,1 g/cm3. Dla porównania, zwykłe stale mają współczynnik α w zakresie 11–15 ppm. Dla wysokiej jakości stopów inwarowych z dodatkiem kobaltu, Fe-Ni-Co, (np. Fe63Ni32Co5, tzw. "super inwar") współczynnik α spada praktycznie do zera w zakresie 20–215 °C.
Został wynaleziony w 1897 roku przez francusko-szwajcarskiego fizyka Charlesa Guillaume, któremu za badania nad stopami Fe-Ni przyznano Nagrodę Nobla w dziedzinie fizyki w roku 1920.

</doc>
<doc id="97590" url="https://pl.wikipedia.org/wiki?curid=97590" title="2 Karo Balickiego">
2 Karo Balickiego

2 Balickiego – brydżowa konwencja licytacyjna, odmiana Minimulti opracowana przez polskiego arcymistrza Cezarego Balickiego.
Po otwarciu 2 pokazującego słabe dwa w kolorze starszym, odpowiadający może licytować następująco:

</doc>
<doc id="97602" url="https://pl.wikipedia.org/wiki?curid=97602" title="Liswarta">
Liswarta

Liswarta (niem. "Lisswarthe") – rzeka w Polsce w województwie śląskim, długości 93 km. Jej źródła znajdują się na Wyżynie Śląskiej, w gminie Woźniki, w Mzykach. Jest lewym dopływem Warty, do której uchodzi w okolicach wsi Kule.
Bieg rzeki.
Rzeka w środkowym biegu płynie wąską doliną (przełomem). W okolicach górnego biegu rzeki utworzony został Park Krajobrazowy Lasy nad Górną Liswartą. Powierzchnia dorzecza wynosi 1558 km².
Znaczenie polityczne i gospodarcze.
W dolnym biegu Liswarta stanowi umowną granicę między Małopolską, a Wielkopolską natomiast w górnym biegu stanowi ona część północnej krawędzi Górnego Śląska. Od miejscowości Łebki w gminie Herby do miejscowości Wędzina, w gminie Ciasna Liswarta stanowi granicę między powiatem lublinieckim i powiatem kłobuckim, a od Wędziny do Starokrzepic w gminie Krzepice stanowi granicę między powiatami kłobuckim i oleskim. W okresie międzywojennym na odcinku Łebki-Podłęże Królewskie stanowiła granicę państwową między II RP a III Rzeszą.
Od czasów średniowiecza nad brzegami Liswarty oraz przy jej dopływach powstawały kopalnie rud żelaza, były to rudy darniowe. W górnym biegu rzeki największe kopalnie rud żelaza powstawały w okolicy miejscowości Boronów, a największe kuźnice w miejscowościach Lisów oraz Tanina. W połowie XIX wieku powstał nawet projekt budowy walcowni w Taninie autorstwa hrabiego Karola von Aulock z Kochcic, jednak nie został on zrealizowany.
W górnym biegu rzeki znajduje się przy niej spora liczba stawów rybnych. Obecnie jest ona jednak o wiele mniejsza niż w XIX czy XVIII wieku. Stawy te wcześniej powstawały poprzez budowanie wałów i spiętrzanie wody nawet w pobliżu źródeł rzeki. Do tej pory wały te zachowały się w formie szczątkowej.
W przeszłości funkcjonowały różne odmiany nazwy rzeki takie jak Lizwarta, Liczwarta, Liszwarta, Lizdwarta czy Izdwarta.
Turystyka.
Wzdłuż rzeki wytyczono na przełomie 2014-2015 roku Liswarciański Szlak Rowerowy. Powstał dzięki działaczom Lokalnej Grupy Działania „Zielony Wierzchołek Śląska"(siedziba w Kłobucku). LSzR ma długość 108 kilometrów i przebiega od źródeł Liswatry do jej ujścia do Warty, przez teren dwóch powiatów: lublinieckiego i kłobuckiego.
Przebieg szlaku, który jest oznaczony kolorem niebieskim: Woźniki – Ligota Woźnicka – Lubsza – Psary – Babienica – Mzyki – Grojec – Hucisko – Boronów – Doły – Hadra – Mochała – Piłka – Chwostek – Lisów – Tanina – Braszczok – Stasiowe – Kamińsko – Brzegi – Niwki/Ługi-Radły (most) – Ługi-Radły – Stany – Galińskie – Kuźnica Nowa – Podłęże Szlacheckie – Podłęże Królewskie – Starokrzepice – Krzepice Nowokrzepice – Krzepice – Zbrojewsko – Danków – Troniny – Rębielice Szlacheckie – Szyszków – Zbory – Popów – Dąbrówka – Brzózki – Nowa Wieś – Wąsosz Górny.
W licznych punktach turyści mogą skorzystać z map opisujących teren przebiegu szlaku oraz skorzystać z miejsc odpoczynku: ławki i stoliki. LSzR promuje się charakterystycznym logo. Znak przedstawia kwadrat, w którego ramiona ozdobione są czterema kolorami: żółtym, czerwonym, czarnym, zielonym. W środek wpisano niebieski symbol przedstawiający meandrującą rzekę.
W pobliżu Liswarciańskiego Szlaku Rowerowego znajdują dwa inne szlaki dopływów Liswarty: Szlak Pankówki (długości ok. 36 km, oznakowany kolorem czerwonym) oraz Szlak Opatówki (długości ok. 27 km, oznakowany kolorem zielonym). Na temat Szlaku ukazało się na rynku kilka wydawnictw, m.in. dostępne są: mapa i przewodnik.
Zobacz też.
Bibliografia

</doc>
<doc id="97606" url="https://pl.wikipedia.org/wiki?curid=97606" title="Zagórzyczki">
Zagórzyczki

Zagórzyczki – wieś w Polsce położona w województwie pomorskim, w powiecie słupskim, w gminie Damnica w odległości 19,5 km od Słupska. Wieś jest częścią składową sołectwa Zagórzyca.
W latach 1975–1998 miejscowość administracyjnie należała do województwa słupskiego.

</doc>
<doc id="97609" url="https://pl.wikipedia.org/wiki?curid=97609" title="Damnica (gmina)">
Damnica (gmina)

Damnica – gmina wiejska w województwie pomorskim, w powiecie słupskim. W latach 1975–1998 gmina położona była w województwie słupskim.
W skład gminy wchodzi 18 sołectw: Bięcino, Bobrowniki, Budy, Damnica, Damno, Dąbrówka, Domaradz, Karżniczka, Łebień, Łojewo, Mianowice, Sąborze, Stara Dąbrowa, Strzyżyno, Świecichowo, Świtały, Wielogłowy, Zagórzyca.
Miejscowości niesołeckie w gminie: Dębniczka, Domanice, Głodowo, Jeziorka, Łężyca, Mrówczyno, Paprzyce, Skibin, Słomczyno, Wiatrowo, Wiszno, Zagórzyczki.
Siedziba gminy to Damnica.
Według danych z 31 grudnia 2010 gminę zamieszkiwały 6357 osoby.
Sąsiednie gminy.
Dębnica Kaszubska, Główczyce, Potęgowo, Słupsk
Struktura powierzchni.
Według danych z roku 2002 gmina Damnica ma obszar 167,81 km², w tym:
Gmina stanowi 7,28% powierzchni powiatu.
Demografia.
Dane z 30 czerwca 2004:

</doc>
<doc id="97612" url="https://pl.wikipedia.org/wiki?curid=97612" title="Ronny Ackermann">
Ronny Ackermann

Ronny Ackermann (ur. 16 maja 1977 w Bad Salzungen) – niemiecki narciarz uprawiający kombinację norweską, trzykrotny medalista olimpijski, dziesięciokrotny medalista mistrzostw świata, srebrny medalista mistrzostw świata juniorów, trzykrotny zdobywca Pucharu Świata i Małej Kryształowej Kuli w klasyfikacji sprintu, a także zwycięzca Letniego Grand Prix w kombinacji norweskiej.
Kariera.
Przygodę ze sportem Ronny Ackermann rozpoczął w wieku pięciu lat, kiedy zaczął trenować biegi narciarskie. Już w 1984 roku zdecydował się jednak zmienić biegi na kombinację. Po raz pierwszy na arenie międzynarodowej pojawił się w sezonie 1994/1995 Pucharu Świata B. W zawodach tego cyklu startował do sezonu 1996/1997, w tym czasie dwukrotnie stając na podium: 3 grudnia 1995 roku w austriackim Ramsau wygrał zawody metodą Gundersena, a 8 stycznia 1997 roku w Johanngeorgenstadt w tej samej konkurencji zajął trzecie miejsce. Swój jedyny sukces w kategorii juniorów Ackermann osiągnął w 1997 roku, kiedy wraz z kolegami zdobył srebrny medal w konkursie drużynowym podczas mistrzostw świata juniorów w Canmore.
W Pucharze Świata zadebiutował 28 listopada 1997 roku w fińskim Rovaniemi, zajmując szóste miejsce w sprincie. Tym samym w swoim pucharowym debiucie od razu zdobył punkty. W sezonie 1997/1998 wystartował jeszcze pięciokrotnie, za każdym razem zdobywając punkty. Najlepszy wynik osiągnął 29 listopada w Rovaniemi, gdzie był czwarty w Gundersenie. W klasyfikacji generalnej dało mu to dwunasta pozycję. W lutym 1998 roku Niemiec brał udział w igrzyskach olimpijskich w Nagano, gdzie indywidualnie był dwunasty, a w zawodach drużynowych Niemcy z Ackermannem w składzie uplasowali się na szóstej pozycji. W kolejnym sezonie prezentował się słabiej i w efekcie zajął 23. miejsce w klasyfikacji generalnej. Na mistrzostwach świata w Ramsau w 1999 roku ponownie zajął szóste miejsce w zawodach drużynowych. Indywidualnie lepiej wypadł w sprincie, w którym był dziewiąty. W zawodach metodą Gundersena, z dużą stratą w biegu zajął dopiero 24. miejsce.
W lecie 1999 roku startował w drugiej edycji Letniego Grand Prix w kombinacji norweskiej. Ronny wygrał wszystkie trzy konkursy indywidualne i wyraźnie wyprzedził drugiego w klasyfikacji końcowej, swego rodaka Sebastiana Haseneya. Dobrą dyspozycję utrzymał także w zimowym sezonie 1999/2000, który ukończył na piątym miejscu. Już w pierwszych zawodach cyklu, 9 grudnia 1999 roku w Vuokatti, nie tylko po raz pierwszy stanął na podium zawodów pucharowych, ale od razu zwyciężył w konkursie metodą Gundersena. W pozostałej części sezonu jeszcze dziesięciokrotnie plasował się w czołowej dziesiątce, ale na podium stanął tylko raz: 5 lutego 2000 roku w Hakubie był trzeci w Gundersenie. Pierwszy sukces w kategorii seniorów osiągnął na mistrzostwach świata w Lahti w 2001 roku, gdzie wywalczył brązowy medal w sprincie, wyprzedzili go tylko jego rodak Marko Baacke oraz Fin Samppa Lajunen. Był ponadto czwarty w sztafecie, gdzie Niemcy przegrali walkę o brązowy medal z Finami, a w Gundersenie zajął 16. miejsce. Bardzo dobrze spisał się także w rywalizacji pucharowej sezonu 2000/2001. Równa, wysoka forma i sześć miejsc na podium dały mu drugie miejsce w klasyfikacji generalnej, za Felixem Gottwaldem z Austrii. Niemiec dwukrotnie zwyciężył: 5 stycznia w Reit im Winkl był najlepszy w sprincie, a 10 lutego 2001 roku w Libercu wygrał zawody metodą Gundersena. Zajął także drugie miejsce w klasyfikacji sprinterskiej.
Najważniejszym punktem sezonu 2001/2002 były igrzyska olimpijskie w Salt Lake City. Po skokach do sprintu Ronny zajmował drugą pozycję tracąc do prowadzącego Lajunena 15 sekund. Na trasie biegu Fin okazał się za szybki dla Niemca, jednak Ackermann skutecznie uciekł pozostałym rywalom i zdobył srebrny medal. W konkursie drużynowym wspólnie z Björnem Kircheisenem, Georgiem Hettichem i Marcelem Höhligiem zdobył swój drugi srebrny medal. Po skokach Niemcy zajmowali dopiero piątą pozycję, tracąc do prowadzących Finów blisko dwie minuty. Na trasie biegu byli jednak drugą najszybszą drużyną i dzięki temu wyprzedzili wszystkich oprócz Finów. Na mecie Niemcy stracili do zwycięzców tylko 7,5 sekundy, a trzecich Austriaków wyprzedzili o kolejne 3,5 sekundy. W zawodach metodą Gundersena skoki na odległość 125,5 oraz 128,5 metra dały mu piątą pozycję. Do biegu przystąpił ze stratą nieco ponad minuty. Na trasie biegu osiągnął jednak dopiero osiemnasty czas, co wystarczyło do zajęcia czwartego miejsca. W Pucharze Świata to właśnie w sezonie 2001/2002 osiągnął najlepsze wyniki. W żadnym ze startów nie plasował się poniżej siódmego miejsca, szesnastokrotnie stawał na podium, przy czym sześć razy zwyciężył. Wygrywał kolejno: 23 i 25 listopada w Kuopio, 18 grudnia w Steamboat Springs, 3 stycznia w Reit im Winkl, 8 stycznia w Libercu oraz 15 marca 2002 roku w Oslo. Dzięki tym wynikom zdobył Puchar Świata, wyprzedzając Gottwalda i Lajunena, dodatkowo zdobywając także Małą Kryształową Kulę za triumf w klasyfikacji sprintu.
Podwójne trofeum Pucharu Świata Ronny zgarnął także w sezonie 2002/2003. Dwunastokrotnie stawał na podium, tym razem odnosząc cztery zwycięstwa: 22 stycznia w Hakubie wygrał Gundersena, trzy dni później w Sapporo był najlepszy w starcie masowym, 9 marca w Oslo zwyciężył w sprincie, a 14 marca w Lahti wygrał kolejne zawody metodą Gundersena. W klasyfikacji generalnej zwyciężył z przewagą blisko 400 punktów nad Gottwaldem i trzecim Kircheisenem. Po raz drugi z rzędu zwyciężył także w klasyfikacji sprintu. mistrzostwa świata w Val di Fiemme w 2003 roku przyniosły mu kolejne trzy medale. W Gundersenie Niemiec zwyciężył w skokach i na trasę biegu wyruszył z przewagą 30 sekund. W biegu przewagę tę jeszcze powiększył i sięgnął po złoty medal. W konkursie skoków do sprintu uplasował się na drugim miejscu za Hettichem, do którego tracił przed biegiem tylko 9 sekund. Podczas biegu wyprzedził swego rodaka, jednak musiał uznać wyższość reprezentanta Stanów Zjednoczonych Johnny’ego SpilLane’a i ostatecznie zakończył rywalizację na drugiej pozycji. W zawodach drużynowych razem z Thorstenem Schmittem, Hettichem i Kircheisenem zdobył kolejny srebrny medal. Drugie miejsce Niemcy zajmowali już po skokach, tracąc 13 sekund do prowadzących Austriaków. Nie zdołali ich jednak wyprzedzić w biegu, na mecie meldując się ze stratą 12.6 sekundy.
Latem 2003 roku zajął trzecie miejsce w klasyfikacji szóstej edycji Letniego Grand Prix. W czterech konkurach raz stanął na podium - 29 sierpnia w Klingenthal zwyciężył w Gundersenie. W sezonie 2003/2004 na podium stawał dziewięć razy, z czego aż siedem razy na najwyższym stopniu. Wygrał cztery pierwsze konkursy cyklu: 29 i 30 listopada w Ruce, 6 grudnia w Trondheim i 12 grudnia w Val di Fiemme, a następnie zwyciężał 30 grudnia w Oberhofie, 22 lutego w Libercu oraz 29 lutego 2004 roku w Oslo. W klasyfikacji generalnej wyprzedził go jednak o ponad 200 punktów Fin Hannu Manninen. W klasyfikacji sprintu Ronny był trzeci za Manninenem oraz Lajunenem. Także w sezonie 2004/2005 był drugi w Pucharze Świata. Po raz kolejny bezkonkurencyjny okazał się Manninen, a Niemiec zarówno w klasyfikacji generalnej jak i sprinterskiej zajmował drugie miejsce. Na podium znalazł się trzynaście razy, zwyciężając 27 listopada w Ruce, 4 i 5 grudnia w Trondheim oraz 2 stycznia 2005 roku w Ruhpolding. mistrzostwa świata w Oberstdorfie w 2005 roku były najbardziej udana imprezą w jego karierze. Wygrał obie konkurencje indywidualne, przy czym w Gundersenie do biegu przystąpił z ósmego miejsca ze stratą blisko półtorej minuty, wyprzedzając na trasie wszystkich rywali. W sprincie po skokach był drugi za Finem Anssim Koivurantą, do którego tracił 24 sekundy. Po bardzo dobrym biegu wyprzedził Fina i na metę dotarł jako pierwszy, 11 sekund przed drugim na mecie Norwegiem Magnusem Moanem. W zawodach drużynowych wraz z Haseneyem, Hettichem i Kircheisenem ponownie zajął drugie miejsce. Po skokach prowadzili Norwegowie o 19 sekund przed Austriakami oraz 36 sekund przed Amerykanami. Niemcy znajdowali się na piątej pozycji ze stratą minuty i 26 sekund. W biegu kazali się jednak najszybsi i zdołali awansować aż na drugie miejsce. Na mecie Ackermann, który biegł na ostatniej zmianie w ekipie niemieckiej stracił do zwycięzców tylko 7,1 sekundy, a o zaledwie 0,3 sekundy wyprzedził Gottwalda, który kończył sztafetę Austrii.
W porównaniu z poprzednimi latami w sezonach 2005/2006 i 2006/2007 Ackermann osiągał przeciętne wyniki. Łącznie siedmiokrotnie stawał na podium, jednak ani razu nie wygrał. W klasyfikacji generalnej zajmował odpowiednio jedenastą i dziewiątą pozycję. W tym czasie wystartował na igrzyskach olimpijskich w Turynie w 2006 roku, gdzie indywidualnie był ósmy w sprincie, a w biegu metodą Gundersena zajął dopiero 18. miejsce. W sztafecie Niemcy w składzie Björn Kircheisen, Georg Hettich, Ronny Ackermann i Jens Gaiser powtórzyli sukces sprzed czterech lat i zdobyli srebrny medal. Reprezentacja Niemiec prowadziła po skokach, jednak przewaga 10 sekund nad drugimi Austriakami okazała się zbyt mała, by odnieść zwycięstwo. Austriacy stopniowo zmniejszali stratę, choć gdy Ackermann przekazywał sztafetę Gaiserowi Niemcy mieli jeszcze 20 sekund przewagi. Biegnący w ekipie austriackiej Mario Stecher wyprzedził Gaisera i to Austriacy zdobyli złoto o 15 sekund przed Niemcami. Trzecie miejsce wywalczyli reprezentanci Finlandii, tracąc do Niemców 11,5 sekundy. Na mistrzostwach świata w Sapporo w 2007 roku zdobył złoty medal w Gundersenie, chociaż po skokach był piąty. W biegu odrobił 34 sekundy straty i zwyciężył z przewagą 8,5 sekundy nad Amerykaninen Billem Demongiem, który był drugi. Także w sprincie konkurs skoków ukończył na piątej pozycji i do biegu przystąpił ze stratą 47 sekund. Dwie sekundy za nim na trasę wyruszył jeden z jego największych rywali - Hannu Manninen i to on okazał się najlepszy w tej konkurencji. Niemiec nie był w stanie wytrzymać tempa Fina i ukończył rywalizację na ósmej pozycji. W konkursie drużynowym Niemcy wywalczyli trzeci z rzędu srebrny medal w sztafecie. Wspólnie z Haseneyem, Kircheisenem i Tino Edelmannem plasowali się za Finami i Norwegami po konkursie skoków. W biegu wyprzedzili reprezentantów Norwegii, jednak Finów już nie dogonili. Na mecie stracili do zwycięzców nieco ponad 28 sekund.
Sezon 2007/2008 przyniósł Niemcowi trzecią Kryształową Kulę w karierze oraz trzecie zwycięstwo w klasyfikacji sprintu. Jedenaście razy stawał na podium, przy czym 30 listopada w Ruce i 12 stycznia w Val di Fiemme wygrał zawody metodą Gundersena, a 20 stycznia 2008 roku w Klingenthal był najlepszy w sprincie. W klasyfikacji generalnej wyprzedził o ponad 200 punktów Norwega Pettera Tande oraz Billa Demonga o ponad 270 punktów. W klasyfikacji sprinterskiej Niemiec odniósł minimalne zwycięstwo, wyprzedzając drugiego Francuza Jasona Lamy-Chappuis o zaledwie 4 punkty. Trzeci w tej klasyfikacji Bernhard Gruber z Austrii uzbierał tylko 11 punktów mniej od Ackermanna. Ronny wygrał także pierwsze zawody sezonu 2008/2009, 29 listopada 2008 roku w Ruce. Było to jednak nie tylko jego jedyne pucharowe podium w tym sezonie, ale także ostatnie w całej karierze. Jeszcze czterokrotnie plasował się w czołowej dziesiątce, ale także trzykrotnie nie ukończył zawodów. W klasyfikacji generalnej zajął 19. pozycję. Ostatni sukces osiągnął podczas mistrzostw świata w Libercu w 2009 roku, gdzie razem z Erikiem Frenzlem, Björnem Kircheisenem i Tino Edelmannem kolejny srebrny medal w sztafecie. Po skokach znajdowali się na czwartej pozycji i tracili do prowadzących Francuzów 17 sekund. Do odrabiania strat w ślad za Niemcami rzucili się także Japończycy i to między tymi dwoma reprezentacjami rozstrzygnęła się walka o pierwsze miejsce. W sprinterskim pojedynku między Edelmannem i Norihito Kobayashim na ostatnich metrach lepszy okazał się jednak Japończyk. Indywidualnie Ackermann w żadnej z trzech konkurencji nie znalazł się w czołowej dziesiątce.
W obliczu nadchodzących igrzysk olimpijskich w Vancouver występy Niemca w sezonie 2009/2010 zakończyły się całkowitą porażką. Ani razu nie znalazł się w czołowej dziesiątce, najlepszy wynik osiągając 17 stycznia 2010 roku w Chaux-Neuve, gdzie był osiemnasty w Gundersenie. Nie został włączony do kardy Niemiec na kanadyjskie igrzyska, a start w Chaux-Neuve był ostatnim w jego karierze. Pierwotnie zawiesił swoją karierę na czas nieokreślony, jednak w marcu 2011 roku ogłosił definitywne zakończenie kariery. W maju tego samego roku został włączony do kadry trenerskiej i pełni rolę asystenta. We wrześniu podjęto oficjalną decyzję, że po igrzyskach olimpijskich w Soczi zostanie głównym szkoleniowcem niemieckiej kadry w kombinacji norweskiej.
Łącznie w ciągu kariery 77 razy stawał na podium, z czego 28 razy zwyciężał, 25 razy był drugi, a 24 razy zajmował trzecie miejsce. W klasyfikacji wszech czasów jest drugi za Hannu Manninenem, zarówno pod względem zwycięstw jak i miejsc na podium. Jest także wielokrotnym medalistą mistrzostw kraju, w tym sześciokrotnie zdobywał złoto: w sprincie w latach 2000, 2001 i 2003 oraz w Gundersenie w latach 2001, 2002 i 2003. Został ponadto wybrany sportowcem roku w Niemczech w 2005 r. Za swe osiągnięcia został w 2003 r. nagrodzony medalem Holmenkollen wraz z austriackim kombinatorem norweskim Felixem Gottwaldem.

</doc>
<doc id="97613" url="https://pl.wikipedia.org/wiki?curid=97613" title="Sebastian Haseney">
Sebastian Haseney

Sebastian Haseney (ur. 27 sierpnia 1978 w Suhl) – niemiecki kombinator norweski, dwukrotny medalista mistrzostw świata.
Kariera.
Sebastian Haseney reprezentował barwy klubu SC Motor Zella-Mehlis. W Pucharze Świata zadebiutował 6 marca 1999 roku w Lahti, zajmując trzecie miejsce w konkursie rozegranym metodą Gundersena. Tym samym już w swoim debiucie nie tylko zdobył pierwsze pucharowe punkty, ale od razu stanął na podium. W sezonie 1998/1999 pojawił się jeszcze trzykrotnie, jednak tak wysokich pozycji już nie zajmował i w klasyfikacji generalnej zajął ostatecznie 23. miejsce. W lutym 1999 roku wystąpił na Mistrzostwach Świata w Ramsau, gdzie indywidualnie był ósmy w sprincie, a wraz z kolegami zajął szóste miejsce w sztafecie.
W lecie 1999 roku zajął drugie miejsce w klasyfikacji końcowej drugiej edycji Letniego Grand Prix w kombinacji norweskiej, ulegając tylko swemu rodakowi Ronny'emu Ackermannowi. W trzech zawodach indywidualnych Haseney dwukrotnie stawał na podium: 25 sierpnia w Oberhofie był trzeci, a trzy dni później w Klingenthal zajął drugie miejsce. W sezonie 1999/2000 pięciokrotnie znajdował się w czołowej dziesiątce, jednak na podium nie stanął ani razu. W klasyfikacji generalnej był tym razem piętnasty.
Trzecią edycję LGP zakończył na szóstej pozycji z jednym miejscem na podium: 2 września 2000 roku w Stams był drugi. W sezonie 2000/2001 siedem razy meldował się w czołówce, przy czym 27 stycznia 2001 roku w Steamboat Springs odniósł swoje pierwsze zwycięstwo, a 10 lutego w Libercu zajął trzecie miejsce. W klasyfikacji generalnej dało mu to dziesiątą lokatę. W 2001 roku wystąpił także na Mistrzostwach Świata w Lahti zajmując w Gundersenie 41. miejsce. Na tych samych mistrzostwach razem z kolegami zajął także czwarte miejsce w sztafecie. Po skokach Niemcy zajmowali piątą pozycję, jednak na trasie biegu wyprzedzili Japończyków. Walkę o brązowy medal stoczyli z Finami, ostatecznie przegrywając o ponad 30 sekund.
W pięciu konkursach LGP 2001 tylko raz stanął na podium: 29 sierpnia w Winterbergu był trzeci. Dało mu to piąte miejsce w klasyfikacji końcowej. Najważniejszym punktem sezonu 2001/2002 były Igrzyska Olimpijskie w Salt Lake City. Haseney wystąpił tam tylko w Gundersenie, w którym zdołał awansować z 38. miejsca po skokach na 21. miejsce na mecie biegu. W rywalizacji pucharowej Ośmiokrotnie znalazł się w pierwszej dziesiątce, na podium stając raz - 3 marca 2002 roku w Lahti był trzeci. W klasyfikacji generalnej zajął trzynaste miejsce. Kolejny sezon miał znacznie słabszy, nie stawał na podium i w klasyfikacji zajął dopiero 23. miejsce. Sukcesów nie osiągnął także podczas Mistrzostw Świata w Val di Fiemme w 2003 roku. Wystąpił tam tylko w zawodach metodą Gundersena, w których zajął 38. miejsce w skokach, a biegu nie ukończył.
W lecie 2003 roku dwukrotnie znalazł się w czołówce zawodów szóstej edycji LGP, raz zajmując miejsce na podium - 29 sierpnia Klingenthal był trzeci w Gundersenie. W klasyfikacji końcowej dało mu to szóste miejsce. Najlepsze wyniki w Pucharze Świata osiągnął w sezonie 2003/2004. Niemiec aż czternaście razy zajmował miejsca w czołowej dziesiątce, w tym czterokrotnie stawał na podium: 30 listopada w Ruce, 12 grudnia w Predazzo i 23 stycznia w Nayoro zajmował drugie miejsce, a 11 stycznia w Seefeld był trzeci. W klasyfikacji generalnej wystarczyło to do zajęcia szóstego miejsca. Przez dwa kolejne sezony Sebastian ani razu nie wywalczył miejsca na podium zawodów pucharowych. W tym czasie wystąpił na Mistrzostwach Świata w Oberstdorfie w 2005 roku, gdzie wspólnie z Georgiem Hettichem, Björnem Kircheisenem i Ronnym Ackermannem wywalczył srebrny medal w sztafecie. Po skokach Niemcy znajdowali się na piątej pozycji, jednak bardzo dobra postawa w biegu pozwoliła im awansować aż na drugie miejsce. Przegrali tylko z Norwegami, do których na mecie stracili zaledwie 7.1 sekundy, a o 0.3 sekundy wyprzedzili Austriaków. Indywidualnie wystąpił w Gundersenie, w którym był siedemnasty. Rok później, podczas Igrzysk w Turynie był szósty w Gundersenie, a w sprincie zajął dopiero 29. miejsce.
Na podium zawodów pucharowych wrócił w sezonie 2006/2007, który ukończył na ósmej pozycji. Siedem razy zajął miejsce w pierwszej dziesiątce, z czego pięciokrotnie stawał na podium: 25 listopada w Ruce i 6 stycznia w Oberstdorfie był trzeci, a 2 grudnia w Lillehammer, 30 grudnia w Ruhpolding oraz 9 marca w Lahti zajmował drugie miejsce. Drugi i ostatni medal w karierze zdobył na Mistrzostwach Świata w Sapporo. Razem z Tino Edelmannem, Björnem Kircheisenem i Ronnym Ackermannem ponownie zdobył srebrny medal w sztafecie. W konkursach indywidualnych był dziewiąty w Gundersenie, a w sprincie zajął 26. miejsce. Ostatni raz na podium stanął 13 stycznia 2008 roku w Predazzo, gdzie wygrał sprint. Dzień wcześniej zajął trzecie miejsce w Gundersenie. Sezon 2007/2008 zakończył na szesnastym miejscu.
W zawodach startował do 2011 roku, jednak sukcesów już nie osiągał. W tym czasie wystąpił jeszcze na Mistrzostwach Świata w Libercu w 2009 roku, gdzie w swoim jedynym starcie, Gundersenie na normalnej skoczni zajął siódme miejsce. W połowie sezonu 2010/2011 postanowił zakończyć sportową karierę.

</doc>
<doc id="97616" url="https://pl.wikipedia.org/wiki?curid=97616" title="Przełęcz Semmering">
Przełęcz Semmering

Przełęcz Semmering (niem. "Semmeringpass") – przełęcz w Alpach, na terenie Austrii, między Dolną Austrią i Styrią. Na przełęczy znajduje się miejscowość turystyczno-uzdrowiskowa Semmering.
Przełęcz jest położona na wysokości 984 m n.p.m. i jest najważniejszym przejściem między oboma krainami w Austrii. W 1854 roku poprowadzono przez nią linię kolejową z licznymi tunelami. W 1998 roku ten odcinek linii kolejowej został dodany do listy światowego dziedzictwa UNESCO. Przez przełęcz przebiegają też bardzo ważne połączenia drogowe z Wiednia do Klagenfurtu i do Włoch.
W 2004 roku otwarto prowadzący pod przełęczą tunel drogowy w ciągu drogi ekspresowej S6.
"Semmeringbahn".
Linia kolejowa Semmering o długości 41 km była pierwszą linią normalnotorowej kolei górskiej w Europie. Została zaprojektowana przez austriackiego inżyniera Carla von Ghega odpowiedzialnego za budowę linii Wiedeń – Triesti zbudowana w latach 1848–1854. Współautorem projektu linii kolejowej był Polak Jan Antoni Lewicki.
Historia.
Von Ghega opracował projekt po przestudiowaniu 39 linii kolejowych w Stanach Zjednoczonych i sporządzeniu szczegółowych map terenów wokół przełęczy. Aby sporządzić odpowiednio dokładne mapy von Ghega wynalazł nowe instrumenty pomiarowe. Von Ghega wytyczył kilka alternatywnych linii, po czym wybrał jedną, której budowa nie wymagała zbyt wielu tuneli. Plan von Ghegy został ukończony w 1847 roku i zakładał budowę linii o długości 42 km, z 22 większymi mostami i wiaduktami oraz tunelem o długości 1200 m. Projekt został zaakceptowany do realizacji przez austriackiego ministra robot publicznych w czerwcu 1848 roku, pomimo protestów prasy i inżynierów. 
Prace rozpoczęto w sierpniu 1848 roku – linia została podzielona na 14 odcinków, których budowę powierzono 14 różnym firmom. Z początku przy budowie zatrudnionych było 1421 pracowników, a wraz z rozwojem prac ich liczba wzrosła do 20 tys.. Linia wymagała budowy nowej lokomotywy, zdolnej do prowadzenia pociągu w ostrych zakrętach i przy wysokim nachyleniu terenu. W 1850 roku cztery firmy przystąpiły do konkursu, jednak żaden z ich projektów nie spełniał wymogów eksploatacji linii. Promień łuku górskiego toru kolejowego był mały, a parowozy, by mieć odpowiednią moc na trasę górską były ciężkie i długie. Osie w ostoi były osadzone sztywno, co powodowało wykolejanie. Wyzwaniem była taka budowa parowozu, by był on na tyle elastyczny by pokonać ciasne łuki, a jednocześnie na tyle sztywny, by przy większych prędkościach zagwarantować spokojną jazdę. 
Zaprojektowanie nowej lokomotywy powierzono austriackiemu inżynierowi Wilhelmowi Engerthowi (1814–1884), który wykorzystując najlepsze pomysły z wcześniejszych projektów, stworzył parowóz wieloczłonowy i natychmiast podjęto produkcję 26 lokomotyw Engertha. 
Linia została zelektryfikowana w latach 1957–1959.
Dzięki zbudowaniu linii kolejowej na przełęczy wybudowano pierwszy alpejski kurort – Semmering. 
Przebieg linii.
Linia rozpoczyna się w Gloggnitz na wysokości 436 m n.p.m. i kończy się w Mürzzuschlag na wysokości 677 m n.p.m. Najwyższy punkt linia osiąga na 29 km – 896 m n.p.m. Dla potrzeb linii zbudowano 14 tuneli o łącznej długości 1 477 metrów oraz 14 wiaduktów o łącznej długości 1 477 metrów – tunele i wiadukty stanowią 20% linii. Ponadto linia wykorzystuje 118 mniejszych kamiennych mostów łukowych i 11 mostów stalowych. Wzdłuż linii wzniesiono 57 dwupiętrowych kamiennych budynków zaplecza technicznego o charakterystycznym wykończeniu dekoracyjnymi cegłami. Budynki te rozmieszczono w odległości ok. 700 m od siebie. Przebieg linii:
Odcinek Gloggnitz–Payerbach:
Odcinek Schwarzatal–Eichenberg:
Odcinek dolina rzeki Auerbach – Klamm-Schottwien:
Odcinek tunel Klamm–Mürzzuschlag:

</doc>
<doc id="97617" url="https://pl.wikipedia.org/wiki?curid=97617" title="Bes">
Bes

Osoby o tym nazwisku:

</doc>
<doc id="97618" url="https://pl.wikipedia.org/wiki?curid=97618" title="Majków (Kalisz)">
Majków (Kalisz)

Majków – prawobrzeżna dzielnica Kalisza. Dzielnica położona jest na wzniesieniu ok. 35 m n. p. Prosny płynącej u jej stóp. Zamieszkiwana przez około 5000 mieszkańców. Z głównej ulicy roztacza się panorama centrum miasta. Najważniejszymi elementami dzielnicy są m.in.: kościół NMP Królowej Polski, Cmentarz Żołnierski, Park Majkowski, Zachodnia Obwodnica, dworek. Majków stał się dzielnicą Kalisza w 1976, kiedy został włączony w granice administracyjne miasta. Majków jako wieś wymieniony został po raz pierwszy w dokumencie z 1283 w związku z postanowieniem Przemysła II o jej poddaniu pod jurysdykcję sądu kaliskiego. W 1883 r. na Majkowie założono cmentarz dla żołnierzy wyznania prawosławnego carskiego garnizonu. W latach I wojny światowej stał się nekropolią żołnierską. Dziś osiedle ma charakter willowy. Znajduje się tu, obecnie zlikwidowana, stacja początkowa Kaliskiej Kolei Dojazdowej do Turku.
Historia.
Wieś wymieniana po raz pierwszy w 1283 r. w związku z postanawianiem Przemysła II o jej poddaniu pod jurysdykcję sądu kaliskiego. W latach 30. XV w. wieś należała do kasztelana międzyrzeckiego Janusza i jego żony Jadwigi z Żyrkowa. Po śmierci Jadwigi w 1439 r. nastąpił podział włości w skład którego wchodziło m.in. „ Maykowo cum Morawyno”. Majków w 1446 r. był w rękach dziedzica żyrkowskiego Filipa z Niezamyśla, który przekazał Majków swojej żonie Annie, która ok. 1464-1467 sprzedała go Mikołajowi z Jedlca. Później część wsi przejął Jan z Jedlca, który w 1475 r. zapisał Majków w posagu swojej żonie Sandochnie.
13 lat później jako dziedzice wzmiankowani są Jan i Piotr Żyrkowscy. Jan w 1497 r. sprzedał swą cześć stolnikowi łęczyckiemu Janowi Rusockiemu herbu Korab, w 1505 r. uczynili to samo Piotr. Jan Rusocki jeszcze w tym samym roku przekazał w posagu Majków swojej żonie Małgorzacie.
Majków i Chmielnik w rękach Rusockich znajdował się do 1609 r., kiedy córki Wojciecha sprzedały za 5330 zł mężowi Zofii Rusockiej Januszowi Zarębie. 7 lat później w 1616 r. cały majątek Majkowa (z Czartkami, Jankowem, Chmielnikiem i częścią Przespolewa) został przekazany synowi Stanisławowi Zarębie. W 1623 r. Stanisław Zaręba sprzedał Majków wraz z Chmielnikiem za 21 000 zł Janowi Szyszkowiemu, ale już w 1651 odkupił włości z powrotem.
W 1690 r. Syn Marcina Zaręby Stanisław za 30 000 zł odstąpił Majków pisarzowi ziemskiemu z ziemi sieradzkiej Maciejowi Konstantemu Waliszewskiemu herbu Leszczyc ożenionemu z Heleną z Zalewskich. Maciej Waliszewski dość szybko zmarł i Helena wyszła powtórnie za mąż za starostę sieradzkiego Andrzeja Morsztyna.
Na początku XVIII w. Majków stał się własnością starosty inowłockiego Adama Radońskiego herbu Jasieńczyk. Po jego śmierci, synowie włości majkowskie (z Chmielnikiem i Skarszewkiem) oddali stolnikowi podolskiemu Antoniemu Radońskiemu, który z kolei za 40 000 zł sprzedał Majków bratu Aleksandrowi, staroście inowłodzkiemu. 1742 r. Starosta inowłodzki Aleksander oddał część Majkowa w użytkowanie kaliskiemu kolegium jezuickiemu. Po śmierci Aleksandrastarosty inowłodzkiego w 1761 r. włości majkowskie z (chmielnikiem) podzielono pomiędzy jego córki Rozalię z Radońskich Dembińską i Teresę z Radońskich Kuczkowską.
1783 r. po śmierci męża Rozali Michała – synowi Rozali i Teresy – Feliks i Aleksander odsprzedali posiadłość dziedzicowi Lewkowa Wojciechowi Lipskiemu herbu Grabie. 1833 r. po śmierci Wojciecha, Majków przeszedł w ręce jego córki Tekli Stawskiej (z domu Lipska) która po 14 latach w 1847 r. sprzedała Majkow Alfonsynie i Janowi Gutowskiemu.
18 lat później (1865 r.) majątek od Alfonsyny i Jana Gutowskiego odkupiła Józefa Gutowskaz domu Goczałkowska, która w 1870 r. odsprzedała go Piotrowi Karśnickiemu (ożenionemu z Kunegundą Rychłowską).
Po Piotrze w 1918 r. Majków przejął Feliks Karśnicki, który gospodarzył do lat 40. XX wieku. Od 1976 r. Majków znajduje się w granicach Kalisza.
Do dziś trudno o jednoznaczne wskazanie granic gdzie zaczynał, a gdzie kończył się Majków. Liczne zmiany właścicieli Majkowa utrudniają jednoznaczne określenie obszarowe, jednak dysponując wiedzą jaką można odczytać z map z XVIII, XIX i XX w. można stwierdzić, że obszar Majkowa prawie zawsze zajmował ziemie na północ od Kalisza do zachodnich granic rzeki Prosny wraz z terenami północnej części dzisiejszego Chmielnika.
Dwór – wzniesiony przez Lipskich w końcu XVIII w. Częściowo przebudowany przez Gutowskich w I poł. XIX w. i powiększony o parterowe skrzydła boczne wraz ze zmianą lokalizacji schodów wewnętrznych na poddasze. Na początku XX w. rozbudowany o portyk frontowy. W okresie PRL zaniedbany, doprowadzony do całkowitej ruiny. W 1999 r. gruntowanie remontowany i adaptowany na siedzibę Służb Ochrony Zabytków.
Zespół folwarczny (część dzisiejszego terenu POM-u) składał się z dziedzińca gospodarczego, a także domów robotników majątkowych z końca XIX w. po zachodniej stronie ul. Wyspiańskiego (do dziś zachowane).
Według mapy 1835 r. teren podwórza dochodził do zachowanego do tej pory dworu, a jego obrzeża południowo-wschodnio-zachodnie znajdują się w tym samym miejscu. Pod koniec XIX w. w jego części północnej zasadzono drzewostan parkowy i wzniesiono budynek kuchni z kurnikiem.
W okresie międzywojennym dziedziniec gospodarczy rozplanowano obecnego kształtu. Na obrzeżu zachodnio południowym stała wtedy stodoła, obora, stajnia i szopa z nawozami natomiast od strony wschodniej zamykał murowany spichlerz z lat 20. XX w. zachowany do tej pory dalej drewniana stodoła i świniarnia przylegająca do młyna-spichlerza ustawionego przy wjeździe od obecnej ulicy Tuwima. W okresie PRL – u oprócz murowanego spichlerza, wszystkie obiekty przebudowano na magazyny, biura i sklepy. Do dziś zachowały się murowane obiekty z połowy XIX w., gdzie znajduje się dawna obora – świniarnia łącząca się ze stajnią.
Jeszcze w okresie powojennym po stronie zachodnie znajdował się staw rybny, a po stronie wschodniej sadzawka widoczna na mapach z 1835 r. Do 1971 r. w południowo-wschodniej części parku stał XVIII-wieczny drewniany spichlerz, który został przeniesiony do skansenu w Lednogórze, gdzie znajduje się obecnie.
Park krajobrazowy – o powierzchni 3,24 ha został założony na początku XIX w. częściowo w miejsce siedemnastowiecznego ogrodu włoskiego. Pod koniec XIX w. powiększony o teren po południowej stronie dworu. W okresie PRL-u mocno przekształcony – po likwidacji stawu rybnego urządzono od strony południowej ogródki działkowe a w latach 80. XX w. przecięty asfaltową ulicą. W okresie międzywojennym był ogrodzony płotem a od strony północnej sąsiadował z warzywniakiem. Od strony wschodniej dwór jak i park sąsiadował z rozległym sadem owocowym. Na terenie parku w 1994 r. rosło 38 gatunków drzew i krzewów – 7 dębów szypułkowych, 6 jesionów wyniosłych, 2 wiązy szypułkowe, kasztanowiec biały, klon zwyczajny, sosna wejmutka i lipa drobnolistna
Dziś Osiedle Majków ma charakter willowy i zamieszkiwane jest przez około 5000 mieszkańców (po ostatnich zmianach granic osiedla w 2013 r.). Z głównej ulicy roztacza się panorama na centrum miasta. Najważniejszymi elementami dzielnicy są m.in. kościół NMP Królowej Polski, Cmentarz Żołnierski, Park Majkowski, Zachodnia Obwodnica, dworek, Szkoła Podstawowa nr 2 im. Jana Pawła II oraz Gimnazjum nr 1 im. Prymasa Tysiąclecia, kompleks sportowy od niedawna wzbogacony o oświetlone boisko Orlik.
Majków położony jest przy drodze krajowej nr 25 Kalisz-Konin. Głównymi ulicami Majkowa są: Stawiszyńska, L. Staffa, Wyspiańskiego, J. Piłsudskiego, Godebskiego, J. Tuwima, Żeromskiego, Żeleńskiego, Spacerowa, Koszutskiego, Wieniawskiego, Karłowicza, Norwida, Kwiatów Polskich, Morelowa. Komunikację z innymi osiedlami zapewniają linie autobusowe. W skład dzielnicy Majków wchodzi ok. 60 ulic. Dzielnica Majków jest ściśle powiązana z sąsiednią dzielnicą Chmielnik, tworząc jednocześnie północną i północno-wschodnią część miasta zamieszkiwaną przez około 10 000 mieszkańców, stanowiąc jednocześnie największą willową dzielnicę w Kaliszu.
źródło: Majątki Wielkopolskie – Powiat Kaliski” tom VI – Stanisław Małyszko
www.majkowkalisz.pl – luty 2014
Komunikacja miejska.
Na tym osiedlu komunikację miejską obsługują Kaliskie Linie Autobusowe

</doc>
<doc id="97621" url="https://pl.wikipedia.org/wiki?curid=97621" title="Kot syjamski">
Kot syjamski

Kot syjamski – jedna z najstarszych i najdłużej znanych ras kota.
Pochodzenie.
Koty syjamskie pochodzą z Dalekiego Wschodu (Syjam to współczesna Tajlandia). Pierwsze wzmianki o nich pojawiły się już w XVI wieku.
Wygląd.
Cechą charakterystyczną są plamy, które pokrywają maskę, uszy, łapy i ogon. Posiada duże, niebieskie oczy. Jest to kot szczupły, o wydłużonej sylwetce i muskularnej budowie. Kocięta rodzą się białe, zaczynają się wybarwiać dopiero w drugim tygodniu życia.
Charakter.
Są bardzo inteligentne, chętnie uczą się różnych sztuczek. Ciekawskie, śmiałe, łatwo nawiązują kontakty i lubią wizyty gości. Dobrze czują się w obecności innych kotów lub psów. Mają duży temperament, znane są z przywiązania do właściciela, jeśli go stracą, mogą to nawet przypłacić zdrowiem. Starają się towarzyszyć opiekunowi we wszystkich domowych czynnościach, głośno domagają się pieszczot i zainteresowania. Bywają także zazdrosne. Nie powinny być posiadane przez osoby, które większość czasu spędzają poza domem.
Większość kotów syjamskich ma doskonały apetyt, dlatego utrzymanie szczupłej sylwetki takiego kota jest dla właściciela niemałym wyzwaniem. Koty syjamskie odznaczają się długowiecznością – mogą żyć nawet 20 lat.

</doc>
<doc id="97627" url="https://pl.wikipedia.org/wiki?curid=97627" title="Henrietta Leavitt">
Henrietta Leavitt

Henrietta Swan Leavitt (ur. 4 lipca 1868 w Lancaster, Massachusetts, zm. 12 grudnia 1921 w Cambridge, Massachusetts) – amerykańska astronom.
Życiorys.
Córka pastora Kościoła kongregacjonalistów. Mimo faktu, że od dzieciństwa była głucha, dokonała wybitnych osiągnięć w dziedzinie astronomii. Otrzymała licencjat "Radcliffe College" w 1892, który wówczas nosił nazwę Towarzystwo Wyższego Kształcenia Kobiet. W ostatnim roku studiów zainteresowała się astronomią i podjęła studia podyplomowe w tym kierunku. W następnym roku podjęła pracę w obserwatorium na Uniwersytecie Harvarda (została rachmistrzem w grupie Edwarda C. Pickeringa, kobiety w niej zatrudnione nazywano „harwardzkimi komputerami”). Na początku pracowała jako ochotniczka, ale po siedmiu latach, gdy nabrała wprawy w określaniu jasności gwiazd na podstawie płyt fotograficznych została przyjęta na etat. Badała regularne zmiany jasności cefeid.
W 1908 zaobserwowała, że najjaśniejsze cefeidy zmieniają swoją rzeczywistą jasność i „szybkość mrugania”, czyli czas dzielący okresy maksymalnej i minimalnej jasności. Zauważyła, że najjaśniejsze cefeidy pulsują powoli, a ciemniejsze szybciej, a efekt ten jest powszechny i skorelowany. Oznaczało to, że można wyliczyć odległość od cefeid. Ówczesna nauka wciąż uważała, że Droga Mleczna jest całym wszechświatem, a Leavitt już odkryła sposób na zajrzenie poza Drogę Mleczną. Odkryła i skatalogowała gwiazdy zmienne w Obłokach Magellana, po czym na podstawie tych obserwacji odkryła w 1912 i w 1913 szereg zależności związanych z cefeidami, w tym zależność pomiędzy okresem cefeidy a jej jasnością absolutną, co okazało się ważne dla obliczania odległości we wszechświecie. Odkryła również 4 gwiazdy nowe oraz ponad 2400 gwiazd zmiennych. Zmarła na nowotwór.

</doc>
<doc id="97628" url="https://pl.wikipedia.org/wiki?curid=97628" title="Św. Wojciech">
Św. Wojciech



</doc>
<doc id="97629" url="https://pl.wikipedia.org/wiki?curid=97629" title="Skala całotonowa">
Skala całotonowa

Skala całotonowa zwana też skalą sześciostopniową jest skalą muzyczną, w której stopnie są rozmieszczone w odległościach sekund wielkich. Brak w niej ośrodka tonalnego. W systemie temperowanym występują dwie odmiany:
Skala całotonowa po raz pierwszy wystąpiła w operze "Rusłan i Ludmiła" (z 1843 roku) Michaiła Glinki. Używali jej Modest Musorgski, Ferenc Liszt. Była jedną z ulubionych skal impresjonistów, zwłaszcza Claude’a Debussy’ego.

</doc>
<doc id="97632" url="https://pl.wikipedia.org/wiki?curid=97632" title="Bogusław Linda">
Bogusław Linda

Bogusław Linda (ur. 27 czerwca 1952 w Toruniu) – polski aktor, reżyser, scenarzysta teatralny i filmowy, komik i pedagog.
Bywa określany „jednym z najpopularniejszych polskich aktorów filmowych”, uchodzi także za „idola młodzieży lat 90.” i „idola pokolenia »„Solidarności”«”. Występował w filmach twórców, takich jak Krzysztof Kieślowski, Agnieszka Holland, Andrzej Wajda i Władysław Pasikowski. Współzałożyciel i wykładowca Warszawskiej Szkoły Filmowej.
Życiorys.
Urodził się 27 czerwca 1952 w Toruniu, gdzie ukończył II Liceum Ogólnokształcące. W 1975 ukończył studia w Państwowej Wyższej Szkoły Teatralnej im. Ludwika Solskiego w Krakowie, w spektaklu dyplomowym "Szewcy" zagrał Sajetana.
Podczas studiów nawiązał współpracę z krakowskim Teatrem Starym, w którym debiutował w 1975 rolą Teofila Dąbrowskiego w "Białych ogrodach" w reżyserii Romany Próchnickiej, grał też młodego oficera w "Warszawiance" Stanisława Wyspiańskiego w reż. Henryka Tomaszewskiego i Mikołka w "Zbrodni i karze" Fiodora Dostojewskiego w reż. Macieja Prusa. W latach 1978–1981 grał w Teatrze Współczesnym we Wrocławiu w sztukach, takich jak "Czarodziejska góra" Thomasa Manna czy "Ameryka" Franza Kafki. W 1979 zadebiutował jako reżyser teatralny spektaklem "Szelmostwa Skapena" Moliera, wystawianym przez wrocławską PWST. W latach 1980–1983 był aktorem warszawskiego Teatru Studio.
Na ekranie debiutował w 1976 rolą w polsko-norweskim filmie Haakona Sandoya "Dagny". Jego pierwszą ważną rolą był anarchista Gryziak w "Gorączce" (1980) w reż. Agnieszki Holland, u której następnie zagrał kalekę w "Kobiecie samotnej" (1981). Ponadto wcielił się w Dzidka w "Człowieku z żelaza" (1981) Andrzeja Wajdy, Witka Długosza w "Przypadku" (1981) Krzysztofa Kieślowskiego i Klemensa Króla w "Matce Królów" (1982) Janusza Zaorskiego, bohaterów „naznaczonych egzystencjalnym niepokojem, zmuszonych do beznadziejnych zmagań z wrogą rzeczywistością”. Również w 1982 wyjechał na kilka miesięcy do Paryża, gdzie pracował przy filmie Wajdy "Danton" (1983), w którym zagrał Louis de Saint-Justa.
Aktorskie "emploi" wrażliwca próbował przełamać w filmie Jacka Bromskiego "Zabij mnie glino" (1987), w którym zagrał groźnego przestępcę Jerzego Malika. W 1988 zadebiutował jako reżyser, tworząc krótkometrażowy film "Koniec" (1990). Następnie wyreżyserował "Seszele" (1991).
W 1992 wcielił się w postać Franza Maurera, esbeka z zasadami, w "Psach" Władysława Pasikowskiego. Ta rola ukształtowała wizerunek Lindy jako cynicznego „twardziela”. Ugruntowały go role w filmach "Psy 2" (1994), "Sara" (1997), "Pułapka" (1997) i "Demony wojny według Goi" (1998). W filmie "Sara" dodatkowo udowodnił talent wokalny, śpiewając własną interpretację piosenki Leonarda Cohena „I’m Your Man”. Ponadto w latach 90. uznanie krytyki przyniosły mu role sztukmistrza Stygmy w "Jańciu Wodniku" (1993) Jana Jakuba Kolskiego, Michała Suleckiego, ojca walczącego o prawo wychowywania swojej córki w "Tacie" (1995) Macieja Ślesickiego, księdza Robaka w "Panu Tadeuszu" (1999) Andrzeja Wajdy oraz Ryśka Rudego w komedii wojennej "Złoto dezerterów" (1998) Janusza Majewskiego. W 1996, podczas Festiwalu Gwiazd w Międzyzdrojach, odcisnął dłoń na Promenadzie Gwiazd.
W 1998 zrealizował dla Telewizji Polskiej serial dokumentalny "Projekt X", składający się z 13 reportażów nagranych przez aktora podczas podróży po świecie.
W 2001 zagrał gangstera Alexa w filmie Władysława Pasikowskiego "Reich", Petroniusza w filmie Jerzego Kawalerowicza "Quo Vadis" i policjanta w filmie drogi "Sezon na leszcza". W 2002 nagrał piosenkę „Gdzie mam szukać cię” wspólnie z ukraińską skrzypaczką Assią Akhat. Jesienią 2002 na antenie TVN prowadził talk-show "Co ty wiesz o gotowaniu, czyli Linda w kuchni". Program został zdjęty z ramówki po sześciu odcinkach z powodu niskiej oglądalności.
W 2005 zagrał rolę komediową w filmie "Czas surferów", a także wystąpił w serialach komediowych "Dziki" i "", a także nagrał album studyjny pt. "Las putas melancólicas" z zespołem Świetliki. W 2006 wystąpił w polsko-amerykańskim westernie "Letnia miłość", a także nakręcił film "Jasne błękitne okna", w którym zagrał u boku Joanny Brodzik i Beaty Kawki. W 2009 zagrał podrywacza Cezarego w komedii Wojciecha Wójcika "Randka w ciemno". 5 października 2009 z rąk sekretarza stanu w MKiDN Piotra Żuchowskiego odebrał Srebrny Medal „Zasłużony Kulturze Gloria Artis”.
1 kwietnia 2011 premierę kinową miał film Macieja Ślesickiego "", w którym wcielił się w rolę malarza. 19 kwietnia 2012 weszła do teatrów w Warszawie wyreżyserowana przez niego sztuka pt. "Merlin Mongoł", będąca jego debiutem reżyserskim w sztuce teatralnej.
16 maja 2014 został odznaczony, a 26 maja – udekorowany Krzyżem Oficerskim Orderu Odrodzenia Polski „za wybitne zasługi dla polskiej kultury, za osiągnięcia w pracy artystycznej i twórczej, i działalności społecznej”. Został również uhonorowany w Alei Gwiazd w swym rodzinnym mieście Toruniu, gdzie na Rynku Staromiejskim odsłonił drugą z serii „katarzynek” – podpisów słynnych torunian.
Wystąpił w prowadzonej w 2003 roku kampanii "Pij mleko! Będziesz wielki". W listopadzie 2017 wziął udział w akcji „Ramię w ramię po równość” Kampanii Przeciw Homofobii.
Życie prywatne.
Jest synem Aliny Lindy, profesor uniwersyteckiej. Aktor chroni swoją prywatność i rzadko udziela wywiadów i informacji o życiu osobistym. W młodości cieszył się powodzeniem u kobiet, w środowisku aktorskim słynął z romansów. W 2000 wziął ślub z Lidią Popiel, którą poznał na planie filmu "Kroll". Mają córkę Aleksandrę (ur. 1992 r.). Z poprzedniego małżeństwa ma dwóch synów: bliźniaków Mikołaja i Michała (ur. 1979 r.).
Pasjonuje się jeździectwem i łowiectwem. Uznawany jest za dobrego myśliwego i świetnego strzelca.
Filmografia.
Aktor – reklamy.
Wystąpił w kampaniach reklamowych sieci restauracji fast food Burger King, producenta dżinsów Americanos, Powszechnego Towarzystwa Emerytalnego Winterthur, marki telewizyjnych kanałów filmowych Cinemax, suplementu diety Pharmaton Geriavit, producenta wódki Bols Platinum, marki samochodowej Renault i papierosów West.

</doc>
<doc id="97633" url="https://pl.wikipedia.org/wiki?curid=97633" title="Nikołaj Łobaczewski">
Nikołaj Łobaczewski

Nikołaj Iwanowicz Łobaczewski (; ur. w Niżnym Nowogrodzie, zm. w Kazaniu) – rosyjski matematyk, profesor Uniwersytetu w Kazaniu i jego rektor. Znany jest głównie za wkład do geometrii – jest współtwórcą geometrii nieeuklidesowej, a konkretnie hiperbolicznej, zwanej też geometrią Łobaczewskiego. Zapoczątkował ją niezależnie od Jánosa Bolyaia.
Życiorys.
Nikołaj Iwanowicz Łobaczewski urodził się w Niżnym Nowogrodzie, w Rosji, w 1792 roku. Jego rodzicami byli Iwan Maksymowicz Łobaczewski oraz Praskowia Aleksandrowna Łobaczewska. Gdy w 1800 roku zmarł jego ojciec, rodzina przeniosła się do Kazania. Tam uczęszczał do gimnazjum, a następnie od 1807 na uniwersytet w Kazaniu, założony ledwie trzy lata wcześniej. Tam w roku 1811 uzyskał magisterium z fizyki. Trzy lata później zaczął tam wykładać, w roku 1822 otrzymał profesurę, w 1827 roku zaś został wybrany rektorem. Wykładał matematykę, fizykę oraz astronomię. W 1832 ożenił się z Warwarą Aleksiejewną Moisiejewą. Razem mieli ponoć osiemnaścioro dzieci, z czego siedmioro dożyło dorosłości. Ze względu na pogarszający się stan zdrowia, w 1846 został zmuszony do opuszczenia uniwersytetu. Zmarł w biedzie w 1856 roku.
Nagrody.
Rosyjskiego uczonego upamiętniono nazwami co najmniej dwóch nagród:

</doc>
<doc id="97634" url="https://pl.wikipedia.org/wiki?curid=97634" title="Niezawodność">
Niezawodność

Niezawodność (ang. "reliability") – właściwość obiektu dająca informację o tym, czy pracuje on poprawnie (spełnia wszystkie powierzone mu funkcje i czynności) przez wymagany czas i w określonych warunkach eksploatacji (w danym zespole czynników wymuszających).
Niezawodność obiektu jest określona przez prawdopodobieństwo wystąpienia zdarzenia opisanego definicją:
gdzie:
Dla obiektów nienaprawialnych lub naprawialnych, ale badanych do pierwszego uszkodzenia przyjmuje się następujące założenia:

</doc>
<doc id="97635" url="https://pl.wikipedia.org/wiki?curid=97635" title="Łobaczewski">
Łobaczewski



</doc>
<doc id="97636" url="https://pl.wikipedia.org/wiki?curid=97636" title="B.K.S. Iyengar">
B.K.S. Iyengar

B.K.S. Iyengar (Bellur Krishnamachar Sundararaja Iyengar, kannada ಬೆಳ್ಳೂರ್ ಕೃಷ್ಣಮಾಚಾರ್ ಸುಂದರರಾಜ ಐಯಂಗಾರ್, dewanagari बी.के.एस. अयंगार) (ur. 14 grudnia 1918 w Belur, zm. 20 sierpnia 2014 w Pune) – twórca jogi iyengarowskiej, jeden z największych współczesnych autorytetów w hathajodze. Uczeń „ojca współczesnej hathajogi” – Śri Tirumalai Krishnamacharyi.
Publikacje.
B.K.S. Iyengar jest autorem klasycznych podręczników do nauki asan i pranajam. Polskie wydania:

</doc>
<doc id="97637" url="https://pl.wikipedia.org/wiki?curid=97637" title="Literatura bułgarska">
Literatura bułgarska

Literatura bułgarska – w węższym znaczeniu: literatura tworzona w języku bułgarskim, w szerszym: ogół piśmiennictwa, tworzonego na ziemiach bułgarskich od wczesnego średniowiecza głównie w języku bułgarskim (słowiańskim), choć zalicza się tu także ryte w kamieniu teksty protobułgarskie, pisane głównie po grecku.
Średniowiecze.
Z czasów panowania chanów protobułgarskich (VII–IX wiek) pochodzą ryte w kamieniu napisy protobułgarskie w języku greckim. Są to nieliczne inskrypcje, poświęcone głównie upamiętnianiu ważnych wydarzeń z życia państwa, przedstawiające dokonania protobułgarskich chanów, zwycięstwa w bitwach itp. Zawierają one czasem pięknie sformułowane sentencje, dzięki czemu uznaje się je czasem za teksty quasiliterackie, poprzedzające narodziny właściwej literatury bułgarskiej (zob. np. "Inskrypcja z Filippi").
W drugiej połowie IX wieku, dzięki opracowaniu przez Konstantyna-Cyryla alfabetu, możliwe stało się zapisywanie tekstów w języku, którym posługiwała się ludność południowych Bałkanów. Dzięki pracy Cyryla i Metodego oraz ich uczniów powstały liczne przekłady ksiąg liturgicznych, będące początkiem rozwoju języka literackiego (nazywanego czasem pierwszym literackim językiem Słowian) oraz rozwoju właściwej literatury bułgarskiej.
Czerpiąc wzorce z Bizancjum, na przełomie IX i X wieku piśmiennictwo starobułgarskie rozkwitło w Presławiu i Ochrydzie. Powstały tam dwa duże centra piśmiennictwa (tzw. presławska oraz ochrydzka szkoła piśmiennicza), w których powstawały przekłady ksiąg cerkiewnych oraz oryginalne dzieła literackie. Wśród najważniejszych twórców tego okresu należy wymienić m.in. Konstantyna Presławskiego (ok. 845–910), ucznia i następcę braci św. Cyryla i Metodego,
Czernorizca Chrabrego, który był autorem apologii nowego piśmiennictwa słowiańskiego, Jana Egzarchę (IX–X w.), Klimenta Ochrydzkiego (ok. 840–916) czy Prezbitera Kozmę.
Podbój przez Bizancjum w 972 r. wschodniej części carstwa bułgarskiego, a następnie w 1018 r. części zachodniej, stał się przyczyną upadku wczesnego piśmiennictwa w Bułgarii. Odrodziło się ono znów po odzyskaniu przez Bułgarię niezależności u schyłku XII w. osiągając szczyt tuż przed podbojem tureckim pod koniec XIV w. Powstała wówczas, utworzona przez patriarchę Eutymiusza Tyrnowskiego (ok. 1325–1401) tzw. tyrnowska szkoła piśmiennictwa, która wywarła ogromny wpływ nie tylko na literaturę bułgarską, ale także na piśmiennictwo sąsiednich prawosławnych narodów słowiańskich (literatura serbska, literatura rosyjska). Oprócz Eutymiusza, do najważniejszych twórców tego okresu należą Grzegorz Cambłak (1364–1420) oraz Konstantyn Kostenecki (1380 – pierwsza połowa XV w.).
Średniowieczna literatura bułgarska była zdominowana przez tematykę religijną. Oprócz kazań, poezji hymnicznej, traktatów i tzw. zborników (zbiorów różnych utworów służących religijnemu pouczeniu) ważne miejsce w średniowiecznej literaturze zajęły apokryfy, hagiografie, opowieści pouczające i heroiczne. System gatunkowy literatury bułgarskiej tego okresu inspirowany był w dużym stopniu literaturą bizantyjską. Znaczną część produkcji piśmienniczej tego okresu stanowią przekłady z języka greckiego, obejmujące m.in. żywoty świętych, kroniki historyczne czy hymny cerkiewne.
XIV–XVIII w..
Podbój turecki (1396) stanowił wielki cios dla rozwoju bułgarskiej kultury, w tym także dla literatury. Zniknęły dotychczasowe ośrodki wspierające rozwój rodzimego piśmiennictwa, skupione wokół dworu panujących władców. Tradycję piśmienniczą w tym okresie kultywowano głównie w klasztorach (zob. monaster rylski), przy czym wciąż dominowała tematyka religijna, zorientowana wokół średniowiecznych wzorów. Rzadszym zjawiskiem była twórczość świecka, objawiająca się najczęściej w postaci zapisków historycznych, przeważnie dość skąpych objętościowo. Do pewnego przełomu doszło w XVI wieku, kiedy to w Sofii zaczęły powstawać hagiografie męczenników za wiarę, przełamujące średniowieczne wzorce i pisane w nowy sposób przy pomocy nowych środków wyrazu. Ich autorami byli Matej Gramatyk i Pop Pejo.
W XVII i XVIII w. główną formą piśmiennictwa stanowiły tzw. damaskiny, będące swoistymi zbiorami rozmaitych tekstów, złożonych m.in. z fragmentów Pisma Świętego, komentarzy do niego, pouczeń, kazań
itp. Początkowo były to teksty w całości przekładane z języka greckiego na bułgarski, a następnie kompilowane na miejscu i uzupełniane oryginalną treścią.
Najżywiej rozwijała się ustna twórczość ludowa, przejawiająca się w postaci pieśni czy bajek.
Odrodzenie narodowe 1762–1878.
Zmiany społeczno-ekonomiczne przełomu XVIII i XIX w. doprowadziły do wykształcenia wśród Bułgarów zaczątków świadomości narodowej. Po latach panowania tureckiego i niemal całkowitego upadku rodzimej kultury zaczęły się pojawiać znaki odrodzenia. Jednym z pierwszych przejawów wzrastania świadomości narodowej było zainteresowanie własną historią. W 1762 r. powstała "Słowianobułgarska historia" napisana przez mnicha Paisjusza Chilendarskiego, będąca naiwną jeszcze, lecz pełną żaru apologią wspaniałej przeszłości Bułgarów. Utwór powstał w oparciu o ówczesne dzieła historyczne, rysował w jasnych barwach przeszłość narodu i państwa z czasów świetności, przedstawiał jego najwybitniejszych władców i świętych. "Historia" pisana ku pokrzepieniu serc dość szybko zdobyła sobie znaczną popularność. Powstawały liczne odpisy, sporządzane głównie przez mnichów lub duchownych, jednak pierwsze drukowane wydanie tego tekstu, z pewnymi zmianami, ukazało się dopiero w 1844 r.
Za Paisjuszem poszli inni. W 1806 r. ukazała się pierwsza drukowana książka bułgarska, "Kiriakodromion czyli niedzielnik" Sofroniusza Wraczanskiego (ok. 1739–1813). Zaczęto tworzyć od podstaw świecką oświatę narodową, pojawiły się pierwsze drukowane książki i podręczniki szkolne. Wśród nich istotny jest pierwszy nowobułgarski podręcznik, tzw. "Elementarz rybny" (bułg. "Riben bukwar", 1824), napisany w żywej, zrozumiałej mowie przez Petyra Berona (1800–1871). 
Z czasem zaczęły tworzyć się publicystyka i wierszopisarstwo. Na dalszym rozwoju młodej literatury zaważyło coraz żywsze od połowy XIX w. zainteresowanie słowianofilstwem i rodzimą kulturą ludową. Oparte na obcych, zwłaszcza rosyjskich, wzorach artystycznych i bułgarskim folklorze powstały nowożytne gatunki poezji, prozy i dramatu, w których z żywej mowy ludowej tworzył się język literacki. Równocześnie z tendencjami realistycznymi pojawiły się elementy sentymentalno-romantyczne. 
Najdojrzalszym świadectwem uczuciowości romantycznej stała się liryka Christo Botewa (1847–1876). W skromnej objętościowo (znanych jest zaledwie 20 wierszy poety) twórczości poetyckiej Botewa dominuje tematyka patriotyczna, przesiąknięta ideami wolnościowymi i niepodległościowymi (zob. np. "Moja modlitwa", "Powieszenie Wasyla Lewskiego"). Prócz utworów poetyckich Botew pisał również teksty satyryczne o zacięciu publicystycznym (np. "Przykłady praworządności tureckiej"), publikowane na łamach czasopism i gazet.
Jednym z najważniejszych prozaików tego okresu był Luben Karawełow (1834–1879), zaangażowany w kwestie polityczne i działający także jako publicysta. Jest on autorem realistycznych utworów, okraszonych niekiedy humorem i przedstawiających charakterystyczne typy ludzkie, postawy i zachowania swoich współczesnych. Do najlepszych tekstów literackich Karawełowa należy niewielka powieść "Bułgarzy dawnych czasów" z 1872 r. Prócz beletrystyki Karawełow pisał również publicystykę, artykuły poświęcone literaturze bułgarskiej, kulturze, leksykografii, historii politycznej, numizmatyce, jest również autorem opracowań bibliograficznych. Karawełow przez długi czas przebywał na emigracji w Rumunii, gdzie m.in. wydawał gazetę "Swoboda" (1869–1873) oraz kierował Bułgarskim Centralnym Komitetem Rewolucyjnym.
Wszechstronną osobowością łączącą epokę odrodzenia narodowego z czasami niepodległości był Petko Sławejkow (1827–1895), poeta, publicysta, dziennikarz, tłumacz, geograf, historyk, zbieracz folkloru oraz – już po wyzwoleniu – polityk, pełniący funkcje ministra oświaty i ministra spraw wewnętrznych kilku gabinetów. Pracując jako nauczyciel w różnych miejscowościach w całej Bułgarii, zbierał od połowy lat 40. XIX w. twórczość ludową: pieśni, przysłowia i powiedzenia. Zainspirowany ustną literaturą ludową wydał w 1852 r. pierwszy tomik własnych wierszy ("Smesena kitka"), po których nastąpiły kolejne: "Pesnopojka" (1852), "Basnenik" (1852), "Wesełuszka" (1854), "Nowa pesnopojka" (1857) i in. Podjął również aktywną działalność publicystyczną, drukując na łamach najrozmaitszych czasopism (m.in. "Gajda", "Makedonija", "Rużica", "Pczelica" itp.) artykuły poświęcone aktualnej tematyce (walka Bułgarów o niezależność cerkiewną, kwestie walki politycznej i działalności rewolucyjnej, dominacja kulturowa Greków), jak również rozprawy i studia dotyczące historii narodu, etnografii czy języka. Przez kilka lat pracował również nad tłumaczeniem na język bułgarski Pisma Świętego – Biblią Sławejkowa. Opublikowanie tego przekładu w Stambule w 1871 r. stanowiło ważny krok w rozwoju bułgarskiego języka literackiego.
W literaturze okresu odrodzenia narodowego znalazły odbicie także spory o kształt narodowej kultury, a przede wszystkim pragnienie walki o uniezależnienie się od kulturalnej dominacji Greków, chęć utworzenia autokefalicznego kościoła. Po 1856 pojawiły się też pierwsze głosy domagające się zrzucenia panowania tureckiego i zdobycia niezależności politycznej.
Ruch odrodzeniowy inspirowany w dużej mierze ideami romantycznymi, wpłynął na wzrost zainteresowania rodzimą twórczością ludową, czego efektem było zbieranie ludowych pieśni, baśni, opowieści i podań. Do najważniejszych folklorystów bułgarskich i zbieraczy przykładów twórczości ludowej należeli, prócz Petka Sławejkowa, także bracia Miładinow, Dimityr (1810–1852) oraz Konstantin (1930–1962). Najważniejszym efektem ich działalności było opublikowanie w Zagrzebiu w 1861 r. tomu pieśni, zatytułowanego "Bułgarskie pieśni ludowe" (bułg. Byłgarski narodni pesni). Tom był wynikiem wielu lat pracy i zawierał ludowe utwory zbierane głównie z terenów Macedonii.
Literatura 1878–1918.
Po odzyskaniu niezawisłości politycznej (1878) rozwinęła się dydaktyczna poezja i spokrewniona często z publicystyką proza realistyczna. Uprawiali ją zarówno zwolennicy odnowy moralnej (Aleko Konstantinow), jak narodnicy (Todor Włajkow) i socjaliści.
W życiu literackim pierwszych lat po wyzwoleniu wybitną pozycję zdobył obrońca tradycji, Iwan Wazow (1850–1921). Ze względu na rozległe zainteresowania literackie oraz imponujący dorobek Wazow nazywany jest czasem „ojcem literatury bułgarskiej”. Pisarz, historyk i polityk, aktywny twórczo do późnych lat życia i tworzący na przestrzeni półwiecza (zadebiutował w 1870 r.), stał się Wazow prawdziwym nowatorem wprowadzając do literatury bułgarskiej nowe gatunki literackie i nowe tematy. Wśród bogatego dorobku Wazowa za najcenniejsze uważa się poezje, zwłaszcza z wcześniejszych tomów, opowiadania (np. "Czy idzie?", 1886, "Bułgarka", 1899, "Dziadek Joco patrzy"), zapiski z podróży oraz powieści "Niemili i niekochani" (1883) i "Pod jarzmem" (1894).
Walcząc o europeizację sztuki narodowej w latach 90. XIX wieku Wazowowi przeciwstawili się moderniści skupieni wokół pisma "Misył", którzy obrali orientację neoromantyczną. Twórcy z kręgu pisma "Misył" (m.in. Pejo Jaworow 1878–1914, Penczo Sławejkow 1866–1912 oraz Petko Todorow 1879–1916) podejmując polemikę literacką z Wazowem odrzucali jego twórczość, jako zbyt głęboko osadzoną w tradycyjnej, patriarchalnej kulturze bułgarskiej i nie reprezentującą aktualnych wartości europejskich. Krytycy z nowego pokolenia pisarzy zarzucali Wazowowi, że jego utwory, odpowiadające potrzebom estetycznym czytelników pierwszych lat po wyzwoleniu, na przełomie XIX i XX w. rażą naiwnością i ze względu na niechęć Wazowa do najnowszych prądów intelektualnych i estetycznych przełomu wieków (symbolizm, nietzcheanizm, sztuka dla sztuki) nie reprezentują poziomu europejskiego. Z kręgiem pisma "Misył", a zwłaszcza z działalnością pisarską Krystio Krystewa (1866–1919) związany jest także początek nowoczesnej krytyki literackiej, stawiającej sobie zadanie współkształtowania gustów czytelniczych, jak też wysuwającej względem twórców wymagania estetyczne oraz wartościującej ich dokonania.
Drugie pokolenie modernistów po 1905 zwróciło się ku symbolizmowi (Teodor Trajanow 1882–1945, Nikołaj Liliew 1885–1960). 
Na początku XX wieku najżywiej rozwijała się proza wiejska, której najwybitniejszym przedstawicielem był Elin Pelin (1877–1949). W licznych opowiadaniach, nowelach i humoreskach prezentuje Pelin bardzo bogatą galerię wyrazistych postaci ("Andreszko") kreśląc realistyczny, ale nierzadko doprawiony ironią obraz bułgarskiej wsi. W uznawanym przez krytyków za najlepszy tekst powieściowy w dorobku Pelina utworze "Gerakowie" (1911) przedstawiony został proces upadku bogatego, patriarchalnego rodu Geraków na tle przemian społeczno-gospodarczych schyłku XIX w.
Okres międzywojenny.
W okresie międzywojennym (1918–1944) awangardowy bunt tzw. wrześniowców, którzy w latach 20. XX wieku chcieli połączyć odnowę sztuki z rewolucją społeczną, był krótkotrwały i wyraził się głównie w ekspresjonizmie. Najważniejszym twórcą nurtu ekspresjonistycznego był Geo Milew (1895–1925), autor publikowanych na łamach czasopisma "Wezni" manifestów literackich, w których postulował barbaryzację sztuki, odkrycie prymitywu, pierwotności, za którą stoją utracone już przez cywilizację zachodnią wartości moralne. Elementy ekspresjonistyczne widoczne były już w pierwszych tomach poetyckich Milewa ("Okrutny pierścień", 1920, a zwłaszcza "Kalendarzyk ekspresjonistyczny", 1921), lecz nakreślony w jego manifestach poetycki program awangardy najpełniej wyraził się w nawiązującym do twórczości Majakowskiego poemacie "Wrzesień".
W pierwszej połowie lat 20. ukształtował się nurt prozatorski zwany diabolizmem, inspirowany w dużej mierze osiągnięciami niemieckiego ekspresjonizmu. Autorzy, których twórczość zaliczana jest do tego nurtu (Władimir Polianow 1899–1988, Swetosław Minkow 1902–1966) chętnie sięgali po poetykę niezwykłości, niesamowitości, grozy i paradoksu, obierając za głównych bohaterów ludzi niedostosowanych do rzeczywistości, zbrodniarzy, samobójców, samotników, wykolejeńców. W przypadku Minkowa początkową powagę i niesamowitość z czasem zaczęły zastępować ironia i groteska. Utwory z lat 30. XX w. w większym stopniu inspirowane są rzeczywistością, prezentują ją jednak w sposób zdeformowany, groteskowy, nierzadko są także doprawione absurdalnym poczuciem humoru stanowiąc satyryczny komentarz do sytuacji społecznej i politycznej kraju (zob. np. "Dama o przedziwnych oczach", "Zdarzyło się to w Lampadeforii").
Rozwijała się literatura zaangażowana społecznie i rewolucyjna, wyrażająca się głównie w poezji i podejmująca tematykę niesprawiedliwości społecznej, walki o prawa robotników, przedstawiająca ciężki los najuboższych warstw społeczeństwa bułgarskiego. Тwórcy tego nurtu zrywali z eskapistycznymi i estetyzującymi tendencjami obecnymi w inspirowanych symbolizmem utworach starszych pisarzy i proponowali powiązanie literatury z konkretem, z rzeczywistością społeczną i polityczną. Nurt ten reprezentują to m.in. Christo Smirnenski (1898–1923), Christo Radewski (1903–1996), Mładen Isajew (1907–1990) czy Nikoła Wapcarow (1909–1942). Ten ostatni jest autorem wydanego w 1940 r. tomu "Pieśni motoru", który stanowi przełom w bułgarskiej poezji proletariackiej. Ku twórczości zaangażowanej zwróciła się też część pisarzy starszego pokolenia, którzy debiutowali utworami, utrzymanymi w poetyce symbolizmu (Christo Jasenow, 1889–1925). W latach 30. twórcy lewicowi i komunistyczni, skupieni wokół czasopisma RLF, podejmowali walkę ideologiczną o nowy kształt literatury postulując m.in. zaangażowane społeczne, prozaizację języka oraz zastąpienie "ja" lirycznego kolektywem.
Powojenny kult prymitywu i rodzimości ustąpił tendencji do ucodzienniania literatury. W liryce nastąpiło odkrycie powszedniości (Elisaweta Bagriana 1893–1991, Atanas Dałczew). 
Realizm psychologiczny reprezentował Jordan Jowkow (1880–1937), autor kilku zbiorów opowiadań, z których za najwybitniejsze i najciekawsze uznaje się "Legendy ze Starej Płaniny" ("Старопланински легенди", 1927, zob. np. "Indże"), "Wieczory w antymowskim zajeździe" ("Вечери в Антимовския хан", 1928, zob. np. "Ałbena") oraz "Pieśń kół" ("Песента на колелетата", 1933). Jowkow napisał również kilku powieści, m.in. "Żniwiarz" ("Жетварят", 1920). 
Bujnie rozwijała się proza historyczna, czerpiąca wątki i motywy głównie z bliższej bądź bardziej odległej bułgarskiej przeszłości. Wśród pisarzy uprawiających ten gatunek wyróżnili się m.in. Stojan Zagorczinow (1889–1969), autor powieści "Legenda o świętej Zofii" (1925), Ludmił Stojanow, autor powieści "Mehmed Sinap" (1936), czy Fani Popowa-Mutafowa (1902–1977), która zdobyła popularność tetralogią, poświęconą dynastii Asenowiczów (XII–XIII w.). Do cyklu tego należą powieści "Sołunskijat czudotworec" (1930), "Dyszterjata na Kałojana" (1936), "Joan Asen" (1937) oraz "Poslednijat Asenowec" (1939).
Okres powojenny.
Po objęciu w kraju władzy przez komunistów (1944) uległa zerwaniu więź z międzywojenną tradycją literacką. Kontrola polityczna doprowadziła do przeformułowania roli, jaką literatura ma pełnić w życiu społecznym. Utwory literackie miały stać się elementem propagandy, służącej przede wszystkim celom politycznym i społecznym, natomiast wartość artystyczna tekstów, poszukiwania formalne i treściowe i ideowe przestały odgrywać istotną rolę. Stąd też w pierwszych latach powojennych powstawały głównie utwory utrzymane w poetyce realizmu socjalistycznego, zakładającego m.in. typowość opisywanych sytuacji, ideologiczną motywację rozwoju akcji i romantykę rewolucyjną oraz przesłanie dydaktyczne. Wśród autorów, tworzących utwory prozatorskie w zgodzie z założeniami realizmu socjalistycznego byli m.in. Krum Wełkow (1902–1960), Orlin Wasilew (1904–1977), Stojan Daskałow (1909–1985), Krum Grigorow (1909–1987) czy Paweł Weżinow (1914–1983). Również poezja stała się narzędziem propagandy, co objawiało się np. w afirmacji i akceptacji nowego porządku politycznego a zaowocowało liryką zaangażowaną w bieżące sprawy społeczno-polityczne i unikającą intymności.
Do najważniejszych utworów tego okresu, wyłamujących się z poetyki socrealizmu należy m.in. niewielka powieść Emiliana Stanewa (1907–1979) "Złodziej brzoskwiń" (1948) oraz osadzona w realiach historycznych powieść Dimityra Talewa (1896–1966) "Żelazny kaganek" (1952). 
Podjęte w latach 60. rozrachunki z unifikacją literatury, znalazły wyraz w nawrocie do psychologizmu i moralistyki (Błaga Dimitrowa 1922–2003, Emilian Stanew), a także w renesansie historyzmu. Tematykę historyczną, wprowadzoną do powojennej prozy bułgarskiej przez Dimityra Talewa, podejmowali w swych utworach także m.in. Stefan Diczew (1920–1996), Ewgeni Konstantinow (1923–1986), Dimityr Mantow, Anton Donczew (obydwaj ur. 1930), Wera Mutafczijewa (ur. 1929–2009) oraz Emilian Stanew ("Antychryst", "Legenda o księciu presławskim Sybinie", "Tichik i Nazariusz").
Najznaczniejszym efektem literatury odwilży była bujnie rozkwitająca groteska (Jordan Radiczkow 1929–2004). 
W poezji zaznaczył się powrót do liryki osobistej, pozbawionej deklaratywizmu i schematyczności formalnej i treściowej lat poprzednich. Wyrazem nowych tendencji była m.in. twórczość poetycka Dory Gabe (1888–1983) z tego okresu: tomy "Nowi stichowe" (1963), a zwłaszcza "Poczekaj, słońce" (1967).
Doktryny realizmu socjalistycznego nie odrzucano otwarcie, gdyż brakowało niezależnego obiegu literatury, a nieliczni pisarze emigracyjni (Georgi Markow) byli w kraju prawie nieznani. Okres rozrachunków z totalitaryzmem rozpoczął się po 1989.

</doc>
<doc id="97638" url="https://pl.wikipedia.org/wiki?curid=97638" title="Jassir Arafat">
Jassir Arafat



</doc>
<doc id="97640" url="https://pl.wikipedia.org/wiki?curid=97640" title="Strumień indukcji magnetycznej">
Strumień indukcji magnetycznej

Strumień indukcji magnetycznej, strumień pola magnetycznego, strumień magnetyczny – strumień pola dla indukcji magnetycznej.
Strumień przepływający przez powierzchnię formula_1 jest zdefiniowany jako iloczyn skalarny wektora indukcji magnetycznej i wektora powierzchni formula_2
Dla powierzchni płaskiej i jednorodnego pola magnetycznego wzór na strumień ma postać:
gdzie:
Dla dowolnej powierzchni:
gdzie formula_11 jest wektorem nieskończenie małego fragmentu formula_12 powierzchni formula_2
Jednostką strumienia indukcji magnetycznej jest weber (Wb).
Strumień indukcji magnetycznej przyjmuje wartość maksymalną, gdy wektor indukcji magnetycznej jest prostopadły do powierzchni, a najmniejszą (równą 0), gdy jest do niej równoległy.
Strumień pola magnetycznego przechodzący przez powierzchnię zamkniętą jest równy zero. Wynika to z faktu, że nie istnieją źródła pola magnetycznego w postaci pojedynczych biegunów magnetycznych (monopoli magnetycznych).

</doc>
<doc id="97641" url="https://pl.wikipedia.org/wiki?curid=97641" title="Robert Browning">
Robert Browning

Robert Browning (ur. 7 maja 1812 w Camberwell, w Londynie, zm. 12 grudnia 1889 w Wenecji) – angielski poeta i dramatopisarz.
Życiorys.
Wczesne lata.
Urodził się w Camberwell, jako jedyny syn Roberta i Sarah Wiedemann Browning. Miał młodszą siostrę Sariannę. Jego ojciec pracował jako dobrze opłacany urzędnik bankowy, dlatego mógł w praktyce zrealizować swoje zamiłowanie do książek, gromadząc około sześciotysięczny księgozbiór. Tak oto młody Robert był wychowywany w kontakcie z literaturą. Jego matka była pobożną nonkonformistką (nieanglikańską protestantką) – żyli prosto, ale ojciec zaszczepił w Robercie umiłowanie literatury i sztuki.
Szybko się uczył i w wieku czternastu lat płynnie posługiwał się językiem francuskim, włoskim, znał biegle grekę i łacinę. Stał się wielbicielem poetów romantycznych, zwłaszcza Shelleya. Naśladując Shelleya, na krótko stał się ateistą i wegetarianinem, ale później wspominał to jako przejściową fascynację. W wieku lat szesnastu wstąpił na uniwersytet w Londynie, ale po pierwszym roku go opuścił.
Juwenilia.
W marcu 1833 został opublikowany anonimowo pierwszy utwór Browninga, poemat w formie spowiedzi, "Pauline: A Fragment of a Confession" (Paulina albo fragment spowiedzi). Wydanie jego zostało sfinansowane przez rodzinę poety. Rozwlekły poemat miał być w zamyśle młodego autora jednym z serii utworów stworzonych przez jego różne fikcyjne "alter ego" (poetę, kompozytora itd.), projekt został jednak porzucony. Utwór został skrytykowany przez Johna Stuarta Milla. "Pauline" była niejednokrotnie powodem jego zakłopotania w późniejszym życiu – w przedmowie do wydania "Collected Poems" (Wierszy zebranych) z 1868 r. prosił czytelników o pobłażliwość podczas czytania jego juweniliów. W reedycji zbioru z 1888 r. dokonał zaś znacznych zmian w wierszu, twierdząc, że "dwadzieścia lat znoszenia tych obrzydliwości to już dość długo."
Początki kariery i utrata reputacji.
W 1835 opublikował długi poemat dramatyczny "Paracelsus", będący w zasadzie serią monologów wygłaszanych przez szwajcarskiego lekarza i alchemika Paracelsusa i jego przyjaciół. Wydany tym razem już pod nazwiskiem Browninga poemat (publikację sfinansował jego ojciec) zyskał uznanie krytyków i dobrze się sprzedawał. W ten oto sposób Browning wszedł do grona społeczności literackiej Londynu. W tym czasie stał się on w tych kręgach bardzo popularny i pożądany, dzięki swemu dowcipowi i wyczuciu stylistycznemu. Paradoksalnie jednak, wtedy właśnie podjął dwa kompletnie nieudane przedsięwzięcia – pisanie sztuk teatralnych (z których żadna nie była dość dobra, by pamiętano ją dziś) oraz stworzenie rozwlekłego poematu parzyście rymowanym wierszem "Sordello" (1840), dotyczącego wojny w średniowiecznych północnych Włoszech. Pełen niejasnych odniesień i wieloznaczny język stał się czymś w rodzaju kozła ofiarnego dla krytyków – młody poeta stał się przedmiotem żartów i wielu literatów zaczęło go unikać. Uznano, że jest "obscure", czyli niezrozumiały. Wywarło to katastrofalny wpływ na jego karierę, nie pozwalając mu odzyskać popularności i poczytności aż do momentu wydania "The Ring and the Book" (Pierścienia i księgi) prawie trzydzieści lat później.
Poeta niedoceniany.
Na początku lat 40. nadal publikował tomy sztuk teatralnych i krótszych utworów wierszowanych pod seryjnym tytułem "Bells and Pommegranates" (Dzwony i granaty). Chociaż sztuki, z wyjątkiem "Pippa Passes" (raczej poemat dramatyczny niż typowa sztuka), zostały prawie całkowicie zapomniane, zbiory poezji ("Dramatic Lyrics", po raz pierwszy opublikowany w 1842 i "Dramatic Romances and Lyrics" z 1845) są często uważane za najlepsze dzieła poety, zawierając wiele z jego najbardziej znanych dziś wierszy. Choć podziwiane obecnie, w momencie wydania były w dużej mierze ignorowane jako skutek klęski "Sordello".
Małżeństwo z Elizabeth Barrett.
Na początku 1845 roku Browning zaczął korespondować z poetką Elizabeth Barrett. W następnym roku para wzięła potajemnie ślub i wyjechała do Włoch. Ich syn, późniejszy malarz i krytyk, Robert Wiedemann Browning, urodził się we Florencji w 1849 roku. W latach 50. Browningowie nadal pisali i wydawali poezje we Włoszech. Pierwszym opublikowanym po ślubie utworem Browninga był długi poemat o treści religijnej "Christmas-Eve and Easter-Day" z 1850 roku. Kolejnym – "Men and Women" (Mężczyźni i kobiety), seria pięćdziesięciu dramatycznych poematów recytowanych przez pięćdziesiąt różnych postaci fikcyjnych i historycznych, z pięćdziesiątym pierwszym, "One Word More" (Jedno słowo więcej), z samym Browningiem jako narratorem, wierszem zadedykowanym żonie. Tytuł zbioru zaczerpnięty został z wersu z "Sonnets from the Portuguese" autorstwa Elizabeth Barrett Browning. "Men and Women" jest ogólnie uważany za najbardziej udany zbiór poezji Browninga. Współcześni krytycy często wymieniają ów tom wśród najważniejszych książek opublikowanych w wiktoriańskiej Anglii. Znów jednak, w czasach współczesnych poecie, tom nie spotkał się z dobrym przyjęciem i nie sprzedawał się dobrze.
Powrót do łask.
Po śmierci Elizabeth w 1861 roku Browning z synem wrócili do Londynu. Wydany w 1864, pierwszy od dziewięciu lat nowo napisany utwór "Dramatis Personae", przywrócił poecie dobrą reputację tak u odbiorców, jak i krytyków. Zebrane wydanie jego poezji opublikowane w poprzednim roku sprzedało się też dość dobrze, tak jak i kilka mniejszych tomików utworów zebranych. "Dramatis Personae" to osiemnaście wierszy, o nieco ciemniejszym od "Men and Women" tonie – centralnym tematem znowu stały się tu opowieści różnych postaci literackich i fikcyjnych. Religijne spory ówczesnej epoki, jak również odzwierciedlenie strapienia po śmierci żony wysunęły się na pierwszy plan w twórczości Browninga. "Dramatis Personae" był pierwszym tomem poezji Browninga, którego popularność wymogła drugie wydanie, chociaż liczba sprzedanych egzemplarzy nie była jeszcze oszałamiająco duża. W uznaniu za znaczący wkład do literatury poeta otrzymał nagrodę honorowej przynależności do college’u "Balliol" w Oksfordzie w 1867.
U szczytu.
W 1868, po długiej pracy, Browning w końcu wydał długi poemat napisany wierszem białym, "The Ring and the Book", który przyniósł mu nareszcie bogactwo i sławę, zapewniając przy tym reputację jednego z najważniejszych angielskich poetów. Opisujący zagmatwaną sprawę morderstwa w Rzymie w latach 90. XVII wieku, poemat jest złożony z dwunastu tomów – dziesięciu długich poematów dramatycznych, przekazywanych przez różnych narratorów z ich osobistej perspektywy, opatrzonych wstępem i posłowiem samego poety. Jedną z osób jest główna bohaterka, ofiara zbrodni, umierająca Pompilia Comparini. Liczące aż ponad 20 tysięcy wersów dzieło było najbardziej ambitnym projektem Browninga i zostało uznane za wielki wyczyn w dziedzinie poezji dramatycznej. Wydany w czterech oddzielnych tomach od listopada 1868 do lutego 1869 poemat był wielkim sukcesem komercyjnym i krytycznym, przynosząc Browningowi sławę, na którą pracował prawie przez trzydzieści lat.
Końcowy okres twórczości.
Sława i stabilność finansowa przyczyniły się do tego, że Browning znów stał się twórcą płodnym, jak za dawnych lat. W końcowych dwudziestu latach życia intensywnie podróżował, uczestniczył też w życiu literackim Londynu, opublikował jednak przy tym aż 15 nowych tomów. Żaden nie spotkał się z uznaniem równym "The Ring and the Book", nie jest też popularny w czasach dzisiejszych. Ostatnie lata przynoszą jednak krytyczną reewaluację późnych utworów Browninga, wskazując na ich wysoką jakość poetycką i głębię psychologiczną. Po wydaniu w latach 70. serii długich poematów – z których na największą uwagę zasługują "Fifine at the Fair" i "Red Cotton Night-Cap Country" – Browning powrócił do krótszych form. Tom "Pacchiarotto, and How He Worked in Distemper" zawierał złośliwy atak na krytyków poety, zwłaszcza Alfreda Austina. W 1884 wydał zbiór poezji orientalnej "Ferishtah’s Fancies". W 1887 Browning stworzył najważniejsze ze swych późnych dzieł, "Parleyings with Certain People of Importance In Their Day". Przemówił w nim swym własnym głosem, przedstawiając serię dialogów z dawno zapomnianymi postaciami literatury, sztuki i filozofii. Po raz kolejny zadziwił wiktoriańskich czytelników, a w swym ostatnim zbiorze wierszy, "Asolando. Fantazje i fakty" (1889), zawarł już tylko zwięzłe liryki (poza autobiograficznym monologiem "Rozwój").
Według kilku przekazów, Browning w latach 70. zaangażował się uczuciowo z Lady Ashburton, lecz nie pobrali się. W 1878 roku po raz pierwszy od śmierci Elizabeth odwiedził Włochy i jeszcze kilkakrotnie tam powracał. Zmarł w domu swego syna (pałacu Ca’ Rezzonico) w Wenecji. Pochowany został w Poets’ Corner w Westminster Abbey. Jego grób sąsiaduje z grobem Alfreda Tennysona.
Robert Browning był pierwszym poetą, którego głos został utrwalony dla potomności. Nagranie na wałku przy użyciu fonografu Thomasa Alvy Edisona dokonano na kilka miesięcy przed śmiercią autora w kwietniu na przyjęciu wydanym przez artystę Rudolfa Lehmanna. Browninga poproszono o wyrecytowanie do mikrofonu wiersza. Poeta deklamował utwór "Jak to oni ważną wieść przynieśli z Gandawy do Akwizgranu". Zapomniał tekst i przepraszał za to zebranych. W pierwszą rocznicę śmierci poety nagranie odtworzono na posiedzeniu London Browning Society.
Wersyfikacja.
Twórczość poety jest bardzo bogata pod względem formalnym. Wykorzystywał on rozmaite rodzaje wiersza i strof. Posługiwał się przede wszystkim wierszem białym (blank verse), czyli nierymowanym pentametrem jambicznym, to znaczy dziesięciozgłoskowcem sylabotonicznym, w którym akcenty padają na parzyste sylaby wersu (). Ten typ wiersza, znany z twórczości dramaturgów elżbietańskich, w tym Williama Szekspira, doprowadził do perfekcji. Eksperymentował też ze zwrotkami o różnej liczbie wersów i odmiennymi schematami rymów. Używał tercetów, tetrastychów, pentastychów, sestetów i dłuższych strof. W wierszu "Meeting at Night" spożytkował bardzo rzadki układ sześciowiersza abccba. Natomiast w poemacie "Childe Roland to the Dark Tower Came" użył sześciowiersza abbaab. Stosunkowo rzadko natomiast sięgał po formę sonetu, w przeciwieństwie do swojej żony, znanej przede wszystkim jako autorka cyklu sonetowego.
Upamiętnienie.
Algernon Charles Swinburne napisał cykl "A Sequence of Sonnets on the Death of Robert Browning".
Oddziaływanie.
Browning uchodzi za jednego z prekursorów nowoczesności. Twórczość poety mocno oddziaływała na poezję angielską i amerykańską wieku XX. Wpłynął zapewne na Thomasa Hardy’ego, Edwina Arlingtona Robinsona, Edgara Lee Mastersa, Roberta Frosta, Ezrę Pounda i T.S. Eliota, jak również na twórców z innych krajów, jak Konstandinos Kawafis i Fernando Pessoa. Spopularyzował monolog dramatyczny. Metoda narracji wielopunktowej, użyta w poemacie "Pierścień i księga", została spożytkowana przez Akirę Kurosawę w filmie "Rashōmon".
Poemat "Childe Roland to the Dark Tower Came" najprawdopodobniej odbił się echem w "Ziemi jałowej" T.S. Eliota i zainspirował Stephena Kinga do napisania cyklu "Mroczna Wieża".
Przekłady na język polski.
Na język polski utwory Browninga tłumaczyli między innymi Seweryna Duchińska, Antoni Lange, Jan Kasprowicz, Zenon Przesmycki-Miriam, Lucjan Szenwald, Jerzy Pietrkiewicz, Czesław Miłosz, Juliusz Żuławski, Ludmiła Marjańska, Stanisław Barańczak i Tomasz Kubikowski. Niektóre wiersze, na przykład Spotkanie w nocy, mają po kilka tłumaczeń. Polski czytelnik ma do dyspozycji teksty utworów dramatycznych Pippa przechodzi i Na balkonie, jak też najważniejszych monologów, jak Andrea del Sarto, Kaliban o Setebosie czyli naturalna teologia na wyspie, Ostatnia przejażdżka we dwoje i Moja ostatnia księżna.

</doc>
<doc id="97643" url="https://pl.wikipedia.org/wiki?curid=97643" title="Riemann">
Riemann



</doc>
<doc id="97646" url="https://pl.wikipedia.org/wiki?curid=97646" title="Wireless Application Protocol">
Wireless Application Protocol

Wireless Application Protocol (WAP) – zbiór otwartych, międzynarodowych standardów definiujących protokół aplikacji bezprzewodowych. Rozwijaniem protokołu zajmuje się organizacja WAP Forum, będąca obecnie częścią Open Mobile Alliance (OMA). Wersja "1.0" protokołu powstała w 1998, "1.1" w 1999, a "2.0" w 2001 roku.
"WAP" został stworzony w celu umożliwienia dostępu do usług WWW, uwzględniając ograniczenia techniczne urządzeń mobilnych (np. PDA, telefon komórkowy) korzystających z tego protokołu, oraz ograniczeń łącza danych (które może być realizowane m.in. poprzez połączenie CSD lub GPRS).
Przy pomocy emulatora WAP można oglądać strony WAP na komputerze osobistym podłączonym do Internetu.
WAP 1.x.
Aby osiągnąć postawione cele stworzono następujące protokoły:
Ich zadaniem jest zapewnienie bezpiecznego transportu danych oraz kontrolowanie połączenia, przy zastosowaniu minimalnej ilości nagłówków w pakietach.
Nadrzędną warstwą stosu protokołów jest "Wireless Application Environment". Językiem opisu stron "WAP" jest Wireless Markup Language (WML), oparty na języku XML. Odpowiednikiem języka Java Script w WAP jest WMLS (Wireless Markup Language Script), który pozwala na dokonywanie prostych obliczeń po stronie przeglądarki telefonu.
WAP 2.0.
"WAP 2.0" został przystosowany do obsługi protokołów używanych w Internecie (IP, TCP, TLS, HTTP), co znacząco uprościło architekturę systemu oraz umożliwiło użytkownikom dostęp do większej ilości usług.
Protokół definiuje nowy język opisu strony, którym jest XHTML Mobile Profile (XHTML-MP).

</doc>
<doc id="97647" url="https://pl.wikipedia.org/wiki?curid=97647" title="Gaik (święto)">
Gaik (święto)

Gaik – ludowe święto słowiańskie poświęcone witaniu wiosny polegające na obchodzeniu wsi z ozdobionymi roślinami - najczęściej gałęziami lub małymi drzewkami.
Nazwa.
W różnych okolicach pod różnymi nazwami: gaj, maj, maik, sad, nowe lato, nowe latko, turzyce. Na Pińszczyźnie zwany był kust, na Ukrainie można go spotkać pod nazwą haiwlki (gajówki), u Białorusinów ma nazwę „zielone wino”, na Podlasiu nadnarwiańskim „chodzenie z królową”.
Historia.
Święto wywodzi się prawdopodobnie od pogańskiego, słowiańskiego obyczaju "gajenia" czyli wyznaczania części obszaru leśnego na święty gaj. W staropolszczyźnie funkcjonowało również słowo "gaić" – czyli "zasadzać młody las", które pierwotnie używane było przez Słowian do określenia „zamykania lasu ogrodzeniem” i wyznaczania gaju. Miejsca takie często były ogrodzone lub oznaczone i obowiązywał w nich zakaz wejścia obcym lub nieuprawnionym. Z XV wieku, z lat 1461–1464 znany jest opis gajenia przez ludność mieszkającą w pobliżu Serocka na Mazowszu, która „zawiązywała gaj” symbolicznymi „kiczkami”, czyli witkami z brzeziny lub rokiciny, aby oznaczyć część lasu, do której mieli zakaz wstępu tzw. "granicznicy" - czyli osoby spoza lokalnej społeczności. Gramatycznie nazwa gaik jest zdrobnieniem nazwy gaj.
Obecnie.
Gaik odbywa się zwykle we wtorek po Wielkiejnocy lub na Zielone Świątki, a niekiedy, niezależnie od tych świąt, w pierwszych dniach maja. Polega na tym, że dziewczęta (czasem i chłopcy) stroją gałązkę sosnową lub całą choinkę we: wstążki, świecidełka, kwiaty i dzwonki. Czasami na szczycie przywiązuje się lalkę jako symbol królowej wiosny. Takie ustrojone drzewko lub gałązkę obnosi się ze śpiewem po wsiach i dworach, winszując przybycie „nowego lata”. Bywa, że do tego obnosi się żywą, niedorosłą dziewczynę pod tytułem „królewny”. Jednak w wielu okolicach topi się wcześniej Marzannę.

</doc>
<doc id="97651" url="https://pl.wikipedia.org/wiki?curid=97651" title="Wireless Markup Language">
Wireless Markup Language

Wireless Markup Language (WML) – standardowy język używany do tworzenia oraz kodowania stron i serwisów Internetowych wyświetlanych na urządzeniach przenośnych korzystających z WAP. WML jest aplikacją języka XML i został zaprojektowany z myślą o urządzeniach o niewielkiej mocy obliczeniowej, niewielkiej pamięci operacyjnej i powolnym dostępie do Internetu – przykładem są tu telefony komórkowe.
Głównymi zaletami, a zarazem zadaniami języka WML jest możliwość obsługi i formatowania dowolnych elementów graficznych oraz tekstowych. Kod WML zawarty jest w pliku, odpowiadającemu danej witrynie internetowej po podaniu odpowiedniego adresu URL. Język WML umożliwia kodowanie różnego rodzaju stron, oraz tworzenie spersonalizowanych skryptów i mechanizmów wykonawczych, poprzez zastosowanie odpowiednich wartości zmiennych, których podanie na wejście układu odpowiada wymuszeniu (reakcji, efektowi) na jego wyjściu.
Możliwości języka WML 1.0 zostały ograniczone w porównaniu z językiem HTML, ze względu na rodzaj obsługiwanych informacji i metody ich prezentacji.
Obecnie zalecaną wersją WML-a jest 2.0. WML 2.0 oparty na XHTML 1.1 (w obrębie znaczników Basic XHTML-a). W WML-u 2.0 znajdują się znaczniki i atrybuty z wersji 1.0, ale zaleca się stosowanie modulacji XHTML. W przyszłości WML zostanie całkowicie zastąpiony wersjami XHTML-a.
WML to nie tylko język programowania. Struktura stron WAP oparta jest na kartach WML, które w odróżnieniu od dokumentów HTML, mogą zawierać już w sobie szereg stron i podstron. Pobrana na telefon komórkowy karta WML zawiera już w sobie sposób nawigacji danej strony WAP, sposób jej prezentacji na wyświetlaczu telefonu oraz mechanizm odpowiadający za wywołanie innych kart WML. Dzięki zastosowaniu WML, stało się możliwe zapisanie całego serwisu WAP (bez spersonalizowanych skryptów) w postaci jednej karty, która może być pobrana jednorazowo na telefon komórkowy, a użytkownik może ją przejrzeć bez podłączenia do Internetu (w wybranych modelach telefonów).

</doc>
<doc id="97652" url="https://pl.wikipedia.org/wiki?curid=97652" title="Karboryzator">
Karboryzator

Karboryzator – środek w postaci stałej lub gazowej, będący źródłem węgla w procesie nawęglania stali.
Jako stały karboryzator stosuje się tzw. proszek do nawęglania. Jest to mieszanina węgla drzewnego w postaci granulek o średnicy kilku mm oraz intensyfikatorów. Jako intensyfikatory przyspieszające nawęglanie stosuje się węglan baru oraz węglan sodu, których zawartość w świeżym proszku do nawęglania wynosi 10-30%.
Jako karboryzator gazowy stosowane są nasycone węglowodory.

</doc>
<doc id="97653" url="https://pl.wikipedia.org/wiki?curid=97653" title="Maxwell">
Maxwell

Miejscowości w USA:
Gminy w USA:
Inne:

</doc>
<doc id="97655" url="https://pl.wikipedia.org/wiki?curid=97655" title="Michael Schumacher">
Michael Schumacher

Michael Schumacher, wym. (ur. 3 stycznia 1969 w Hürth) – niemiecki kierowca wyścigowy, w latach 1991–2006 i 2010–2012 startujący w mistrzostwach świata Formuły 1. Schumacher jest siedmiokrotnym mistrzem świata kierowców Formuły 1 i jest powszechnie uważany za jednego z najlepszych kierowców Formuły 1 w historii. Schumacher jest posiadaczem takich rekordów Formuły 1 jak: najwięcej tytułów mistrza świata (w 2020 roku rekord ten wyrównał Lewis Hamilton) i najwięcej najszybszych okrążeń. W 2002 roku Schumacher został jedynym kierowcą w historii Formuły 1, który ukończył wszystkie wyścigi sezonu na podium. Według oficjalnej strony Formuły 1 jest statystycznie drugim najlepszym kierowcą w Formule 1 (wyprzedził go Lewis Hamilton).
Karierę Schumacher rozpoczynał w kartingu. Następnie wygrał mistrzostwa Formuły König i Niemieckiej Formuły 3, po czym dołączył do Mercedesa w Mistrzostwach Świata Samochodów Sportowych. Po jednym, sponsorowanym przez Mercedesa wyścigu Formuły 1 w zespole Jordan w sezonie 1991, Schumacher został kierowcą Benettona. Po zdobyciu dwóch tytułów mistrza świata w barwach Benettona w latach 1994–1995, przed sezonem 1996 Schumacher odszedł do Ferrari, zdobywając w tym zespole kolejne pięć tytułów mistrzowskich w latach 2000–2004. Po 2006 roku zakończył karierę kierowcy Formuły 1, pełniąc następnie w Ferrari funkcję doradcy. W trakcie sezonu 2009 Schumacher zgodził się zastąpić kontuzjowanego Felipe Massę, jednak odwołał swój powrót wskutek urazu szyi. W 2010 roku powrócił do Formuły 1, podpisując trzyletni kontrakt z Mercedesem. Po 2012 definitywnie wycofał się z Formuły 1.
W swojej karierze Schumacher był zaangażowany w wiele kontrowersyjnych sytuacji, wliczając w to kolizje podczas ostatniego wyścigu sezonu, które decydowały o wyniku mistrzostw: z Damonem Hillem podczas Grand Prix Australii 1994 oraz z Jacquesem Villeneuve’em podczas Grand Prix Europy 1997, a także z powodu poleceń zespołowych, które miały wpływ na wyniki wyścigów i niebezpiecznej jazdy. Poza torem był ambasadorem UNESCO i rzecznikiem bezpieczeństwa kierowców. Schumacher był zaangażowany w wiele działań humanitarnych, przekazując na cele charytatywne dziesiątki milionów dolarów. Michael i Ralf Schumacherowie są jedynymi braćmi, którzy wygrali wyścigi w Formule 1, a także jedynymi braćmi, którzy ukończyli ten sam wyścig na pierwszym i drugim miejscu.
Wczesne lata.
Michael Schumacher urodził się 3 stycznia 1969 roku w Hürth w Nadrenii Północnej-Westfalii jako syn murarza Rolfa Schumachera i jego żony Elisabeth. Kiedy miał cztery lata, jego ojciec zmodyfikował gokart na pedały poprzez dodanie małego silnika motocyklowego. Kiedy Schumacher wjechał tym pojazdem w latarnię w Kerpen, jego rodzice zabrali go na tor kartingowy w Kerpen-Horrem, gdzie stał się najmłodszym członkiem klubu kartingowego. Wkrótce potem ze zużytych części jego ojciec zbudował mu innego gokarta, i w wieku sześciu lat Schumacher wygrał pierwsze klubowe mistrzostwa. By wspierać karierę syna, Rolf Schumacher podjął dodatkową pracę, polegającą na wypożyczaniu i naprawianiu gokartów, podczas gdy jego żona pracowała w bufecie przy torze. Niemniej jednak, gdy Schumacher potrzebował nowego silnika kosztującego osiemset marek niemieckich, jego rodzice nie byli w stanie zgromadzić takiej kwoty. Schumacher kontynuował jednak ściganie dzięki wsparciu lokalnych przedsiębiorców.
Niemieckie przepisy mówiły, że aby uzyskać licencję kartingową, kierowca musi mieć ukończone 14 lat. Aby obejść ten problem, Schumacher w wieku 12 lat uzyskał licencję w Luksemburgu.
W 1983 roku Schumacher uzyskał niemiecką licencję, a rok później wygrał Kartingowe Mistrzostwa Niemiec Juniorów. Od 1984 roku Schumacher wygrał wiele kartingowych mistrzostw Niemiec i Europy. W 1985 roku dołączył do zespołu Eurokart Adolfa Neuberta, a w roku 1987 został kartingowym mistrzem Niemiec i Europy, po czym zakończył edukację szkolną i rozpoczął pracę jako mechanik. W 1988 po raz pierwszy ścigał się samochodami jednomiejscowymi, kiedy to rywalizował w Niemieckiej Formule Ford i Formule König, wygrywając drugą z tych serii.
W 1989 roku Schumacher podpisał kontrakt z prowadzonym przez Williego Webera zespołem Niemieckiej Formuły 3, WTS. Wspomagany finansowo przez Webera Schumacher w 1990 roku zdobył mistrzostwo Niemieckiej Formuły 3 oraz wygrał Grand Prix Makau. Pod koniec 1990 roku, wraz z rywalami z Niemieckiej Formuły 3 – Heinzem-Haraldem Frentzenem oraz Karlem Wendlingerem – dołączył do juniorskiego programu Mercedesa w Mistrzostwach Świata Samochodów Sportowych. Była to rzadka sytuacja wśród młodych kierowców, jako że większość rówieśników Schumachera ścigających się później w Formule 1 rywalizowała w Formule 3000. Jednakże Weber przekonał Schumachera, że branie udziału w profesjonalnych konferencjach prasowych oraz ściganie się mocnymi samochodami pomoże w jego karierze. W sezonie 1990 Mistrzostw Świata Samochodów Sportowych Schumacher wygrał Sauberem-Mercedesem C11 ostatni wyścig sezonu na torze Autódromo Hermanos Rodríguez i został sklasyfikowany na piątym miejscu w mistrzostwach mimo faktu, że brał udział w trzech z dziewięciu wyścigów. W 1991 roku Schumacher nadal rywalizował w Mistrzostwach Świata Samochodów Sportowych i w Sauberze-Mercedesie C291 ponownie wygrał ostatni wyścig sezonu – eliminację na torze Autopolis, i zakończył mistrzostwa na dziewiątym miejscu w klasyfikacji. W tym samym roku wziął udział w wyścigu 24h Le Mans, który ukończył na piątym miejscu, dzieląc samochód z Karlem Wendlingerem i Fritzem Kreutzpointnerem. W 1991 roku wziął udział także w jednym wyścigu Japońskiej Formuły 3000, który ukończył na drugim miejscu.
Kariera w Formule 1.
W trakcie swojej kariery Schumacher dysponował umiejętnością ustalania szybkich okrążeń w kluczowych momentach wyścigu, a także możliwością jazdy na limicie przez dłuższy okres. Autor książek z dziedziny sportów motorowych, Christopher Hilton, w 2003 roku zauważył, że „miarą zdolności kierowcy są jego występy w mokrych wyścigach, ponieważ potrzeba wówczas najbardziej delikatnej kontroli nad samochodem oraz czułości”, a Schumacher, tak jak inni wielcy kierowcy, w trakcie deszczowych wyścigów popełniał bardzo mało błędów: do sezonu 2003 włącznie niemiecki kierowca wygrał 17 z 30 wyścigów rozgrywanych w mokrych warunkach, w których brał udział. Niektóre z najlepszych występów Schumachera miały miejsce w takich warunkach, dzięki czemu zyskał on przydomki „Regenkönig” (król deszczu) oraz „Regenmeister” (mistrz deszczu), także poza niemieckojęzycznymi mediami. Schumacher jest znany także jako „Czerwony Baron”, z powodu wieloletniej jazdy dla czerwonego Ferrari oraz w odniesieniu do Niemca Manfreda von Richthofena, asa myśliwskiego I wojny światowej. Inne przydomki Schumachera to „Schumi”, „Schuey” oraz „Schu” (z czego ten pierwszy przydomek jest najbardziej popularny). Schumacherowi często przypisuje się spopularyzowanie Formuły 1 w Niemczech, gdzie wcześniej ta dyscyplina sportu była postrzegana jako niszowa. W sezonie 2006, po którym Schumacher wycofał się z Formuły 1, trzech spośród dziesięciu najlepszych w klasyfikacji generalnej kierowców było Niemcami. Młodzi niemieccy kierowcy, jak Sebastian Vettel, uważają, że Schumacher był dla nich kluczową postacią, jeśli chodzi o zostanie kierowcą Formuły 1. W późniejszym okresie swojej kariery Schumacher był prezydentem Grand Prix Drivers' Association. W ankiecie przeprowadzonej wśród kibiców przez FIA w 2006 roku Michael Schumacher został wybrany najpopularniejszym kierowcą sezonu.
Debiut w Jordanie.
W Formule 1 Schumacher zadebiutował w zespole Jordan podczas Grand Prix Belgii 1991, prowadząc samochód numer 32 w zastępstwie uwięzionego Bertranda Gachota. Schumacher, który ciągle był związany kontraktem z Mercedesem, zadebiutował w Jordanie po tym, gdy Mercedes zapłacił Eddiemu Jordanowi 150 000 dolarów. Tydzień przed wyścigiem Schumacher zaimponował podczas testu na torze Silverstone projektantowi Jordana Gary’emu Andersonowi oraz menadżerowi zespołu Trevorowi Fosterowi. Menadżer Schumachera, Willi Weber, zapewnił Jordana, że Schumacher dobrze znał trudny tor Spa-Francorchamps, chociaż w rzeczywistości widział go wcześniej jedynie jako obserwator. Podczas weekendu wyścigowego zespołowy kolega Schumachera, Andrea de Cesaris, miał pokazać Niemcowi tor, ale był jednak zajęty negocjacjami kontraktowymi. W związku z tym Schumacher nauczył się toru samodzielnie, jeżdżąc po nim składanym rowerem, który przywiózł ze sobą. Podczas kwalifikacji Schumacher zaimponował zespołom i kibicom, kwalifikując się na siódmej pozycji (co było najlepszą pozycją startową zespołu Jordan w sezonie 1991), i zdecydowanie pokonując de Cesarisa, który miał jedenastoletnie doświadczenie w Formule 1. Dziennikarz sportów motorowych, Joe Saward, opisał, że po kwalifikacjach „tłumy niemieckich dziennikarzy mówiły o największym talencie od czasów Stefana Bellofa”. Z wyścigu Schumacher odpadł na pierwszym okrążeniu po awarii sprzęgła.
Benetton (1991–1995).
Po swoim debiucie, mimo zawartej pomiędzy Jordanem i zarządem Mercedesa umowy, w myśl której Schumacher miał jeździć w Jordanie do końca sezonu 1991, na następny wyścig Niemiec podpisał kontrakt z Benettonem. Jordan złożył w brytyjskim sądzie wniosek o zakazanie Schumacherowi jazdy dla Benettona, ale przegrał sprawę, ponieważ nie podpisał z Niemcem oficjalnej umowy. Sezon 1991 Schumacher zakończył z czterema punktami zdobytymi w sześciu wyścigach, przy czym jego najlepszym rezultatem było piąte miejsce w swoim drugim wyścigu – Grand Prix Włoch, gdzie finiszował przed zespołowym kolegą i trzykrotnym mistrzem świata, Nelsonem Piquetem.
Na początku sezonu 1992 Sauber, planujący zadebiutować w Formule 1 ze wsparciem Mercedesa w roku 1993, powołał się na klauzulę w umowie Schumachera, w myśl której Schumacher w razie wejścia Mercedesa do Formuły 1 miał jeździć dla niemieckiego koncernu. Jednakże ostatecznie Peter Sauber zgodził się, by Schumacher kontynuował jazdę dla Benettona. Rok 1992 został zdominowany przez Williamsa, dla którego ścigali się Nigel Mansell i Riccardo Patrese. Williams FW14B, napędzany mocnymi silnikami Renault, zawierał wiele udogodnień, jak półautomatyczna skrzynia biegów czy aktywne zawieszenie kontrolujące prześwit samochodu. W niewyposażonym w takie rozwiązania Benettonie B192 Schumacher zdobył swoje pierwsze podium, finiszując jako trzeci w Grand Prix Meksyku. Wygrał również swój pierwszy wyścig – odbywające się w deszczowych warunkach Grand Prix Belgii na torze Spa-Francorchamps. Sezon Schumacher zakończył na trzecim miejscu, uzyskując 53 punkty, tj. o trzy mniej od drugiego Patrese i trzy więcej od trzykrotnego mistrza świata Ayrtona Senny.
W sezonie 1993 również dominował Williams, którego kierowcami byli wówczas Damon Hill i Alain Prost. Benetton jako ostatni z czołowych zespołów wprowadził systemy aktywnego zawieszenia oraz kontroli trakcji. Schumacher wygrał jeden wyścig – Grand Prix Portugalii, i dziewięciokrotnie finiszował na podium, ale siedem razy nie ukończył wyścigu. Z 52 punktami ukończył sezon na czwartym miejscu.
1994–1995: tytuły mistrzowskie.
W sezonie 1994 Schumacher zdobył swój pierwszy tytuł mistrza świata Formuły 1, chociaż w roku tym, podczas Grand Prix San Marino, zginęli Ayrton Senna (który tuż przed śmiertelnym wypadkiem jechał bezpośrednio przed Schumacherem) oraz Roland Ratzenberger, a także pojawiły się oskarżenia o łamanie regulaminu przez kilka zespołów, w szczególności przez Benettona.
Schumacher wygrał sześć z pierwszych siedmiu wyścigów, prowadził także w Grand Prix Hiszpanii, ale ukończył ten wyścig na drugim miejscu, ponieważ z powodu awarii układu przeniesienia napędu w jego samochodzie działał tylko piąty bieg. Po Grand Prix San Marino FIA przebadała Benettona, Ferrari i McLarena pod kątem stosowania niedozwolonych pomocy elektronicznych. Po odmowie przekazania FIA kodów źródłowych przez Benettona i McLarena zespoły te zostały ukarane grzywną w wysokości 100 000 dolarów, natomiast po późniejszym przekazaniu kodów okazało się, że w oprogramowaniu Benettona i McLarena znajdują się ukryte instrukcje. System McLarena, uznany ostatecznie za legalny, był w stanie automatycznie zmieniać biegi, zaś Benetton dysponował systemem launch control, umożliwiającym zoptymalizowany start. Nie znaleziono jednakże dowodów na stosowanie tych udogodnień. Podczas Grand Prix Wielkiej Brytanii na Schumachera nałożono karę za wyprzedzanie na okrążeniu rozgrzewkowym, ale Niemiec zignorował karę i otrzymaną w efekcie czarną flagę, oznaczającą, że powinien natychmiast wrócić do boksów. Za to przewinienie Schumacher otrzymał karę zawieszenia na dwa wyścigi mimo faktu, że Benetton tłumaczył się błędami w komunikacji między stewardami a zespołem. Schumacher został także zdyskwalifikowany po Grand Prix Belgii po tym, gdy odkryto, że deska pod podwoziem jego samochodu – mająca na celu zmniejszyć docisk i szybkość wchodzenia samochodów w zakręty – miała nieregulaminową grubość. Oświadczenie Benettona, jakoby deska zmniejszyła grubość po otarciu o krawężnik, nie zostało uwzględnione przez FIA ze względu na schemat zużycia i uszkodzenia widoczne na desce. Te incydenty pomogły zbliżyć się w punktacji do Schumachera Damonowi Hillowi i przed ostatnim wyścigiem sezonu – o Grand Prix Australii – Schumacher miał nad Hillem przewagę jednego punktu. Na 36 okrążeniu wyścigu, będąc liderem, Schumacher uderzył w barierkę znajdującą się po zewnętrznej części toru. Hill spróbował wyprzedzić Niemca, ale Schumacher powrócił na tor i w zakręcie nastąpiła kolizja, przez którą obaj kierowcy wycofali się z wyścigu. W efekcie Schumacher zdobył swój pierwszy tytuł mistrza świata, stając się jednocześnie pierwszym Niemcem z takim osiągnięciem. Był wówczas drugim po Emersonie Fittipaldim najmłodszym mistrzem świata w historii Formuły 1 (miał wówczas 25 lat i 314 dni).
W roku 1995 Schumacher obronił tytuł, stając się wówczas najmłodszym w historii kierowcą z takim osiągnięciem. W przeciwieństwie do sezonu 1994, w 1995 roku Benetton dysponował takimi samymi jak Williams silnikami Renault. Nad drugim Hillem Schumacher miał przewagę 33 punktów, a wraz z Johnnym Herbertem zapewnił Benettonowi pierwszy i jedyny tytuł mistrza świata konstruktorów. W tym sezonie odniósł zwycięstwo m.in. w Grand Prix Niemiec, co było jego pierwszym zwycięstwem w wyścigu przed własną publicznością. Tytuł ten zapewnił sobie na dwa wyścigi przed końcem sezonu, wygrywając Grand Prix Pacyfiku.
W sezonie doszło do kilku kolizji między Hillem i Schumacherem, jak podczas Grand Prix Wielkiej Brytanii, gdzie na 46 okrążeniu Hill podczas próby wyprzedzenia Schumachera uderzył w Niemca. Schumacher wygrał dziewięć z 17 wyścigów i finiszował na podium 11 razy. Tylko raz zakwalifikował się na pozycji niższej niż czwarta, a miało to miejsce podczas Grand Prix Belgii, gdzie wygrał, startując z 16 pola.
Ferrari (1996–2006).
Przed sezonem 1996 Schumacher dołączył do Ferrari, który ostatni tytuł w klasyfikacji kierowców zdobył w 1979 roku, a w klasyfikacji konstruktorów – w sezonie 1983. Początkowo kontrakt opiewał na dwa lata z pensją 60 milionów dolarów rocznie. Schumacher opuścił Benettona rok przed wygaśnięciem kontraktu, argumentując to skandalami wokół tego zespołu w roku 1994. Rok później do Ferrari i Schumachera dołączyli byli pracownicy Benettona: Rory Byrne i Ross Brawn, który od 1991 roku był w Benettonie dyrektorem technicznym i który był jedną z kluczowych postaci stojących za sukcesami Schumachera w latach 1994–1995.
Po 1979 roku kierowcy Ferrari byli bliscy zdobycia tytułu w latach 1982 i 1990. Na początku lat 90. zespół przeżywał kryzys, częściowo z powodu faktu, iż silniki Ferrari V12 nie były już konkurencyjne względem stosowanych przez konkurentów mniejszych, lżejszych i zużywających mniej paliwa silników V10. Różni kierowcy, zwłaszcza Alain Prost, określali samochody Ferrari mianem „ciężarówek”, „okropności” czy „prawdopodobieństwa wypadku”. Słaba wydajność załóg Ferrari w boksach także była obiektem żartów. Pod koniec 1995 roku, pomimo faktu iż zespół był już solidnym uczestnikiem mistrzostw, nadal nie był w stanie zagrozić czołowym zespołom: Benettonowi i Williamsowi. Mimo to Schumacher stwierdził, że Ferrari 412T był samochodem wystarczająco dobrym, by wygrać mistrzostwa.
Schumacherowi, Brawnowi, Byrne’owi i Jeanowi Todtowi (pracującemu w Ferrari od 1993 roku) przypisuje się transformację tego borykającego się z problemami zespołu w najbardziej utytułowany zespół w historii Formuły 1. Trzykrotny mistrz świata Jackie Stewart stwierdził, że ta transformacja Ferrari była największym osiągnięciem Schumachera. Drugim kierowcą zespołu został Eddie Irvine, który przyszedł z Jordana.
1996–1999.
Sezon 1996 Schumacher ukończył na trzecim miejscu w klasyfikacji kierowców i przyczynił się do zdobycia tytułu wicemistrzowskiego przez Ferrari, przed jego starym zespołem, Benettonem. Niemiec wygrał trzy wyścigi, tj. więcej niż wszyscy kierowcy Ferrari w latach 1991–1995. Podczas pierwszej części sezonu samochód miał problemy z niezawodnością, przez co Schumacher nie ukończył sześciu z 16 wyścigów. Swoje pierwsze zwycięstwo odniósł w Grand Prix Hiszpanii, gdzie w mokrych warunkach zdublował całą stawkę z wyjątkiem dwóch kierowców. Do wyścigu o Grand Prix Francji zdobył pole position, ale na okrążeniu rozgrzewkowym w jego samochodzie zepsuł się silnik. Jednakże dzięki szybkim pit-stopom Schumacher zdołał wyprzedzić Jacques’a Villeneuve’a i wygrać Grand Prix Belgii. Następnie wygrał Grand Prix Włoch, co było pierwszym od 1988 roku zwycięstwem kierowcy Ferrari w domowym wyścigu tego zespołu. Umiejętności Schumachera oraz polepszająca się niezawodność jego samochodu pozwoliły mu na nawiązywanie walki z mistrzem świata, Damonem Hillem.
W sezonie 1997 o tytuł rywalizowali Michael Schumacher i Jacques Villeneuve, zaś jego dotychczasowy główny rywal, mistrz świata z poprzedniego sezonu Damon Hill, odszedł z zespołu Williams i przeszedł do słabszego zespołu Arrows. Villeneuve, dysponujący lepszym Williamsem FW19, objął we wczesnej części sezonu prowadzenie w mistrzostwach. Jednakże w drugiej połowie sezonu dzięki wygraniu pięciu wyścigów prowadzenie objął Schumacher i do ostatniego wyścigu sezonu – Grand Prix Europy – przystępował z przewagą jednego punktu. Pod koniec tego wyścigu, odbywającego się w Jerez, w Ferrari Schumachera doszło do wycieków płynu chłodzącego i utraty osiągów, co oznaczało, że Niemiec mógł nie ukończyć wyścigu. Gdy Villeneuve zbliżył się i spróbował go wyprzedzić, Schumacher spróbował sprowokować kolizję. Po tej próbie Niemiec zakopał się w żwirze i wycofał z wyścigu, a Villeneuve ukończył Grand Prix Europy na trzecim miejscu i został mistrzem świata. Za celowe spowodowanie kolizji Schumacher został ukarany dyskwalifikacją z klasyfikacji mistrzostw świata.
W 1998 głównym rywalem Schumachera w walce o tytuł był kierowca McLarena Fin Mika Häkkinen. Häkkinen wygrał dwa pierwsze wyścigi sezonu i uzyskał przewagę 16 punktów nad Schumacherem. Schumacher wygrał Grand Prix Argentyny, po czym, dzięki znacznej poprawie Ferrari w drugiej połowie sezonu, wygrał jeszcze pięć wyścigów i zdobył w sumie 11 podiów. Podczas Grand Prix Francji Ferrari odniosło podwójne zwycięstwo, pierwsze od 1990 roku, podobnie jak w Grand Prix Włoch, po którym Schumacher zrównał się punktami z Häkkinenem. Fin zdobył jednak tytuł mistrzowski dzięki wygraniu dwóch ostatnich wyścigów. O przegranej zadecydował ostatni wyścig Grand Prix Japonii, kiedy startując z pole position przed startem w jego samochodzie zgasł silnik, przez co musiał startować z ostatniej pozycji. W trakcie wyścigu Schumacher gonił kolejnych rywali, jednak na 31 okrążeniu wyścigu w samochodzie Niemca urwała opona przez co odpadł z wyścigu. W trakcie sezonu doszło do dwóch kontrowersji: podczas Grand Prix Wielkiej Brytanii Schumacher prowadził na ostatnim okrążeniu, po czym zjechał do pit lane, przekroczył linię mety i odbył karę stop &amp; go. Po tym wydarzeniu pojawiły się wątpliwości, czy takie zachowanie liczy się jako odbycie kary, ale zwycięstwo Schumachera zostało utrzymane w mocy. Podczas Grand Prix Belgii Schumacher prowadził w bardzo mokrych warunkach z przewagą 40 sekund, ale zderzył się z McLarenem Davida Coultharda podczas próby dublowania Brytyjczyka, kiedy to przy bardzo złej widoczności Coulthard znacznie zwolnił, by przepuścić Schumachera. Po tym, gdy oba samochody wróciły do boksów, Schumacher wysiadł ze swojego pojazdu i udał się do garażu McLarena, rozwścieczony oskarżając Coultharda o to, że ten chciał go zabić.
Wyniki Schumachera przyczyniły się do zdobycia w 1999 roku przez Ferrari tytułu mistrza świata konstruktorów. Schumacher został pozbawiony możliwości rywalizacji o tytuł w klasyfikacji kierowców po tym, gdy w Grand Prix Wielkiej Brytanii, na zakręcie Stowe, uszkodzeniu w jego samochodzie uległy hamulce, co zaowocowało wypadkiem poprzez wypadnięcie z toru i uderzenie w bandę przy dużej prędkości, na skutek którego Schumacher złamał nogę. W czasie jego 98-dniowej absencji w Ferrari zastępował go Mika Salo. Schumacher wrócił na Grand Prix Malezji zdobywając pole position z prawie sekundową przewagą, ale w trakcie wyścigu oddał zwycięstwo Eddiemu Irvine’owi, który walczył o tytuł mistrzowski. Ostatni wyścig sezonu, Grand Prix Japonii, wygrał jednak Mika Häkkinen, dzięki czemu zdobył drugi z rzędu tytuł mistrzowski. Schumacher określił później Häkkinena jako rywala, którego najbardziej szanował.
2000–2004: tytuły mistrzowskie.
W latach 2000–2004 Schumacher odniósł więcej zwycięstw i zdobył więcej tytułów niż jakikolwiek kierowca w historii Formuły 1. W roku 2000 Schumacher zdobył swój trzeci mistrzowski tytuł po walce z Miką Häkkinenem. Niemiec wygrał pierwsze trzy wyścigi sezonu i pięć z pierwszych ośmiu. Jednakże trzy nieukończone z rzędu przez Schumachera wyścigi w połowie sezonu pozwoliły zbliżyć się Häkkinenowi do Niemca w klasyfikacji i po Grand Prix Belgii objąć prowadzenie w mistrzostwach. Schumacher wygrał Grand Prix Włoch, dzięki czemu zrównał się liczbą zwycięstw w klasyfikacji wszech czasów z Ayrtonem Senną. Zapytany o to na konferencji prasowej Schumacher rozpłakał się. Po zwycięskim Grand Prix Stanów Zjednoczonych powrócił na prowadzenie w mistrzostwach, gdyż Häkkinen nie zdołał ukończyć wyścigu z powodu awarii jego samochodu. Do kolejnego wyścigu o Grand Prix Japonii Schumacher startował z pole position, ale na starcie stracił prowadzenie na rzecz Häkkinena. Po drugim pit-stopie Schumacher znalazł się przed Häkkinenem, dzięki czemu wygrał wyścig i w konsekwencji zapewnił sobie trzeci tytuł mistrzowski.
W sezonie 2001 Schumacher zdobył czwarty tytuł. Wyścigi wygrało jeszcze czterech kierowców, ale żaden z nich nie był w stanie zagrozić Niemcowi, który odniósł dziewięć zwycięstw i zdobył tytuł na cztery wyścigi przed końcem sezonu. Schumacher zakończył mistrzostwa ze 123 punktami, tj. o 58 więcej od drugiego Davida Coultharda. Grand Prix Kanady Schumacher ukończył na drugim miejscu za bratem Ralfem, co było pierwszym podwójnym zwycięstwem braci w Formule 1. Zwyciężając Grand Prix Belgii Schumacher pobił rekord największej liczby zwycięstw, należący do Alaina Prosta.
W 2002 roku Schumacher ponownie zdobył tytuł mistrzowski. W Grand Prix Austrii prowadził jego zespołowy kolega Rubens Barrichello, ale na ostatnich metrach wyścigu, na skutek polecenia zespołu, Brazylijczyk zwolnił, by Schumacher wyprzedził go i wygrał wyścig. Kibice wygwizdali Ferrari i w rezultacie Schumacher wepchał Barrichello na najwyższy stopień podium. Schumacher zdominował Grand Prix Stanów Zjednoczonych, ale pod koniec wyścigu zwolnił tak, by przekroczyć linię mety razem z Barrichello. Niemiec zwolnił jednak za bardzo, dzięki czemu Barrichello odniósł zwycięstwo. Zdobywając piąty tytuł Schumacher wyrównał rekord Juana Manuela Fangio. Ferrari wygrało 15 z 17 wyścigów, a Schumacher zapewnił sobie tytuł na sześć wyścigów przed końcem sezonu, co jest rekordem Formuły 1. Schumacher pobił w tym sezonie również inne rekordy, wygrywając 11 wyścigów, stając na podium w każdym wyścigu, zdobywając 144 punkty i mając przewagę 67 punktów nad drugim kierowcą. Schumacher i Barrichello odnieśli w 2002 roku dziewięć podwójnych zwycięstw (w tym w pięciu ostatnich wyścigach sezonu).
Schumacher pobił rekord Fangio dzięki zdobyciu szóstego tytułu w 2003 roku. W tym wyrównanym sezonie głównymi konkurentami Ferrari byli McLaren i Williams, zaś głównymi rywalami Schumachera byli Kimi Räikkönen (McLaren) i Juan Pablo Montoya (Williams). W pierwszym wyścigu Schumacher wypadł z toru, a w następnych dwóch brał udział w kolizjach. Wskutek tego Schumacher tracił w klasyfikacji 16 punktów do Kimiego Räikkönena, ale wygrał trzy kolejne wyścigi z rzędu, przez co zbliżył się do Räikkönena na dwa punkty, zaś po zwycięstwie w Grand Prix Kanady po raz pierwszy w sezonie objął prowadzenie w mistrzostwach. W połowie sezonu dwa zwycięstwa odnieśli kierowcy Williamsa: Ralf Schumacher i Juan Pablo Montoya, i po Grand Prix Węgier Michael Schumacher miał nad Montoyą i Räikkönenem przewagę odpowiednio jednego i dwóch punktów. Przed następnym wyścigiem FIA ogłosiła zmiany w sposobie mierzenia szerokości opon, przez co dostawca opon dla Williamsa i McLarena – Michelin, musiał zdążyć przeprojektować opony. Schumacher, stosujący opony Bridgestone, wygrał dwa następne wyścigi. Po karze nałożonej na Montoyę podczas Grand Prix Stanów Zjednoczonych za kolizję z Rubensem Barrichello kandydatami do tytułu zostali tylko Schumacher i Räikkönen. Aby zdobyć tytuł, w Grand Prix Japonii Schumacher potrzebował ósmego miejsca, które też osiągnął i zakończył mistrzostwa z dwupunktową przewaga nad Räikkönenem.
Schumacher wygrał 12 z pierwszych 13 wyścigów sezonu 2004, nie kończąc jedynie Grand Prix Monako. Niemiec zapewnił sobie siódmy tytuł w Grand Prix Belgii. Sezon 2004 Schumacher zakończył ze 148 punktami i przewagą 34 punktów nad drugim kierowcą, Rubensem Barrichello, i ustalając nowy rekord 13 zwycięstw w sezonie (na 18 wyścigów).
2005–2006.
Na sezon 2005 zmienił się regulamin, w myśl którego kierowca na jednym komplecie opon musiał pokonać cały dystans wyścigu. Ten zapis dawał przewagę zespołom używającym opon Michelin, przez co miał uatrakcyjnić Formułę 1. Ten sezon był jednocześnie jednym z najtrudniejszych w jego karierze. W pierwszych trzech wyścigach sezonu Schumacher zdobył jedynie dwa punkty zdobyte w drugiej eliminacji sezonu Grand Prix Malezji, a dwóch pozostałych nie zdołał ukończyć przez co do Fernando Alonso tracił aż 24 punkty. W czwartym wyścigu sezonu Grand Prix San Marino Schumacher stoczył z Fernando Alonso walkę o zwycięstwo i ukończył wyścig 0,2 sekundy za Hiszpanem mimo faktu, że startował z 13 miejsca. Jednak kolejnego wyścigu Grand Prix Hiszpanii nie zdołał ukończyć. Kolejny raz na podium stanął podczas Grand Prix Kanady, gdzie był drugi. Jedyne zwycięstwo w roku 2005 Schumacher odniósł podczas kolejnego wyścigu Grand Prix Stanów Zjednoczonych, z którego ze względów bezpieczeństwa po okrążeniu rozgrzewkowym wycofali się wszyscy kierowcy stosujący opony Michelin. Kolejne podium zdobył podczas Grand Prix Francji, gdzie był trzeci. Podczas Grand Prix Węgier zdobył pierwsze i jedyne w tym sezonie pole position, jednak w trakcie wyścigu musiał oddać zwycięstwo Räikkönenowi, przez co uplasował się na drugim miejscu, o jedną pozycję przed swoim młodszym bratem Ralfem. Jak się okazało było to ostatnie podium w sezonie. Później Niemiec prezentował słabą formę przez co najwyższą później pozycją była czwarta podczas Grand Prix Brazylii. Schumacher nie ukończył sześciu z 19 wyścigów i ukończył sezon na trzecim miejscu z 62 punktami – ponad dwa razy mniej od mistrza świata, Alonso. Z powodu braku możliwości zmiany opon podczas wyścigu bolidy Ferrari używające wówczas jako jedyny zespół z czołówki opon Bridgestone były deklasowane przez zespoły używające opon Michelin. Jednak z powodu kontrowersji dotyczących tego przepisu FIA przywróciła możliwość zmiany ogumienia podczas wyścigu przed rozpoczęciem sezonu 2006. W związku z tym Schumacher miał ponownie wrócić do walki o tytuł mistrza świata w kolejnym sezonie.
Sezon 2006 był ostatnim rokiem startów Schumachera dla Ferrari. Po trzech wyścigach Schumacher miał 11 punktów – o 17 mniej od Fernando Alonso. Niemiec wygrał jednak dwa kolejne wyścigi; jego pole position podczas Grand Prix San Marino było 66 w jego karierze, czym Schumacher pobił rekord Ayrtona Senny. Schumacherowi odebrano pole position, które zdobył w Grand Prix Monako. Ta decyzja była umotywowana tym, że Schumacher zatrzymał samochód i zablokował tor w momencie, gdy na swoim najszybszym okrążeniu kwalifikacyjnym był Alonso. W połowie sezonu Schumacher wygrał trzy wyścigi z rzędu – Grand Prix USA, Francji i Niemiec, redukując stratę do Alonso do 11 punktów. Po kolejnych zwycięstwach: w Grand Prix Włoch i Grand Prix Chin, Schumacher przy równej ilości punktów z Fernando Alonso objął po raz pierwszy w sezonie prowadzenie w mistrzostwach. Schumacher prowadził również w Grand Prix Japonii, ale na szesnaście okrążeń przed końcem, po raz pierwszy od Grand Prix Francji 2000, w samochodzie Niemca zepsuł się silnik, co wykorzystał Alonso, wygrywając ten wyścig, odskakując w klasyfikacji Schumachera o 10 punktów. W związku z tym Schumacher mógł zdobyć tytuł tylko, gdyby wygrał Grand Prix Brazylii, a Alonso nie zdobył punktów.
Przed Grand Prix Brazylii w podziękowaniu za lata spędzone w Formule 1 Pelé wręczył Schumacherowi specjalne trofeum. Z powodu problemów z ciśnieniem paliwa w trzeciej sesji kwalifikacyjnej do wyścigu Schumacher startował z dziesiątego miejsca. W trakcie wyścigu Schumacher przebił oponę po kontakcie z przednim spojlerem Giancarlo Fisichelli. Po pit-stopie Schumacher spadł na 19 miejsce ze stratą 70 sekund do liderującego Felipe Massy, ale mimo to zdołał finiszować na czwartym miejscu, natomiast Alonso ukończył wyścig na drugim miejscu i został mistrzem świata. Schumacher zakończył sezon zdobywając wicemistrzostwo świata zdobywając 121 punktów, ze stratą 13 punktów do Hiszpana.
2007–2009: pierwsze zakończenie kariery.
Kiedy Schumacher znajdował się na podium po wygraniu Grand Prix Włoch 2006, Ferrari wydało oświadczenie prasowe ogłaszające wycofanie się Schumachera z wyścigów po sezonie 2006. Schumacher potwierdził tę informację. Oświadczenie głosiło, że Schumacher będzie nadal pracował w Ferrari. 29 października 2006 roku ogłoszono, że Ferrari chce, by Schumacher był asystentem dyrektora generalnego Jeana Todta. Na tym stanowisku Schumacher miałby wpływ na wybór przyszłych kierowców Ferrari. Po ogłoszeniu, że Schumacher rezygnuje ze ścigania, tacy kierowcy jak Niki Lauda czy David Coulthard okrzyknęli Schumachera najlepszym i najbardziej wszechstronnym kierowcą wszech czasów, a włoska prasa i tifosi na wieść o rezygnacji Schumachera zareagowali bardzo emocjonalnie.
2007: doradca w Ferrari.
Podczas sezonu 2007 Schumacher pojawił się na kilku Grand Prix. Niemiec prowadził także Ferrari F2007, po raz pierwszy 24 października na torze Fiorano. Schumacher pokonał pięć okrążeń i nie zanotował mierzonego czasu okrążenia. Rzecznik Ferrari powiedział, że ten krótki test odbył się dla zarządu firmy FIAT, który przebywał w tym czasie na spotkaniu w Maranello.
W trakcie sezonu 2007 Schumacher pełnił rolę doradcy i „superasystenta” Jeana Todta. 13 listopada Niemiec odbył oficjalną sesję testową, a w grudniu na torze Jerez kontynuował pomaganie Ferrari w programie rozwojowym. Schumacher skupił się na testowaniu elektroniki i opon na sezon 2008.
2008: rozwój samochodów.
W 2007 roku Ross Brawn powiedział, że bardzo prawdopodobne jest, że Schumacher będzie kontynuował testowanie w 2008 roku. Schumacher wyjaśnił później, że jego zadaniem jest rozwój samochodów w Scuderia Ferrari i w związku z tym będzie jeździł, jednak niezbyt często. W 2008 roku Schumacher uczestniczył także w wyścigach motocyklowych w serii IDM Superbike, ale oświadczył, że nie ma zamiaru poważnie angażować się w ściganie motocyklami.
2009: planowane zastępstwo za Massę.
Podczas kwalifikacji do Grand Prix Węgier 2009 etatowy kierowca Ferrari, Felipe Massa, został poważnie ranny po uderzeniu sprężyną w głowę. Gdy stało się jasne, że Massa nie zdoła wystartować w następnym wyścigu sezonu, w charakterze jego zastępcy wybrano Michaela Schumachera, który miał ścigać się w Ferrari do momentu całkowitego wyzdrowienia Massy. Aby przygotować się do powrotu, Schumacher testował zmodyfikowane Ferrari F2007. Z powodów regulaminowych Schumacher nie mógł testować samochodu z 2009 roku, a wnioskowi Ferrari o pozwolenie na takie testy sprzeciwiły się Williams, Red Bull i Toro Rosso. Schumacher odwołał swój powrót z powodu kontuzji szyi, którą odniósł wcześniej na skutek wypadku na motocyklu. Massę zastąpił więc Luca Badoer, a następnie Giancarlo Fisichella.
Mercedes (2010–2012).
23 grudnia 2009 roku ogłoszono, że Schumacher w sezonie 2010 wróci do Formuły 1, wraz z Nico Rosbergiem będąc kierowcą Mercedesa, powstałego na bazie mistrzowskiego Brawn GP i powracającego do Formuły 1 w charakterze konstruktora po 55 latach. Schumacher stwierdził, że czynnikami, które skłoniły go do powrotu, było wznowione zainteresowanie Formułą 1 po nieudanej próbie zastąpienia Felipe Massy, możliwość jazdy dla Mercedesa oraz ponowienie współpracy z Rossem Brawnem. Po serii testów medycznych zostało potwierdzone, że kontuzja szyi Niemca została całkowicie wyleczona. Schumacher podpisał trzyletni kontrakt z zarobkami w wysokości 21 milionów funtów rocznie. Powrót 41-letniego Schumachera był porównywany do powrotów Nikiego Laudy w roku 1982 (33 lata) oraz Nigela Mansella w sezonie 1994 (41 lat). W tym kontekście wymieniano także Juana Manuela Fangio, który zdobył swój piąty tytuł mistrzowski w wieku 46 lat.
Pierwszy sezon po powrocie nie był dla Schumachera udany. Problemem Niemca była podsterowność Mercedesa MGP W01 oraz wprowadzone od 2010 roku węższe przednie opony. Schumacher regularnie okazywał się wolniejszy od Nico Rosberga, ustępując mu piętnastokrotnie w kwalifikacjach oraz trzynastokrotnie podczas wyścigów. W sezonie 2010 niemiecki kierowca ukończył wyścig najwyżej na czwartym miejscu – podczas Grand Prix Hiszpanii, Grand Prix Turcji oraz Grand Prix Korei Południowej. Podczas Grand Prix Monako, na ostatnim okrążeniu, tuż po zjeździe samochodu bezpieczeństwa, Schumacher wyprzedził w ostatnim zakręcie Fernando Alonso, co było niezgodne z przepisami; za to przewinienie Niemiec otrzymał karę doliczenia 20 sekund do końcowego rezultatu, w efekcie czego spadł z szóstej na 12 pozycję. Na 66 okrążeniu Grand Prix Węgier Schumacher bronił dziesiątego miejsca i próbował na prostej startowej zepchnąć Rubensa Barrichello na ścianę oddzielającą tor od boksów, za co otrzymał karę przesunięcia o dziesięć miejsc startowych w następnym Grand Prix. Sezon Schumacher ukończył na dziewiątym miejscu w klasyfikacji kierowców, uzyskując 72 punkty – o 70 mniej od Nico Rosberga. Był to pierwszy sezon siedmiokrotnego mistrza świata od roku 1991, w którym nie uzyskał zwycięstwa, pole position, podium lub najszybszego okrążenia.
Początek sezonu 2011 również nie obfitował w sukcesy. Do Grand Prix Monako Schumacher zdobył 14 punktów, w tym osiem punktów za szóste miejsce w Grand Prix Hiszpanii. Podczas deszczowego Grand Prix Kanady Schumacher na kilka okrążeń przed metą jechał na drugim miejscu, ale ostatecznie ukończył zawody jako czwarty po tym, gdy został wyprzedzony przez Jensona Buttona i Marka Webbera, którzy użyli systemu DRS. W dwóch kolejnych wyścigach Schumacher był uwikłany w kolizje. W trakcie kwalifikacji do Grand Prix Belgii Niemiec na skutek wypadku (którego przyczyną było urwane koło) nie zanotował czasu okrążenia i startował z ostatniego, 24 miejsca, ale mimo to zdołał ukończyć wyścig na piątym miejscu, podobnie jak Grand Prix Włoch. Podczas Grand Prix Japonii Schumacher prowadził w wyścigu, po raz pierwszy od Grand Prix Japonii 2006. Mając wówczas 42 lata, Schumacher stał się najstarszym kierowcą prowadzącym w wyścigu od czasów Jacka Brabhama, który mając 44 lata prowadził w wyścigach w sezonie 1970. Na koniec sezonu z 76 punktami Schumacher został sklasyfikowany na ósmym miejscu w klasyfikacji generalnej kierowców. Nico Rosberg ponownie zdobył więcej punktów, 89 punktów.
Używany przez Schumachera w roku 2012 Mercedes F1 W03 był bardziej konkurencyjnym samochodem, niż jego poprzednicy: do Grand Prix Australii Niemiec zakwalifikował się na czwartym miejscu, w kwalifikacjach do Grand Prix Malezji był trzeci, a kwalifikacje do Grand Prix Chin ukończył na drugim miejscu. Schumacher wygrał kwalifikacje do Grand Prix Monako, ale nie zdobył pole position ze względu na karę, jaką nałożono na niego za kolizję z Bruno Senną w Grand Prix Hiszpanii. Jednakże mimo dobrych wyników w kwalifikacjach wysoka awaryjność jego samochodu podczas wyścigów spowodowała, że z pierwszych siedmiu wyścigów Schumacher nie ukończył pięciu, a w pozostałych dwóch zdobył dwa punkty. W Grand Prix Europy niemiecki kierowca zdobył trzecie miejsce, co było jego pierwszym i jedynym podium od momentu powrotu do Formuły 1. Schumacher stał się wówczas najstarszym zdobywcą podium od 1970 roku, kiedy to Jack Brabham był drugi w Grand Prix Wielkiej Brytanii. Słabsza dyspozycja jego samochodu w dalszej części sezonu spowodowała, że Niemiec nie odnosił już takich sukcesów, pod koniec roku nie zdobywając również punktów przez sześć wyścigów z rzędu. Podczas Grand Prix Niemiec Schumacher ustalił jeszcze 77 najszybsze okrążenie w swojej karierze (było to jego pierwsze i jedyne najszybsze okrążenie od momentu powrotu do Formuły 1).
28 września do wiadomości została podana informacja, że Schumachera w Mercedesie zastąpi Lewis Hamilton. 4 października Schumacher ogłosił definitywne wycofanie się z Formuły 1 z końcem sezonu, argumentując to spadkiem motywacji. Ostatni wyścig w swojej karierze – Grand Prix Brazylii 2012 – Schumacher ukończył na siódmym miejscu. W całym sezonie Niemiec zgromadził 49 punktów, co dało mu 13. miejsce w klasyfikacji generalnej.
Kask.
Schumacher, we współpracy z firmą Schuberth, pomógł w rozwoju pierwszego lekkiego kasku z włókien węglowych. W 2004 roku prototyp tego kasku został w ramach testów publicznie przejechany przez czołg i przetrwał tę próbę nietknięty. Kask zapewniał kierowcy chłód poprzez możliwość sterowania przepływem powietrza przez pięćdziesiąt otworów wentylacyjnych.
Początkowo kask Schumachera zawierał kolory niemieckiej flagi i naklejki sponsorów, a na górze znajdowało się niebieskie koło z białymi gwiazdami. Kiedy zespołowym partnerem Schumachera został Jos Verstappen, Niemiec dodał podłużne czerwone paski nad wizjerem, by łatwo można było odróżnić jego kask od kasku Verstappena. Po dołączeniu do Ferrari z tyłu kasku Schumacher dodał symbol Ferrari – czarnego skaczącego konia. Od Grand Prix Monako 2000, aby łatwo było odróżnić kask Schumachera od kasku jego nowego kolegi zespołowego – Rubensa Barrichello, Schumacher zamienił niebieski kolor na górze kasku oraz niektóre białe obszary na kolor czerwony. Od roku 2004 w okolicach flagi niemieckiej kask zawierał linie podłużne oraz pionową, początkowo po to, by umieścić w nich logo sponsora AMD. Schumacher ponadto zastosował pięciokrotnie specjalny projekt kasku. Na Grand Prix Japonii 1998 (który to wyścig decydował o przyznaniu tytułu Schumacherowi albo Mice Häkkinenowi) Niemiec zastąpił część flagi niemieckiej motywem czarno-białej szachownicy, a używany na kasku biały kolor zastąpił odblaskowym srebrnym. Na Grand Prix Włoch 2004, w celu uhonorowania Ferrari, Schumacher zastąpił flagę niemiecką flagą Włoch. W Grand Prix Brazylii 2006 (wówczas planowany jako ostatni wyścig Schumachera w karierze) Niemiec zastosował cały czerwony kask, na którym umieścił nazwy wszystkich 91 wygranych wyścigów. Podczas Grand Prix Belgii 2011, gdzie Schumacher świętował dwudziestolecie startów w Formule 1, zastosował pamiątkowy, pozłacany kask, zawierający ówczesny rok, rok debiutu oraz lata, w których zdobył tytuły mistrzowskie. W Grand Prix Belgii 2012 Schumacher użył platynowego kasku, który upamiętnił jego trzechsetne Grand Prix.
Nagrody i wyróżnienia.
W trakcie kariery Schumacher był nagradzany wiele razy. Za wkład w sport i podnoszenie świadomości na temat edukacji dzieci w kwietniu 2002 roku został mianowany Mistrzem Sportu UNESCO. Za występy w sezonach 2001 i 2003 dwukrotnie zdobył nagrodę Laureus World Sportsman of the Year, w latach 2002 i 2004; był także nominowany do tej nagrody w latach 2001, 2003, 2005 i 2007. W latach 1995 i 2004 Schumacher zdobył nagrodę dla Niemieckiego Sportowca Roku. W latach 1995 oraz 2000–2002 został uznany przez magazyn "Autosport" Kierowcą Wyścigowym Roku. Natomiast w 2003 roku odebrał Trofeum Lorenzo Bandiniego. Trzykrotnie z rzędu w latach 2001–2003 był wybierany najlepszym sportowcem Europy według agencji prasowych PAP i UEPS.
W uznaniu za osiągnięcia i wkład w poprawę bezpieczeństwa i sportu, w 2006 roku Schumacher został uhonorowany nagrodą FIA Gold Medal for Motor Sport (złotym medalem FIA). W 2007 roku tor wyścigowy Nürburgring przemianował zakręty 8 i 9 (Audi Kurve i Shell Kurve) na „Schumacher S”. W tym samym roku za sportowe męstwo oraz działania na rzecz ludzkości Schumacher otrzymał Nagrodę Księcia Asturii w dziedzinie sportu.
W 2008 roku Szwajcarski Związek Piłki Nożnej wybrał Schumachera jako ambasadora Szwajcarii na piłkarskie Mistrzostwa Europy.
30 kwietnia 2010 roku z ręki francuskiego premiera François Fillona Schumacher został odznaczony orderem Oficera Legii Honorowej.
Kontrowersje.
W trakcie kariery Schumacher był zaangażowany w kilka kontrowersyjnych incydentów.
Kolizje decydujące o mistrzostwie.
Przed ostatnim wyścigiem sezonu 1994, Grand Prix Australii, Schumacher miał nad Damonem Hillem przewagę jednego punktu. Niemiec od startu był liderem wyścigu, ale na 36 okrążeniu wyjechał poza tor i uderzył prawymi kołami w ścianę. Schumacher wrócił na tor ze zmniejszoną prędkością i uszkodzonym samochodem, ale nadal prowadził w wyścigu. W następnym zakręcie Hill podjął próbę wyprzedzenia Schumachera po wewnętrznej, ale Niemiec ostro skręcił i doszło do kolizji. Oba samochody odpadły z wyścigu, co oznaczało, że Schumacher został mistrzem świata. Sędziowie ocenili to zdarzenie jako incydent wyścigowy i nie podjęli przeciwko żadnemu kierowcy jakichkolwiek działań, ale opinia publiczna była w tej sprawie podzielona, a Schumacher był oczerniany w szczególności przez brytyjskie media.
W sezonie 1997, przed ostatnim wyścigiem – Grand Prix Europy, Schumacher prowadził w klasyfikacji kierowców, a drugi Jacques Villeneuve miał do niego punkt straty. W trakcie wyścigu, na 48 okrążeniu w zakręcie Dry Sack, Villeneuve próbował wyprzedzić Schumachera, który w odpowiedzi wjechał prawym przednim kołem w lewy bok samochodu Villeneuve’a. Schumacher wycofał się z wyścigu, a Villeneuve ukończył go na trzecim miejscu i został mistrzem świata. Początkowo sędziowie nie nałożyli na Schumachera żadnej kary, ale dwa tygodnie po wyścigu 11 listopada 1997 roku Niemiec decyzją Światowej Rady Sportów Motorowych przy Międzynarodowej Federacji Samochodowej FIA został zdyskwalifikowany z całego sezonu 1997. Dodatkowo w ramach tejże kary musiał wykonywać prace społeczne na rzecz FIA polegające na udziale w kampanii na rzecz bezpieczeństwa drogowego. Decyzja ta zapadła po przesłuchaniu FIA, która orzekła, że manewr był „poważnym błędem”. Schumacher zaakceptował karę i przyznał, że rzeczywiście popełnił błąd. Działania Schumachera były szeroko krytykowane w prasie brytyjskiej, niemieckiej i włoskiej. Dyskwalifikacja Schumachera była pierwszym i jedynym wykluczeniem kierowcy z całego sezonu w historii Formuły 1. Konstruktorami, których spotkała podobna kara, byli Tyrrell w 1984 roku (za stosowanie niedozwolonego balastu) oraz McLaren w roku 2007 (za nielegalne zdobycie informacji technicznych Ferrari).
Polecenia zespołowe.
Polecenia zespołowe historycznie zawsze były akceptowane jako część Formuły 1. Jednakże na ostatnich metrach Grand Prix Austrii 2002 zespołowy partner Schumachera, Rubens Barrichello, spowolnił samochód wskutek polecenia Ferrari, by zostać wyprzedzonym przez Schumachera, który w następstwie tego wygrał wyścig. Chociaż taka zamiana pozycji nie łamała żadnych punktów ówczesnego regulaminu, to zachowanie Ferrari zezłościło kibiców, którzy wygwizdali zespół. Na podium po wyścigu Schumacher wepchnął Barrichello na najwyższy stopień. Za to naruszenie ceremonii Ferrari zostało ukarane grzywną w wysokości miliona dolarów. W późniejszej części sezonu, pod koniec Grand Prix Stanów Zjednoczonych, prowadzący Schumacher zwolnił tuż przed metą i został wyprzedzony przez Barrichello, który wygrał z przewagą 0,011 sekundy. Wyjaśnienia Schumachera dotyczące takiego zachowania różniły się: z jednej strony Niemiec utrzymywał, że chciał zrewanżować się Barrichello za Grand Prix Austrii, a z drugiej powiedział, że chciał doprowadzić w tym wyścigu do remisu (sytuacja taka jest prawie niemożliwa we współczesnych sportach motorowych). W październiku 2002 roku FIA zabroniła stosowania poleceń zespołowych, które wpływają na wyniki wyścigu, ale ze względu na trudność w egzekwowaniu tego zakazu przywróciła legalność poleceń zespołowych po sezonie 2010.
Niebezpieczna jazda.
W sezonie 1991 Mistrzostw Świata Samochodów Sportowych, jeżdżąc w Sauberze, Schumacher podczas rundy 430 km Nürburgring był zaangażowany w poważny incydent z Derekiem Warwickiem. Podczas próby ustanowienia szybkiego okrążenia w kwalifikacjach Schumacher natknął się na wolnego Jaguara XJR-14 Warwicka, co spowolniło Niemca. W odwecie Schumacher wjechał swoim Sauberem w samochód Warwicka, uderzając w nos i przednie koło Jaguara. Warwick, rozwścieczony postawą Niemca, zjechał do boksów i gonił uciekającego Schumachera. Brytyjczyk dogonił Niemca i tylko interwencja Jochena Massa powstrzymała go od fizycznego ataku na Schumachera.
Podczas Grand Prix Kanady 1998 Schumacher, wyjeżdżając z boksów, zepchnął Heinza-Haralda Frentzena poza tor, powodując jego wycofanie się z wyścigu. Schumacher otrzymał za to karę stop &amp; go, ale mimo to wygrał wyścig.
Pod koniec Grand Prix Węgier 2010 Rubens Barrichello podjął próbę wyprzedzenia Schumachera na prostej startowej. Schumacher zjechał bliżej prawej strony toru, spychając jadącego 290 km/h Barrichello bardzo blisko betonowej ściany. Mimo faktu, że nie doszło do wypadku, Barrichello stwierdził, że był to najbardziej niebezpieczny incydent w jego karierze, a wielu komentatorów i byłych kierowców krytykowało Schumachera. Sam incydent został przez sędziów uznany za niebezpieczny, wskutek czego Schumacher otrzymał karę przesunięcia o dziesięć pól startowych w następnym Grand Prix. Niemiec zaakceptował karę i przeprosił.
Pozostałe incydenty.
Po Grand Prix Brazylii 1995 Michael Schumacher i David Coulthard – obaj ścigający się w zespołach używających silników Renault i olejów Elf – zostali zdyskwalifikowani za stosowanie nieregulaminowego paliwa. Po apelacji obu kierowcom przywrócono początkowe rezultaty i punkty, ale Benetton i Williams nie odzyskali straconych punktów w klasyfikacji konstruktorów.
Na dwa okrążenia przed zakończeniem Grand Prix Wielkiej Brytanii 1998, prowadzący Schumacher otrzymał karę stop &amp; go za wyprzedzenie dublowanego Alexandra Wurza w momencie, gdy na torze znajdował się samochód bezpieczeństwa. Regulamin mówił, że kierowca musi zjechać na karę w ciągu trzech okrążeń od momentu, w którym się o niej dowiedział. Na trzecim okrążeniu od momentu otrzymania kary, a zatem na ostatnim okrążeniu wyścigu, Schumacher zjechał do boksów na odbycie kary. Jako że boks Ferrari znajdował się za linią startu/mety, technicznie Schumacher zakończył wyścig przed odbyciem kary. Początkowo sędziowie chcieli rozwiązać ten problem przez dodanie Schumacherowi dziesięciu sekund do końcowego czasu, ale później całkowicie anulowali karę z powodu nieprawidłowości, które wystąpiły przy nałożeniu kary stop &amp; go.
Podczas ulewnego Grand Prix Belgii 1998 prowadzący Schumacher próbował zdublować Davida Coultharda, ale w trakcie tej próby doszło między tymi kierowcami do kolizji, po której Schumacher wycofał się z wyścigu. Po wyścigu Schumacher wtargnął do garażu McLarena i oskarżył Coultharda o to, że ten próbował go zabić, a członkowie Ferrari i McLarena byli zmuszeni rozdzielić kierowców. Coulthard przyznał później, że był winowajcą kolizji.
W trakcie kwalifikacji do Grand Prix Monako 2006 Schumacher ustalił najszybszy czas, ale następnie zatrzymał się w zakręcie Rascasse na tzw. idealnej linii jazdy, przez co częściowo zablokował zakręt. Działo się to w czasie, gdy jego główny rywal w walce o tytuł, Fernando Alonso, ustanawiał swoje ostatnie okrążenie kwalifikacyjne, mogące zmienić wyniki kwalifikacji. Schumacher utrzymywał, że wjeżdżając w zakręt zablokował koła, a podczas próby zawrócenia w jego samochodzie zgasł silnik. Alonso natomiast twierdził, że gdyby nie doszło do incydentu, to zdobyłby pole position. Schumacher został karnie przesunięty i do wyścigu startował z końca stawki. Z drugiej strony, po tej samej sesji Giancarlo Fisichella został obwiniony o uniemożliwienie polepszenia czasu Davidowi Coulthardowi, ale otrzymał karę przesunięcia tylko o pięć pól startowych.
Podczas Grand Prix Monako 2010, po kolizji Karuna Chandhoka z Jarno Trullim, na tor wyjechał samochód bezpieczeństwa, który zjechał do boksów na ostatnim okrążeniu. W ostatnim zakręcie wyścigu Schumacher wyprzedził Fernando Alonso. Mercedes bronił Niemca twierdząc, że nawet gdy samochód bezpieczeństwa zjeżdża na ostatnim okrążeniu, to zielone flagi oraz komunikaty „Safety Car in this lap” („samochód bezpieczeństwa zjedzie na tym okrążeniu”) oraz „track clear” („droga wolna”) oznaczają, że kierowcy ścigają się do końca wyścigu. Mimo to FIA uznała Schumachera za winnego naruszenia przepisów dotyczących samochodu bezpieczeństwa i nałożyła na niego karę doliczenia 20 sekund do końcowego rezultatu, w efekcie czego Schumacher spadł z szóstego na dwunaste miejsce.
Rodzina i życie poza torem.
Młodszy brat Schumachera, Ralf, był kierowcą Formuły 1 w latach 1997–2007. Ich przyrodni brat Sebastian Stahl także był kierowcą wyścigowym. W sierpniu 1995 roku Schumacher ożenił się z Corinną Betsch, z którą ma dwoje dzieci: Ginę-Marię (ur. 20 lutego 1997) i Micka (ur. 22 marca 1999). Schumacher zawsze bardzo chronił swoje życie prywatne. W 2007 roku rodzina Schumacherów przeniosła się do domu koło miejscowości Gland w Szwajcarii – posiadłości o powierzchni mieszkalnej 650 m² z własnym podziemnym garażem i stacją benzynową, usytuowanymi na prywatnej plaży nad Jeziorem Genewskim. Rodzina przyjęła dwa psy, z czego jednego, bezpańskiego, przygarnęła Corinna w Brazylii, drugi zaś to owczarek australijski imieniem Ed. Po zakupie psa Schumacher osobiście prowadził taksówkę przez Coburg, a chcąc zdążyć na samolot odlatujący do Szwajcarii, wielokrotnie łamał przepisy. Zarówno Schumacher, jak i taksówkarz, zostali upomnieni przez lokalną policję.
Michael Schumacher hobbystycznie podjął się uprawiania jazdy konnej oraz piłki nożnej. Występował w amatorskich szwajcarskich klubach piłkarskich: FC Aubonne i FC Echichens. Wielokrotnie uczestniczył także w piłkarskich meczach charytatywnych. Został kibicem klubu 1. FC Köln.
23 czerwca 2003 roku został ambasadorem w misji specjalnej Republiki San Marino.
Schumacher był specjalnym ambasadorem UNESCO i przeznaczył na rzecz tej organizacji 1,5 miliona euro, wspierając tym samym budowę szkoły dla biednych dzieci w Dakarze, budowę szpitala dla dziecięcych ofiar wojny w Sarajewie i budowę „Pałacu dla Ubogich” w Limie – centrum dla bezdomnych dzieci, zapewniające im edukację, naukę, jedzenie, opiekę medyczną i schronienie. Schumacher stwierdził, że jego motywacją w takich działaniach jest miłość do dzieci oraz fakt, że nie poświęca się tym sprawom zbyt wiele uwagi. Schumacher przeznaczył dziesięć milionów dolarów na rzecz ofiar tsunami na Oceanie Indyjskim w 2004 roku, w którym zginął jego ochroniarz Burkhard Cramer wraz z dwójką synów. Ta darowizna była większa niż darowizna jakiegokolwiek sportowca, większości lig sportowych, wielu korporacji i niektórych krajów. Nieznana jest dokładna suma przeznaczona przez Schumachera na działalność charytatywną, ale wiadomo, że w latach 2003–2006 poświęcił na nią przynajmniej 50 milionów dolarów. W 2008 roku podarował William J. Clinton Presidential Center and Park od pięciu do dziesięciu milionów dolarów.
W ramach kary za kolizję podczas Grand Prix Europy 1997 Schumacher musiał wziąć udział w kampanii FIA na rzecz bezpieczeństwa drogowego. Od tamtego czasu Schumacher kontynuował wspieranie innych kampanii, takich jak Make Roads Safe; kampania ta, prowadzona przez Fundację FIA, wzywa państwa G8 oraz ONZ do uznania śmiertelnych wypadków drogowych za główny globalny problem zdrowotny. W 2008 roku Schumacher brał udział w kampanii reklamowej firmy Bacardi dotyczącej odpowiedzialnego picia alkoholu, której mottem było hasło „drinking and driving don’t mix” („picie i jazda nie łączą się”).
Przed Grand Prix Wielkiej Brytanii 2002 Schumacher podarował w imieniu koncernu FIAT Ferrari 360 Modena indyjskiemu krykieciście Sachinowi Tendulkarowi.
21 czerwca 2009 roku Schumacher pojawił się w motoryzacyjnym programie BBC "Top Gear" jako Stig. Prezenter Jeremy Clarkson zasugerował później, że Schumacher nie był regularnym Stigiem, a następnie stacja BBC potwierdziła, że Schumacher był wyjątkowo Stigiem jeden raz, ponieważ Ferrari nie pozwoliło nikomu innemu prowadzić modelu FXX, które pojawiło się w tamtym odcinku.
Podczas wywiadu z Clarksonem Schumacher powiedział, że jego drogowymi samochodami są Fiat 500 Abarth i Fiat Croma.
Użyczył głosu postaci inspirowanej nim samym (Ferrari F430) w filmie "Auta". Zagrał także jako Schumix w filmie "Asterix na olimpiadzie".
Wypadek na nartach w 2013.
29 grudnia 2013 roku Schumacher w towarzystwie syna zjeżdżał na nartach w Méribel we francuskich Alpach. Podczas zjazdu przy niskiej prędkości Schumacher upadł i uderzył głową w kamień, co, mimo założonego kasku, spowodowało u niego obrażenia głowy. W ciągu piętnastu minut od zdarzenia przetransportowano go do szpitala w Moûtiers, a następnie do szpitala w Grenoble, specjalizującego się w urazach mózgu. 30 grudnia ujawniono, że Schumacher był w stanie krytycznym i został poddany śpiączce farmakologicznej z powodu urazu wewnątrzczaszkowego. Badania wykazały ponadto stłuczenie mózgu, w związku z czym Schumachera poddano zabiegom neurochirurgicznym, które miały na celu zmniejszenie ciśnienia w mózgu. Następnego dnia lekarze powiedzieli, że Schumacher przeszedł drugą operację, podczas której usunięto krwiaka w mózgu, a jego stan polepszył się, ale jego życiu wciąż zagrażało niebezpieczeństwo. Podczas konferencji prasowej 30 grudnia lekarze poinformowali, że gdyby Schumacher nie miał założonego kasku, zmarłby przed przyjazdem do szpitala. Badanie przeprowadzone po operacji wykazało także zmiany krwotoczne po obu stronach mózgu, lekarze nie podali jednak prognozy stanu zdrowia pacjenta. Niemiecki kierowca znalazł się pod opieką swojego przyjaciela, specjalisty od uszkodzeń mózgu i kręgosłupa Gérarda Saillanta, który opiekował się Schumacherem po wypadku w Grand Prix Wielkiej Brytanii 1999, gdy kierowca miał złamaną nogę. 1 stycznia 2014 roku podano do wiadomości, że stan Schumachera jest krytyczny, ale stabilny oraz że uległ nieznacznej poprawie. 17 stycznia rzeczniczka prasowa Schumachera, Sabine Kehm, poinformowała, że stan niemieckiego kierowcy jest stabilny. 30 stycznia oficjalnie potwierdzono informację, że lekarze rozpoczęli proces wybudzania Schumachera ze śpiączki. 16 czerwca, a więc prawie pół roku po wypadku, Sabine Kehm potwierdziła, że Michael Schumacher wybudził się ze śpiączki i został przewieziony do kliniki rehabilitacyjnej. Tydzień później do wiadomości została podana informacja, że część dokumentacji medycznej Schumachera została ukradziona i zaoferowana do sprzedaży. Na początku września 2014 Sabine Kehm poinformowała, że Michael Schumacher został przewieziony ze szpitala do swojego domu, gdzie podjęto kontynuację jego rehabilitacji. Od tamtego czasu rodzina nie przekazuje praktycznie żadnych informacji o stanie zdrowia Schumachera. W 2021 r. na Netflixie miała miejsce premiera filmu dokumentalnego o życiu kierowcy, w którym po raz pierwszy zawarto autoryzowane wypowiedzi rodziny na temat jego stanu. 
Finanse i sponsoring.
W 2004 roku magazyn "Forbes" uznał Schumachera za drugiego najwięcej zarabiającego sportowca na świecie. Rok później magazyn "Eurobusiness" określił Schumachera jako pierwszego na świecie sportowca miliardera. Jego uposażenie za 2004 rok było określane na poziomie 80 milionów dolarów. W swojej liście najmożniejszych sław z 2005 roku "Forbes" umieścił Schumachera na 17 miejscu. Znaczna część jego dochodów pochodzi z reklam. Na przykład Deutsche Vermögensberatung w 1999 podpisał z Schumacherem początkowo trzyletnią umowę, w ramach której zapłacił mu osiem milionów dolarów za zakładanie po wyścigu czapki z reklamą o wymiarach 10 × 8 cm. Umowa ta została później przedłużona do roku 2010.
W 2010 roku jego majątek został wyceniony na 515 milionów funtów. Jego podstawowa pensja w Mercedesie wynosiła 21 milionów funtów rocznie plus 9 milionów za podpisanie umowy.
Wyniki.
Ogólnie.
Źródło: "driverdb.com"
Rekordy.
Schumacher jest posiadaczem następujących rekordów w Formule 1:

</doc>
<doc id="97656" url="https://pl.wikipedia.org/wiki?curid=97656" title="Brytyjska Ameryka Północna">
Brytyjska Ameryka Północna



</doc>
<doc id="97657" url="https://pl.wikipedia.org/wiki?curid=97657" title="Inkubator">
Inkubator

Inkubator – urządzenie, za którego pomocą stwarza się kontrolowane warunki zewnętrzne w celu podtrzymania procesów życiowych oraz rozwoju i wzrostu. Zadaniem inkubatora jest wytworzenie mikroklimatu o odpowiedniej temperaturze, wilgotności i składzie atmosfery.
Inkubatory stosuje się w medycynie, jako pomieszczenie dla noworodków, zwłaszcza przedwcześnie urodzonych (wcześniaków), weterynarii, hodowli przemysłowej (drobiu, ryb), biologii komórkowej i mikrobiologii, hodowli kultur mikroorganizmów lub komórkowych.
Historia.
Projekty pierwszych inkubatorów pojawiły się już w starożytnym Egipcie. W czasach nowożytnych stosowano je pierwotnie do wylęgu egzotycznych ptaków. W 1878 widok podgrzewanych skrzynek na ptasie jaja zainspirował paryskiego położnika Stéphane Tarniera, który poprosił hodowcę drobiu o zbudowanie podobnego inkubatora dla niemowląt. Pierwsze urządzenie, zwane „couveuse” (kwoka) powstało w 1880. Było to drewniane pudło izolowane trocinami z dwiema komorami, dolną wypełniała woda podgrzewana lampą olejową, ogrzewająca powietrze w górnej komorze, w której znajdował się noworodek. Komora był wentylowana, od góry przykryta szklaną pokrywą, dzięki czemu można było obserwować dziecko oraz kontrolować temperaturę wewnątrz. Pierwsze inkubatory zainstalowano w paryskim Hôpital Maternité, gdzie Tarnier był ordynatorem oddziału położniczego. Już pierwsze obserwacje dzieci umieszczanych w inkubatorze wykazały prawie dwukrotne zmniejszenie umieralności, zwłaszcza u dzieci o masie urodzeniowej poniżej 2000 g.
Następcą Tarniera w stosowaniu inkubatorów dla niemowląt był Pierre Budin, który z kolei wykształcił Martina Couneya. Couney, zwany „Doktor Inkubator”, stosując dość kontrowersyjne metody (eksponowanie inkubatorów z wcześniakami w parkach rozrywki) rozpropagował stosowanie inkubatorów w USA.

</doc>
<doc id="97659" url="https://pl.wikipedia.org/wiki?curid=97659" title="Ljudevit Gaj">
Ljudevit Gaj

Ljudevit Gaj (ur. 8 sierpnia 1809 w Krapinie, zm. 20 kwietnia 1872 w Zagrzebiu) – chorwacki działacz polityczny i poeta, jeden z głównych przedstawicieli ruchu iliryjskiego.
Pochodził z chorwackiej rodziny o korzeniach francuskich, był synem aptekarza Ivana Gaja. W domu mówiło się po niemiecku i chorwacku; matka Julijana Schmit była dobrze wykształconą, jak na owe czasy, kobietą.
Po ukończeniu szkoły w Krapinie uczęszczał do niemieckiego gimnazjum w Karlovacu. W latach 1827–1831 studiował, najpierw w Grazu, potem w Peszcie. W 1834 r. doktoryzował się w Lipsku. W tym czasie zetknął się ze studentami różnych narodowości słowiańskich, wśród których pojawiały się inicjatywy rozbudzania świadomości narodowej tych narodów. Szczególne znaczenie miało spotkanie z serbskim studentem Moisiejem Balticiem, który kierował w Grazu Klubem Iliryjskim zrzeszającym studentów południowosłowiańskich, a także Jánem Kollárem i Pavlem Šafárikiem.
W 1830 Gaj wydał w Budzie broszurę "Kratka osnova horvatsko-slavenskoga prevopisanja", w której nawoływał do stworzenia „iliryjskiego” (czyli południowo-słowiańskiego) języka literackiego na bazie dialektu sztokawskiego – choć sam był Chorwatem, z których większość używała dialektu kajkawskiego. Do wyboru sztokawskiego, używanego w Serbii, Dalmacji czy Slawonii przekonał go Baltić, m.in. powołując się na fakt istnienia bogatej tradycji literackiej w tym dialekcie wywodzącej się z Republiki Dubrownickiej z XVI-XVIII w. Zakładał też stosowanie alfabetu łacińskiego oraz czeskich znaków diakrytycznych.
W 1831 Gaj przyjechał do Zagrzebia i zaczął osobiście propagować swoje idee, zdobywając coraz szersze powodzenie wśród młodej inteligencji. Ruch iliryjski zaczął się prężnie rozwijać, Gaj w 1835 założył iliryjską gazetę "Novine Hrvatske" (później przemianowaną na "Ilirske Novine"), kolejno powstawały następne, coraz liczniejsze instytucje kulturalne i społeczne, związane z ilirystami. Iliryści powołali też swoją partię polityczną.
W latach 40. XIX w. stosunki Gaja z ruchem iliryjskim nieco się jednak skomplikowały. W 1840 odbył podróż do Rosji próbując znaleźć tam źródła finansowania dla ruchu iliryjskiego oraz przekonać władze do zaangażowania się w poparcie tego ruchu. Wykorzystały to koła prowęgierskie w Chorwacji, które oskarżyły cały ruch o tendencje panslawistyczne i antypaństwowe, co później nie tylko wykorzystały austriackie koła rządowe dla podjęcia pewnych działań w celu ograniczenia iliryzmu (zakaz używania słowa „iliryjski”, cenzura itp.), ale i zmniejszyło zaufanie do Gaja wśród samych ilirystów (choć na pewien czas uzyskał cofnięcie wcześniej wspomnianego zakazu). Lojalistyczna postawa Gaja wobec Wiednia (otrzymał m.in. stałą pensję z dworu) w okresie, gdy władze centralne stawały na przeszkodzie dążeniom ilirystów, powodowała stopniowy spadek jego popularności i znaczenia.
W czasie Wiosny Ludów Gaj stał na czele delegacji wysłanej do Wiednia w celu uzyskania nominacji Josipa Jelačicia na bana Chorwacji. Z kolei w latach 50. XIX w. (epoce reakcyjnych rządów Bacha) Gajowi, z uwagi na jego lojalistyczną w stosunku do Wiednia postawę, pozwolono na kontynuowanie wydawania założonej przez niego gazety (od czasu zakazu używania słowa „iliryjski” pod tytułem "Narodne Novine"), straciła ona jednak wymowę iliryjską, a ruch, którego stworzeniu Gaj patronował, już się nie odrodził. Do spadku autorytetu Gaja przyczyniły się także pogłoski o finansowaniu poety przez Serba, księcia Miloša Obrenovicia (1849). Oskarżeniem o zdradę stanu w 1853 Gaj został złamany, do końca życia walczył o skromną egzystencję i wolność osobistą, zmarł w rozgoryczeniu. Pochowany na cmentarzu Mirogoj (za życia był właścicielem gruntów, na których założono cmentarz), niedaleko swego domu.
Gaj był autorem rozpraw historycznych – już w 1826 r. napisał "Die Schlosser bei Krapina (Twierdze koło Krapiny)" i pieśni patriotycznych. Wśród tych ostatnich do najpopularniejszych należą: "Doletisze ptice, kukavice", "Hajda braćo, hajd junaci" czy "Još Hrvatska ni propala" (wzorowana na "Mazurku Dąbrowskiego") wykonana po raz pierwszy 4 lutego 1835 r. w teatrze w Zagrzebiu.
Gaj posiadał wielu przyjaciół w Polsce, z którymi prowadził korespondencję, wśród tych osób były takie wybitne postacie kultury polskiej jak: Wacław Maciejowski, Jerzy Lubomirski, Michał Czajkowski (Sadyk Pasza), Adam Czartoryski, Joachim Lelewel czy Hieronim Bońkowski (nauczyciel dzieci Mickiewicza, tłumacz na język polski znanego dzieła Pavla Šafárika – "Słowiańskie starożytności").

</doc>
<doc id="97660" url="https://pl.wikipedia.org/wiki?curid=97660" title="Grabiszyn-Grabiszynek">
Grabiszyn-Grabiszynek

Grabiszyn – osiedle we Wrocławiu, powstałe na mocy uchwały Rady Miasta Wrocławia z 1991 roku w wyniku połączenia osiedli Grabiszyn (niem. "Gräbschen") oraz Grabiszynek (okolica ulicy Odkrywców, niem. "Leedeborn Trift", tj. „Pastwiska Leedeborn”) będących w granicach miasta od 1911.
Historia.
Pierwsza wzmianka o wsi "Grabisin" pochodzi z 1149, było to jedno z nadań Bolesława Kędzierzawego na rzecz opactwa ołbińskiego. Jej nazwa pochodzi prawdopodobnie od staropolskiego imienia zasadźcy lub właściciela miejscowości "Grabisza". Miejscowość została wymieniona w staropolskiej, zlatynizowanej formie "Grabiscin" w łacińskim dokumencie wydanym 12 sierpnia 1201 roku przez kancelarię papieża Innocentego III wydanym w Segni.
Leżała na szlaku z południa do Wrocławia, nazywanym przez Niemców „drogą polską” ("Polackenweg"). W 1810 w wyniku sekularyzacji przeszła na własność państwa. W XIX wieku wieś leżała na obszarze parafii św. Mikołaja. W 1911 włączona do miasta, w 1923 ulica prowadząca do centrum otrzymała nazwę Grabiszyńskiej ("Gräbschener Str").
W roku 1991 wrocławska Rada Miejska podjęła uchwałę według której tereny osiedli Grabiszyn i Grabiszynek tworzą jedną jednostkę administracyjną o nazwie Grabiszyn-Grabiszynek.
Obecnie.
Osiedle Grabiszyn-Grabiszynek sąsiaduje z osiedlami (niegdyś podwrocławskimi wsiami) Borek ("Kleinburg"), Dworek ("Höfchen"), Gajowice ("Gabitz") Oporów ("Opperau"), Muchobór Mały, Muchobór Wielki, Krzyki ("Krietern"), od którego nazwę brała cała dawna dzielnica Krzyki.
Łącznie osiedle liczy około 14 tys. mieszkańców. W obrębie osiedla mieści się Park Grabiszyński. W ostatnim czasie powstało tu wiele nowych osiedli mieszkaniowych.
Siedziba Rady Osiedla Grabiszyn-Grabiszynek mieści się w lokalu dawnej piekarni przy ulicy Blacharskiej 12/1.
Kontrowersje i nieścisłości.
Linie tramwajowe.
Przy al. Hallera (w okolicach ul. Beniowskiego) znajduje się niewykorzystywana aktualnie w ruchu liniowym pętla tramwajowa – umożliwia zawracanie tramwajom jadącym od strony wschodniej.

</doc>
<doc id="97664" url="https://pl.wikipedia.org/wiki?curid=97664" title="Graham Masterton">
Graham Masterton

Graham Masterton (ur. 16 stycznia 1946 w Edynburgu) – brytyjski pisarz, twórca horrorów.
Życiorys.
Po szkoleniu dziennikarskim wydawał magazyn dla mężczyzn „Mayfair”. W wieku dwudziestu czterech lat został wybrany na redaktora naczelnego magazynów „Penthouse” i „Penthouse Forum”. Debiut Grahama Mastertona jako autora horrorów, z czego jest najbardziej znany, wiąże się wraz z wydaniem "Manitou" ("The Manitou") w 1976 roku – opowieści o indiańskim szamanie narodzonym ponownie w obecnych czasach, aby zemścić się na białym człowieku. Powieść bardzo szybko stała się światowym bestsellerem. Książkę zekranizowano w 1978, film do dziś cieszy się uznaniem wśród widzów. Od tego czasu Masterton opublikował mnóstwo horrorów, w tym "Kostnicę" ("Charnel House"), który dostał nagrodę Special Edgar od Mystery Writers of America, "Zwierciadło piekieł" ("Mirror"), nagrodzone Srebrnym Medalem przez West Cost Review of Books, oraz "Wizerunek zła" ("Family Portrait"), który to był jedynym niefrancuskim zdobywcą prestiżowej nagrody Prix Julia Verlanger. Trzy spośród opowieści Grahama Mastertona zostały przeniesione na ekran w serialu z gatunku horroru Tony’ego Scotta: "Mroczne żądze" ("The Hunger"), a opowiadanie o które oparto odcinek "Sekretna księga Shih Tan", w którym w roli głównej wystąpił Jason Scott Lee znalazło się na liście nominowanych do nagrody Brama Stokera przyznawanej przez organizację Horror Writers Association. Inna krótka opowieść, "Podłóżkowo" ("Underbed"), o chłopcu odnajdującym tajemniczy świat pod swoimi kocami, została uznana najlepszą krótką opowieścią przez Horror Critics Guild. "Dziecko ciemności" ("The Chosen Child"), którego akcja ma miejsce w kanałach ściekowych Warszawy, została uznana najlepszą powieścią roku z gatunku horror przez Science Fiction Chronicle i wysoko oceniona przez „Publisher’s Weekly”. W 2019 roku Masterton otrzymał nagrodę Brama Stokera za całokształt twórczości, a w 2021 został uhonorowany przez miasto Wrocław krasnalem z brązu trzymającym w dłoni powieść "Manitou" przed Art Hotelem na ulicy Kiełbaśniczej - jednym z ponad sześciuset wrocławskich krasnali. Oprócz wyżej wymienionych Masterton otrzymał jeszcze wiele mniej prestiżowych nagród za swoje opowiadania i powieści, a niektóre z jego dzieł przez dłuższy czas utrzymywały się na listach bestsellerów.
Graham Masterton jest również autorem poradników z dziedziny erotyki.
Obecnie Masterton regularnie pisuje do takich czasopism jak „Cosmopolitan”, „Men’s Health”, „Woman”, „Woman's Own”, a nawet takich jak polskojęzyczna „Nowa Fantastyka”. Wydaje także nowe książki i zbiory opowiadań.
Mieszka w Surrey w Anglii. Ma trzech synów; jego żona Wiescka zmarła 27 kwietnia 2011.
Twórczość.
Chapbooks.
Limitowane edycje specjalne opowiadań podpisane przez autora.

</doc>
<doc id="97670" url="https://pl.wikipedia.org/wiki?curid=97670" title="Jordan Jowkow">
Jordan Jowkow

Jordan Jowkow bułg. Йордан Йовков (ur. 9 listopada 1880 w Żerawnie, zm. 15 października 1937 w Płowdiwie) – bułgarski pisarz okresu międzywojennego.
Życiorys.
Studiował prawo na uniwersytecie sofijskim, ale ich nie ukończył. Brał udział w wojnach bałkańskich. Jest autorem kilku zbiorów opowiadań. Tematykę Jowkow często czerpał z podań i legend ludowych, tworząc własną wizję wyidealizowanej przeszłości, kreując postacie m.in. szlachetnych rozbójników (hajduków) i kreśląc przy tym przejmujące portrety biednych, małych, zapomnianych ludzi, pełnych szlachetności i dobroci.
W opowiadaniach Jowkowa aż kipi od emocji: są tu bowiem i szlachetni zbójnicy i piękne kobiety, zdolne do największych poświęceń w imię miłości, ale też boży szaleńcy czy zbrodniarze i złoczyńcy, w których zawsze jednak drzemie jakaś iskierka dobra.
Dzieła.
Pozostałe dzieła.
"Wieczory w antymowskim zajeździe" ("Вечери в Антимовския хан", 1928, zob. np. "Ałbena") oraz "Pieśń kół" (Песента на колелетата, 1933). 
Jest autorem również kilku powieści, m.in. "Żniwiarz" (Жетварят, 1920)

</doc>
<doc id="97672" url="https://pl.wikipedia.org/wiki?curid=97672" title="Metoda elementów skończonych">
Metoda elementów skończonych

Metoda elementów skończonych, metoda elementu skończonego, MES (ang. "finite element method", "FEM") – zaawansowana metoda numerycznego rozwiązywania problemów brzegowych. Polega ona na zastosowaniu interpolacji (jedno-, dwu- lub trój-wymiarowej) poszukiwanej funkcji, na dyskretnym zbiorze jej węzłów, które powstają w wyniku dyskretyzacji dziedziny jej określoności na tzw. elementy skończone.
Istota metody polega na tym, że interpolacji dokonuje się za pomocą prostych funkcji bazowych o nośnikach zlokalizowanych tylko na najbliższych, sąsiadujących ze sobą elementach skończonych. Interpolację zdefiniowaną dla całej dziedziny określoności poszukiwanej funkcji otrzymuje się przez utworzenie wielomianu sklejanego z prostych i krótkich funkcji bazowych. Ten sposób interpolacji, w najprostszym przypadku, sprowadza się do interpolacji liniowej. W formula_1 bazę globalną tworzą funkcje łamane, przedziałowo liniowe, w formula_2 – powierzchnie złożone z płaskich trójkątów połączonych ze sobą krawędziami (rysunek obok), a w formula_3 – obszary wypełnione czworościanami stykające się wspólnymi ścianami.
Wielkościami podlegającymi wyznaczeniu w MES są niewiadome rzędne interpolowanej funkcji i jej pochodnych, występujące tylko w węzłach podziałowych.
Podstawową zaletą MES jest możliwość uzyskiwania rozwiązań dla obszarów o skomplikowanych kształtach, dla których nie jest możliwe przeprowadzenie ścisłych obliczeń analitycznych.
Jeśli obliczany model posiada symetrię kształtu i wymuszenia, wówczas można obliczać tylko część obiektu celem szybszego uzyskania wyników, tak jak to przedstawiono na rysunku obok.
Zastosowanie.
MES znajduje szerokie zastosowania w fizyce, a w szczególności w mechanice konstrukcji i mechanice ośrodków ciągłych. Z jej użyciem bada się wytrzymałość konstrukcji, symuluje ich odkształcenia, naprężenia i przemieszczenia, a także przepływ ciepła, przepływ cieczy.
Bada się również dynamikę, kinematykę i statykę maszyn, jak również oddziaływania elektrostatyczne, magnetostatyczne i elektromagnetyczne.
Metoda stosowana jest również do interpolowania wyników pomiarów wykonywanych na dyskretnym zbiorze punktów np. w meteorologii przy sporządzaniu map synoptycznych.
Wiarygodność MES.
Jak każda metoda numerycznej aproksymacji, metoda elementów skończonych wprowadza szereg możliwych błędów rozwiązania. Kilka najważniejszych to:
Po uzyskaniu rozwiązania wyniki należy poddać weryfikacji. W przypadku błędu modelowania mówimy o walidacji modelu. Model matematyczny jest opracowywany przez inżynierów, fizyków, matematyków – przeciętny użytkownik programów MES powinien sprawdzić jak dobrze zastosowany przez niego model matematyczny odwzorowuje rzeczywistość, np. jak wiele osób dotychczas stosowało ten model, jakie uzyskały wyniki itp.
Z kolei błędy wartości współczynników i błąd odwzorowania obszaru należą do fazy przygotowania danych do rozwiązywanego problemu. Matematyczna analiza sformułowania problemu może przynieść odpowiedź na pytanie jak wrażliwy jest model na zmiany powyższych parametrów, w jaki sposób zmiany parametrów wpływają na zmianę rozwiązania, czy wiedząc, że informacje o danych i obszarze obarczone są pewnym błędem nadal możemy zakładać, że rozwiązanie MES wystarczająco dokładnie opisuje badane zjawisko.
Błąd odwzorowania obszaru może wynikać nie tylko z błędu danych wejściowych przy definicji problemu, może zostać wprowadzony w fazie dyskretyzacji obszaru, czyli generowania siatki MES. Tutaj także analiza matematyczna zagadnienia może prowadzić do prób oszacowania jak duży jest błąd i w jaki sposób można go zmniejszyć.
Kolejnym typem błędu jest błąd numeryczny. MES jako metoda aproksymacji, w zdecydowanej większości zastosowań (poza niezwykle prostymi zadaniami) prowadzi do błędu dyskretyzacji. Błąd dyskretyzacji możemy określić jako różnicę rozwiązania dokładnego równania różniczkowego cząstkowego (lub mówiąc dokładniej zagadnienia brzegowego lub początkowo-brzegowego) i przybliżonego rozwiązania MES. W teorii MES bada się jaka jest zależność błędu numerycznego od sformułowania MES i parametrów rozwiązania, takich jak np. maksymalna wielkość elementów w siatce MES lub stopień wielomianów przyjętych jako funkcje kształtu.
Teoria dostarcza także informacji jak dla konkretnego zadania poprawić rozwiązanie. Mówimy wtedy o adaptacji zadania, polegającej najczęściej na modyfikacji siatki lub doboru funkcji kształtu. Zdecydowana większość współczesnych programów MES zawiera mechanizmy adaptacji. Ich zastosowanie polega najczęściej na wstępnym rozwiązaniu zadania, oszacowaniu popełnionego błędu numerycznego, a następnie modyfikacji zadania i ponownym rozwiązaniu. Informacje o procedurach szacowania błędu oraz procedurach modyfikacji zadania (siatki i aproksymacji) powinny znajdować się w dokumentacji programu MES. Ich znajomość jest często warunkiem koniecznym uzyskiwania wiarygodnych i dokładnych wyników za pomocą MES.
Ostatni typ błędu, błąd zaokrągleń jest specyficzny dla komputerowej realizacji algorytmów MES. Użytkownik powinien mieć świadomość, w których momentach obliczeń mogą pojawić się błędy zaokrągleń, jak bardzo są one istotne dla dokładności wyników i czy istnieją alternatywne algorytmy unikające tych błędów. Informacje takie powinny także znaleźć się w podręczniku użytkownika programu komputerowego MES.
MES w mechanice.
Zastosowanie MES w mechanice oparte jest na poniższym równaniu macierzowym:
gdzie:
Każdy element skończony sąsiaduje tylko z najbliższymi dla niego elementami, dzięki czemu macierz wynikowa (a więc i układ równań do rozwiązania) jest zazwyczaj bardzo rzadka. Taką sytuację uzyskuje się właśnie przez zastosowanie krótkich, lokalnych baz interpolacji, co w zdecydowany sposób poprawia uwarunkowanie układów równań metody.
Wady i zalety.
Podstawową zaletą MES jest możliwość uzyskiwania rozwiązań dla obszarów o skomplikowanych kształtach, dla których nie jest możliwe przeprowadzenie ścisłych obliczeń analitycznych.
Podział obszaru na coraz mniejsze elementy skutkuje zazwyczaj dokładniejszymi wynikami obliczeń, ale jest to okupione zwiększonym zapotrzebowaniem na moc obliczeniową komputera. Dodatkowo należy liczyć się z nakładającymi się błędami obliczeń wynikającymi z wielokrotnych przybliżeń (zaokrągleń) przetwarzanych wartości. Jeśli obszar składa się z kilkuset tysięcy elementów, które mają nieliniowe własności wówczas obliczenia muszą być odpowiednio modyfikowane w kolejnych iteracjach tak, aby końcowe rozwiązanie było poprawne. Dlatego też w wyjątkowych sytuacjach kumulujące się błędy obliczeniowe mogą okazać się niezaniedbywalne. Celem minimalizacji tych błędów pomiędzy różnymi wersjami tego samego problemu (np. zmiany parametrów materiałowych przy takich samych wymiarach) stosuje się identyczną dyskretyzację problemu tak, aby ewentualne błędy zaokrągleń były takie same, a ewentualne różnice w obliczeniach wynikały rzeczywiście ze zmian własności materiału.
Symulacje MES nie mogą być przeprowadzane w czasie rzeczywistym, ponieważ dla bardzo skomplikowanych układów rozwiązanie danego problemu może być bardzo długotrwałe (w zależności od stopnia skomplikowania i mocy obliczeniowej komputera czas ten może wynosić od kilku sekund do kilku dni, a nawet i dłużej). Dodatkowo, wartości obliczone metodą MES obarczone mogą być błędami, których wartość zależy od założeń przyjętych podczas formułowania problemu do rozwiązania, jak również i dokładności dostępnych danych materiałowych. Dlatego też, jeśli to tylko możliwe należy dane obliczone zweryfikować z danymi zmierzonymi na rzeczywistym urządzeniu lub układzie.

</doc>
<doc id="97673" url="https://pl.wikipedia.org/wiki?curid=97673" title="Fabryczna (Wrocław)">
Fabryczna (Wrocław)

Fabryczna – była największa dzielnica samorządowo-administracyjna Wrocławia, ustanowiona 12 lutego 1952 roku, zlokalizowana w zachodniej i południowo-zachodniej części miasta. Jej funkcje 8 marca 1990 roku przejął w szerokim zakresie Urząd Miejski nowo powstałej gminy Wrocław. Nazwa "Fabryczna" przywoływana jest dla celów statystycznych oraz funkcjonuje w organach administracji rządowej i specjalnej, np. ZOZ, urząd skarbowy, prokuratura, policja, itp. Obszar dzielnicy Fabryczna liczy 118,9 km² i według danych GUS z 31 grudnia 2019 r. był zamieszkiwany przez 207 698 osób.
Nazwa byłej dzielnicy pochodzi od znajdujących się na jej obszarze dużych zakładów przemysłowych. 
Na terenie Fabrycznej wyróżnia się obszary zwane zwyczajowo osiedlami, których nazwy pochodzą najczęściej od wsi i miejscowości włączonych kiedyś w granice Wrocławia.

</doc>
<doc id="97677" url="https://pl.wikipedia.org/wiki?curid=97677" title="Sidney Polak">
Sidney Polak

Sidney Polak, właśc. Jarosław Marek Polak (ur. 7 października 1972 w Warszawie) – polski wokalista, perkusista, autor tekstów, muzyk i kompozytor, a także producent muzyczny i inżynier dźwięku, dziennikarz radiowy. Sidney Polak znany jest przede wszystkim jako perkusista zespołu T.Love, którego jest członkiem od 1990. Prowadzi także solową działalność artystyczną.
Jako dziennikarz związany był ze stacją radiową Roxy FM, w której prowadził autorską audycję „Piątek w Sidney”.
Życiorys.
Pierwszym zespołem muzyka była "Cytadela", w której grał od 1988 do 1994. W tym samym czasie, w 1990 został perkusistą reaktywowanego zespołu T.Love. W 1994 wraz z Maćkiem Majchrzakiem stworzyli Incrowd, w którym Sidney grał do 1998. W 2002 rozpoczął karierę solową z zespołem "Sidney Polak", a w 2004 roku wydał z nim album, na którym zaprezentował muzykę reggae, hip-hop i folk.
Album i muzyk otrzymali sześć nominacji do nagrody Fryderyk roku 2004 (wygrał w kategoriach: kompozytor roku, autor roku i album roku – muzyka alternatywna).
27 marca 2009 miała miejsce premiera drugiej płyty pod tytułem "Cyfrowy styl życia", która została wydana przez EMI Music Poland.
26 października 2018 ukazał się trzeci album, "3", będący powrotem do solowej twórczości artysty. Wśród dwunastu utworów znajduje się bonus track „Ajrisz” – związany z akcją T.Cover. Płyta została wydana przez Warner Music Poland.
Pseudonim "Sidney" pochodzi z jednego z koncertów T.Love, na którym wokalista tego zespołu, Muniek Staszczyk, podczas przedstawiania składu zażartował, że na perkusji gra Sydney Pollack.
Wychował się na warszawskim osiedlu Chomiczówka, gdzie mieszkał od 1976 do 1991. Obecnie związany z Tarchominem. Trzykrotnie żonaty, ma syna z pierwszego małżeństwa (Aleks, urodzony w 1995) oraz dwójkę dzieci z drugiego związku (Rita, urodzona w 2010 oraz Hugo, urodzony w 2012). W 2013 uzyskał tytuł magistra stosowanych nauk społecznych na Uniwersytecie Warszawskim, broniąc pracę "Monografia socjologiczna zespołu T.Love".

</doc>
<doc id="97679" url="https://pl.wikipedia.org/wiki?curid=97679" title="Przewodniczący Organizacji Wyzwolenia Palestyny">
Przewodniczący Organizacji Wyzwolenia Palestyny

Lista przewodniczących Organizacji Wyzwolenia Palestyny:

</doc>
<doc id="97680" url="https://pl.wikipedia.org/wiki?curid=97680" title="Kasa fiskalna">
Kasa fiskalna

Kasa fiskalna (kasa rejestrująca) – urządzenie elektroniczne, służące do rejestracji obrotu i podatku VAT należnego ze sprzedaży detalicznej.
Niektóre z kas rejestrujących stosowanych na świecie nie posiadają pamięci fiskalnej lub nie stanowią one źródła naliczania podatku VAT, a dane o obrotach rejestrowane są w zewnętrznej zabezpieczonej pamięci, np. kraje takie jak: Szwecja, Serbia, niektóre kraje w Afryce.
Podział kas fiskalnych.
Ze względu na konstrukcję kasy fiskalne można podzielić na typowe kasy ECR (ang. "Electronic Cash Register") współpracujące z PC, systemy typu POS/EPOS (ang. "Electronic Point of Sale"), drukarki fiskalne, kasy komputerowe oraz terminale kasowe.
Systemy autonomiczne.
Typowe kasy, w których program pracy kasy (firmware) i program aplikacyjny znajdują się wewnątrz samej kasy, takie jak ECR czy nawet POS, zawierają pełną zaprogramowaną bazę towarową PLU (ang. "price look-up unit"), to jest listę numerów (kodów) i nazw towarów z przyporządkowanymi symbolami literowymi stawek podatku PTU, cenami, także opcjonalnie kodami kreskowymi itp., które znajdują się w sklepie. Po zaprogramowaniu, zwykle z PC, wartości stawek podatku od A do G i bazy towarowej, w szczególności przypisaniu symboli stawek do zaprogramowanych towarów, kasa umożliwia prowadzenie sprzedaży. Na życzenie klienta kasjer wprowadza z klawiatury kod PLU towaru, opcjonalnie kod kreskowy lub zeskanowany czytnikiem kod kreskowy z towaru, kasa znajduje go w swojej bazie i drukuje pozycję na paragonie. Zakończenie transakcji przez kasjera, zwykle jednym przyciskiem z nazwą, np. SUMA, GOTÓWKA itp., rejestruje w pamięci RAM kasy fakt sprzedaży tego towaru i inkrementuje liczniki kwot brutto. Liczniki te mogą być później odczytywane przez operatora bezpośrednio na kasie lub zdalnie – przez program magazynowy zarządzający pracą sklepu, w celu obliczenia aktualnego stanu towarów w magazynie. Dodatkowo kasy tego typu mogą prowadzić stany magazynowe w swojej pamięci, a także pracować w trybie on-line z PC, aktualizując na bieżąco zapasy towarów w bazie na komputerze PC. Maksymalna liczba kodów towarowych na tego typu kasach nie przekracza liczby kilkudziesięciu tysięcy.
Systemy bazujące na komputerze.
W przypadku kas typu drukarka fiskalna, terminal kasowy czy też kasa komputerowa można aktualnie ograniczyć się wyłącznie do wyjaśnienia zasady działania drukarek fiskalnych, gdyż w pozostałych typach kas, stanowi ona ich podstawowy element. W przeciwieństwie do typowych kas z klawiaturą brak jest tutaj klawiatury numerycznej, a drukarka fiskalna posiada wyłącznie kilka przycisków, między innymi do wydruku raportu fiskalnego dobowego. Sprzedaże na tego typu kasie realizowane są za pomocą programu aplikacyjnego uruchomionego na PC i sterującego zestawem instrukcji fiskalnych zawartych w protokole fiskalnym, w tym wydruki paragonów fiskalnych, faktur i raportów fiskalnych. Dla użytkownika jest to wyjątkowo przyjazne w obsłudze urządzenie, które zapewnia sprzedaż nawet kilkuset tysięcy towarów, gdyż pełna baza towarowa znajduje się na PC, z którym drukarka fiskalna komunikuje się zazwyczaj przez port szeregowy RS-232/RS-422, USB, a także przez LAN. Drukarka fiskalna przechowuje w swojej pamięci tylko skróty (często skróty kryptograficzne) z nazwy towaru, przypisanej stawki podatkowej, a w zasadzie trzech ostatnich wartości stawek podatkowych sprzedawanego towaru, który jest blokowany w momencie wystąpienia tzw. dołka podatkowego. Drukarka nie wymaga programowania bazy towarowej, wyłącznie wartości stawek podatku VAT, gdyż skrót dla towaru lokuje się w pamięci przy pierwszej sprzedaży tego towaru. Sprzedawany towar jest rozpoznawany przez drukarkę fiskalną po nazwie, a program aplikacyjny na PC kojarzy go z odpowiednim kodem kreskowym. Obecnie na rynku polskim występuje kilka różnych protokołów fiskalnych. Idea drukarki fiskalnej zrodziła się w Polsce tuż po wprowadzeniu obowiązku stosowania kas fiskalnych.
Kasy ECR.
Kasy ECR (ang. "Electronic Cash Register" – elektroniczne kasy rejestrujące). Są to zintegrowane urządzenia elektroniczne gotowe do instalacji w sklepie. Kasy ECR są zaplombowane, nierozbieralne i mają ograniczone możliwości rozbudowy i konfiguracji. Zwykle kupuje się kasę w postaci gotowej „jak jest” dobierając ew. jej typ i możliwości w zależności od potrzeb. Zwykle po zafiskalizowaniu kasy nie ma już możliwości jej rozbudowy (np. rozbudowy pamięci i zwiększenia pojemności bazy towarowej). Kasy elektroniczne dysponują zwykle niewielką pojemnością pamięci RAM w stosunku do modeli POS. Pozwala to na przechowywanie informacji statystycznych z jednego okresu. Oznacza to, że np. kasa pamięta sumę sprzedaży kasjerów od otwarcia zmiany, sumę sprzedaży poszczególnych towarów od ostatniego raportu sprzedaży towarów. Niektóre kasy systemowe mają możliwość przechowywania ograniczonej ilości szczegółowych pozycji paragonów (tzw. bufor pozycji paragonów). Zwykle jest to kilka tysięcy pozycji (każdy paragon zawiera kilka pozycji towarów), czyli ok. 1000 ostatnio wystawionych paragonów. Bufor paragonów jest buforem cyklicznym, tzn. po jego zapełnieniu najstarsze pozycje są nadpisywane nowo wystawianymi. Bufor może być na bieżąco odbierany przez system magazynowy, co zapewni archiwizację paragonów na twardym dysku serwera zarządzającego systemem kasowym.
Kasy POS.
Kasy POS (lub inaczej EPOS, ang. "Electronic Point Of Sale" – elektroniczny systemy sprzedaży; mogą być to kasy komputerowe lub zestawy z drukarkami fiskalnymi).
Funkcjonalnie jest to komputer PC wyposażony najczęściej w:
Ilość i rodzaj wyposażenia może być dowolnie dobierana w zależności od potrzeb sklepu. W najprostszej konfiguracji kasą POS może być zwykły komputer PC z podłączoną drukarką fiskalną. W kasie POS tylko drukarka fiskalna podlega homologacji i zaostrzonemu traktowaniu przez serwis. Pozostałe elementy mogą być dowolnie wymieniane i naprawiane nawet przez nieuprawniony serwis i nie pociąga to za sobą kłopotów natury fiskalnej. Na kasie POS jest zainstalowane oprogramowanie realizujące funkcje sprzedaży i obsługujące urządzenia zewnętrzne (drukarkę fiskalną, czytnik kodów itp.). Oprogramowanie to również nie podlega homologacji i może być dowolnie modyfikowane i przystosowywane dla potrzeb sklepu. Dzięki temu, że kasy POS są wyposażone w dyski twarde, mogą one rejestrować i pamiętać praktycznie dowolną ilość transakcji i informacji związanych z nimi przez bardzo długi czas. Na przykład kasa może przechowywać informacje o każdym paragonie do kilku lat wstecz.
Kasy iPOS.
Kasy iPOS (lub inaczej kasy zintegrowane, ang. Integrated Point Of Sale) to kompaktowe, zintegrowane urządzenia łączące w sobie cechy kasy rejestrującej oraz urządzenia płatniczego. Rozwiązania te często rozszerzone są o funkcjonalność serwisu internetowego zapewniającego szeroki dostęp do raportów, zarządzanie bazą towarową, siecią urządzeń, itd. Na rynkach niefiskalnych przedstawicielami tego typu rozwiązań są m.in.: Square, Clover, Poynt. Bariera wymogów fiskalnych sprawia, że ich użycie na rynku polskim jest niemożliwe lub wymaga zakupu dodatkowej drukarki fiskalnej. Pierwszym tego typu rozwiązaniem spełniającym polskie wymagania fiskalne jest rozwiązanie iPOS duet.
Kasy jednostanowiskowe.
Są to zwykle małe kasy ECR (choć nie jest to reguła). Stosuje się je zwykle tam, gdzie nie ma konieczności, by współpracowały w systemie sprzedaży z programem magazynowym. Ich idealne zastosowanie to: kioski, małe sklepy, stragany, taksówki itp. Kasy jednostanowiskowe są zwykle wyposażone w złącze pozwalające na podłączenia komputera, lecz wykorzystuje się je sporadycznie, np. aby szybko wprowadzić do kasy informacje o towarach lub odebrać dane o sprzedaży. W małych, rozproszonych sklepach stosuje się również łącze modemowe do komunikacji z kasami jednostanowiskowymi.
Kasy systemowe.
Są to większe kasy ECR lub POS, których zadaniem będzie współpraca w systemie sprzedaży razem z innymi kasami i programem magazynowym. Stosuje się je zwykle w sklepach z 2 lub więcej stanowiskami kasowymi. Kasy systemowe ze względu na zastosowanie mają zwykle więcej możliwości od kas jednostanowiskowych. Są to m.in.:
Kasy specjalizowane.
Są to kasy, które dedykowane są do pracy w specyficznych warunkach, np. w taksówkach, autobusach, aptekach i restauracjach. Dzielone są ze względu na odpowiednio przygotowane oprogramowanie (program pracy kasy i program aplikacyjny) na:
Kasy z kopią elektroniczną.
Zupełnie nowa jakość w polskich wymaganiach dla kas rejestrujących pojawiła się w nieobowiązującym już rozporządzeniu z 2008, gdzie umożliwiono certyfikację kas z jednym traktem papieru w mechanizmie drukującym dla oryginału wydruku. Kasy te pod nazwą kas z kopią elektroniczną (EJ, ang. "electronic journal") praktycznie zdobyły olbrzymią popularność i uznanie wśród użytkowników w Polsce. Najważniejszą różnicą w stosunku do kas z kopią papierową jest archiwizowanie danych na nośnikach kopii elektronicznej, zazwyczaj pamięci typu flash (rozpowszechnionej na całym świecie), o rozmiarach dochodzących do kilku GB np. karty SD, microSD, pamięci USB itp. Każdy użytkownik takiej kasy ma niespotykaną do tej pory łatwość w dostępie do wykonanej i zarchiwizowanej sprzedaży za pośrednictwem programu archiwizującego (na PC), który przegląda, sortuje dane zapisane na nośniku, a także weryfikuje numer kontrolny (paragonu, faktury, raportu fiskalnego dobowego) stanowiący niekwalifikowany podpis elektroniczny wydruku fiskalnego. Dodatkową korzyścią ze stosowania kas z kopią elektroniczną jest o połowę mniejsze zużycie rolek papierowych, mechanizmu drukarki i energii elektrycznej.
Kasoterminale.
Są to zintegrowane urządzenia łączące w sobie funkcje zarówno urządzenia fiskalnego jak i płatniczego. Ze względu na regulacje fiskalne oraz certyfikacje organizacji płatniczych istotnie utrudniające konstrukcję kasoterminala w postaci jednego urządzenia, najczęściej funkcjonują jako połączenie dwóch osobnych modułów: kasy lub drukarki fiskalnej i urządzenia płatniczego. Z perspektywy otwartości rozwiązania połączenie kasy fiskalnej i terminala płatniczego nie przynosi dodatkowych korzyści poza automatycznym przekazaniem kwoty do zapłaty do aplikacji płatniczej. Istotną wartość dodaną tworzy natomiast połączenie drukarki fiskalnej i terminala płatniczego, tworząc tym samym system sprzedażowy, w którym komputerem jest terminal płatniczy.  
Typy używanych drukarek.
Kasy fiskalne, z wyjątkiem kas z kopią elektroniczną, korzystają z mechanizmów drukujących oryginał paragonu dla klienta oraz jego kopię na rolce kontrolnej, która jest obowiązkowo przechowywana i archiwizowana przez podatnika. W kasie jest zamontowany jeden z dwóch rodzajów mechanizmów drukujących:
Kasy fiskalne w Polsce.
Stosowane w Polsce, podobnie jak we Włoszech czy Grecji, kasy rejestrujące to kasy fiskalne wyposażone w pamięć fiskalną o właściwościach OTP (ang. "one time programming"), oznaczoną unikalnym numerem, tzw. "numerem unikatowym", w której na zakończenie doby sprzedaży zapisywane są co najmniej kwoty netto i podatku, według poszczególnych stawek VAT, a także łączna kwota podatku i łączna kwota należności brutto.
Każdy sprzedający, którego przychody przekroczyły graniczną wartość określoną przez Ministerstwo Finansów, jest obowiązany do rejestracji sprzedaży detalicznej przy pomocy kasy fiskalnej. Sprzedaż niektórych grup towarów (np. alkoholu, papierosów) obligatoryjnie podlega rejestracji za pomocą kas bez względu na wysokość obrotu. Po zakończeniu każdego dnia sprzedaży, użytkownik (kasjer, sprzedawca) ma obowiązek wykonać na kasie tzw. raport fiskalny dobowy. Podczas wykonywania tego raportu, kwota całodziennego utargu zostaje trwale, bez możliwości zmiany, zapisana w pamięci kasy fiskalnej z rozbiciem na poszczególne, zaprogramowane stawki PTU.
Podatnik prowadzący działalność gospodarczą za pomocą kasy rejestrującej ewidencjonuje przychody ze sprzedaży dokonane na rzecz osób fizycznych, którzy nie prowadzą działalności gospodarczej oraz na rzecz rolników ryczałtowych.
Zgodnie z § 3 pkt 1 i 2 Rozporządzenia Ministra Finansów z dnia 22.12.2021 r. w sprawie zwolnień z obowiązku prowadzenia ewidencji sprzedaży przy zastosowaniu kas rejestrujących (Dz. U. z 2021 r. poz. 2442 zwanego dalej Rozporządzeniem) - obowiązek zakupu i stosowania kasy rejestrującej występuje u podatników, którzy przekroczyli w poprzednim roku podatkowym obrót (sprzedaż) na rzecz osób fizycznych nieprowadzących działalności gospodarczej w kwocie 20.000 zł, z tym że:
Podatnicy rozpoczynający w bieżącym roku prowadzenie działalności gospodarczej limit 20.000 zł obniża się proporcjonalnie do okresu prowadzenia działalności gospodarczej w danym roku (sprzedaży na rzecz osób fizycznych).
W § 4 Rozporządzenia Ministra Finansów w sprawie zwolnień z obowiązku posiadania kas rejestrujących zostały określone czynności, przy wykonywaniu których bezwzględnie należy posiadać kasę fiskalną.
Wspomniany wymóg dotyczy m.in. dostawy:
Zwolnień z obowiązku ewidencjonowania nie stosuje się również m.in. w przypadku świadczenia usług:
Aktualnie u podatników występują już tylko trzy rodzaje kas:
Od 2023 roku w sprzedaży dostępne są już tylko kasy on-line albo wirtualne kasy rejestrujące w formie oprogramowania. Podatnicy, którzy posiadają kasę starego typu (z elektronicznym zapisem kopii) mają prawo używać ją to zapełnienia pamięci.
Pamięć fiskalna.
Każda kasa fiskalna jest wyposażona w tzw. pamięć fiskalną, która potocznie, choć niezgodnie z rozporządzeniem dotyczącym wymagań dla kas rejestrujących, nazywana jest również modułem fiskalnym. Jest to układ elektroniczny, czasami wyłącznie układ scalony pamięci półprzewodnikowej, z transmisją równoległą – kiedyś typowy EPROM, obecnie coraz częściej zabezpieczony sprzętowo lub programowo flash z niekasowalną pamięcią, z wykorzystaniem transmisji szeregowej. Moduł ten służy do przechowywania informacji o wykonanych raportach fiskalnych dobowych i ich zawartości, która jest drukowana w raportach fiskalnych okresowych i jest podstawą do rozliczenia z fiskusem. Moduł ma ograniczoną pojemność (minimum: 1830 rekordów przeznaczonych na raporty fiskalne dobowe) – wystarczającą na co najmniej 5 lat codziennej pracy kasy.
Aby ani użytkownik, ani serwisant nie miał możliwości samodzielnej ingerencji w moduł, jest on zalany żywicą oraz na trwałe przytwierdzony do obudowy kasy. Ponadto obudowa kasy jest zaplombowana i jej otwarcie i naprawa jest dozwolona tylko przez uprawniony serwis, który musi posiadać aktualne uprawnienia wydane przez producenta/importera danych urządzeń fiskalnych. Podczas kontroli z Urzędu Skarbowego sprawdzana jest w szczególności zawartość pamięci fiskalnej (przez wykonanie okresowego raportu fiskalnego odczytującego pamięć fiskalną), nienaruszalność plomb kasy oraz poprawność wpisów w książce serwisowej kasy, m.in. obowiązkowe przeglądy okresowe (do 30.11.2008 r. co 12 miesięcy, od 01.12.2008 r. co 24 miesiące).
Moduł fiskalny.
Nazwa wprowadzona przez regulacje MF dotyczące kas rejestrujących, błędnie jest kojarzona jako identyczna z pamięcią fiskalną kasy. W rzeczywistości jest to płyta główna kasy, na której znajduje się co najmniej zegar czasu rzeczywistego RTC, pamięć operacyjna RAM, ROM z pamięcią programu pracy kasy (firmware) i opcjonalnie z programem aplikacyjnym, mikrokontroler (mikroprocesor) obsługujący klawiaturę (dla drukarek fiskalnych protokół fiskalny), zarządzający wydrukiem z mechanizmu drukującego, a przede wszystkim zapisujący raporty fiskalne dobowe do pamięci fiskalnej, a także odczytujący pamięć fiskalną i drukujący raporty fiskalne okresowe.
Fiskalizacja kasy.
Zaraz po zakupie kasy, pracuje ona w trybie szkoleniowym. Oznacza to, że można na niej dokonywać próbnych sprzedaży i szkolić personel. Pamięć fiskalna nie jest jeszcze aktywowana, a wykonane Raporty Dobowe nie są w niej zapisywane – od „nabitych” transakcji nie ma konieczności odprowadzania podatku. Fiskalizacja polega na aktywowaniu pamięci fiskalnej przez moduł fiskalny za pomocą odpowiedniej procedury – niezbędne jest zaprogramowanie nagłówka wydruków, w tym wprowadzeniu numeru NIP podatnika zapisywanego w pamięci fiskalnej, a także opcjonalne zaprogramowanie wartości stawek podatku. Od tego momentu wszystkie transakcje zarejestrowane na kasie podlegają opodatkowaniu, a raporty fiskalne dobowe są zapisywane w pamięci fiskalnej. Kasa wówczas pracuje w tzw. „trybie fiskalnym”.
Homologacja kasy fiskalnej.
Kasy fiskalne muszą spełniać bardzo szczegółowe warunki konstrukcyjne narzucone przez Ministerstwo Finansów. Są to w szczególności:
Bardzo skrupulatnie jest dokonywana inspekcja podstawowych plików stanowiących fundament kodu źródłowego dostarczonego przez producenta. W badaniach funkcjonalnych istotne są symulacje związane ze sprzedażą na kasie – aktualnie w GUM wykonuje się dla losowo wybranych danych o sprzedaży (do 8400 wartości towaru, ilości, ceny oraz 21 zestawów 7 różnych wartości stawek podatku) dla trzech zestawów walut ewidencyjnych PLN, EUR i USD, w których sprzedaże są ograniczone do 7 raportów fiskalnych dobowych przy maksymalnie 20 paragonach 20 pozycyjnych, a wynikiem jest porównanie trzech wydruków łącznych raportów fiskalnych okresowych dla walut ewidencyjnych z wartościami wzorcowymi wyznaczonymi w skoroszycie kalkulacyjnym. Model kasy, który ma być dopuszczony do sprzedaży w Polsce musiał przejść testy do końca sierpnia 2011 w MF, a od 1 września 2011 w Głównym Urzędzie Miar, aby otrzymać certyfikat homologacji. Proces homologacji modelu kasy wymaga złożenia przez wnioskodawcę (producenta/importera) pełnej dokumentacji i odpowiedniego egzemplarza kasy (zwykle co najmniej dwóch egzemplarzy) oraz zestawu pamięci fiskalnych, programu do odczytu pamięci fiskalnej i opcjonalnie nośników kopii elektronicznej oraz programu archiwizującego. Proces ten trwał w MF zwykle ok. 6 m-cy, zaś w Głównym Urzędzie Miar miał trwać o połowę krócej. W rzeczywistości jednak czas badania urządzeń, według opinii niektórych ekspertów, uległ radykalnemu wydłużeniu, a w ciągu okresu jednego roku certyfikacji w GUM instytucja ta dopuściła do sprzedaży zaledwie 9 urządzeń.
W opinii niektórych środowisk powoduje to znaczne utrudnienia w funkcjonowaniu wielu przedsiębiorstw zmuszonych do opuszczenia branży. Małym podmiotom postawiono wyjątkowo trudne warunki finansowe, wygórowane opłaty certyfikacyjne, ograniczając w ten sposób dostęp do rynku podmiotom nieposiadającym znaczącego udziału w rynku, mniej zamożnym od przedsiębiorstw wiodących. Efekt odchodzenia przedsiębiorstw z branży przyspiesza jedynie postępującą monopolizację rynku, na którym obecnie aż 75% udziału w rynku należy do zaledwie dwóch grup kapitałowych.
Producenci kas fiskalnych.
Liderzy polskiego rynku kas fiskalnych to Novitus, Posnet i Elzab. Oprócz tego dostępne są urządzenia importerów kas fiskalnych marki Farex, Datecs oraz Aclas. 

</doc>
<doc id="97685" url="https://pl.wikipedia.org/wiki?curid=97685" title="Ogniwo paliwowe">
Ogniwo paliwowe

Ogniwo paliwowe – ogniwo generujące energię elektryczną z reakcji utleniania stale dostarczanego do niego z zewnątrz paliwa. W odróżnieniu od ogniw galwanicznych (akumulatory, baterie), w których energia wytwarzanego prądu musi zostać wcześniej zgromadzona wewnątrz tych urządzeń (co znacznie ogranicza czas ich pracy), ogniwa paliwowe nie muszą być wcześniej ładowane. Wystarczy tylko doprowadzić do nich paliwo. W przypadku ogniw galwanicznych ładowanie może być procesem trwającym wiele godzin, a ogniwa paliwowe są gotowe do pracy po krótkim czasie wymaganym do nagrzania.
Większość ogniw paliwowych do produkcji energii elektrycznej wykorzystuje wodór na anodzie oraz tlen na katodzie. Są to ogniwa wodorowe. Proces produkcji energii nie zmienia chemicznej natury elektrod oraz wykorzystywanych elektrolitów. W ogniwach galwanicznych wytwarzanie prądu opiera się na szeregu reakcji chemicznych, które doprowadzają do zmiany składu elektrolitów lub elektrod. Aby odwrócić ten proces konieczne jest długotrwałe ładowanie.
Zaletą ogniw wodorowych jest niewielkie zanieczyszczanie powietrza. Powstające w nich spaliny składają się wyłącznie z obojętnej dla środowiska pary wodnej. Silniki spalinowe oprócz pary wodnej wytwarzają też dwutlenek węgla, tlenek węgla (czad), ozon, tlenki azotu oraz szereg innych toksycznych substancji.
Zasada działania.
Podstawowym rodzajem ogniw paliwowych są ogniwa wodorowo-tlenowe z membraną do wymiany protonów (elektrolit polimerowy). Cienka warstwa polimeru przewodzącego protony rozdziela anodę i katodę. Zwykle elektrody mają postać nawęglonego papieru pokrytego platyną w charakterze katalizatora reakcji.
Gazowy wodór wprowadzany jest w obszar porowatej anody, gdzie ulega utlenieniu (oddaje elektrony, e−), w wyniku czego powstają kationy wodorowe (protony), :
Na katodzie tlen reaguje z elektronami, redukując się do :
Półprzepuszczalna membrana pozwala tylko na dyfuzję protonów (od anody do katody), nie przepuszcza natomiast innych jonów, w tym anionów tlenkowych (od katody do anody). Kationy wodorowe po dotarciu do przestrzeni katodowej reagują z anionami tlenkowymi, dając wodę (w postaci pary lub ciekłej):
Elektrony z anody docierają do katody poprzez obwód elektryczny, wytwarzając prąd pozwalający na zasilanie urządzeń.
Istnieją odmiany ogniw paliwowych, w których źródłem energii nie jest wodór w postaci gazowej. Gaz ten jest produkowany w ogniwie na skutek spalania związków chemicznych bogatych w wodór, jak metan czy metanol. Wodór zgromadzony w postaci związanej jest łatwiejszy do transportu – zajmuje mniejszą objętość i nie musi być skraplany w bardzo niskiej temperaturze. Jednak sprawność takich ogniw jest mniejsza i często oprócz pary wodnej produkują one dwutlenek węgla. Niemniej są i tak „czystsze” oraz bardziej wydajne od tradycyjnych silników spalinowych.
W odróżnieniu od baterii i akumulatorów, ogniwa paliwowe nie gromadzą wewnątrz energii. Bez dostarczania paliwa proces produkcji prądu się zatrzymuje. Są jednak urządzenia, w których z ogniwem paliwowym łączy się baterie słoneczne, produkujące wodór przez elektrolizę. W takim układzie wodór jest produkowany w ciągu dnia z energii słonecznej, a w nocy ulega spaleniu w ogniwie. Sprawność takiego procesu (prąd → wodór → prąd) jest rzędu 30–40%.
Podobne rozwiązanie może zostać zastosowane w elektrowni wiatrowej. Kiedy wieje silny wiatr, nadmiar energii magazynowany jest w postaci wodoru. Kiedy wiatr słabnie, niedobór prądu pokrywa produkcja energii w ogniwie paliwowym. Spekuluje się na temat możliwości budowy systemu rurociągów transportujących zmagazynowaną w wodorze energię do jej odbiorców.
Zasada działania ogniw paliwowych w których wodór reaguje z tlenem w celu produkcji wody oraz energii elektrycznej, jest odwrotnością procesu elektrolizy, podczas której prąd elektryczny jest przepuszczany przez wodę, w celu rozdzielenia więzów między atomami tlenu i wodoru.
Sprawność ogniwa paliwowego.
Sprawność termodynamiczna.
Silniki cieplne pracujące w oparciu o paliwo chemiczne spalają paliwo, zamieniając jego energię na energię termiczną, energia termiczna jest zamieniana na pracę. Ogniwa paliwowe przetwarzają energię chemiczną na elektryczną w zupełnie inny sposób, bez zamiany na energię termiczną, przez co mogą osiągnąć większą sprawność teoretyczną niż silnik pracujący według idealnego cyklu Carnota. Sprawność przetwarzania energii zawartej w paliwie przez ogniwa, także podlega ograniczeniom wynikającym z zasad termodynamiki, ale są to całkiem inne ograniczenia niż dla silników cieplnych.
Z pierwszej zasady termodynamiki wynika, że zmiana energii wewnętrznej podczas reakcji następuje w wyniku przepływu ciepła do układu i wykonania pracy przez układ, co określa wzór:
Praca wykonana przez układ składa się z pracy wykonanej na przenoszenie ładunków elektrycznych formula_2 jak i pracy objętościowej, formula_3 Po dodaniu do obu stron równości wyrażenia pΔV, otrzymujemy wzór na zmianę entalpii w reakcji:
Entalpia jest równa energii jaką można uzyskać z danego procesu przebiegającego przy stałym ciśnieniu.
Przyjmując, że proces jest odwracalny, z II zasady termodynamiki otrzymujemy:
lub
Prawa strona tego wzoru to entalpia swobodna zwana funkcją Gibbsa. Wykonana praca zwiększa energię elektryczną przenoszonych elektronów co jest równoważne wytwarzaniu siły elektromotorycznej. Energia ta rozkłada się na wszystkie elektrony przenoszone podczas reakcji. Co dla 1 mola reakcji daje zależności:
gdzie:
Entalpia, jak i funkcja Gibbsa procesu termodynamicznego jest możliwa do obliczenia teoretycznego, znane są też ich zależności od temperatury, ciśnienia itp. Zależność funkcji Gibbsa, a tym samym i siły elektromotorycznej ogniwa, od aktywności molowej reagentów opisuje równanie Nernsta.
Sprawność ogniwa określa się jako stosunek energii elektrycznej do całkowitej energii możliwej do uzyskania w wyniku tej reakcji. Reakcja przebiega przy stałym ciśnieniu, dlatego uzyskiwaną energię, czyli energię swobodną odnosi się do entalpii.
gdzie:
Dla przemian egzotermicznych formula_20 w których zmiana entropii (ΔS) jest większa od zera, sprawność taka jest nawet większa od jedności. (T jest temperaturą absolutną ogniwa paliwowego, czyli liczbą zawsze dodatnią). Oznacza to że, teoretycznie, mogą istnieć reakcje chemiczne w wyniku których ogniwo wytwarza więcej energii elektrycznej niż zawarta w paliwie, pobiera wówczas energię cieplną z otoczenia i zamienia ją na energię elektryczną, taką reakcją jest reakcja utleniania węgla do tlenku węgla, której sprawność teoretyczna wynosi 124,2%.
Czynniki ograniczające sprawność.
Sprawność ogniwa paliwowego zależy od pobieranej mocy – im pobierana moc jest większa, tym niższa jest sprawność ogniwa. Większość strat przejawia się jako spadek napięcia ogniwa, tak więc sprawność można przedstawić jako funkcję napięcia zależną od obciążenia ogniwa. Typowe ogniwo pracujące przy napięciu 0,7 V ma sprawność około 50%, co oznacza, ze 50% energii paliwa wodorowego jest zamieniane na energię elektryczną, pozostałe 50% zamieniane jest w ciepło.
Rzeczywiste ogniwa.
Dla ogniwa wodorowego pracującego w standardowych warunkach, sprawność jest równa napięciu celi ogniwa podzielonej przez 1,48 V wynikającego z termodynamiki reakcji. Dla tego samego ogniwa sprawność egzergetyczna jest równa ilorazowi napięcia celi i 1,23 V (napięcie 1,23 V jest zależne od jakości użytego paliwa i temperatury pracy ogniwa). Różnica między sprawnością (termodynamiczną) a sprawnością egzergetyczną wynika z różnicy pomiędzy wykorzystaną entalpią paliwa a możliwą do wykorzystania entalpią swobodną Gibbsa. Ta różnica zawsze przejawia się jako ciepło, niezależnie od innych strat konwersji energii elektrycznej.
Ogniwa paliwowe nie są ograniczone przez maksymalną sprawność cyklu Carnota, tak jak silniki cieplne, ponieważ nie zamieniają energii chemicznej na energię cieplną. Prawa termodynamiki obowiązujące dla reakcji chemicznych ograniczają także maksymalna sprawność ogniwa paliwowego, jednak teoretyczna sprawność ogniw paliwowych jest znacznie wyższa (83% sprawność dla 298 K) niż cyklu Carnota (21% dla formula_21 = 293 K i formula_22 = 373 K). Prawidłowym jest stwierdzenie, że „ograniczenia narzucone przez drugą zasadę termodynamiki na ogniwa paliwowe są znacznie łagodniejsze niż ograniczenia narzucone na konwencjonalne systemy konwersji energii”.
Rzeczywista sprawność produkowanych ogniw sięga 40–60% i jest porównywalna z silnikami cieplnymi. W przypadku wykorzystywania ogniwa do napędu trzeba dodatkowo uwzględnić sprawność przetwarzania energii elektrycznej na pracę.
Historia.
Zasadę działania ogniw wodorowych odkrył w 1838 roku niemiecko-szwajcarski chemik Christian Friedrich Schönbein. Opublikował ją w styczniowym wydaniu 1839 „Philosophical Magazine” („Magazynu Filozoficznego”) i na podstawie tej pracy walijski naukowiec sir William Grove stworzył pierwsze działające ogniwo paliwowe. W roku 1887 Walther Hermann Nernst zaproponował i wprowadził opis matematyczny działania ogniwa paliwowego w formie znanej dziś jako równanie Nernsta, które koreluje równowagowy potencjał elektrod ogniwa paliwowego z potencjałem standardowym oraz stężeń reagentów procesu elektrochemicznego. Około 1958 roku amerykańskim i brytyjskim naukowcom udało się po raz pierwszy wyprodukować działające ogniwa paliwowe służące spalaniu gazowej formy wodoru. Ogniwa te nie znalazły jednak praktycznego zastosowania aż do lat sześćdziesiątych XX wieku, kiedy to Stany Zjednoczone wykorzystały ogniwa z membranami polimerowymi, albo AFC jako źródło elektryczności i wody w swoim programie kosmicznym. W ogniwa paliwowe zostały wyposażone takie statki jak np. Gemini 5, programie Apollo – gdzie po raz pierwszy w historii zastosowano ogniwa paliwowe produkowane na skalę przemysłową, czy stacja kosmiczna "Skylab". Dodatkowym atutem ogniw była produkcja wody pitnej.
Do produkcji ogniw paliwowych stosowano wówczas niezwykle drogie materiały, a do ich działania były potrzebne bardzo wysokie temperatury oraz tlen i wodór o niskim poziomie zanieczyszczenia. Koszt ich wytworzenia sięgał wówczas 100 000 dolarów za kilowat, jednak
zdecydowano się na ich użycie, gdyż wodór i tlen wykorzystywano jako paliwo i dzięki temu na statkach kosmicznych były dostępne w dużych ilościach.
Dalszy rozwój technologiczny w latach osiemdziesiątych i
dziewięćdziesiątych (między innymi wykorzystanie membrany polimerowej np. Nafionu jako elektrolitu oraz zmniejszenie ilości platyny koniecznej do produkcji ogniw) umożliwił zastosowanie ogniw paliwowych do celów komercyjnych, m.in. w prototypowych pojazdach. Przez dotychczasowe lata naukowcy starali się przebić barierę techniczną miniaturyzacji ogniw. W roku 2005 firma Intelligent Energy wyprodukowała pierwszy na świecie motocykl ENV całkowicie skonstruowany pod kątem zasilania ogniwami paliwowymi. Udało się pokonać bariery miniaturyzacyjne, tworząc ogniwa polimerowe zasilane metanolem – DMFC, co pozwala na zastosowanie ich w przenośnym sprzęcie elektronicznym, używanym z dala od źródeł ładowania akumulatorów, np. w komputerach przenośnych – laptop, czy telefonach komórkowych.
Polskie układy energetyczne z ogniwami SOFC.
Pierwsza polska jednostka mikro-kogeneracyjna (ang. "micro-combined heat and power unit") została uruchomiona we wrześniu 2015 r. w Instytucie Energetyki. Układ ten ma moc elektryczną i cieplną ok. 2 kW. Instalacja jest zasilana oczyszczonym biogazem, jednak możliwe jest wykorzystanie alternatywnych paliw, w tym gazu ziemnego i paliw syntetycznych takich jak eter dimetylowy (DME).
Wpływ na środowisko.
Wpływ ogniw paliwowych na środowisko zależy w dużej mierze od metody uzyskiwania stosowanego w nich paliwa. Ogniwa wodorowe nie mogą być używane jako pierwotne źródło energii, lecz konieczne jest wytwarzanie stosowanego w nich wodoru. Chociaż wytwarzanie wodoru w procesie elektrolizy ma dość dużą sprawność, to jest ono kosztowne i najtańszą metodą produkcji wodoru jest reforming węglowodorów, gdzie najpopularniejszym procesem jest wytwarzanie go z metanu w procesie reformingu parowego, który ma sprawność około 80%. Produktem ubocznym tego procesu jest dwutlenek węgla, jednak szkodliwość dla środowiska jest ograniczona, gdyż w przeciwieństwie do silników spalinowych dwutlenek węgla nie jest emitowany do atmosfery przez każdy pojazd, lecz powstaje w miejscu wytwarzania wodoru, dzięki czemu można go wykorzystać.
Sceptycy zwracają uwagę na ciągle wysokie koszty produkcji ogniw, jak i paliwa do nich. Do zalet należy jednak dodać to, że sprawność konwersji energii chemicznej paliwa na energię elektryczną przewyższa sprawność większości konwencjonalnych źródeł energii. W ostatnim czasie pojawiają się obiecujące wyniki badań związane z zastąpieniem kosztownych katalizatorów platynowych tańszymi materiałami – firma Ballard wprowadziła na rynek niewielkiej mocy przenośne ogniwa takiego typu.
Zastosowania.
Najważniejsze zastosowania ogniw paliwowych:
Ogniwa paliwowe są coraz częściej stosowane w samochodach osobowych. Przykłady takich modeli to: Toyota Mirai, Lexus LF-FC, Honda FCX Clarity, Nissan X-Trail FCV (Fuel Cell Vehicle), Toyota FCHV (Fuel Cell Hybrid Vehicle), Hyundai ix35 Fuel Cell. Ford proponuje Focusa FCEV Hybrid, nad autami z ogniwami paliwowymi pracuje też General Motors, Mercedes, Mitsubishi i wiele innych koncernów. Nie należy z autami wyposażonymi w ogniwa paliwowe (a więc elektrycznymi) mylić tych, w których paliwem jest wodór, ale spalany w klasycznym silniku cieplnym. Są to BMW hydrogen 7 i Mazda RX 8 hydrogen RE z silnikiem Wankla. Mazda RX-8 hydrogen – pierwszy silnik Wankla zasilany wodorem.
W lipcu 2015 roku odbyły się w Tokio testy w ruchu miejskim autobusu Toyota FC Bus z napędem na wodorowe ogniwa paliwowe. W październiku 2016 Toyota ogłosiła, że w 2017 roku rozpocznie sprzedaż FC Bus w Japonii. Pierwsze dwa autobusy kupi Biuro Transportu Tokio. Do 2020 roku Toyota zamierza sprzedać 100 FC Bus.
W 2016 na targach motoryzacyjnych w Hanowerze został zaprezentowany polski miejski autobus wyposażony w wodorowe ogniwa paliwowe, o zasięgu między tankowaniami 400 km – Ursus City Smile Fuel Cell Electric Bus.
W styczniu 2017 Toyota wyprodukowała i wprowadziła do użytku w swojej fabryce Motomachi w Toyota City w Japonii 2 wózki widłowe z napędem na wodorowe ogniwa paliwowe. Producent wykorzystał tę samą technologię, którą opracował do Toyoty Mirai. Do 2020 roku Toyota planuje wyprodukować co najmniej 170 wózków widłowych z ogniwami paliwowymi.
Rodzaje ogniw paliwowych.
Istnieje szereg rodzajów ogniw paliwowych, np.:

</doc>
<doc id="97686" url="https://pl.wikipedia.org/wiki?curid=97686" title="PZL.46 Sum">
PZL.46 Sum

PZL.46 Sum – prototyp polskiego lekkiego bombowca i samolotu rozpoznawczego projektu zespołu pod kierunkiem inżyniera Stanisława Praussa, opracowany i oblatany przez Jerzego Widawskiego w Państwowych Zakładach Lotniczych w 1938 roku.
Historia.
W 1937 roku dowództwo polskiego lotnictwa, korzystając z doświadczeń, jakich dostarczył doświadczalny samolot PZL.23 Karaś i PZL.42, zwróciła się do Państwowych Zakładów Lotniczych o opracowanie nowego samolotu. Samolot ten otrzymał nazwę "PZL.46 Sum". Do zespołu konstruktorów, pracujących pod kierunkiem inż. Stanisława Praussa, weszli między innymi inżynierowie: Tadeusz Sołtyk, Kazimierz Głębicki i Jan Staszek. Wysuwaną gondolę podkadłubową opracował J. Lewczuk.
Od swojego poprzednika, samolotu PZL.42, "PZL.46 Sum" odróżniał się: dopracowanym profilem aerodynamicznym i mocniejszym silnikiem, wciąganą gondolą bombardiersko-strzelecką (tzw. kołyską), zasuwaną osłoną stanowiska tylnego strzelca. Miał mieć również chowane podwozie, lecz później zrezygnowano z tej koncepcji. Zmiany te dały doskonały rezultat w postaci wzrostu prędkości o 30% przy zastosowaniu silnika o mocy większej jedynie o 30%. 
Tak opracowany samolot znalazł się w centrum zainteresowania lotnictwa polskiego, które zamówiło cztery prototypy, jeden do prób statycznych i trzy do prób w locie. Do prac przy ich budowie przystąpiono na początku 1938 roku. W lipcu 1938 roku zbudowano pierwszy prototyp do prób statycznych. Pierwszy prototyp do prób w locie był gotowy w sierpniu 1938 roku i został oznaczony jako "PZL.46/I". Był on wyposażony w silnik gwiazdowy Bristol Pegasus XXB o mocy 918 KM (676 kW). Prototyp ten oblatano pod koniec sierpnia 1938 roku przez pilota fabrycznego Jerzego Widawskiego na lotnisku Okęcie w Warszawie, samolot ten po próbach w locie został zaprezentowany na Paryskim Salonie Lotniczym w okresie od 25 listopada do 11 grudnia 1938 roku.
Po usunięciu zauważonych w pierwszym prototypie usterek i wprowadzeniu niezbędnych zmian, na początku marca 1939 roku dokonano oblotu drugiego prototypu oznaczonego jako "PZL.46/II" Sum. Próby w locie wykazały, że jest to w pełni udana konstrukcja i ma dobre osiągi. Postanowiono więc, że samolot nadaje się do produkcji seryjnej. Po oblocie dwóch pierwszych prototypów, w lecie 1939 roku przystąpiono do produkcji trzeciego prototypu oznaczonego "PZL.46/III Sum" z jeszcze mocniejszym silnikiem gwiazdowym Gnôme-Rhône 14N21 o mocy 1030 KM (758 kW). Samolotu nie udało się jednak dokończyć w związku z wybuchem wojny. Jeszcze pod koniec 1938 roku po oblocie pierwszego prototypu wytwórnia PZL otrzymała od Dowództwa Lotnictwa zamówienie na 160 sztuk samolotów "PZL.46 Sum", które 28 marca 1939 roku zwiększono do 300 sztuk dla polskiego lotnictwa wojskowego, a wzorcem miał być samolot "PZL.46/II". Także Bułgaria rozważała zamówienie na 12 samolotów "PZL.46 Sum", lecz tu wzorcem miał być prototyp "PZL.46/III". Latem 1939 r. prace nad wykonywanym w PZL zamówieniem przerwano, dając pierwszeństwo produkcji samolotów myśliwskich. Fakt ten oraz wybuch II wojny światowej spowodowały, że nie zdołano ukończyć ani jednego seryjnego samolotu. Wykonane już części w dniach 2 - 3 września 1939 roku ukryto w warsztacie samochodowym na Czerniakowie w Warszawie. Reszta części i pierwszy prototyp "PZL.46/I" zostały zniszczone w czasie nalotów na wytwórnię we wrześniu 1939 roku.
Zbudowano tylko dwa samoloty prototypowe "PZL.46 Sum".
Użycie w lotnictwie polskim.
Samolot nie znalazł się na wyposażeniu lotnictwa polskiego, gdyż nie rozpoczęto jego produkcji seryjnej. Natomiast 5 września 1939 roku pil. inż. Stanisław Riess wystartował na samolocie "PZL.46/II Sum" i udał się w kierunku Lwowa. Po naprawieniu na lotnisku Wielick na Wołyniu usterzenia pionowego samolotu, 17 września 1939 roku przeleciał on do Bukaresztu, gdzie został internowany. Pod pretekstem odprowadzenia samolotu na lotnisko fabryczne rumuńskiej wytwórni lotniczej IAR w Braszowie, 26 września 1939 roku pil. inż. Stanisław Riess wraz z mjr. piechoty E. Galinatem oraz strzelcami pokładowymi: kpr. W. Urbanowiczem i kpr. W. Hadziewiczem wykonali lot z Rumunii do oblężonej Warszawy, gdzie wylądowali ok. godz. 18.00 na lotnisku mokotowskim. Samolot podczas lądowania wjechał w lej po bombie i uszkodził sobie podwozie. Głównym celem lotu było dostarczenie przez mjr. Galinata rozkazów od marszałka Edwarda Rydza-Śmigłego, w tym podpisanego in blanco rozkazu o mianowaniu dowódcy polskiego podziemia. 27 września 1939 roku samolot "PZL.46 Sum" został naprawiony i z tą samą załogą lotniczą (mjr. Galinata zastąpił kpr. pil. I. Radzimiński) wystartował z Warszawy i odleciał do Kowna, gdzie dotarł po 1,5 godziny lotu. Później załoga przedostała się do Wielkiej Brytanii. Pozostawiony na Litwie samolot został włączony do lotnictwa radzieckiego, a następnie został przejęty przez wojska niemieckie i jako samolot niezidentyfikowany został zezłomowany.
Ewakuowany Sum był uzbrojony.
Opis konstrukcji.
Samolot "PZL.46/II Sum" był prototypem trzymiejscowego samolotu rozpoznawczo-bombowego, dolnopłatem o konstrukcji metalowej, duraluminiowej. Podwozie klasyczne trójkołowe, stałe. 
Nowatorskim rozwiązaniem była wciągana w kadłub kołyska bombardiera/strzelca i zasuwana osłona stanowiska tylnego strzelca pokładowego. Planowane uzbrojenie miało stanowić 6 karabinów maszynowych (2 w skrzydłach, 2 w kadłubie i 2 strzelców pokładowych). Przewidywano również chowanie uzbrojenia strzeleckiego we wnęki w kadłubie.
Samolot napędzany był przez 9-cylindrowy silnik gwiazdowy "Bristol Pegasus XXB" o mocy 676 kW (918 KM). Śmigło trójłopatowe, metalowe.
Bibliografia.
 

</doc>
<doc id="97688" url="https://pl.wikipedia.org/wiki?curid=97688" title="Lord Voldemort">
Lord Voldemort

Tom Marvolo „Lord Voldemort” Riddle (ur. 31 grudnia 1926, zm. 2 maja 1998) – fikcyjna postać z serii powieści J.K. Rowling "Harry Potter", główny antagonista, czarnoksiężnik stojący na czele śmierciożerców. Przez lękających się go najczęściej określany eufemizmami „Ten-Którego-Imienia-Nie-Wolno-Wymawiać” oraz „Sam-Wiesz-Kto”, przez zwolenników nazywany również „Czarnym Panem”.
Imiona.
Pochodzenie pseudonimu Lorda Voldemorta wytłumaczone jest częściowo w drugiej części serii, gdzie sam Riddle wskazuje, że zdanie "I am Lord Voldemort" (pol. „Jestem Lord Voldemort”) jest anagramem jego pełnego nazwiska, Tom Marvolo Riddle. Według szóstej części serii Voldemort pierwsze imię otrzymał z woli matki po swoim ojcu, Tomie Riddle'u. Marvolo z kolei jest imieniem ojca jego zmarłej matki.
Przez zdecydowaną większość społeczeństwa czarodziejów nazywany był „sam-wiesz-kim” bądź „tym, którego imienia nie wolno wymawiać”. Jednymi z nielicznych, którzy nie bali się wymawiać „Lord Voldemort”, byli Albus Dumbledore i Remus Lupin. Również Harry Potter nie miał oporów przed wymawianiem tego imienia, choć gdy to zrobił, wszyscy na ogół mieli o to do niego pretensje. Śmierciożercy nazywali go "Czarnym Panem".
Historia.
Przeszłość.
Tom Marvolo Riddle urodził się 31 grudnia 1926 roku. Jego matka, Meropa Gaunt, była czarownicą, która zakochała się w mugolu, Tomie Riddle'u. Był on przystojnym i bogatym paniczem, a Meropa nie dość, że nie była urodziwa, to jeszcze żyła w nędzy. Dlatego też podstępnie podała mu eliksir miłosny, aby ten się w niej zakochał. Według Albusa Dumbledore’a musiała ona okresowo podawać mu kolejne dawki, aby czar nie prysł, jednakże w pewnym momencie zaprzestała tego myśląc, że skoro spędzili razem tyle czasu i spodziewają się dziecka, Tom naprawdę się w niej zakochał. Nadzieje okazały się jednak płonne, gdyż Tom Riddle natychmiast ją opuścił i już nigdy do niej nie powrócił. Voldemort był więc czarodziejem półkrwi.
Opuszczona matka Toma tułała się, nie mogąc odnaleźć się po stracie bliskiej osoby. Dumbledore podejrzewał, że mogła stracić swe magiczne zdolności lub zaprzestała ich używania. Gdy zbliżał się czas porodu, sprzedała medalion Salazara Slytherina (późniejszy horkruks) Burke'owi, który był współwłaścicielem sklepu „Borgin &amp; Burkes”. Meropa nie była świadoma wysokiej wartości medalionu, więc sprzedała go za 10 galeonów. Następnie udało się jej odnaleźć sierociniec, w którym urodziła dziecko, które poleciła nazwać właśnie "Tomem Marvolo Riddle’em". Zmarła godzinę po porodzie.
Tom wychowywał się w sierocińcu. Zauważył, że potrafi w wyjątkowy sposób kontrolować rzeczywistość: sprawiać w niezwykły sposób fizyczny ból i przykrość osobom, które go denerwowały, nigdy jednak nie przyłapano go na gorącym uczynku. Potrafił także rozmawiać z wężami. Z powodu dziwnych zjawisk, które działy się wokół niego, bano się go. On sam był jednak przygotowany na to, aby uwierzyć, że jest, jak sam to określił, „wyjątkowy”.
Z wyglądu przypominał ojca, ale ustosunkowanie się do mugoli, „szlam” i „zdrajców krwi” odziedziczył po dziadku od strony matki.
Pierwszy etap życia Toma kończy się w lipcu 1937 roku, wraz z wizytą Albusa Dumbledore’a, pełniącego wówczas funkcję nauczyciela transmutacji w Hogwarcie, który przyniósł Riddle'owi list z propozycją nauki w szkole dla czarodziejów. Chłopiec dowiedziawszy się o swym czarodziejskim pochodzeniu zapytał, które z jego rodziców było czarodziejem. Dowiedziawszy się, że była to matka, nie mógł w to uwierzyć, ponieważ zmarła ona w tak prozaiczny, „mugolski” sposób, po czym zostawiła go w mugolskim sierocińcu, co kłóciło się z jego wyobrażeniem o czarodziejskiej mocy, która się w nim budziła. Już wtedy miał on wstręt do wszystkiego, co zwykłe; stąd też jego niechęć do pospolitego imienia „Tom”.
Tom Riddle rozpoczął naukę w Hogwarcie w wieku jedenastu lat i został przydzielony do Slytherinu. Szybko zdobył zaufanie grona pedagogicznego, które widziało w nim wyjątkowo zdolnego młodzieńca. Jedyną osobą, która mu nie ufała był Dumbledore, który w czasie pierwszego spotkania zaobserwował jego pragnienie potęgi i skłonność do okrucieństwa.
Do wyróżniających się wydarzeń należy odkrycie i otworzenie Komnaty Tajemnic w czasie piątego roku nauki (1942 rok), co było możliwe dzięki odkryciu, że Tom Riddle jest potomkiem jednego z założycieli Hogwartu, Salazara Slytherina. Za sprawą Bazyliszka strzegącego Komnaty zginęła uczennica (której duch był później nazywany Jęczącą Martą). Riddle będący wówczas prefektem i wzorowym uczniem łatwo przekonał wszystkich, że odpowiedzialny za ataki jest miłośnik niebezpiecznych stworzeń, Rubeus Hagrid, który został z tego powodu wydalony ze szkoły.
Riddle zaczął również studiować tajniki czarnej magii. Dowiedział się o istnieniu horkruksów, jednak nie mógł znaleźć więcej informacji o nich w książkach. Jako wzorowy uczeń, użył swojego czaru osobistego, by wydobyć te informacje od profesora Slughorna.
W szkole zaczął też gromadzić wokół siebie osoby, tak jak on pragnące zdobyć potęgę i władzę. Z powodu swoich zdolności szybko stał się ich nieformalnym przywódcą. Później grupa ta była rdzeniem przyszłych śmierciożerców. W Hogwarcie również zaprojektował on sobie nowe nazwisko – Lord Voldemort, a także odkrył tajemnicę swojego pochodzenia.
Pewnego lata, podczas wakacji, Tom odwiedził wioskę Little Hangleton, z której pochodzili jego rodzice. W domu swojej matki zastał wuja Morfina, który natychmiast dostrzegł jego podobieństwo do „tego mugola”. Morfin był zaskoczony, gdy chłopak przemówił do niego językiem wężów i wyjaśnił pomyłkę. Następnie Tom oszołomił wuja, zabrał mu różdżkę i udał się do domu, który wskazał mu Morfin, by w akcie zemsty zamordować swojego ojca i dziadków. Po dokonaniu zbrodni wrócił do domu wuja i zmodyfikował jego pamięć, aby myślał, że to on zamordował mugoli. W ten sposób Morfin trafił do Azkabanu, a Tom przechwycił rodzinną pamiątkę – pierścień z „herbem” Peverellów.
Kiedy Tom miał 18 lat zaczął starać się o posadę nauczyciela w szkole Magii i Czarodziejstwa w Hogwarcie, jednak dyrektor prof. Dippet powiedział mu, że jest na to za młody. Zachęcił go jednak, by zgłosił się po paru latach.
Tom zatrudnił się więc w czarnomagicznym sklepie Borgina i Burkesa, gdzie odnalazł medalion Slytherina, kupiony za marne grosze od jego matki. Zawarł również znajomość z zamożną czarownicą, Hepzibah Smith, która była w posiadaniu pucharu Helgi Hufflepuff. Tom zamordował kobietę, ukradł puchar, a jej skrzatce domowej wszczepił fałszywe wspomnienia, by wyglądało na to, że przypadkowo otruła swoją panią. Następnie Riddle wyjechał do Albanii, gdzie na podstawie informacji uzyskanych od ducha Ravenclawu – Szarej Damy, udało mu się odnaleźć zaginiony diadem Roweny Ravenclaw.
Kilka lat później Tom przyszedł do Hogwartu by ponownie prosić o posadę nauczyciela, jednak następca prof. Dippeta, Dumbledore, odmówił mu. Dumbledore był przekonany, że Riddle zbiera pamiątki po założycielach Hogwartu i zamienia je w horkruksy. Celem Riddle’a był tak naprawdę miecz Godryka Gryffindora – ostatni przedmiot po założycielach szkoły. Wściekły Riddle prawdopodobnie rzucił klątwę na posadę nauczyciela obrony przed czarną magią, przez co każdy następny nauczyciel tego przedmiotu nie pracował w Hogwarcie dłużej niż rok. Podczas tej wizyty w zamku, Tom ukrył diadem Roveny Ravenclaw w Pokoju Życzeń.
W latach 60. wraz ze wzrostem potęgi Voldemort rozpoczął wcielanie swoich planów w życie. Dążył do zapewnienia sobie nieśmiertelności, podporządkowanie świata mugoli czarodziejom z sobą na czele oraz zabicia czarodziejów pochodzenia mugolskiego. Masowo mordowano mugoli i czarodziejów, którzy nie walczyli po stronie Czarnego Pana. Narastało wrażenie osaczenia i nieustannego niebezpieczeństwa. Gdy sytuacja zaczęła się dramatycznie pogarszać, Dumbledore, jedyna osoba, przed którą Voldemort czuł respekt, założył organizację zwaną Zakonem Feniksa, która miała na celu zwalczanie rosnącego zagrożenia. Voldemort przyjął tzw. Mroczny Znak jako logo działalności swojej i śmierciożerców.
Zimą 1979 roku lub wiosną 1980 roku, w Gospodzie „Pod Świńskim Łbem” Sybilla Trelawney wypowiedziała Albusowi Dumbledore przepowiednię dotyczącą Voldemorta, którą częściowo podsłuchał pod drzwiami Severus Snape.
Nie dosłyszał drugiej części, gdyż wyrzucono go z baru. Przekazał jednak Voldemortowi wszystko, co zdołało uchwycić jego ucho. Voldemort postanowił wyeliminować zagrożenie płynące od wybranego dziecka: Nevilla Longbottoma lub Harry’ego Pottera. Snape − zakochany w matce Harry’ego odkąd ją poznał − prosił Voldemorta, aby ją oszczędził. Sami Potterowie byli świadomi zagrożenia, które nad nimi ciążyło. Zaczęli się ukrywać, a Snape postanowił ratować Lily Potter zwracając się do Dumbledore’a o pomoc.
W wyniku nielojalności jednego z przyjaciół Jamesa Pottera w Halloween (31 października) 1981 roku Voldemort odkrył azyl Potterów. Zabił ojca, a następnie matkę, która zaoferowała mu wcześniej swoje życie w zamian ocalenie syna. Magiczna ochrona zapewniona ofiarą Lily, czyli starożytna magia miłości lub najwyższego poświęcenia w imię miłości, sprawiła, że śmiercionośne zaklęcie odbiło się od dziecka. Ugodziwszy Voldemorta, który nie rozumiał tej siły i przez to ją ignorował, wyrwało jego okaleczoną tworzeniem horkruksów duszę od ciała. Część owej duszy utknęła w młodym, osieroconym chłopcu. Znając tylko pierwszą część przepowiedni i próbując zabić Pottera, Lord Voldemort nieświadomie wypełnił ją, naznaczając go jako "równego sobie". Czarodzieje w większości, z wyjątkiem m.in. Albusa Dumbledore, Augusty Longbottom oraz Severusa Snape byli przekonani, że Voldemort nie żyje.
Teraźniejszość.
Harry został oddany pod opiekę ciotki. Stało się tak, bo tylko w domu krewnych Harry był chroniony przez ostatnie życzenie swojej matki. Dumbledore rzucił wymyślne zaklęcia na dom jego krewnych, by żaden śmierciożerca ani sam Czarny Pan nie mogli go tam dopaść. Petunia przypieczętowała je, gdy wzięła siostrzeńca pod swój dach. Wraz z listem od Dumbledore’a, wyjaśniającym wszystko.
Tymczasem Tom Marvolo Riddle został wyrwany ze swego ciała i był czymś mniejszym, niż duch. Wciąż jednak żył. Pozbawiony ciała i mocy, udał się do głębokiej albańskiej puszczy by tam przez następne lata zmuszać się tylko i wyłącznie do istnienia. Bezustannie, bez snu czekał też na swoich zwolenników w nadziei, że ktoś go odnajdzie.
Pierwszy raz Voldemort spróbował odtworzyć sobie ciało w czerwcu 1992 roku, starając się wykraść z Hogwartu kamień filozoficzny mogący posłużyć do produkcji eliksiru życia. Chciał to zrobić rękoma profesora Kwiryniusza Quirrella, który uzyskał posadę w Hogwarcie na stanowisku nauczyciela obrony przed czarną magią. Przejęciu Kamienia zapobiegł Harry Potter wraz z Ronem Weasleyem i Hermioną Granger.
Kolejna okazja nadarza się w czerwcu 1993 roku, gdy w ręce Ginny Weasley trafił pamiętnik młodego Riddle’a. Cząstka jego duszy, zaklęta w dzienniku, powoli wysysała życie z nieświadomej dziewczynki, tym samym stając się bardziej materialną. Ginny zwierzała się w starym dzienniku Riddle’a ze swoich trosk, ten zaś uzależniał ją od siebie. Jego plany ponownie pokrzyżował, wraz z Ronem i Hermioną, Harry Potter, który zniszczył dziennik kłem Bazyliszka.
Ostatecznie Voldemort odtworzył swoje ciało pod koniec Turnieju Trójmagicznego, 24 czerwca 1995 roku za sprawą Petera Pettigrew, torturowania Berty Jorkins, wiernego śmierciożercy Bartemiusza Crouch Juniora i pośredniej kontroli nad Bartemiuszem Crouchem Seniorem. Składnikami nowego ciała była krew Harry’ego, kości ojca i ręka Pettigrew. Tarcza ochronna stworzona przez Lily Potter: tarcza miłości, przestała działać. Czarnoksiężnik mógł dotknąć chłopca bez konsekwencji. Tylko Albus Dumbledore wiedział, co to będzie oznaczać. Rozproszony Zakon Feniksa został reaktywowany. Stowarzyszenie zmuszono do działania w ukryciu z powodu niewiary ministra magii w powrót Voldemorta.
Dzięki tak zdobytemu czasowi czarnoksiężnik miał do dyspozycji cały rok, w ciągu którego przeciągnął na swoją stronę dementorów, wilkołaki i część olbrzymów. Każda z tych społeczności miała swoje korzyści z przyłączenia się do Voldemorta. W szeregi armii czarnoksiężnika zaprzęgnięto inferiusy. Również wtedy doszło do masowych ucieczek niebezpiecznych czarodziejów z Azkabanu. W połowie 1996 roku, wykorzystując umysłowe połączenie z Harrym Potterem, Voldemort skłonił go do wybrania się do Ministerstwa Magii, aby zdobyć pełną treść przepowiedni. Podnieść z miejsca zabezpieczonego czarami mógł ją tylko ten, którego dotyczyła. W ślad za nim wysłał śmierciożerców, którzy mieli ją zdobyć po uzyskaniu do niej dostępu przez Pottera. W ferworze walki przepowiednia uległa zniszczeniu, przy czym ani Harry, ani żaden ze śmierciożerców nie słyszał jej treści. W ministerstwie zjawił się sam Voldemort, który ponownie chciał pozbawić życia Harry’ego, co uniemożliwił mu Dumbledore wraz z częścią Zakonu Feniksa. Voldemort posiadł ciało Harry’ego i tak chciał by dyrektor zgładził ucznia, ale Czarny Pan został pokonany miłością, którą „Chłopak Który Przeżył” wypełnił siebie. Riddle został zmuszony do ucieczki, a Minister Magii, aurorzy oraz pozostali pracownicy widzieli go i uznali powrót czarnoksiężnika.
Po przegranej w Ministerstwie Voldemort wraz ze śmierciożercami szerzył terror i zniszczenie, również w świecie mugoli. Czarnoksiężnik, rozczarowany ich działaniami, ukarał swoich popleczników, w niełaskę popadł Lucjusz Malfoy, którego synowi zlecił on zadanie zabicia Dumbledore’a. W tym czasie dyrektorowi szkoły udało się zniszczyć drugi horkruks – pierścień Marvolo Gaunta. Jemu i Potterowi udało się odkryć istnienie oraz prawdopodobną postać wszystkich horkruksów.
Ponieważ różdżka Voldemorta zawiodła w pierwszym starciu z Harrym, czarnoksiężnik uprowadził Ollivandera, wytwórcę różdżek. Ten powiedział mu o bliźniaczych rdzeniach i doradził użycie innej różdżki. Voldemort zabrał więc różdżkę Lucjuszowi Malfoyowi, jednak i ta nie była w stanie mu pomóc w starciu z Harrym. Voldemort postanowił więc odnaleźć legendarną Czarną Różdżkę. W tym celu udał się do innego wytwórcy różdżek – Gregorowicza, który wyznał, że był w jej posiadaniu, ale została mu ona skradziona wiele lat temu przez pewnego młodzieńca. Okazał się nim Gellert Grindewald – przyjaciel Albusa Dumbledore’a z młodości, a później budzący trwogę czarnoksiężnik. Voldemort odnalazł go w jego własnym więzieniu „Nurmengrad” i dowiedział się, że tym który go pokonał i zdobył Czarną Różdżkę, był Dumbledore. Voldemort wrócił więc do Hogwartu i włamał się do grobowca byłego dyrektora, aby wykraść mu różdżkę.
Przez kolejny rok Harry Potter wraz z dwójką przyjaciół kontynuował wyszukiwanie pozostałych horkruksów, a sam Voldemort miał okazję do zaprowadzenia nowego porządku. Strach i niepewność były silniejsze od atmosfery sprzed jego upadku. Niemniej był on w dalszym ciągu zaniepokojony Potterem i próbował śledzić jego poczynania. Dopiero dzięki informacjom o włamaniu się Pottera do skarbca Lestrange’ów zauważył stratę prawie wszystkich horkruksów. Zdecydował się trzymać blisko swojego węża, Nagini.
Świadomy niebezpieczeństwa Voldemort przystąpił do szturmu na szkołę, w której obronie stanęła cała kadra nauczycielska, część dorosłych uczniów oraz Zakon Feniksa. W międzyczasie, zniszczeniem pozostałych horkruksów zajęła się Hermiona z Ronem, która to przebiła kłem bazyliszka czarkę Helgi Hufflepuff ze skarbca Bellatrix w Komnacie Tajemnic. Crabbe przypadkiem spalił zaklęciem Szatańskiej Pożogi diadem Roweny Ravenclaw. Natomiast przywódca śmierciożerców zabił Snape’a, który według niego miał być panem Czarnej Różdżki. Postawiwszy ultimatum Voldemort wezwał Pottera do stawienia się w Zakazanym Lesie. Tam Potter, który zrezygnował z możliwości obronienia się, został ugodzony zaklęciem "Avada Kedavra". Nie spowodowało jednak ono jego śmierci, lecz zniszczyło pozostającą w nim przez 17 lat część duszy Voldemorta. Czarny Pan przerwał zatem połączenie z „wybrańcem”, który to sam przestał być horkruksem. Oszukany przez Narcyzę Malfoy postanowił publicznie pokazać martwe – jak mu się zdawało – ciało młodzieńca na zamku. Niedługo potem Nagini, ostatni już horkruks, została ścięta mieczem Gryffindora przez Neville’a Longbottoma.
Śmierć/Epilog.
W pierwszych godzinach 2 maja 1998 roku wywiązała się ostatnia walka między śmierciożercami a obrońcami zamku. Lord Voldemort przystąpił do pojedynku z innymi nauczycielami: McGonnagall, Flitwickiem i Slughornem. Tuż po tym jak zobaczył, że Bellatrix Lestrange została zabita przez Molly Weasley wpadł w szał, ale Harry rzucił między kobietę a niego zaklęcie tarczy i ujawnił się wszystkim. Bitwa zamilkła i Harry wyjawił wszystko swemu wrogowi: o zniszczeniu wszystkich horkruksów, ochronie jaką zapewnił swoim przyjaciołom, gdy sam oddał życie w Zakazanym Lesie, zdradzie Snape’a, która ciągnęła się przez 18 lat, przyczynie tej zdrady oraz że to Draco był panem Czarnej Różdżki do czasu, gdy został rozbrojony w swoim domu przez Pottera. Zaklęcie Avada Kedavra rzucone Czarną Różdżką w Pottera odbiło się od zaklęcia Expelliarmus rzuconego przez prawdziwego pana Czarnej Różdżki i doprowadziło do śmierci Voldemorta. Skorupę zwłok zbrodniarza wyniesiono z wielkiej sali Hogwartu. Ułożono je w osobnej komnacie, z dala od ciał Freda, Tonks, Lupina, Colina Creeveya i pięćdziesięciu innych, którzy zginęli w walce.
Horkruksy.
Horkruks (ang. "Horcrux") – pojęcie stworzone przez Joanne Kathleen Rowling na potrzeby serii Harry Potter. Pojęcie to oznacza obiekt przechowujący fragment duszy czarodzieja, co daje mu uniezależnienie życia duszy od życia ciała: czarodziej może zostać zabity tylko wtedy, gdy najpierw zniszczone zostaną wszystkie horkruksy, a następnie jego ciało. Zaklętym obiektem może być zarówno dowolny przedmiot, jak i istota żyjąca.
W wyniku fascynacji Voldemorta liczbą siedem (co widoczne jest we wspomnieniu Slughorna), Dumbledore sugeruje Harry’emu Potterowi, że Voldemort rozszczepił swoją duszę na tyle właśnie fragmentów (sześć horkruksów i kawałek pozostający w jego ciele). W siódmej części serii okazuje się, że także Potter jest nieumyślnie stworzonym przez Voldemorta horkruksem.
Tworzenie.
Horkruks to jeden z najbardziej czarnomagicznych przedmiotów powieściowego świata czarodziejskiego. Stworzenie horkruksa jest możliwe, kiedy czarodziej "popełni akt największego zła" – uśmierci drugiego człowieka, a następnie wypowie zaklęcie, które można znaleźć w księdze "Tajemnice najczarniejszej magii", o której czytelnik dowiaduje się w siódmym tomie Harry’ego Pottera, i zamknie część swojej duszy w obiekcie. Utworzywszy jednego horkruksa czarodziej może dzielić dalej swoją duszę, tworząc kolejne, jednakże księga "Tajemnice najczarniejszej magii" ostrzega, jak bardzo niestabilna staje się dusza już po stworzeniu jednego horkruksa. Czarnoksiężnikiem, który stworzył ich wyjątkowo dużo, był Lord Voldemort. Dzięki nim uniknął śmierci po odbiciu zaklęcia, które miało zabić Harry’ego. Wiadomo, że stworzył ich siedem (jeden przypadkowo), dzieląc swoją duszę na osiem części (ostatnia w jego ciele).
Zniszczenie.
Księga "Tajemnice najczarniejszej magii" mówi, że połączyć duszę z powrotem w całość może tylko skrucha – ból tego, co się zrobiło, może zabić czarodzieja, który podzielił swoją duszę. Samo zgniatanie i użycie najprostszych zaklęć nie niszczy go, gdyż czarodziej, który tworzy horkruksa, używa na nim tak potężnych zaklęć, iż tylko sposoby, które dorównują swoją mocą tym zaklęciom, mogą zniszczyć horkruksa. Metodą na zniszczenie horkruksa jest np. dźgnięcie kłem bazyliszka (gdyż jad bazyliszka jest niezwykle silną trucizną), użycie zaklęcia Szatańskiej Pożogi albo uderzenie mieczem Gryffindora (nasączonego wcześniej jadem bazyliszka). Odosobnionym przypadkiem zniszczenia horkruksa inną metodą jest użycie zaklęcia Avada Kedavra na Harrym Potterze, ponieważ cząstka duszy Lorda Voldemorta mieszkała w jego ciele.
Horkruksy Lorda Voldemorta.
Lord Voldemort miał ambicję podzielenia swojej duszy na siedem części, zabijając matkę Harry’ego stworzył nieświadomie dodatkowy horkruks, podzieliwszy się ostatecznie na osiem części (ósma w ciele samego Voldemorta).
Etymologia.
Nie ma oficjalnego (pochodzącego od autorki lub wydawnictwa) wyjaśnienia nazwy, dlatego powstało wiele interpretacji i możliwych tłumaczeń próbujących wyjaśnić nazwę.
Mugglenet (strona tworzona przez fanów) sugeruje połączenie "hors" od francuskiego słowa "dehors": poza (w znaczeniu – na zewnątrz) i angielskiego "crux", co znaczy esencja, substancja, rdzeń, istota (ale ma także wiele innych znaczeń, również związanych z cierpieniem i bólem). To tłumaczenie nawiązuje do istoty horkruksu jako fragmentu duszy wyjętego poza ciało.
W języku staroangielskim "hor" lub "hore" znaczy: brudny, zły, nieczysty, natomiast "crux oznacza pojemnik, naczynie, dzban."
W tym kontekście "horkruks" może oznaczać 'nieczysty pojemnik' i odnosić się do funkcji i procesu tworzenia tych przedmiotów. Był tworzony przy pomocy morderstwa i najczarniejszej magii. W języku angielskim słowo "whore" – czyt. "hor" (wulgarnie o prostytutce) odnosi się właśnie do natury horkruksa (zła które w sobie ukrywa, profanującego przedmioty). Duch córki Roveny Ravenclaw wspomina, że diadem jej matki został splugawiony najczarniejszą magią. A horkruksy były postrzegane jako przedmioty nieczyste i zawierające zło.
W łacińskim nazewnictwie gwiazdozbiorów znajdują się m.in. dwie konstelacje: jedna o nazwie "Crux", której nazwa tłumaczona jest jako "Krzyż" i druga o nazwie "Horologium", w skrócie "Hor", co tłumaczone jest jako "Zegar". Tłumaczenie całego słowa "horkruks" może oznaczać tyle, co "zegar cierpienia".
Różdżka.
Tom Riddle kupił swoją pierwszą różdżkę pod koniec sierpnia 1937 roku. Była wykonana z cisu, zawierała pióro feniksa. Miała trzynaście i pół cala długości i cechowała się dużą mocą. Została wyprodukowana przez Ollivandera.
Voldemort do zabicia swojego ojca i mugolskich dziadków użył różdżki Morfina Gaunta, po to aby zrzucić winę na niego.
Był zadowolony ze swojej różdżki aż do 24 czerwca 1995 roku, kiedy jego różdżka nie zadziałała tak, jak chciał, w starciu z Harrym Potterem. Voldemort porwał Ollivandera, który radził mu użyć innej różdżki. Posłuchał tej rady i pożyczył różdżkę od Lucjusza Malfoya (wiąz i włókno ze smoczego serca). Jednak Voldemort ponownie poniósł porażkę. W starciu z Harrym różdżka Lucjusza pękła.
Voldemort dowiedział się o Czarnej Różdżce, która czyniła jej posiadacza niezwyciężonym. Od tej pory swoje wysiłki skupił na odnalezieniu jej. Podczas poszukiwań używał swojej cisowej różdżki.
Gdy udało mu się zlokalizować różdżkę, okazało się, że jej właścicielem był Dumbledore. Voldemort udał się więc do Hogwartu, gdzie zabrał różdżkę z grobu dyrektora. Był zawiedziony, gdyż różdżka nie miała nadzwyczajnej mocy. Później odkrył, że działo się tak dlatego, iż nie był jej prawowitym właścicielem.
Ekranizacja.
W filmie "Harry Potter i Kamień Filozoficzny" głosu użyczał mu Richard Bremmer. Młodego Voldemorta ("Harry Potter i Komnata Tajemnic") gra Christian Coulson. Natomiast w filmach "Harry Potter i Czara Ognia" i "Harry Potter i Zakon Feniksa" oraz "" () odrodzonego Voldemorta grał Ralph Fiennes. W "Harry Potter i Książę Półkrwi" Hero Fiennes Tiffin gra 11-letniego Voldemorta, zaś Frank Dillane wcielił się w 16-letniego Czarnego Pana.

</doc>
<doc id="97691" url="https://pl.wikipedia.org/wiki?curid=97691" title="Simon Ammann">
Simon Ammann

Simon Ammann (ur. 25 czerwca 1981 w Grabs) – szwajcarski skoczek narciarski, reprezentant klubu SSC Toggenburg, a wcześniej RG Churfirsten.
Jeden z najbardziej utytułowanych skoczków narciarskich w historii tej dyscypliny. Czterokrotny indywidualny mistrz olimpijski (po dwa tytuły w 2002 i 2010 roku). Czterokrotny medalista mistrzostw świata w narciarstwie klasycznym – mistrz i wicemistrz z 2007 roku oraz brązowy medalista w 2009 i 2011 roku. Mistrz świata w lotach narciarskich w 2010 roku.
Zdobywca Kryształowej Kuli za zwycięstwo w Pucharze Świata 2009/2010, drugi zawodnik sezonów 2008/2009 i 2010/2011 oraz trzeci sezonu 2006/2007 w Pucharze Świata w skokach narciarskich. Zdobywca Pucharu KOP w sezonie 2009/2010. Trzeci zawodnik Pucharu Świata w lotach narciarskich w sezonach 2006/2007 (nieoficjalnie), 2008/2009, 2009/2010 i 2011/2012. Drugi zawodnik 57. i 59. edycji Turnieju Czterech Skoczni oraz trzeci zawodnik 55. i 62. Turnieju Czterech Skoczni. Zwycięzca Turnieju Nordyckiego 2010 oraz trzeci zawodnik tego turnieju w latach 2004, 2007 i 2009. Zwycięzca 23 konkursów zaliczanych do klasyfikacji Pucharu Świata.
Zwycięzca Letniego Grand Prix 2009 i zaliczanego do niego Turnieju Czterech Narodów. Drugi zawodnik Letniego Grand Prix 2008.
Sześciokrotny triumfator konkursów Letniego Grand Prix.
Rekordzista Szwajcarii w długości skoku narciarskiego. Wielokrotny medalista mistrzostw krajowych.
W 2009 roku jego imieniem nazwano 70-metrową skocznię narciarską w Einsiedeln.
Życie prywatne.
Simon Ammann urodził się 25 czerwca 1981 w Grabs w rodzinie Heinricha i Margith. Ma dwóch braci – Eliasa i Josiasa, oraz dwie siostry – Stefanie i Magdalenę. Jego rodzice prowadzą gospodarstwo rolne, jednak sam Simon Ammann nigdy nie był zainteresowany pracą w tym zawodzie. Zdał maturę i tym samym zdobył średnie wykształcenie. Obecnie studiuje informatykę i elektrotechnikę na Politechnice Federalnej w Zurychu. Mieszka w Schindellegi. 25 czerwca 2010 w miejscowości Pfäffikon wziął ślub z Rosjanką Janą Janowską. W październiku 2014 roku na świat przyszło ich pierwsze dziecko, syn Théodore, w styczniu 2017 urodziła im się córka – Charlotte, a w maju 2020 przyszedł na świat ich drugi syn – Aaron.
Przebieg kariery.
O swoim talencie do skoków narciarskich Simon Ammann dowiedział się przypadkowo. W szwajcarskich szkołach podstawowych dzieci próbują różnych dyscyplin sportowych. Ammann pierwszy skok oddał w roku 1991 w wieku dziewięciu lat na skoczni w Wildhaus (K-25). Został wówczas objęty szkoleniem.
1997/1998.
Puchar Świata – 70. miejsce.
Simon Ammann zadebiutował w Pucharze Świata w pierwszym konkursie Turnieju Czterech Skoczni 1997/1998 w Oberstdorfie. Zajął wówczas 15. miejsce, dzięki czemu zdobył pierwsze w karierze punkty PŚ. 5 lutego 1998 na skoczni w Sapporo uplasował się na 25. miejscu, co drugi raz w karierze dało mu punkty do klasyfikacji zawodów tej rangi. 21 marca na Velikance w Planicy zajął 38. miejsce, a dzień później był 43. W łącznej klasyfikacji Pucharu Świata 1997/1998 Ammann został sklasyfikowany na 70. miejscu z 22 punktami.
Turniej Czterech Skoczni – 48. miejsce.
W Turnieju Czterech Skoczni 1997/1998 Simon Ammann wystartował tylko w dwóch spośród czterech konkursów. 29 grudnia 1997 na skoczni w Oberstdorfie zajął piętnastą lokatę. Do noworocznego konkursu w Garmisch-Partenkirchen nie awansował. 4 stycznia na Bergisel w Innsbrucku zajął ostatnie, 50. miejsce. Nie wystartował w ostatnim konkursie turnieju i zajął ostatecznie 48. miejsce w klasyfikacji.
Mistrzostwa świata juniorów – 8. miejsce.
Przed Zimowymi Igrzyskami Olimpijskimi 1998 w Nagano wystartował indywidualnie w mistrzostwach świata juniorów w narciarstwie klasycznym. Na skoczni w szwajcarskim Sankt Moritz uplasował się na 8. miejscu.
Igrzyska olimpijskie – 35. i 39. miejsce.
Debiut w zimowych igrzyskach olimpijskich Simon Ammann zaliczył w 1998 w Nagano. 8 lutego podczas konkursu drużynowego na dużej skoczni, wraz z Sylvainem Freiholzem, Marco Steinauerem i Bruno Reutelerem, zajął szóstą pozycję. Trzy dni później w indywidualnym konkursie na normalnej skoczni Ammann był 35. 15 lutego na dużej skoczni sklasyfikowany został na 39. pozycji.
1998/1999.
Puchar Świata – niesklasyfikowany.
W sezonie 1998/1999 Simon Ammann tylko cztery razy wystąpił w konkursach głównych Pucharu Świata w skokach narciarskich. Pierwszy raz 30 grudnia w Oberstdorfie, gdzie zajął 47. miejsce. 10 stycznia w Engelbergu zajął najwyższe w sezonie miejsce, 33. 11 marca na skoczni Lugnet w Falun był 37. Trzy dni później na Holmenkollbakken w stolicy Norwegii zajął ostatnią, 50. lokatę. W całym sezonie Ammann nie zdobył ani jednego punktu Pucharu Świata, w wyniku czego nie został sklasyfikowany.
Turniej Czterech Skoczni – 62. miejsce.
W Turnieju Czterech Skoczni 1998/1999 Ammann zakwalifikował się tylko do pierwszego konkursu. 30 grudnia 1998 na skoczni Schattenbergschanze w Oberstdorfie zajął 47. pozycję. W pozostałych konkursach nie wystartował, gdyż nie przeszedł kwalifikacji. W klasyfikacji Turnieju Simon Ammann zajął 62. miejsce, zdobywając 89 punktów.
Mistrzostwa świata – 26. miejsce.
26 lutego 1999 w Ramsau Simon Ammann zadebiutował w konkursie o mistrzostwo świata w skokach narciarskich. Zajął wówczas 26. lokatę, o dwa miejsca wyprzedzając Adama Małysza.
1999/2000.
Letnie Grand Prix – 37. miejsce.
W 1999 roku Simon Ammann zadebiutował w Letnim Grand Prix, zajmując w konkursie w Hinterzarten 24. miejsce. W kolejnym konkursie (w Courchevel) był 41. miejsce. Wystartował jeszcze w ostatnim konkursie LGP w Sapporo, gdzie zajął najwyższe 14. miejsce.
Puchar Świata – 45. miejsce.
W sezonie 1999/2000 Simon Ammann kilka razy zdobył punkty do klasyfikacji Pucharu Świata. W inauguracji sezonu, 27 listopada 1999 w Kuopio zajął 21. miejsce, co dało mu dziesięć punktów Pucharu Świata. Dzień później na tej samej skoczni był 67. 4 grudnia na skoczni w Predazzo Ammann był 22. Dzień później zajął najwyższe w sezonie, dwunaste miejsce. Dwa tygodnie później podczas zawodów Pucharu Świata w Zakopanem Simon Ammann zajął 44. i 48. miejsce. 8 stycznia 2000 w Engelbergu Ammann został sklasyfikowany na 49. miejscu, wyprzedzając tylko Franka Löfflera i Jöla Morreroda. Następnego dnia na tej samej skoczni był 31. 23 stycznia na skoczni Ōkurayama w Sapporo Ammann zajął 32. pozycję. Trzy dni później w Hakubie był 38. 26 lutego 2000 na skoczni w Iron Mountain uplasował się na 36. miejscu, a dzień później zajął 26. miejsce, dzięki czemu zdobył ostatnie punkty do klasyfikacji Pucharu Świata w sezonie. Ostatni występ Ammanna w sezonie 1999/2000 miał miejsce 12 marca 2000 na skoczni Holmenkollbakken w Oslo. Zajął wówczas 44. miejsce. W łącznej klasyfikacji sezonu 1999/2000 Simon Ammann zdobył 48 punktów, co dało mu 45. lokatę.
Turniej Czterech Skoczni – 70. miejsce.
W Turnieju Czterech Skoczni 1999/2000 Simon Ammann zaliczył tylko jeden występ. 29 grudnia 1999 podczas pierwszego z konkursów Turnieju na skoczni Schattenbergschanze w Oberstdorfie zajął 44. miejsce, uzyskując 68,2 punktu. W kwalifikacjach do pozostałych trzech konkursów zajął miejsca poza 50. Z tego powodu nie wystartował w konkursach i w końcowej klasyfikacji Turnieju zajął 70. miejsce.
2000/2001.
Letnie Grand Prix – nieklasyfikowany.
W pierwszym z konkursów Letniego Grand Prix 2000, 6 sierpnia na skoczni w Hinterzarten był 46. Trzy dni później w Kuopio zajął 48. miejsce. 14 sierpnia w Courchevel uplasował się na 43. miejscu. 26 sierpnia w Hakubie zajął 35. pozycję, a dzień później na tej samej skoczni był 43. 2 września na skoczni Ōkurayama w Sapporo został sklasyfikowany na 39. miejscu, a w ostatnim z konkursów, dzień później na tej samej skoczni był 33.
Puchar Świata – niesklasyfikowany.
W sezonie 2000/2001 Simon Ammann wystąpił tylko w jednym konkursie zaliczanym do Pucharu Świata w skokach narciarskich. 3 grudnia 2000 na skoczni Puijo w Kuopio zajął 41. miejsce z notą 64,5 punktu.
2001/2002.
Letnie Grand Prix – 22. miejsce.
Występy w Letniej Grand Prix na igelicie w 2001 Ammann rozpoczął od drugiego konkursu tej imprezy. Na skoczni K-95 w Hinterzarten po skoku na 90,5 metra (103,5 punktu) nie przeszedł do drugiej serii konkursu. W następnych zmaganiach na obiekcie K-120 w Courchevel oddał skoki na 114 i 118 metrów, co dało mu łącznie 214,6 punktów i 11. miejsce w klasyfikacji konkursu. W kolejnych zawodach na skoczni K-105 w Stams, po skokach na 105 i 107,5 metra, uplasował się na 5. miejscu. W trzech następnych i ostatnich zawodach turnieju, które odbyły się w Japonii (w Sapporo na skoczni K-120 i dwa razy w Hakubie na skoczni K-120) nie brał udziału. W generalnej klasyfikacji indywidualnej zajął 22. miejsce ex aequo ze Stephanem Hocke. Obaj uzyskali o 328 punktów mniej niż zwycięzca imprezy – Adam Małysz.
Puchar Świata – 7. miejsce.
Sezon 2001/2002 Pucharu Świata w skokach narciarskich Ammann rozpoczął 23 listopada 2001 w konkursie na skoczni Puijo w Kuopio. Zajął wówczas 30. miejsce, co dało mu jeden punkt do klasyfikacji Pucharu Świata. 15 grudnia na skoczni w Engelbergu pierwszy raz w karierze zajął miejsce w pierwszej dziesiątce zawodów rangi Pucharu Świata. Był siódmy. Następnego dnia na tej samej skoczni pierwszy raz w karierze stanął na podium zawodów Pucharu Świata. Zajął drugą pozycję, przegrywając tylko z Adamem Małyszem. 21 grudnia 2001 na skoczni w Predazzo uplasował się na trzeciej pozycji, tuż za Małyszem i Andreasem Widhölzlem. Dzień później Ammann był drugi, za Adamem Małyszem.
11 stycznia 2002 podczas treningu przed konkursem Pucharu Świata w Willingen Simon Ammann zaliczył silny upadek. Źle wyszedł z progu, co wywołało duże problemy w trakcie lotu. W efekcie Ammann upadł twarzą na bulę w okolicy 50 metra. Lekarz reprezentacji Niemiec, Ernst Jacob, stwierdził u Ammanna liczne stłuczenia i lekkie wstrząśnienie mózgu. 13 stycznia 2002 roku Ammann opuścił szpital w Willingen i wraz z Berni Schödlerem udał się do miejsca zamieszkania, Zurychu.
Z powodu upadku Ammann nie startował w zawodach do czasu olimpiady w Salt Lake City. Po igrzyskach Simon Ammann wystartował we wszystkich konkursach. Były to konkursy Turnieju Skandynawskiego. W końcowej klasyfikacji Pucharu Świata Simon Ammann zajął siódme miejsce.
Turniej Czterech Skoczni – 6. miejsce.
Podczas pierwszego konkursu Turnieju Czterech Skoczni, 30 grudnia w Oberstdorfie Simon Ammann zajął trzecie miejsce, przegrywając tylko ze Svenem Hannawaldem i Martinem Höllwarthem. Dwa dni później na skoczni w Garmisch-Partenkirchen był piąty. 4 stycznia 2002 na Bergisel w Innsbrucku Ammann uplasował się na 11. miejscu, a w święto Trzech Króli na skoczni w Bischofshofen był 15. W Turnieju Ammann zajął ostatecznie szóste miejsce.
Turniej Nordycki – 4. miejsce.
1 marca na skoczni w Lahti zajął szóste miejsce. 12 dni później na skoczni Lugnets w Falun był siódmy. 15 marca w Trondheim zajął czwartą lokatę. Dwa dni później na Holmenkollbakken w Oslo, podczas ostatnich zawodów Pucharu Świata w sezonie Simon Ammann po raz pierwszy w sportowej karierze wygrał. Turniej Nordycki Ammann zakończył na czwartej pozycji.
Igrzyska olimpijskie – 1. i 1. miejsce.
Na Zimowych Igrzyskach Olimpijskich 2002 w Salt Lake City Simon Ammann dwukrotnie został mistrzem olimpijskim. Uczynił to zarówno 10 lutego na skoczni K-90, jak i 13 lutego na skoczni K-120. Tym samym przeszedł do historii jako drugi, po Matti Nykänenie skoczek narciarski, który zdobył dwa złote medale olimpijskie w trakcie jednych igrzysk.
Rosnąca popularność po jego pierwszym zwycięstwie olimpijskim doprowadziła do udziału w "David Lettermans Talkshow" w USA oraz do udziału w "Wetten, dass..?". Ammann został wybrany w Szwajcarii na Sportowca Roku 2002. Poza tym uplasował się na drugim miejscu w klasyfikacji Szwajcar Roku 2002.
Mistrzostwa świata w lotach – 5. miejsce.
9 marca 2002 roku Simon Ammann zaliczył debiut w mistrzostwach świata w lotach narciarskich. Na skoczni w Harrachovie zajął piąte miejsce, przegrywając tylko ze Svenem Hannawaldem, Martinem Schmittem, Matti Hautamäkim i Veli-Matti Lindströmem. Ammann zdobył łącznie 360 punktów w dwóch seriach konkursu o mistrzostwo świata.
2002/2003.
Letnie Grand Prix – 12. miejsce.
W pierwszych trzech konkursach Grand Prix skoczek nie brał udziału. Pierwszy raz wystartował 14 sierpnia w Lahti (K-116). Uzyskał wówczas odległości: 111,5 i 118 metrów, dzięki czemu uplasował się na ósmej pozycji. Następnego dnia na tej samej skoczni był piąty po skokach na odległości: 117,5 i 121 metrów. W ostatnim konkursie turnieju, na skoczni Bergisel w Innsbrucku, uzyskał 124,5 i 118 m i uplasował się na 11. miejscu. W końcowej klasyfikacji LGP 2002 został sklasyfikowany na dwunastej pozycji z dorobkiem 101 punktów, o 459 mniej od Andreasa Widhölzla.
Puchar Świata – 28. miejsce.
Sezon 2002/2003 Ammann rozpoczął od 37. miejsca w zawodach Pucharu Świata 29 listopada na skoczni Rukatunturi w Ruce. Dzień później na tej samej skoczni zajął 40. lokatę. Pierwsze punkty w sezonie Simon Ammann zdobył 7 grudnia 2002 w Trondheim, gdzie był 25. Następnego dnia na tej samej skoczni zajął 27. miejsce. 14 grudnia w Titisee-Neustadt został sklasyfikowany na 21. miejscu, a dzień później na tej skoczni był 29. Podczas konkursów na skoczni w Engelbergu, 21 i 22 grudnia Simon Ammann nie zakwalifikował się do finałowej serii żadnego z nich. W pierwszym był 35., a drugim 45. Podczas drugiego konkursu Turnieju Czterech Skoczni, 1 stycznia w Garmisch-Partenkirchen Ammann był szósty. 18 stycznia 2003 na Wielkiej Krokwi w Zakopanem uplasował się na trzydziestym miejscu, co dało mu jeden punkt do klasyfikacji Pucharu Świata. Następnego dnia na tej samej skoczni był 39. 23 stycznia w Hakubie zajął 10. miejsce. Dwa dni później na skoczni Ōkurayama w Sapporo uplasował się na 28. pozycji, a 26 stycznia zajął 36. lokatę. Najwyższe miejsce w sezonie Simon Ammann zajął 9 marca 2003 na skoczni Holmenkollbakken w Oslo. Był wówczas piąty. Podczas ostatniego weekendu sezonu, 22–23 marca na Velikance w Planicy Simon Ammann zajął 12. i 20. miejsce. W łącznej klasyfikacji Pucharu Świata Ammann uzyskał 202 punkty, co dało mu 28. miejsce.
Turniej Czterech Skoczni – 24. miejsce.
W Turnieju Czterech Skoczni 2002/2003 Simon Ammann zajął 24. miejsce. W pierwszym z konkursów, 29 grudnia na skoczni w Oberstdorfie został sklasyfikowany na 27. miejscu. W noworocznym konkursie na skoczni w Garmisch-Partenkirchen uplasował się na szóstej pozycji, przegrywając tylko z Primožem Peterką, Andreasem Goldbergerem, Adamem Małyszem, Roarem Ljøkelsøyem i Janne Ahonenem. Trzy dni później na Bergisel w Innsbrucku Simon Ammann zajął 27. lokatę. W ostatnim z konkursów, 6 stycznia w Bischofshofen był 47.
Turniej Nordycki – 13. miejsce.
W Turnieju Skandynawskim w 2003 Simon Ammann zajął 13. miejsce. 9 marca na skoczni Holmenkollbakken w Oslo został sklasyfikowany na piątym miejscu (ex aequo z Noriakim Kasai), przegrywając tylko z Adamem Małyszem, Florianem Lieglem, Roarem Ljøkelsøyem i Mattim Hautamäkim. 14 marca w Lahti był 43. Dzień później na tej samej skoczni uplasował się na 11. pozycji.
Mistrzostwa świata – 10. i 17. miejsce.
W pierwszym konkursie skoków na Mistrzostwach Świata w Narciarstwie Klasycznym 2003 w Val di Fiemme, 22 lutego na skoczni K-120 Simon Ammann został sklasyfikowany na 17. miejscu. Dzień później w konkursie drużynowym na tej samej skoczni wraz z Marco Steinauerem, Sylvainem Freiholzem i Andreasem Küttelem zajął dziewiątą pozycję. 28 lutego w konkursie o mistrzostwo świata na skoczni K-95 Simon Ammann zajął dziesiąte miejsce, ex aequo z Bjørnem Einarem Romørenem.
2003/2004.
Puchar Świata – 13. miejsce.
W konkursie inaugurującym sezon 2003/2004, 29 listopada na skoczni Rukatunturi w Ruce Simon Ammann uplasował się na 14. miejscu. 6 grudnia na skoczni w Trondheim zajął przedostatnie, 49. miejsce, wyprzedzając tylko Nicolasa Dessuma. 20 grudnia na Gross-Titlis-Schanze w Engelbergu Ammann był 37. Tym samym nie zdobył punktów do klasyfikacji Pucharu Świata. We wszystkich czterech konkursach Turnieju Czterech Skoczni Ammann zdobył punkty PŚ. W pierwszym konkursie po T4S, 10 stycznia w Libercu został sklasyfikowany na czwartym miejscu, przegrywając jedynie z Janne Ahonenem, Thomasem Morgensternem i Martinem Höllwarthem. Następnego dnia na tej samej skoczni Simon Ammann uplasował się na 42. miejscu i nie zakwalifikował się do drugiej serii konkursu. 23 stycznia w Hakubie zajął szesnaste miejsce, co dało mu 15 punktów do klasyfikacji Pucharu Świata 2003/2004. Dzień później na skoczni Ōkurayama w Sapporo był 21. 25 stycznia na tej samej skoczni uplasował się na 26. pozycji. 7 lutego na mamuciej skoczni w Oberstdorfie Ammann był szósty. Tydzień później na skoczni w Willingen zajął 33. lokatę. 28 lutego w Park City po raz pierwszy w sezonie stanął na podium zawodów Pucharu Świata, przegrywając jedynie z Noriaki Kasai. W ostatnich czterech konkursach sezonu (konkursach zaliczanych do klasyfikacji Turnieju Skandynawskiego) Ammann zajmował miejsca w czołowej dziesiątce. W końcowej klasyfikacji Pucharu Świata w sezonie 2003/2004 Ammann zajął 13. miejsce z dorobkiem 511 punktów.
Turniej Czterech Skoczni – 14. miejsce.
W pierwszym konkursie Turnieju Czterech Skoczni 2003/2004, 29 grudnia 2003 w Oberstdorfie Simon Ammann zajął 14. miejsce. W noworocznym konkursie na skoczni w Garmisch-Partenkirchen został sklasyfikowany na 13. pozycji. 4 stycznia na Bergisel w Innsbrucku Ammann był 27. W ostatnim konkursie Turnieju w Bischofshofen uplasował się na 17. miejscu. W końcowej klasyfikacji Turnieju Czterech Skoczni Simon Ammann zajął 14. miejsce uzyskując 923,2 pkt i bezpośrednio wyprzedzając Adama Małysza.
Turniej Nordycki – 3. miejsce.
7 marca w pierwszym konkursie Turnieju Nordyckiego 2004 na skoczni K-116 w Lahti Simon Ammann zajął ósme miejsce. Trzy dni później na skoczni Puijo w Kuopio uplasował się na piątej pozycji. 12 marca w Lillehammer zajął drugie miejsce ex aequo z Bjørnem Einarem Romørenem. Obaj przegrali tylko z Roarem Ljøkelsøyem. W ostatnim konkursie sezonu 2003/2004, 14 marca 2004 na skoczni Holmenkollbakken w stolicy Norwegii Simon Ammann uplasował się na drugim miejscu, przegrywając tylko z Roarem Ljøkelsøyem. W końcowej klasyfikacji Turnieju Skandynawskiego Ammann zajął trzecie miejsce, tuż za Ljøkelsøyem i Romørenem.
Mistrzostwa świata w lotach – 14. miejsce.
W konkursie o mistrzostwo świata w lotach narciarskich w 2004 na Letalnicy w Planicy Simon Ammann zajął 14. miejsce. Oddał skoki na: 180, 211, 191,5 i 192,5 metra, co dało mu łącznie 744 punkty.
2004/2005.
Letnie Grand Prix – 34. miejsce.
W pierwszych zawodach sezonu 2004 w Hinterzarten Simon Ammann zajął 39. miejsce i tym samym nie przeszedł do II serii. W następnym konkursie, w Courchevel po skokach na 114 i 105,5 metra, ulokował się na 29. pozycji. W kolejnych zawodach turnieju w Zakopanem na Wielkiej Krokwi uzyskał odległości równe 119 i 110 metrów, dzięki czemu zajął 30. miejsce i zdobył jeden punkt do klasyfikacji. 8 września w Predazzo skoczył dwa razy po 120 metrów, co dało mu 23. miejsce. W następnym konkursie, na skoczni w Innsbrucku nie brał udziału. W zawodach na dużej skoczni w Hakubie był 24. po skokach na 123 i 118,5 metra. W kolejnych i ostatnich zmaganiach LGP 2004 uplasował się na 23. miejscu po skokach na odległości: 106,5 i 114,5 metra. W tabeli końcowej Letniej Grand Prix na igelicie 2004 był 26. Do zwycięzcy tego cyklu imprezy, Adama Małysza stracił 494 punkty.
Puchar Świata – 23. miejsce.
Sezon 2004/2005 w Pucharze Świata Simon Ammann zainaugurował 27 listopada 2004 na skoczni Rukatunturi w Ruce. Zajął wówczas 28. pozycję, co dało mu trzy punkty do klasyfikacji generalnej. Dzień później w konkursie na tej samej skoczni uplasował się na 41. miejscu. 4 grudnia na Granasen w Trondheim Ammann był jedenasty, a 5 grudnia na tej samej skoczni ósmy. 11 grudnia na dużej skoczni w Harrachovie Simon Ammann został sklasyfikowany na 15. miejscu, a dzień później był 14. 18 grudnia w Engelbergu uplasował się na 25. pozycji. Następnego dnia na tej samej skoczni był 13. W konkursach Turnieju Czterech Skoczni tylko raz zakwalifikował się do finałowej serii. 9 stycznia 2005 w Willingen Simon Ammann zajął najwyższe w sezonie miejsce. Był siódmy, przegrywając z Janne Ahonenem, Martinem Höllwarthem, Andreasem Küttelem, Michaelem Uhrmannem, Jakubem Jandą i Daiki Itō. 15 stycznia na skoczni Kulm w Tauplitz Ammann znalazł się poza finałową serią. Był 32. Następnego dnia na tej samej skoczni był 24. 22 stycznia w Titisee-Neustadt Simon Ammann uplasował się na 11. pozycji, a nazajutrz na tej samej skoczni był 34. 29 i 30 stycznia podczas konkursów Pucharu Świata na Wielkiej Krokwi w Zakopanem Ammann był 25. i 28. W konkursach zaliczanych do klasyfikacji Turnieju Nordyckiego Simon Ammann zajmował miejsca w czołowej trzydziestce. W ostatnich konkursach sezonu, 19 i 20 marca na słoweńskiej Letalnicy Simon Ammann zajął 24. i 25. miejsce. Sezon zakończył na 23. miejscu w klasyfikacji Pucharu Świata z dorobkiem 243 punktów.
Turniej Czterech Skoczni – 37. miejsce.
W Turnieju Czterech Skoczni w sezonie 2004/2005 Simon Ammann zajął 37. miejsce. W pierwszym z konkursów, 29 grudnia na Schattenbergschanze zajął 22. miejsce. 1 stycznia 2005 na skoczni w Garmisch-Partenkirchen nie wystartował, gdyż nie przeszedł kwalifikacji. 3 stycznia na Bergisel zajął 44. pozycję. Podczas ostatniego z konkursów, na skoczni w Bischofshofen był 31. Łącznie w Turnieju zdobył 399,6 punktów.
Turniej Nordycki – 27. miejsce.
W sezonie 2004/2005 Ammann zajął 27. lokatę w Turnieju Nordyckim. W pierwszym konkursie, 6 marca w Lahti uplasował się na 14. miejscu. Trzy dni później w Kuopio był 28. 11 marca w Lillehammer zajął 26. pozycję. W ostatnim konkursie, na skoczni Holmenkollbakken w Oslo nie wystartował. Łącznie w Turnieju zdobył 661,4 pkt.
Mistrzostwa świata – 44. i 27. miejsce.
W trakcie mistrzostw świata w narciarstwie klasycznym w 2005 w Oberstdorfie Simon Ammann nie zdobył żadnego medalu. W pierwszym z konkursów, 19 lutego na normalnej skoczni zajął 44. miejsce po skoku na 88,5 metra. Wyprzedził wówczas tylko sześciu skoczków. Byli to: Mateusz Rutkowski, Hyun Ki Kim, Stefano Chiapolino, Martin Mesík, Sebastian Colloredo i Maksim Anisimau. Dzień później na tej samej skoczni wraz z Andreasem Küttelem, Michaelem Möllingerem i Marco Steinauerem zajął ósme miejsce w konkursie drużynowym. Spośród reprezentantów Szwajcarii Ammann oddał najsłabsze skoki i zdobył najmniej punktów. 25 lutego w indywidualnym konkursie na dużej skoczni Simon Ammann uplasował się na 27. miejscu. Dzień później w konkursie drużynowym zajął siódme miejsce. Tym razem wśród Szwajcarów gorzej od Ammanna skakał Marco Steinauer.
2005/2006.
Letnie Grand Prix – 18. miejsce.
W 2005 starty w Letniej Grand Prix rozpoczął od 40. miejsca w konkursie na skoczni w Hinterzarten, gdzie oddał skok na 92,5 metra. W następnych zmaganiach na skoczni w Einsiedeln zajął 16. lokatę po skokach na 106,5 i 110 metra. W kolejnych zawodach, na skoczni w Courchevel uzyskał odległości równe 124,5 i 120 metrów, dzięki czemu uzyskał 11. pozycję. Następnie na Wielkiej Krokwi w Zakopanem był dziewiąty po skokach na 124 i 129 metrów. W Bischofshofen na dużej skoczni został sklasyfikowany na 12. miejscu po skokach na 128,5 i 130,5 metra. W dwóch ostatnich konkursach na Skoczni Olimpijskiej w Hakubie nie brał udziału. Łącznie w całym turnieju zgromadził 95 punktów, o 511 mniej od zwycięzcy Jakuba Jandy. Ammann zajął 18. miejsce w klasyfikacji generalnej.
Puchar Świata – 17. miejsce.
Pierwszy konkurs Pucharu Świata w sezonie 2005/2006 miał odbyć się 24 listopada w Ruce, jednak z powodu silnego wiatru zawody były kilkakrotnie przekładane. W efekcie 26 listopada odbyły się dwa konkursy. W pierwszym z nich Simon Ammann zajął 22. miejsce, a w drugim był jedenasty. 3 grudnia na skoczni w Lillehammer Ammann był 21. Dzień później na tej samej skoczni uplasował się na 25. pozycji. 10 grudnia na dużej skoczni w Harrachovie skoczek z Grabs zajął 16. lokatę. Dzień później był szósty. Tydzień później w zawodach na skoczni Gross-Titlis w Engelbergu Simon Ammann uplasował się na 14. miejscu. 28 stycznia na Wielkiej Krokwi w Zakopanem skoczek zajął 30. miejsce. Na następny dzień w konkursie na tej samej skoczni był 50. 4 lutego na skoczni w Willingen Ammann zajął 22. lokatę. 18 marca na Letalnicy w Planicy Simon Ammann zajął 14. lokatę. Dzień później w ostatnim konkursie sezonu był 15. W końcowej klasyfikacji Pucharu Świata w sezonie 2005/2006 Simon Ammann zajął 17. miejsce, zdobywając łącznie 305 punktów.
Turniej Czterech Skoczni – 13. miejsce.
W Turnieju Czterech Skoczni w sezonie 2005/2006 Simon Ammann zajął 13. miejsce. W pierwszym z konkursów, 29 grudnia na Schattenbergschanze Ammann zajął ósme miejsce. 1 stycznia 2005 na skoczni w Garmisch-Partenkirchen ponownie był ósmy. Dwa dni później na Bergisel zajął 23. pozycję. Podczas ostatniego z konkursów, na skoczni w Bischofshofen był dwudziesty. W całym Turnieju zdobył łącznie 964,3 punktów, o 117,2 mniej od zwycięzców – Janne Ahonena i Jakuba Jandy.
Turniej Nordycki – 21. miejsce.
W sezonie 2005/2006 Simon Ammann uplasował się na 21. pozycji w Turnieju Skandynawskim. 5 marca na skoczni Salpausselkä w Lahti był dziewiąty. Dwa dni później w Kuopio zajął dwudzieste miejsce. 10 marca na skoczni Lysgårdsbakken w Lillehammer Simon Ammann był 15. Dwa dni później na Holmenkollbakken w stolicy Norwegii zajął 32. pozycję, tym samym nie kwalifikując się do serii finałowej i nie zdobywając punktów Pucharu Świata. W całym Turnieju Simon Ammann zdobył 872 punkty i stracił do zwycięzcy, Thomasa Morgensterna 222,4 punktu.
Mistrzostwa świata w lotach – 23. miejsce.
14 stycznia 2006 Simon Ammann po raz drugi w karierze wystartował w mistrzostwach świata w lotach narciarskich. Na skoczni Kulm w Tauplitz zajął 23. miejsce. Oddał skoki na odległości równe: 189, 185, 146 i 169 metrów, co dało mu łącznie 623,8 punktu.
2006/2007.
Letnie Grand Prix – 4. miejsce.
W pierwszym konkursie LGP 2006 na skoczni w Hinterzarten Simon Ammann oddał skoki na 103,5 i 101,5 metra, dzięki czemu uplasował się na czwartym miejscu. W następnych zmaganiach na skoczni Trampolino Dal Ben w Predazzo skoczył 120 i 130,5 metra i zajął piątą lokatę. W zawodach w Einsiedeln po skokach na odległość 106 i 108 metrów po raz pierwszy w tym cyklu Grand Prix stanął na podium, zajmując trzecie miejsce za Andreasem Koflerem i Gregorem Schlierenzauerem. W Courchevel był 12. W konkursie tym uzyskał odległości 113,5 i 125 metra. Na Wielkiej Krokwi w Zakopanem zanotował 12. miejsce po skokach na 123 i 125 metrów. Na obiekcie w Kranju po raz pierwszy w karierze wygrał zawody cyklu Letniej Grand Prix. Skoczył 106,5 i 105 metra, co dało 254,7 punktów. W konkursie na Skoczni Olimpijskiej w Hakubie zajął 14. pozycję po skokach na 125 i 115 metrów. Następnego dnia na tej samej skoczni uplasował się na piątej pozycji, uzyskując 128,5 i 112,5 metra. W Klingenthal uplasował się na dziewiątym miejscu po skokach na 127,5 i 132,5 metra. W ostatnich zawodach w Oberhofie był 24. W klasyfikacji generalnej turnieju zajął czwarte miejsce. Łącznie zebrał 393 punktów, o 152 mniej niż zwycięzca imprezy – Adam Małysz.
Puchar Świata – 3. miejsce.
Sezon 2006/2007 Simon Ammann rozpoczął od drugiej pozycji na skoczni w Ruce 24 listopada. Przegrał wówczas tylko z Arttu Lappim. 2 grudnia w Lillehammer Ammann po raz drugi w karierze zwyciężył. Dzięki temu pierwszy raz w życiu objął prowadzenie w klasyfikacji Pucharu Świata. Następnego dnia na tej samej skoczni był czwarty, przegrywając z Gregorem Schlierenzauerem, Andersem Jacobsenem i Adamem Małyszem. Podobnie 16 grudnia w Engelbergu. Dzień później na tej samej skoczni skoczek z Grabs został sklasyfikowany na drugiej pozycji, za Jacobsenem. 13 stycznia zajął 11. miejsce na mamuciej skoczni w Vikersund. 20 stycznia podczas konkursu na Wielkiej Krokwi w Zakopanem Simon Ammann zajął 45. miejsce. Był to jedyny konkurs w sezonie, w którym nie zdobył punktów Pucharu Świata. Tydzień później na skoczni Oberstdorfie Ammann był siedemnasty. Następnego dnia na tej samej skoczni zajął 13. miejsce. 3 i 4 lutego w Titisee-Neustadt Simon Ammann dwukrotnie był szósty. 7 lutego na skoczni w Klingenthal zajął drugą lokatę, przegrywając jedynie ze Schlierenzauerem. Trzy dni później na skoczni w Willingen uplasował się na 11. miejscu. W trakcie Turnieju Nordyckiego zajmował miejsca w czołowej dziesiątce zawodów. Jeden spośród konkursów wygrał. Podczas pierwszego konkursu ostatniego weekendu w sezonie na Letalnicy w Planicy, 23 marca, Ammann zajął drugie miejsce, przegrywając jedynie z Adamem Małyszem. Dzień później był ósmy. W ostatnim konkursie sezonu został sklasyfikowany na drugim miejscu za Małyszem. Łącznie w sezonie Simon Ammann zdobył 1167 punktów do klasyfikacji Pucharu Świata. Dało to trzecie miejsce w końcowej klasyfikacji, tuż za Adamem Małyszem i Andersem Jacobsenem.
Turniej Czterech Skoczni – 3. miejsce.
W sezonie 2006/2007 Simon Ammann stanął na najniższym stopniu podium Turnieju Czterech Skoczni, przegrywając z Andersem Jacobsenem i Gregorem Schlierenzauerem. 30 grudnia 2006 podczas pierwszego z turniejowych konkursów na Schattenbergschanze w Oberstdorfie Ammann zajął piąte miejsce z notą 276,9 punktów (135 m i 133 m). Przegrał wówczas tylko z Gregorem Schlierenzauerem, Andreasem Küttelem, Adamem Małyszem i Andersem Jacobsenem. 1 stycznia 2007 podczas konkursu na skoczni w Garmisch-Partenkirchen Ammann zajął 15. miejsce z notą 118 punktów (117,5 m, druga seria skoków została odwołana). 4 stycznia 2007 na Bergisel w Innsbrucku został sklasyfikowany na trzeciej pozycji z notą 261,5 punktów (125,5 m i 132 m). 6 stycznia w ostatnim spośród czterech konkursów Turnieju Czterech Skoczni w Bischofshofen był trzeci, przegrywając ze Schlierenzauerem i Jacobsenem. Ammann uzyskał wówczas 275,5 punktów po skokach na 135 i 137,5 metra. W łącznej klasyfikacji zdobył 931,9 punktów, o 30 mniej od zwycięzcy – Andersa Jacobsena.
Turniej Nordycki – 3. miejsce.
W sezonie 2006/2007 Simon Ammann zajął trzecie miejsce w Turnieju Nordyckim. Tym samym drugi raz w karierze stanął na podium tej imprezy. 11 marca podczas konkursu w Lahti zajął 17. miejsce. Dwa dni później na Puijo w Kuopio był siódmy. 17 marca na Holmenkollbakken w Oslo został sklasyfikowany na piątej pozycji, przegrywając z Adamem Małyszem, Andreasem Küttelem, Andersem Bardalem i Andreasem Koflerem. W drugim konkursie na tej samej skoczni Simon Ammann zwyciężył, czyniąc to trzeci raz w sportowej karierze. W klasyfikacji generalnej Turnieju Nordyckiego Ammann zgromadził 797,1 punktów, o 25,3 mniej od zwycięzcy, Adama Małysza.
Mistrzostwa świata – 1. i 2. miejsce.
Na mistrzostwach świata w 2007 w narciarstwie klasycznym w Sapporo Simon Ammann zdobył dwa medale. W pierwszym z konkursów, 24 lutego na skoczni K-120 zdobył złoty medal. Oddał skoki na 125 i 134,5 metra, dzięki czemu wyprzedził o 0,2 punktu drugiego zawodnika, którym był Harri Olli. 3 marca na skoczni K-90 Ammann zdobył srebrny medal, przegrywając z Adamem Małyszem o 21,5 punktu. Szwajcar uzyskał 96,5 oraz 96 metrów.
2007/2008.
Letnie Grand Prix – 8. miejsce.
Simon Ammann wystąpił we wszystkich konkursach Turnieju Czterech Narodów, zajmując kolejno – siódme, ósme, czternaste oraz czwarte miejsce, co dało mu piąte miejsce w klasyfikacji generalnej turnieju. W kolejnych konkursach na Wielkiej Krokwi w Zakopanem uplasował się tuż za podium, był czwarty i piąty. Opuścił konkursy w Hakubie oraz w Oberhofie. Wystąpił w finałowym konkursie w Klingenthal, gdzie zajął szóste miejsce.
Puchar Świata – 9. miejsce.
W pierwszym indywidualnym konkursie Pucharu Świata 2007/2008, 1 grudnia na skoczni Rukatunturi w Ruce Simon Ammann zajął ósme miejsce. Takie samo miejsce zajął tydzień później na skoczni w Trondheim. 13 grudnia na średniej skoczni w Villach Szwajcar zajął piętnaste miejsce, a dzień później w konkursie na tej samej skoczni był szósty. Słabo poszło mu podczas konkursów w Szwajcarii. W Engelbergu zajął 12. i 24. miejsce. Po przyzwoitym wykonaniu Ammanna Turnieju Czterech Skoczni, zajął 10. miejsce w jednoseryjnym i dość loteryjnym konkursie na skoczni w Predazzo. Dzień później drugi konkurs odbył się już bez problemów, ale Simon wypadł gorzej, zajmując 26. miejsce. Następnie zajął 14. lokatę w pierwszym w sezonie konkursie na skoczni mamuciej – w Harrachovie. Kolejnym przystankiem sezonu 2007/2008 było Zakopane i tam Simon spisał się bardzo dobrze. Po ósmym miejscu pierwszego dnia, nazajutrz stanął na trzecim stopniu podium, przegrywając jedynie z Andersem Bardalem i Thomasem Morgensternem. Było to jego drugie (i jak się później okazało ostatnie) podium w sezonie. Następnego weekendu na skoczni w Sapporo Szwajcar spisał się gorzej – mimo nieobecności kilku czołowych skoczków zajął miejsca 11. i 10. Po powrocie do Europy zajął 12. i 4. miejsce w Libercu oraz 11. lokatę w Willingen. Po zakończeniu Turnieju Nordyckiego skoczkowie udali się na finał Pucharu Świata do Planicy. Pierwszego dnia Ammann zajął tam miejsce trzynaste, natomiast sezon zakończył dziewiątą lokatą. Na tej samej pozycji uplasował się także w klasyfikacji generalnej Pucharu Świata w sezonie 2007/2008.
Turniej Czterech Skoczni – 15. miejsce.
Dość pechowo skończył się dla Ammanna start w 56. Turnieju Czterech Skoczni. Szwajcar przygotował nań dość wysoką formę, czego potwierdzeniem była 5. lokata w Oberstdorfie, 9. miejsce w Garmisch-Partenkirchen oraz 3. pozycja w Bischofshofen (w konkursie przeniesionym z Innsbrucku). Po tych trzech konkursach Simon plasował się w czołówce i miał jeszcze szanse na podium, a nawet zwycięstwo w całym turnieju. Niestety podczas drugiego konkursu w Bischofshofen, tak jak wielu zawodników z czołówki trafił na fatalne warunki wietrzne i nie zdołał zakwalifikować się do drugiej serii (jego los podzielili także Gregor Schlierenzauer, Tom Hilde oraz Wolfgang Loitzl, wszyscy klasyfikowani wówczas w czołowej dziesiątce turnieju). Ostatecznie Simon zajął w zawodach 35. pozycję, a cały Turniej ukończył na miejscu 15.
Turniej Nordycki – 20. miejsce.
Start w tym turnieju rozpoczął Simon obiecująco, bo od piątego miejsca w pierwszym konkursie w Kuopio (przeniesionym z Lahti). Następnego dnia na tej samej skoczni był 13. Marzenia o wysokiej lokacie w turnieju prysły w Lillehammer, gdzie Ammann był dopiero 33. i nie zakwalifikował się do drugiej serii. Na zakończenie imprezy w Oslo był 13. i cały turniej ukończył na 20. pozycji.
Mistrzostwa świata w lotach – 8. miejsce.
Pierwszy skok oddał na odległość 208,5 m, pozwoliło mu to zająć wysoką 4. pozycję po pierwszej serii. Zdecydowanie słabszy był drugi skok, odległość 195,5 m spowodowała spadek Simona na 10. pozycję po pierwszym dniu mistrzostw. Drugi dzień, podobnie jak pierwszy rozpoczął od dobrego skoku na 205,5 m. W drugim było trochę gorzej, ale 199,5 m wystarczyło na zajęcie 8. miejsce w mistrzostwach świata w lotach.
2008/2009.
Letnie Grand Prix – 2. miejsce.
Szwajcar brał udział we wszystkich konkursach cyklu i we wszystkich zajmował miejsca w pierwszej dziesiątce. W Hinterzarten i Einsiedeln był siódmy, w Courchevel trzeci i w Pragelato piąty. W konkursach w Zakopanem zajął czwarte i trzecie miejsce. W Hakubie był zdecydowanie najlepszy wygrywając oba konkursy. W Klingenthal był drugi, a w Libercu czwarty.
Puchar Świata – 2. miejsce.
W Ruce (podczas pierwszego indywidualnego konkursu skoków narciarskich) Ammann zajął 1. miejsce tuż przed Wolfgangiem Loitzlem. W pierwszej serii oddał skok na odległość 131 m, a w drugiej 5 metrów krótszy – 126 m.
Następnie w Trondheim zajął 5. miejsce, a na pierwszym miejscu uplasował się Austriak Gregor Schlierenzauer, który objął prowadzenie w klasyfikacji generalnej. Następnego dnia podczas drugiego konkursu w Trondheim Ammann zwyciężył odbierając Austriakowi przodownictwo w Pucharze Świata.
Następnie 13 grudnia 2008 w zawodach we włoskim Pragelato zwyciężył po skokach na odległość 139,5 i 144 m z przewagą 1,7 pkt. nad drugim Gregorem Schlierenzauerem. Dzień później Szwajcar stanął na drugim stopniu podium. Przegrał z Japończykiem Fumihisą Yumoto.
Podczas treningu na skoczni w Engelbergu osiągnął 140,5 metra, czyli pół metra bliżej od rekordu skoczni. W sobotnim konkursie podczas 1. serii Ammann skoczył 138,5 metra i objął prowadzenie. W drugiej serii skoczył pół metra bliżej od prowadzącego wówczas w zawodach Wolfganga Loitzla (Ammann osiągnął 137 metrów), ale dzięki przewadze punktowej z pierwszej kolejki, zajął pierwsze miejsce, co było jednocześnie jego pierwszym zwycięstwem w Engelbergu i 4. zwycięstwem w aktualnym sezonie Pucharu Świata.
Następnego dnia podczas 1. serii Ammann uzyskał 131,5 metra i zajął 3. miejsce. W drugiej serii skoczył znacznie dalej – 136 m. Zajął trzecią lokatę za Schlierenzauerem i Loitzlem, którzy skakali bliżej, jednak otrzymali lepsze noty sędziowskie.
Po Turnieju Czterech Skoczni Ammann był liderem PŚ, mając 137 punktów przewagi nad Gregorem Schlierenzauerem. Szwajcar świetnie radził sobie na mamucie w Tauplitz, zajmując drugie i trzecie miejsce. Przegrał, jednak w obu konkursach ze Schlierenzauerem co spowodowało, że przewaga zmalała. Kolejne konkursy na skoczni w Zakopanem. W pierwszym dniu zmagań zajął on piąte miejsce, przesuwając się z 10. pozycji po pierwszej serii. W drugim dniu udało się stanąć na najniższym stopniu podium. Podczas próby przedolimpijskiej w Whistler nie udało się stanąć na podium. W pierwszym konkursie, mimo 2. miejsca po pierwszej serii, był ostatecznie czwarty. Tego dnia stracił prowadzenie w klasyfikacji generalnej na rzecz Gregora Schlierenzauera. W kolejnym konkursie na tej samej skoczni zajął szóste miejsce, notując awans aż o 10 pozycji w stosunku do pierwszej serii. W japońskim Sapporo Ammann był siódmy. Na podium powrócił podczas konkursu w Willingen, gdzie zajął drugie miejsce. Kolejny konkurs w Klingenthal był już gorszy dla niego, bo zajął 6. miejsce. Podczas ostatniego konkursu przed mistrzostwami świata zajął 4. miejsce w konkursie na mamucie w Oberstdorfie, pierwszy raz od dawna pokonując Gregora Schlierenzauera, który był ósmy.
Po Turnieju Nordyckim sprawa kryształowej kuli była już rozstrzygnięta. Pierwszy jednoseryjny konkurs w Planicy Ammann ukończył na szóstej pozycji. W drugim udało mu się stanąć na najniższym stopniu podium. W klasyfikacji generalnej Pucharu Świata w lotach uplasował się na 3. miejscu. Podczas ostatniego konkursu Szwajcar skoczył 233 metry, lecz skoku nie ustał.
Simon Ammann w sezonie 2008/09 wygrał pięć konkursów i siedemnastokrotnie stawał na podium, co jest trzecim wynikiem w historii, jeśli chodzi o liczbę miejsc na podium w jednym sezonie. Do zwycięzcy klasyfikacji Pucharu Świata stracił 307 pkt.
Turniej Czterech Skoczni – 2. miejsce.
Simon Ammann bardzo dobrze rozpoczął turniej, wygrywając konkurs w Oberstdorfie. Jednak przewaga nad drugim zawodnikiem, Wolfgangiem Loitzlem była niewielka, bo wynosiła zaledwie 1,2 pkt. W kolejnym konkursie w Garmisch-Partenkirchen Szwajcar skakał najdalej, ale słabe noty za styl sprawiły, że przegrał z Loitzlem i stracił prowadzenie w turnieju. Po półmetku walka była zacięta, bo dwóch rywali dzieliło tylko 0,5 pkt. Konkurs w Innsbrucku był w wykonaniu Szwajcara słabszy. Zajął 8. miejsce, co przy zwycięstwie i bardzo równej formie Wolfganga Loitzla praktycznie przekreśliło szanse na wygranie całego turnieju. Bez niespodzianek odbył się konkurs w Bischofshofen, wygrał Loitzl, a Ammann znów stanął na podium, zajmując 2. miejsce. Takie samo miejsce wywalczył w całym Turnieju Czterech Skoczni, tracąc ostatecznie do zwycięzcy 32,6 pkt.
Turniej Nordycki – 3. miejsce.
Simon Ammann w pierwszym konkursie turnieju na skoczni K-90 uległ tylko Gregorowi Schlierenzauerowi, przegrywając z nim o 6 pkt. Drugie miejsce na skoczni K-120 w Kuopio pozwoliło objąć mu prowadzenie w ogólnej klasyfikacji. Przegrał tam tylko 38-letnim wówczas Takanobu Okabe. Simon słabiej spisał się w konkursie na skoczni w Lillehammer, zajmując 14. miejsce i tracąc pierwsze miejsce w Turnieju Nordyckim. Na mamuciej skoczni w Vikersund zajął 2. miejsce, przegrywając znów ze Schlierenzauerem. Ostatecznie po raz trzeci w karierze stanął na podium Turnieju Nordyckiego, dokładnie na jego trzecim stopniu. Do zwycięzcy stracił 19,9 pkt.
2009/2010.
Letnie Grand Prix – 1. miejsce.
Ammann wygrał trzy pierwsze konkursy (Hinterzarten, Pragelato, Courchevel) zdobywając dużą przewagę nad pozostałymi w klasyfikacji generalnej. W rodzinnym Einsiedeln zajął jednak dopiero ósme miejsce. W Zakopanem dwukrotnie nie zmieścił się na podium – był piąty i szósty. W obu konkursach w Hakubie zajął miejsca na najniższym stopniu podium. W ostatnim konkursie w Klingenthal nie wystąpił. Nie przeszkodziło mu to jednak w zwycięstwie w klasyfikacji generalnej LGP.
Igrzyska olimpijskie – 1. i 1. miejsce.
Już na treningach przed konkursem na skoczni K – 95, Simon Ammann osiągał regularnie dalekie odległości. 13 lutego w pierwszej serii konkursu indywidualnego na skoczni normalnej osiągnął 105 metrów. Po tym skoku objął prowadzenie, z przewagą 2,5 pkt nad Michaelem Uhrmannem. W drugiej serii Szwajcar ustanowił nowy rekord skoczni, osiągając 108 m. Złoto olimpijskie zdobył z przewagą siedmiu punktów nad Adamem Małyszem. Tydzień później odbył się konkurs na skoczni o punkcie K – 125. Podobnie jak przed konkursem na skoczni mniejszej Ammann już na treningach skakał daleko. W pierwszej serii konkursu uzyskał 144 m i pomimo niskich not za styl prowadził z przewagą 6,6 pkt nad Adamem Małyszem. W drugiej serii Ammann znów skoczył najdalej, uzyskał 138 m i drugiego Małysza wyprzedził o 14,2 pkt. Po tych igrzyskach Ammann przeszedł do historii jako jedyny zawodnik, który wywalczył indywidualnie cztery złote medale na imprezie tak wysokiej rangi. W konkursie drużynowym nie wystartował.
Mistrzostwa świata w lotach narciarskich – 1. miejsce.
Simon Ammann przed mistrzostwami nie wygrał jeszcze żadnego konkursu PŚ na skoczni mamuciej, mimo to był zaliczany do głównych faworytów tej imprezy. Na oficjalnych treningach zajął 2. i 1. miejsce, a w kwalifikacjach ustanowił swój nowy rekord życiowy – 225,5 m. Walkę o medale Simon rozpoczął od skoku na odległość 215,5 metra, Dało mu to drugie miejsce, 0,5 punktu za Adamem Małyszem. Szwajcar dalej skoczył w drugiej serii – 216,5 m i na półmetku mistrzostw prowadził z przewagą 2,8 pkt nad Małyszem. W drugim dniu zawodów wiatr zmienił kierunek, umożliwiając dłuższe loty. Ammann szanse na poprawienie życiowego rekordu wykorzystał, w trzeciej serii skoczył 227 metrów. Słabszy skok Adama Małysza (211 m) sprawił, że Szwajcar przed ostatnią serią miał bezpieczną przewagę. Mimo tego i mimo niższej belki od dużej części rywali, uzyskał najlepszy wynik mistrzostw – 236,5 m, co było skokiem tylko 2,5 m gorszym od ówczesnego rekordu świata. Simon Ammann wygrał z przewagą 25,5 pkt nad Gregorem Schlierenzauerem, brąz zdobył Anders Jacosben. W konkursie drużynowym Ammann nie wystartował.
Puchar Świata – 1. miejsce.
Przed pierwszym indywidualnym konkursem sezonu po świetnych skokach w konkursie drużynowym Simon Ammann był faworytem. W pierwszej serii konkursu w Ruce skoczył jednak 124 m i zajmował 25. miejsce. W drugiej serii uzyskał aż 140 m co pozwoliło zająć ostatecznie 12. miejsce. W kolejnym konkursie w norweskim Lillehammer po skokach na 121 i 131 m ponownie zajął 12. miejsce. W drugim konkursie na norweskiej skoczni Ammann ustanowił nowy rekord skoczni, osiągając 146 m. Jeszcze dalej skoczył Gregor Schlierenzauer, ale upadł. W drugiej serii 129,5 m wystarczyło do zwycięstwa. Kolejne konkursy to trzy konkursy w Engelbergu. Pierwszy z nich po skokach na 137,5 oraz 133 m Ammann wygrał z przewagą 2,2 pkt nad Gregorem Schlierenzauerem. W drugim konkursie także walczył o zwycięstwo z Austriakiem. W pierwszej serii skoczył 138 m i prowadził, w drugiej probie uzyskał 129 m, ale słabe noty sprawiły, że zajął drugie miejsce. W ostatnim konkursie na szwajcarskiej skoczni odbyła się tylko jedna seria. Tym razem Simon wyraźnie pokonał wszystkich rywali, wyrównując rekord Skoczni Janne Ahonena – 141 m.
Po Turnieju Czterech Skoczni Simon Ammann jako lider klasyfikacji generalnej Pucharu Świata walczył o swoje pierwsze zwycięstwo na mamuciej skoczni w Tauplitz. Znów przegrał z powodu gorszych not za styl, skoki na odległość 195 i 200 m dały mu 2. miejsce. W drugim konkursie na tej skoczni Simon zajął 5. miejsce po skokach na 195 i 196 m. Kolejny weekend ze skokami odbył się w Sapporo. Zabrakło tam wielu zawodników ze światowej czołówki, ale Szwajcar postanowił pojechać do Japonii. Była ta dobra decyzja, bo pozwoliła mu uzyskać dużą przewagę w klasyfikacji PŚ. W pierwszym konkursie zajął 5. miejsce, osiągając 128,5 i 127 m. Drugi konkurs wygrał już ze znaczącą przewagą. Jego odległości to 139,5 oraz 135 m. Drugiego zawodnika wyprzedził o 37,4 pkt. Początkowo Ammanna miało zabraknąć w konkursie na Wielkiej Krokwi w Zakopanem, ale ostatecznie przyjechał. W pierwszym konkursie zajął drugie miejsce po skokach na 136 i 131 m. Następnego dnia znów zajął drugie miejsce, po raz kolejny przegrywając z powodu gorszych not za styl. W pierwszym skoku ustanowił swój czwarty rekord w sezonie, osiągając 140,5 m. Drugi skok także miał daleki – 134 m. Kolejny indywidualny konkurs odbył się na obiekcie K-185 w Oberstdorfie. Simon zarówno po pierwszej odległości na 203,5 m, jak i po drugiej na 210,5 m zajmował 4. miejsce. Następny konkurs także odbył się w Niemczech, a dokładnie w Klingenthal. Szwajcar dwa razy skoczył najdalej (133 i 134 m). Ammann kolejny konkurs odpuścił, co spowodowało, że jego przewaga w PŚ nad Schlierenzauerem zmalała o 100 pkt.
Cztery zwycięstwa w konkursach Turnieju Nordyckiego pozwoliły Ammannowi cieszyć się z pierwszej w karierze kryształowej kuli. Drugiego Gregora Schlierenzauera wyprzedził o 281 pkt. W całym sezonie wygrał 9 konkursów, a 16 razy stał na podium.
Turniej Czterech Skoczni – 5. miejsce.
Simon Ammann turniej rozpoczął jako lider Pucharu Świata i miał szansę zostać pierwszym Szwajcarem, który wygrałby TCS. W pierwszym konkursie w Oberstdorfie zajął 5. miejsce po skokach na odległości 119,5 i 125 metrów, ale do zwycięzcy Andreasa Koflera stracił 29,2 pkt. Podczas noworocznego konkursu w Ga – Pa Simon w pierwszej serii skoczył 132 metry i zajmował piąte miejsce. W drugiej serii skoczył 143,5 metra i ustanowił nowy rekord skoczni. Słabe noty nie pozwoliły mu wygrać i zajął trzecie miejsce, odrabiając tylko 0,5 pkt do lidera turnieju. W Innsbrucku Ammann zajął drugie miejsce po skokach na 128,5 m i 117,5 metra. Przed ostatnim konkursem do lidera turnieju Koflera tracił 26 pkt. Bardzo dużo punktów odrobił podczas pierwszej serii w Bischofshofen, gdzie skoczył 136 metrów i został liderem konkursu. Jednak w drugiej serii skoczył 131,5 metra, stracił szanse na wygranie turnieju i spadł w konkursie na trzecie miejsce. Cały turniej zakończył na piątym miejscu ze stratą 18,9 pkt do zwycięzcy Andreasa Koflera.
Turniej Nordycki – 1. miejsce.
Simon utrzymał swoją dobrą formę do Turnieju Nordyckiego, już w pierwszym konkursie na skoczni Salpausselkä w Lahti wygrał, oddając dwa najdłuższe skoki (128 i 131 metrów). Kolejny konkurs w Kuopio Ammann też wygrał, z przewagą 16,9 pkt. Pierwszy skok znów miał najdłuższy – 128,5 metra, ale w drugim już o 0,5 metra dalej skoczył Anders Jacobsen. Trzeci konkurs odbył się na skoczni Lysgårdsbakken w norweskim Lillehammer. Po raz pierwszy w tym turnieju Szwajcar nie prowadził po pierwszej serii, zajmował drugie miejsce, ze stratą 1,4 pkt do Adama Małysza. W drugiej serii, jednak Ammann skoczył najdalej – 133,5 metra i zwyciężył w kolejnym konkursie. Simon Ammann przed ostatnim konkursem stanął przed szansą powtórzenia osiągnięcia Mattiego Hautamäkiego, czyli wygrania wszystkich czterech konkursów Turnieju Nordyckiego. Szansę wykorzystał, skoczył 135,5 i 124,5 metra i zwyciężył na nowej skoczni w Oslo. Simon Ammann wygrał cały turniej z przewagą 44,6 pkt nad Adamem Małyszem.
2010/2011.
W kwietniu 2010 został powołany do jednoosobowej kadry narodowej Szwajcarii na sezon 2010/2011. Na początku sezonu zimowego zdobył srebrny medal w mistrzostwach Szwajcarii po skokach na 109 i 112 m. Wyprzedził go wówczas Andreas Küttel.
Letnie Grand Prix – 19. miejsce.
Simon Ammann wystartował w trzech z dziewięciu konkursów LGP 2010. W Hinterzarten uplasował się na szóstej pozycji, natomiast w Courchevel i Einsiedeln był ósmy. Zdobył łącznie 104 punkty, które dały mu 19. miejsce w klasyfikacji generalnej cyklu.
Puchar Świata – 2. miejsce.
W otwierającym zawody konkursie drużynowym uplasował się ze swoją drużyną na 9. miejscu, skacząc zdecydowanie najlepiej ze szwajcarskich skoczków – 133.5 m (podczas gdy jego towarzysze skoczyli 123.5, 123.5 i 90 metrów). W pierwszych zawodach indywidualnych w Ruce po oddaniu skoków na odległości 142.5 m i 138 m znalazł się na najniższym stopniu podium. W Kuopio zajął to samo miejsce, przy próbach 128.5 m i 128 m i spadł na 5. miejsce w klasyfikacji generalnej. W pierwszym konkursie w Lillehammer po próbach 133.5 m i 130 m uzyskał 6. miejsce w konkursie. Następnego dnia uplasował się na trzeciej pozycji przy skokach 134 m i 137.5 m i awansował na 4. w klasyfikacji. W Engelbergu miał okazję wystąpić w trzech konkursach, w swoim kraju – Szwajcarii. Uzyskał jednak słabe wyniki – w pierwszym konkursie oddał skok na odległość 129 m, tracąc ponad 13 pkt do Thomasa Morgensterna i po pierwszej serii był szósty, nie mógł jednak poprawić tego wyniku w drugiej, gdyż została odwołana. W kolejnym zdobył zaledwie dziewiątą lokatę przy próbach 131 m i 134 m. W ostatnim skoczył jedynie 122.5 m i 128 m i zakończył konkurs na dwunastym miejscu. Po tych występach spadł ponownie na piąte miejsce w klasyfikacji.
Po Turnieju Czterech Skoczni awansował na 3. miejsce w klasyfikacji. W zawodach na mamucie w Harrachovie zdobył 6. miejsce, nie przekraczając bariery 200 m (jego skoki miały odległość 190 i 188 m). Następnego dnia w tym samym miejscu skoczył 215.5 m i 197.5 i stanął na podium, zdobywając drugie miejsce. Pierwszy skok w tym sezonie oddany na zawodach poza Europą wynosił 117 m. W drugiej serii konkursu w Sapporo dołożył 119 m i znalazł się na szóstym miejscu. W drugim konkursie zajął ósme miejsce przy skokach 116.5 m i 127 m.
W pierwszym w tym roku konkursie w Zakopanem skoczył 125.5 i 135.5 m, zajmując czwarte miejsce, tracąc jedynie 6,1 pkt do zwycięzcy Adama Małysza. W drugim z nich zanotował drugie zwycięstwo w sezonie przy próbach 135.5 m i 129 m. W kolejnym znalazł się tuż za podium ze skokami 120.5 m i 127.5 m. Po tym weekendzie awansował na drugą pozycję w klasyfikacji kosztem Andreasa Koflera.
W Willingen skoczył 143 m i 140.5 m i zdobył trzecie miejsce, podobnie w Klingenthal, gdzie oddał skoki 130.5 m i 138.5 m.
W Oberstdorfie zaś znalazł się na 10. miejscu przy skokach 188.5 m i 205.5 m. 12 lutego w Vikersund znalazł się na najniższym stopniu podium, skacząc 214.5 m i 226.5 m. Dzień później zajął nieco niższą, czwartą pozycję przy skokach 209.5 m i 238.5 m. Jego drużyna zajęła 11. miejsce w klasyfikacji FIS Team Tour zdobywając 1040,7 punktów.
Zwyciężył w zawodach w Lahti, skacząc 128.5 m i 129.5 m. Pierwsze zawody w Planicy ukończył na szóstej pozycji, przy próbach 212 m i 213 m. W finałowych zawodach sezonu skoczył 183 m i zajął najsłabsze w tym sezonie, 16. miejsce.
W sumie w sezonie 2010/2011 Simon Ammann punktował we wszystkich dwudziestu sześciu konkursach Pucharu Świata. 24 razy zajmował miejsca w pierwszej dziesiątce, w tym 10 razy stawał na podium, z czego 3 razy na jego najwyższym stopniu. Łącznie zdobył 1364 punkty. W klasyfikacji lotów zdobył 311 punkty i 5. miejsce.
Turniej Czterech Skoczni – 2. miejsce.
59. Turniej Czterech Skoczni rozpoczął od skoku w Oberstdorfie – uzyskał 123 m, wygrywając z Ville Larinto z którym był zestawiony w parę – ten drugi skoczył jedynie 112,5 m. W drugiej serii Simon skoczył sporo dalej, na 134,5 m – zajął 4. lokatę w konkursie. Tracił 29,6 pkt do zwycięzcy Thomasa Morgensterna. Podczas kolejnego konkursu – w Garmisch-Partenkirchen znalazł się w parze z Julianem Musiolem i skoczył w jedynej, pierwszej serii 131 m i uzyskując 142,1 pkt, wygrywał zawody. Mimo zajęcia przez prowadzącego Morgensterna dalekiej 14. pozycji nadal tracił do niego 14,5 pkt w klasyfikacji turnieju. W Innsbrucku jego przeciwnikiem był Tom Hilde, który skoczył pół metra krócej od Ammana, którego próba była na odległość 128 m. W drugiej serii oddał skok 122 m i uplasował się na 4. miejscu. W Bischofshofen, gdzie w pierwszej serii skoczył 133 m został dobrany w parę z Morgensternem, który skoczył dalej, jednak Ammann awansował jako "lucky loser". W drugiej serii oddał skok na 140 m i zajął 4. miejsce.
Turniej zakończył na drugim miejscu z dorobkiem punktowym 928,4, tracąc do zwycięzcy Morgensterna 30,4 pkt. Po turnieju awansował na 3. pozycję w klasyfikacji Pucharu Świata.
Mistrzostwa świata – 4. i 3. miejsce.
Mistrzostwa Świata 2011 rozpoczął od konkursu indywidualnego K-95 Midtstubakken. Po pierwszej serii zajmował piąte miejsce z odległością 97,5 m. W drugiej skoczył 101,5 m i zdobył czwarte miejsce, przegrywając z Morgensternem, Koflerem i Małyszem. Następnie, w konkursie drużynowym na tej samej skoczni zdobył 10. miejsce. 3 marca zdobył brązowy medal na skoczni K-120 Holmenkollbakken, skacząc 129,5 m w pierwszej i 134,5 m w drugiej serii.
Po zakończeniu sezonu wziął jeszcze udział w Adam’s Bull’s Eye w Zakopanem – benefisie Adama Małysza i choć zawody skoków do celu zostały odwołane to oddał symboliczny skok na pożegnanie polskiego skoczka.
2011/2012.
W sezonie 2011/2012 Simon Ammann ponownie był jedynym członkiem szwajcarskiej kadry narodowej.
Letnie mistrzostwa Szwajcarii – 1. miejsce.
W rozegranych w październiku 2011 letnich mistrzostwach Szwajcarii Ammann zdobył złoty medal po skokach na 115,5 i 122 metry. Drugiego w klasyfikacji Gregora Deschwandena wyprzedził o ponad 50 punktów.
Puchar Świata – 11. miejsce.
Sezon zimowy 2011/2012 w Pucharze Świata zaczął od dziewiątego i trzynastego miejsca w konkursach na skoczni w Lillehammer. W kolejnych zawodach, które rozegrano w drugim tygodniu grudnia 2011 na dużej skoczni w Harrachovie, Ammann był 26. i 10. w zawodach indywidualnych oraz dziewiąty w drużynowych. Kolejnymi zmaganiami w sezonie były konkursy w Engelbergu. Szwajcar zwyciężył w serii kwalifikacyjnej do pierwszego z konkursów, a w zawodach głównych uplasował się na dziewiątym miejscu. Na tym samym miejscu ukończył drugi z konkursów.
Następnie, wystąpił w trzech pierwszych konkursach 60. Turnieju Czterech Skoczni. W pierwszych zawodach po TCS, 15 stycznia na Kulm, dwukrotnie uplasował się w czołowej dziesiątce – na 10. i 8. miejscu. Wystartował w obu konkursach indywidualnych na Wielkiej Krokwi w Zakopanem, zajmując 15. i 8. miejsce. Nie uczestniczył w konkursach w Sapporo. W pierwszych zawodach w Predazzo po raz pierwszy w sezonie zajął miejsce w pierwszej piątce. W drugich zmaganiach we Włoszech nie awansował do serii finałowej.
10 lutego w Willingen wygrał kwalifikacje do rozgrywanego dwa dni później konkursu indywidualnego. W zawodach indywidualnych zajął 12. miejsce, a 11 lutego był dziewiąty w rywalizacji zespołowej. W następnym konkursie, przeprowadzonym na mamuciej skoczni w Oberstorfie, po raz pierwszy w sezonie stanął na podium, zajmując trzecie miejsce za Martinem Kochem i Daiki Itō.
Do końca sezonu, we wszystkich startach w Pucharze Świata zajmował miejsca w pierwszej dziesiątce. W Lahti był ósmy, w Trondheim trzeci, w Oslo piąty, a w Planicy dwukrotnie zajął drugie miejsce. W klasyfikacji generalnej uplasował się na 11. miejscu z dorobkiem 731 punktów.
Turniej Czterech Skoczni – 19. miejsce.
Uczestniczył w trzech pierwszych konkursach 60. Turnieju Czterech Skoczni. Zajął 12. miejsce w Obserstdorfie, 10. miejsce w Garmisch-Partenkirchen i 16. w Innsbrucku, po czym wycofał się z rywalizacji ze względu na brak satysfakcji ze swoich występów. W klasyfikacji turnieju zajął 19. miejsce.
Mistrzostwa świata w lotach narciarskich – 14. miejsce.
Pod koniec lutego 2012 wziął udział w mistrzostwach świata w lotach w Vikersund, w których bronił tytułu mistrzowskiego sprzed dwóch lat. Po pierwszej serii i skoku na 203 metry uplasował się na siódmym miejscu. W drugiej serii skoczył jednak 23 metry bliżej i w efekcie spadł na 14. miejsce. Stracił 79,9 punktu do zwycięzcy zawodów – Roberta Kranjca.
2012/2013.
W marcu 2012 roku Szwajcarski Związek Narciarski powołał Ammanna do prowadzonej przez Martina Künzle kadry narodowej na sezon 2012/2013.
Letni Puchar Kontynentalny – 62. miejsce.
W sezonie 2012 wystąpił w dwóch konkursach Letniego Pucharu Kontynentalnego na dużej skoczni narciarskiej w Soczi. Zajął wówczas 10. i 14. miejsce. Dzięki temu został sklasyfikowany na 62. miejscu Letniego Pucharu Kontynentalnego z dorobkiem 44 punktów.
Letnie Grand Prix – 6. miejsce.
Wystąpił w siedmiu z dziewięciu konkursów Letniego Grand Prix 2012. W zawodach inauguracyjnych, 21 lipca w Wiśle, uplasował się na drugim miejscu, przegrywając z Maciejem Kotem. W drugim konkursie Grand Prix, na skoczni w Courchevel zajął dziesiąte miejsce. W zawodach indywidualnych w Hinterzarten był piętnasty, a w zmaganiach drużyn mieszanych zajął dziesiąte miejsce wraz z Sabriną Windmüller, Bigną Windmüller i Gregorem Deschwandenem.
W pierwszym konkursie na Skoczni Olimpijskiej w Hakubie, po raz drugi w sezonie zajął drugie miejsce w zawodach LGP, tym razem przegrywając z Andreasem Wankiem. W drugim konkursie w Hakubie Ammann zajął piąte miejsce. Również na piątej pozycji zakończył pierwsze zawody w Ałmaty, a w drugim z konkursów w Kazachstanie był osiemnasty. W zawodach tych uzyskał odległość 140 metrów, co było najlepszym wynikiem konkursu. Swojej próby jednak nie ustał, za co obniżone mu zostały noty sędziowskie. W pozostałych dwóch konkursach Letniego Grand Prix nie wystartował. W generalnej klasyfikacji Letniego Grand Prix 2012 uplasował się na szóstym miejscu.
Letnie mistrzostwa Szwajcarii – 1. miejsce.
W październiku 2012 zdobył tytuł letniego mistrza Szwajcarii, zwyciężając konkurs na skoczni HS 117 w Einsiedeln. Ammann uzyskał 110 i 109,5 metra, dzięki czemu wygrał z przewagą blisko 30 punktów nad drugim Gregorem Deschwandenem.
Puchar Świata – 14. miejsce.
Sezon zimowy rozpoczął od ósmego miejsca w konkursie drużyn mieszanych w Lillehammer. Skład szwajcarskiego zespołu był taki sam, jak podczas zawodów w Hinterzarten w sezonie letnim. W zawodach indywidualnych w tym samym miejscu zajął trzynaste miejsce na skoczni normalnej i szóste miejsce na dużej. Kolejnymi zmaganiami były konkursy w Ruce. Wraz z Gregorem Deschwandenem, Pascalem Sommerem i Marco Grigolim, zajął dziewiąte miejsce w rywalizacji drużynowej mężczyzn. W rozegranych 1 grudnia zawodach indywidualnych Ammann stanął na najniższym stopniu podium, przegrywając z Severinem Freundem i Dmitrijem Wasiljewem. W próbie przedolimpijskiej na normalnej skoczni w Soczi Szwajcar uplasował się na 17. i 8. miejscu. W kolejnych dwóch startach, które miały miejsce w Engelbergu, Ammann zaliczył słabsze występy, punktując tylko w drugich zawodach (26. miejsce).
Na przełomie 2012 i 2013 roku uczestniczył w konkursach 61. Turniej Czterech Skoczni. Punkty zdobył tylko w pierwszym z konkursów (6. miejsce w Oberstdorfie), a w pozostałych nie zakwalifikował się do serii finałowej. W pierwszym konkursie po Turnieju Czterech Skoczni, 9 stycznia w Wiśle, zajął piąte miejsce. Trzy dni później w indywidualnym konkursie w Zakopanem był 26. 26 stycznia na mamuciej skoczni w Vikersund stanął na drugim stopniu podium zawodów Pucharu Świata, przegrywając o pół punktu z Gregorem Schlierenzauerem. Dzień później na tym samym obiekcie Szwajcar uplasował się na czwartej pozycji. W następnych zawodach, na mamuciej skoczni w Harrachovie, zajął szóste i jedenaste miejsce.
W konkursach FIS Team Tour 2013, bezpośrednio poprzedzających mistrzostwa świata w Val di Fiemme, Ammann zajął dziesiąte miejsce w rywalizacji drużynowej w Willingen i czwarte miejsce w rywalizacji indywidualnej w Klingenthal.
W ostatnim periodzie sezonu 2012/2013 zajął siódme miejsce w Lahti, był 25. w Kuopio i 35. w Trondheim. Łącznie zdobył 553 punkty Pucharu Świata, które pozwoliły mu zająć 14. miejsce w klasyfikacji generalnej.
Turniej Czterech Skoczni – 27. miejsce.
Ammann uczestniczył we wszystkich czterech konkursach Turnieju Czterech Skoczni 2012/2013. W pierwszym z nich – 30 grudnia w Oberstdorfie zajął szóste miejsce. W noworocznym konkursie w Garmisch-Partenkirchen nie awansował do drugiej serii, zajmując 42. miejsce. W trzecich zawodach turnieju, 4 stycznia w Innsbrucku był 25., a w czwartych zawodach, 6 stycznia w Bischofshofen – 40. W klasyfikacji końcowej turnieju uplasował się na 27. miejscu.
Mistrzostwa świata – 16. i 7. miejsce.
W najważniejszej imprezie sezonu 2012/2013 – mistrzostwach świata w narciarstwie klasycznym w Val di Fiemme Ammann zajął szesnaste miejsce w konkursie skoków na skoczni normalnej i siódme miejsce na skoczni dużej. Wraz z Killianem Peierem, Marco Grigolim i Gregorem Deschwandenem wystąpił także w konkursie drużynowym. Szwajcarski zespół zajął dziesiąte miejsce wśród dwunastu drużyn.
2013/2014.
W kwietniu 2013 roku został powołany do jednoosobowej szwajcarskiej kadry narodowej na sezon 2013/2014.
Sprzęt narciarski.
Simon Ammann skacze na nartach firmy Slatnar, używa kasku i gogli marki Uvex oraz butów Rass.
Sponsorzy.
Obecnie Ammann ma dziewięciu sponsorów. Są to firmy: Adidas, AMAG, BetAndWin, Elan, Carrera, Helvetia Patria, Raiffeisen, Reusch i Swisscom.
Popularność.
Sukcesy Simona Ammanna na międzynarodowej arenie w sezonie 2001/2002, a zwłaszcza dwukrotne zdobycie tytułu mistrza olimpijskiego spowodowały wzrost zainteresowania skokami narciarskimi w Szwajcarii. Poza tym sam Ammann znalazł się w centrum uwagi mediów i opinii publicznej. Został zaproszony do wielu programów zarówno w telewizji szwajcarskiej, jak i niemieckiej i amerykańskiej.
Po olimpiadzie w 2002 roku Simon Ammann został nazwany przez kibiców „Harrym Potterem”, głównie ze względu na sylwetkę ciała i charakterystyczne okulary.

</doc>
<doc id="97697" url="https://pl.wikipedia.org/wiki?curid=97697" title="Garuda">
Garuda

Garuda – jedno z bóstw w hinduizmie i buddyzmie tybetańskim. W hinduizmie jest wierzchowcem (wahana) boga Wisznu. Przedstawiany jest jako złoty lub czerwony orzeł o ciele człowieka. Garuda jest bratem Aruny, woźnicy Surji, boga słońca. Symbolizuje nauki tajemne Wed. Jest śmiertelnym wrogiem Nagów.
Garuda jest malezyjską odmianą Feniksa; w Japonii bóstwo to nosi nazwę Karura.
Ten mityczny ptak widnieje w godłach Tajlandii i Indonezji, ponadto narodowe linie lotnicze w Indonezji to Garuda Indonesia.

</doc>
<doc id="97698" url="https://pl.wikipedia.org/wiki?curid=97698" title="Rivaldo">
Rivaldo

Rivaldo, właśc. Rivaldo Vitor Borba Ferreira (wym. []; ur. 19 kwietnia 1972 w Recife) – brazylijski piłkarz, który występował na pozycji napastnika lub pomocnika oraz trener piłkarski. Uczestnik mundiali w 1998 i 2002. W przeszłości zawodnik klubów: Santa Cruz, Mogi Mirim, Corinthians Paulista, SE Palmeiras, Deportivo La Coruña, FC Barcelona, A.C. Milan, Cruzeiro EC, Olympiakos, AEK, Bunyodkor Taszkent, São Paulo FC, Kabuscorp SC oraz AD São Caetano. Oprócz brazylijskiego posiada także hiszpański paszport.
Kariera klubowa.
Po odejściu (z powodu powrotu Louisa van Gaala na stanowisko trenera) z Barcelony po udanych MŚ 2002, zmienił klub na AC Milan, z którym zdobył Puchar Włoch, Superpuchar Europy i wygrał Ligę Mistrzów. Nie potrafił się jednak odnaleźć na San Siro dlatego zarząd Milanu postanowił rozwiązać obowiązujący go kontrakt.
Rivaldo przez kilka ostatnich sezonów grał w lidze greckiej. Z Olympiakosem zdobył 3 tytuły mistrza kraju i 2 puchary kraju. Stał się największą gwiazdą ligi greckiej. W sezonie 2006/2007 jego klubowym kolegą był obrońca reprezentacji Polski Michał Żewłakow. W 2007 po tym, jak Olympiakos nie wpłacił pieniędzy na fundację Rivaldo wspomagającą biedne brazylijskie dzieci, a zarząd Olympiakosu zaoferował mu przedłużenie kontraktu tylko na jeden rok, podpisał kontrakt z AEK-iem na dwa lata.
W 2008 Rivaldo w wieku 36 lat opuścił AEK i podpisał roczny kontrakt z uzbeckim klubem Bunyodkor Taszkent, którego trenerem był słynny piłkarz – Zico również znajdujący się na liście 100 najlepszych piłkarzy XX wieku FIFA 100. Szczegółów umowy Rivaldo z uzbeckim klubem nie ujawniono.
W listopadzie 2010 został ponownie piłkarzem Mogi Mirim EC, którego w tym czasie również był prezesem, podpisując roczny kontrakt, jednak pod koniec stycznia 2011 został na rok wypożyczony do São Paulo. W swoim pierwszym meczu dla nowego klubu – przeciwko Linense (3 lutego, wygrana 3:2) – zdobył bramkę.
W 1999 został uznany za najlepszego piłkarza świata przez magazyn „World Soccer” oraz FIFA. Jest także laureatem „Złotej Piłki” w plebiscycie France Football.
15 marca 2014 roku oficjalnie ogłosił zakończenie kariery. Jednak z powodu słabej gry Mogi Mirim EC, które po ośmiu kolejkach w brazylijskiej Serie B zajmowało ostatnią pozycję, postanowił wznowić karierę dla dobra drużyny.
Po wznowieniu kariery, reprezentując barwy Mogi Mirim, grał w tym klubie ze swoim synem. W meczu 13. kolejki drugiej ligi brazylijskiej, doszło do niecodziennej sytuacji podczas domowego, wygranego 3:1 meczu z klubem Macaé EFC, ponieważ w tym spotkaniu wszystkie bramki dla jednej drużyny zdobyli ojciec z synem.
Kariera reprezentacyjna.
Wystąpił w reprezentacji 74 razy i strzelił 35 bramek. Podczas francuskich finałów MŚ, gdy "Canarinhos" zdybyli wicemistrzostwo świata, Rivaldo rozegrał 7 spotkań, w których strzelił 3 gole. Na mistrzostwach świata w 2002 był jedną z gwiazd całego turnieju – zdobył 5 bramek i 3 asysty. Został drugim strzelcem zespołu oraz całego turnieju (wspólnie z Miroslavem Klose; królem strzelców został wtedy Ronaldo). Zrezygnował z gry w reprezentacji po mistrzostwach świata w Niemczech w 2006, w których nie wziął udziału.
Kariera trenerska.
W latach 2008–2015 pełnił funkcję prezesa klubu Mogi Mirim EC, gdzie również grał.
18 stycznia 2019 roku marokański klub Chabab Mohammédia ogłosił, że nowym dyrektorem technicznym oraz trenerem zostanie Rivaldo. Brazylijczyk zaprzeczył, że umowa została zawarta, ponieważ podpisał przedwstępną umowę, w której klub musi uzyskać awans z National (trzeciego szczebla w lidze marokańskiej).
Życie prywatne.
Dwukrotnie żonaty. Jego pierwszą żoną była Rose Fereira (1993-2003), z którą ma dwójkę dzieci: syna Rivaldo Vítora Moscę Ferreirę Júniora, znanego jako Rivaldinho, który podobnie jak ojciec jest piłkarzem, oraz córkę Thamirys. Od 2004 spotyka się z Elizą Kaminski, z którą obecnie jest żonaty. Mają trójkę dzieci: córkę Rebecę i dwóch synów: João Vitora oraz Isaque'a.

</doc>
<doc id="97699" url="https://pl.wikipedia.org/wiki?curid=97699" title="Karburyzator">
Karburyzator



</doc>
<doc id="97711" url="https://pl.wikipedia.org/wiki?curid=97711" title="James Mirrlees">
James Mirrlees

James Alexander Mirrlees (ur. 5 lipca 1936 w Minnagaff, Szkocja, zm. 29 sierpnia 2018 w Cambridge, Anglia) – brytyjski ekonomista, laureat Nagrody Banku Szwecji im. Alfreda Nobla w dziedzinie ekonomii w 1996 roku.
Życiorys.
Ukończył Trinity College na University of Cambridge. W latach 1968–1995 był profesorem Uniwersytetu Oksfordzkiego, następnie University of Cambridge. Zajmuje się problemami teorii motywacji i asymetrii informacji w zarządzaniu i podejmowaniu decyzji. Jego prace służą także poszukiwaniu optymalnych stawek podatkowych. Jest autorem m.in. "Models of Economics Growth" (z I. Little, 1974).
Nagrodę Banku Szwecji im. Alfreda Nobla w 1996 roku otrzymał za badania nad bodźcami rynkowymi w warunkach asymetrycznego dostępu do informacji. Razem z nim został wyróżniony Kanadyjczyk William Vickrey.

</doc>
<doc id="97713" url="https://pl.wikipedia.org/wiki?curid=97713" title="Videocd">
Videocd



</doc>
<doc id="97720" url="https://pl.wikipedia.org/wiki?curid=97720" title="Elin Pelin">
Elin Pelin

Elin Pelin, właśc. "Dimityr Stojanow", (ur. 8 lipca 1877, zm. 3 grudnia 1949) – bułgarski pisarz.
Debiutował w 1895 roku opublikowanym w czasopiśmie "Войнишка сбирка" opowiadaniem "Miła ojczyzna" ("Мило е отечеството"). W późniejszych, licznych opowiadaniach i nowelach, zamieszczonych m.in. w zbiorze "Opowiadania" (1904, 1911) kreśli barwny i sugestywny, pełen humoru obraz życia wsi bułgarskiej. W uznawanym przez krytyków za najlepszy tekst powieściowy w dorobku Elina Pelina utworze "Gerakowie" (1911) przedstawiony został proces upadku bogatego, patriarchalnego rodu Geraków na tle przemian społeczno-gospodarczych schyłku XIX w. Jest także autorem poetyckich opowiadań w cyklu "Czarne róże" (Черни рози, 1928) oraz "W cieniu klasztornej winnicy" (Под манастирската лоза, 1936).
Elin Pelin jest mistrzem krótkich form i autorem licznych opowiadań i nowel, w których prezentuje bardzo bogatą galerię wyrazistych postaci ("Andreszko"). Pisząc często posługiwał się ironią i humorem. Jest również autorem licznych humoresek.
W Polsce ukazały się następujące przekłady dzieł Elina Pelina:

</doc>
<doc id="97722" url="https://pl.wikipedia.org/wiki?curid=97722" title="William Vickrey">
William Vickrey

William Spencer Vickrey (ur. 21 czerwca 1914 w Victorii, zm. 11 października 1996 w Nowym Jorku) – amerykański ekonomista postkeynesowski pochodzenia kanadyjskiego, laureat Nagrody Banku Szwecji im. Alfreda Nobla w dziedzinie ekonomii w 1996 roku (wraz z Jamesem Mirrleesem), za badania sytuacji ekonomicznych, których uczestnicy dysponują informacjami asymetrycznymi (tzw. ekonomiczna teoria bodźców).
W latach 1937–1947 pracował jako doradca podatkowy na Uniwersytecie Columbia, od 1958 był tam profesorem. Członek Narodowej Akademii Nauk w Waszyngtonie. Opracował zasady przeprowadzania aukcji, nazwanej jego nazwiskiem (jest to tzw. system Vickreya). Podczas aukcji tego typu oferenci składają propozycje w zamkniętych kopertach, a zwycięzcą zostaje ten, który złożył najwyższą ofertę, ale płaci cenę niższą, zgłoszoną przez następnego z kolei uczestnika aukcji.
Trzy dni po ogłoszeniu przyznania mu Nagrodę Banku Szwecji im. Alfreda Nobla zasłabł i zmarł na atak serca.

</doc>
<doc id="97725" url="https://pl.wikipedia.org/wiki?curid=97725" title="Architektura bizantyńska">
Architektura bizantyńska

Architektura bizantyńska (lub bizantyjska) cechuje się przejęciem i znacznym udoskonaleniem konstrukcyjnym technik i tradycji rzymskich, wczesnochrześcijańskich oraz hellenistycznych i orientalnych – zwłaszcza perskich. Rozwinęła się w końcowym okresie Cesarstwa Rzymskiego i pod panowaniem cesarzy bizantyńskich. Objęła tereny dzisiejszej Grecji, Macedonii Północnej, Bułgarii, Serbii, Turcji i Syrii. Wraz z ekspansją terytorialną Cesarstwa Bizantyńskiego obszar jej oddziaływania poszerzył się na Italię i północną Afrykę. Jej wpływy są zauważalne w architekturze Armenii, Gruzji i Rusi, a nawet w Polsce. W jej historii wyróżnia się zazwyczaj trzy okresy:
Okres wczesnobizantyński 330–843.
Architektura bizantyńska, podobnie jak inne dziedziny sztuki bizantyńskiej narodziła się w 330 r. wraz z przeniesieniem przez Konstantyna Wielkiego stolicy cesarstwa rzymskiego do Bizancjum, niewielkiej kolonii greckiej nad Bosforem. Cesarz postanowił zbudować Nowy Rzym. W centralnej części miasta, wokół Augusteionu, powstały najważniejsze budowle: gmach senatu, hipodrom, kościół Hagia Sophia oraz pałac cesarski. Jedynym zachowanym elementem tej zabudowy jest obelisk ustawiony w 390 r. budynku cyrku, w którym rozgrywano wyścigi rydwanów. Sprowadzony z Egiptu przez Teodozjusza stanął na cokole ozdobionym marmurowymi płytami. Płaskorzeźby cokołu cechuje symetryczna kompozycja z ustawioną w centrum postacią cesarza. Poniżej, widzowie, tancerze i muzykanci zostali przedstawieni w równych rzędach. To skostnienie obrazu jest wynikiem coraz silniejszych wpływów Bliskiego Wschodu na ceremoniał dworski cesarstwa wschodniorzymskiego. Kościół Hagia Sophia przetrwał w formie nadanej mu podczas rządów Justyniana.
Z pierwszego okresu rozwoju miasta zachowały się ziemne cysterny. Konstantynopol nie miał źródeł słodkiej wody, którą sprowadzano do miasta akweduktami. Na wypadek oblężenia budowano podziemne zbiorniki podzielone rzędami kolumnami na nawy. Kwadratowe pola przekryte były sklepieniami żaglastymi lub krzyżowymi. Aby zwiększyć pojemność zbiorników, stosowano podwyższenie pomieszczenia ustawiając kolumny jedna na drugiej. Większość głowic pozbawiona jest ozdób. Pojawia się nowy element architektoniczny w formie odwróconej piramidy – nasadnik, usytuowany pomiędzy łękiem sklepiennym a głowicą kolumny.
Już w okresie panowania Teodozjusza II widoczne jest w architekturze stopniowe przekształcanie budowli na planie bazyliki. Nawy są krótsze, rozbudowana zostaje absyda i transept. Zmiana proporcji i przekrycie nawy środkowej kopułą to cechy bazyliki ukształtowane w architekturze bizantyńskiej. Tak powstała forma kościoła na planie krzyża greckiego z kopułą nad przecięciem się jego ramion, tzw. kościół krzyżowo-kopułowy. Część centralną od południa i północy otaczają nawy boczne z emporami, od zachodu usytuowany był narteks z emporą a od wschodu umieszczano płytkie prezbiterium z absydą.
Inaczej kształtowano detale architektoniczne. Liście akantu zdobiące głowice są bardziej płaskie i zaostrzone niż w Rzymie czy w architekturze hellenistycznej. Dodatkowo są mocno odgięte. W wielu przypadkach płaskorzeźba wykonywana jest za pomocą świdra. Ciemne tło tworzy negatyw wzoru dając iluzję głębi i ruchu. Kolejną cechą bizantyńskich kapiteli jest wspomniane już zastosowanie imposty. Powstaje w ten sposób podwójna głowica zwana nasadnikową lub impostową. Po połączeniu głowicy z nasadnikiem utworzono nowy typ głowic. Nazywano go głowicą koszyczkową lub głowicą trapezoidalną. Oprócz liści akantu, motywem dekoracyjnym stosowanym do zdobienia kapiteli są różne formy plecionek oraz motywy figuralne w postaci ptaków i zwierząt.
W okresie panowania Justyniana I ukształtował się typ kopuły zwanej kopułą bizantyńską. Charakteryzuje się zmianami wprowadzonymi do sposobu podparcia konstrukcji. Pierścień wsparty na masywnych ścianach zostaje zastąpiony czterema pendentywami przenoszącymi obciążenia z czaszy kopuły na cztery filary ustawione w narożach kwadratu. Odciążenie ścian pozwoliło na doświetlenie wnętrza budowli szeregiem okien wykonanych w ścianach pomiędzy żagielkami.
Zastosowanie cegieł oraz dekoracji z kolorowych płyt kamiennych i mozaiki pokrywającej wszystkie powierzchnie budynku to także cechy charakterystyczne dla architektury bizantyńskiej. We wnętrzach budowli wznoszonych w VI wieku pojawia się ikonostas oddzielający nawę główną od sanktuarium.
Rok 726 rozpoczyna okres obrazoburstwa, czyli ikonoklazm. Sam ruch istniał już wcześniej. Ale dopiero polecenie Leona III nakazujące usunięcie wizerunku Chrystusa znad wejścia do pałacu w Konstantynopolu spowodowało liczne rozruchy. W 730 został wydany edykt cesarski zabraniający kultu obrazów. Zapoczątkował masowe niszczenie ikon, niszczenia lub zamalowywania fresków i mozaik. Tylko nieliczne dzieła sztuki ocalały. Na początku IX wieku miały miejsce nieskuteczne próby przywrócenia kultu obrazów. Okres ikonoklazmu kończą ostre wystąpienia społeczeństwa, czas buntów i zamieszek.
Przykłady architektury wczesnobizantyńskiej:
Okres średnio i późnobizantyński.
Po przejęciu władzy przez dynastię macedońską rozpoczął się ponowny rozkwit sztuki bizantyńskiej. Budowano wiele nowych kościołów. W okresie średniobizantyńskim największą popularność zdobyło zastosowanie innego rozwiązania bazylik budowanych na planie krzyża greckiego, tzw. quincunx, czyli kościół na planie krzyża wpisanego w kwadrat. Powstał przez wydłużenie ramion i umieszczenie pomiędzy nimi niewielkich, narożnych przęseł na planie kwadratu. W ten sposób w planie kościoła można wyróżnić dziewięć naw. Największa, na przecięciu ramion krzyża, przykrywana jest dużą kopułą. Nawy na ramionach krzyża otrzymują zazwyczaj sklepienia kolebkowe, a nawy narożne sklepienia krzyżowe albo kopuły o mniejszych rozmiarach niż kopuła centralna. Za najstarszy kościół zbudowany na tym planie uważa się kościół Nea w Konstantynopolu, konsekrowany w 881 r. Kształt kopuł ulega też modyfikacji. Są mniejsze, budowane są coraz częściej na bębnach z zachowaniem pendentywów przy przejściu do podpierających je filarów.
Pałac cesarski w Konstantynopolu był zbudowany przy forum – Augustionie już przez Konstantyna Wielkiego. Wielokrotnie przebudowywany przez jego następców, w X-XI wieku został znacznie rozbudowany. Forma zabudowań bardziej przypominała pałace Syrii i Persji niż siedziby dworu w Rzymie. Na powierzchni ok. 400 00 m² rozmieszczono na tarasach pojedyncze budowle połączone dziedzińcami lub galeriami. W sumie zbudowano 8 dziedzińców, 7 westybuli, 23 budynki sakralne, sale tronowe, prywatne apartamenty cesarskie, bibliotekę, łaźnię, hipodrom, pałac służący jako przystań morska i wiele innych sal i pomieszczeń rozmieszczonych wśród ogrodów. Do forum przylegał dostępny dla mieszkańców, kilkukondygnacyjny Chalke. Pałac pełniący rolę westybulu. Mieściły się w nim pomieszczenia gwardii cesarskiej i kościół św. Apostołów. Z Chalke połączony był kolejny pałac Dafne, przeznaczony na audiencje i załatwianie spraw administracyjnych. Składał się wielu reprezentacyjnych sal i dziedzińców otoczonych portykami. Sale tronowe znajdowały się w kolejnych kompleksach pałacowych: Trikonchos i Chrysotriklinos (mieszczący Złotą Salę Tronową) i graniczący z prywatnymi apartamentami rodziny cesarskiej. Sala tronowa zbudowana przez Konstantyna mieściła się w budynku zwanym Magnaura. Zgodnie z zachowanymi opisami, była to trójnawowa bazylika zakończona absydą, w której, na podwyższeniu znajdował się tron cesarza. Wzdłuż stopni prowadzących w kierunku tronu ustawiono 6 posągów złoconych lwów. Jeszcze wystawniejsza była dekoracja Złotej Sali Tronowej. Budynek na planie ośmioboku z przylegającymi do niego absydami przesklepiony był kopułą. W jednej z absyd, na podwyższeniu stał tron cesarza. Za nim ustawiono wykonany ze złota platan, na którego gałęziach umieszczono złote ptaki. Przed tronem stały złote posągi lwów. Podczas ceremonii, dekoracja wprawiana była w ruch, któremu towarzyszyły dźwięki organów, ryk lwów i śpiew ptaków. Unoszący się tron spowijał dym kadzideł. Zachowały się opisy przepychu urządzenia wnętrz, wystawności ceremoniału i życia dworskiego. Do budowy pałacu użyto wielu drogich materiałów. Sklepienia podtrzymywały kolumny z kolorowych marmurów, onyksu. Posadzki, płaszczyzny ścian i sufitów zdobiły reliefy i mozaiki, w które wbudowano wiele drogich kamieni. Ich tematyka opisywała zdarzenia historyczne z udziałem cesarza i sceny rodzajowe. Wielki Pałac został opuszczony w XII wieku. Cesarz przeniósł się w pobliże Złotego Rogu, do pałacu zwanego blacherskim. Z Wielkiego Pałacu oraz z pałacu blacherskiego zachowały się tylko nieliczne fragmenty. W najlepszym stanie przetrwał fragment ruin pałacu Porfirogenetów, na którym widnieją znaki dynastii Paleologów. Niektóre detale architektoniczne zostały wykorzystane przy budowie bazyliki św. Marka w Wenecji (m.in. kapitele, balustrady) oraz Bazyliki Eufrazjana w Poreču na Istrii.
Domy mieszkalne w Bizancjum miały układ podobny do budynków mieszkalnych budowanych w Syrii. Poprzedzały je wychodzące na ulicę portyki, za którymi znajdował się dziedziniec poprzedzający pomieszczenia mieszkalne (w Rzymie pomieszczenia otaczały atrium). Lepiej niż domy bizantyńskie, zachowały się weneckie pałace naśladujące ten typ zabudowy (posiadają one parterowe portyki albo arkadowe galerie na piętrze).
Przykłady budowli powstałych w okresie średnio i późnobizantyńskim:
Wpływy architektury bizantyńskiej.
Obszar Cesarstwa Bizantyńskiego dość szybko zmniejszył się przede wszystkim na skutek częstych najazdów arabskich. Nie zawsze, wraz z utratą ziem, następował zanik oddziaływania sztuki bizantyńskiej. Klasztor św. Katarzyny zbudowany w IV wieku u stóp góry Synaj przetrwał mimo nie sprzyjających okoliczności. Prześladowania mnichów podczas ikonoklazmu przyczyniły się do ich emigracji (np. na Athos, gdzie powstały liczne klasztory, np. Wielka Ławra), do południowej Italii, Kapadocji). Wraz z nimi przeniesione zostały założenia sztuki bizantyńskiej. Pod jej wpływem była także Rawenna i Wenecja. Republika wenecka, nawet po politycznym uniezależnieniu się od Cesarstwa Bizantyńskiego, podtrzymywała kontakty z Konstantynopolem. Efektem tych związków jest znana bazylika św. Marka. Mistrzowie bizantyńscy byli wielokrotnie zapraszani do udziału w budowie italskich świątyń. Wraz z przejęciem chrztu z rąk biskupów kościoła wschodniego w Bułgarii na terenach dzisiejszej Serbii, Macedonii Północnej i Bułgarii powstały liczne cerkwie i klasztory nawiązujące do wzorów bizantyńskich (wpływy te były jeszcze silniejsze w XIII wieku, po zerwaniu kontaktów z Rzymem). Ruś wraz z chrztem przejęła osiągnięcia Bizancjum, uznała je za własne i po asymilacji z tradycjami rodzimego, drewnianego budownictwa, ukształtowała własną sztukę, w której przetrwały elementy sztuki bizantyńskiej.
Zajęcie ziem należących wcześniej do Cesarstwa Bizantyńskiego przez wyznawców islamu wpłynęło także na sztukę islamu.

</doc>
<doc id="97728" url="https://pl.wikipedia.org/wiki?curid=97728" title="Mahmud Abbas">
Mahmud Abbas

Mahmud Abbas (arab. محمود عباس, znany też jako Abu Mazin, ur. 26 marca 1935 w Safedzie) – palestyński działacz niepodległościowy i polityk, pierwszy premier Autonomii Palestyńskiej od 19 marca do 6 września 2003, przewodniczący Organizacji Wyzwolenia Palestyny od 29 października 2004, prezydent Autonomii Palestyńskiej od 15 stycznia 2005 do 4 stycznia 2013, prezydent Palestyny od 4 stycznia 2013.
Życiorys.
Urodził się w mieście Safed (wtedy Palestyna była mandatem brytyjskim), po proklamowaniu państwa Izraela w 1948 roku został wypędzony z rodziną, a także ze wszystkimi mieszkańcami miasta do Syrii, gdzie skończył studia w Damaszku. Później przeprowadził się do Egiptu, gdzie skończył studia prawnicze. Wyjechał do Moskwy, gdzie otrzymał stopień doktora historii – jego praca doktorancka „Relacje między nazizmem i kierownictwem ruchu syjonistycznego”, została później wydana jako książka.
Uchodzi za polityka bardzo dobrze widzianego na Zachodzie, między innymi dlatego, że wypowiadał się przeciwko antyizraelskiemu powstaniu Palestyńczyków – intifadzie. W 1965 roku wstąpił do Fatahu – ugrupowania, którym kierował Jasir Arafat. Od 1980 roku Abbas był członkiem Komitetu Wykonawczego Organizacji Wyzwolenia Palestyny, a w 1996 roku został wybrany na jego przewodniczącego, co nieformalnie potwierdziło jego pozycję zastępcy Arafata. To właśnie Abbas podpisał w 1993 roku porozumienie pokojowe z Izraelem. Był jego architektem, a długie kontakty z izraelską lewicą zyskały mu opinię „gołębia” w OWP.
Od marca do października 2003 roku był pierwszym premierem Autonomii Palestyńskiej. Zwolennik amerykańskiego planu pokojowego.
10 stycznia 2005 przewodniczący Centralnej Komisji Wyborczej Hanna Nasir potwierdził oficjalnie, że Mahmud Abbas – przywódca Organizacji Wyzwolenia Palestyny otrzymał 62,3 procent głosów i wygrał palestyńskie wybory prezydenckie. Abbas uzyskał 62,32 procent głosów, a jego główny rywal Mustafa al-Barghusi – 19,8 procent głosów. Na Abbasa głosowało 483 039 wyborców, a na Barghusiego 153 516 osób. Tajsir Chalid z Demokratycznego Frontu Wyzwolenia Palestyny otrzymał 3,5 procent głosów, Bassam as-Salihi z Ludowej Partii Palestyny – 2,69 procent, Abd al-Halim al-Aszkar (niezależny) – 2,68 procent, Sajjid Husajn Baraka (niezależny) – 1,27 procent i Abd al-Karim Szubajr – 0,67 procent.
15 stycznia 2005 Mahmud Abbas został zaprzysiężony na stanowisku prezydenta Autonomii Palestyńskiej.
4 stycznia 2013 Mahmud Abbas na mocy dekretu przekształcił Autonomię Palestyńską w Państwo Palestyny.

</doc>
<doc id="97731" url="https://pl.wikipedia.org/wiki?curid=97731" title="John Ruiz">
John Ruiz

John Ruiz (ur. 4 stycznia 1972 w Methuen) – amerykański bokser pochodzenia portorykańskiego, były dwukrotny zawodowy mistrz świata organizacji WBA w kategorii ciężkiej.
Kariera amatorska.
Jako amator startował na mistrzostwach świata w Sydney (1991), gdzie dotarł do ćwierćfinału kategorii półciężkiej, pokonując kolejno Mohameda Benguesmię i Miodraga Radulovicia. W ćwierćfinale przegrał z reprezentantem ZSRR Andriejem Kurniawką. Nie zdołał zakwalifikować się do ekipy olimpijskiej rok później i zdecydował się na rozpoczęcie kariery zawodowej.
Kariera zawodowa.
Początki.
Pierwszy zawodowy pojedynek stoczył w sierpniu 1992 roku. 15 marca 1996 roku, w swojej dwudziestej ósmej walce, doznał błyskawicznej porażki w pojedynku z Davidem Tua. Bokser z Samoa znokautował go już w dziewiętnastej sekundzie pierwszej rundy.
Następnie do końca 1999 roku stoczył jedenaście zwycięskich pojedynków. Wygrał m.in. z byłym mistrzem świata IBF, Tonym Tuckerem (techniczny nokaut w jedenastej rundzie).
Pierwszy tytuł mistrza świata WBA.
W 2000 roku Ruiz został oficjalnym pretendentem WBA, jednak ówczesny mistrz świata WBA, Lennox Lewis odmówił walki z nim, ponieważ wolał zmierzyć się z silniejszym jego zdaniem pięściarzem, Michaelem Grantem. W konsekwencji WBA odebrała Brytyjczykowi tytuł, a o pas mistrzowski mieli się zmierzyć właśnie Ruiz i Evander Holyfield. 20 sierpnia 2000 roku doszło do pierwszego z trzech kolejnych pojedynków Ruiza z Holyfieldem. Ruiz przegrał na punkty po jednogłośnej decyzji sędziów. Z powodu dużych kontrowersji odnośnie do wyniku pierwszej walki, WBA nakazała obu pięściarzom zmierzyć się w pojedynku rewanżowym. Doszło do niego 3 marca 2001 roku. Tym razem lepszy okazał się Ruiz, wygrywając z rywalem na punkty. Odebrał tym samym Holyfieldowi pas mistrzowski. Jako pierwszy w historii mistrz świata w wadze ciężkiej pochodzenia latynoskiego Ruiz został w 2001 roku przyjęty przez prezydenta USA George W. Busha.
Ruiz obronił swój tytuł dwa razy. Najpierw 15 grudnia 2001 roku zremisował w trzecim kolejnym pojedynku z Holyfieldem, natomiast 27 lipca 2002 roku wygrał z Kirkem Johnsonem po tym, jak ten został zdyskwalifikowany w dziesiątej rundzie za ciosy poniżej pasa.
Tytuł mistrzowski stracił 1 marca 2003 roku, przegrywając na punkty z Royem Jonesem Jr., mimo ogromnej przewagi pod względem warunków fizycznych (aby zmierzyć się z Ruizem, Jones Jr. przeskoczył dwie kategorie wagowe).
Drugi tytuł mistrza świata WBA.
Roy Jones Jr. nie przystąpił do walki z pretendentem do tytułu Witalijem Kłyczko, dlatego też WBA, wobec wątpliwości, czy będzie on zainteresowany obroną swojego tytułu, postanowiła zorganizować pojedynek o tytuł tymczasowego mistrza świata, który następnie miałby zmierzyć się z Jonesem Jr. W pojedynku tym mieli się zmierzyć Kłyczko i Hasim Rahman, czyli pięściarze sklasyfikowani na dwóch pierwszych miejscach w rankingu WBA, jednak Kłyczko odmówił walki twierdząc, że interesuje go tylko status pełnoprawnego mistrza świata, a nie tytuł tymczasowy. Z walki wycofał się także David Tua, zajmujący trzecie miejsce w rankingu WBA. W konsekwencji z Rahmanem zmierzył się Ruiz. Do walki doszło w grudniu 2003 roku. Ruiz wygrał jednogłośną decyzją na punkty i został tymczasowym mistrzem świata WBA.
Wkrótce Ruiz stał się regularnym mistrzem świata po tym, jak Jones Jr. 20 lutego 2004 roku zrezygnował z pasa mistrzowskiego i powrócił do kategorii półciężkiej, chcąc walczyć z Antonio Tarverem. Ruiz w 2004 roku obronił tytuł dwa razy. Najpierw w kwietniu pokonał przez techniczny nokaut w jedenastej rundzie Fresa Oquendo (po raz pierwszy w historii o tytuł zawodowego mistrza świata w kategorii ciężkiej walczyło dwóch bokserów pochodzących z Portoryko). Siedem miesięcy później zmierzył się z Polakiem Andrzejem Gołotą i wygrał z nim na punkty, mimo iż dwukrotnie leżał na deskach. Wynik został przez wielu komentatorów uznany za niesprawiedliwy.
30 kwietnia 2005 roku zmierzył się z Jamesem Toneyem. Pierwotnie walka zakończyła się zwycięstwem Toneya na punkty, a Ruiz ogłosił zakończenie kariery. Jednak kilka dni później ujawniono, że podczas testu po walce w organizmie Toneya wykryto niedozwolone substancje i uznano walkę za nie odbytą (tzw. "no contest"), a Ruiz szybko odwołał swoją rezygnację z boksu. Jednak już w następnej walce, 17 grudnia 2005 roku, stracił swój pas mistrzowski, przegrywając decyzją większości na punkty z Nikołajem Wałujewem.
Powrót na ring.
Na ring powrócił niemal rok później, aby zmierzyć się w walce eliminacyjnej WBA z Rusłanem Czagajewem, przegrał jednak po niejednogłośnej decyzji sędziów. Kolejną walkę stoczył 13 października 2007 roku, pokonując przez techniczny nokaut w drugiej rundzie Otisa Tisdale. 8 marca 2008 roku pokonał na punkty Jameela McCline'a. 30 sierpnia tego samego roku stanął przed szansą zdobycia po raz trzeci tytułu mistrza świata WBA, po raz drugi przegrał jednak na punkty, tym razem po jednogłośnej decyzji sędziów, z Nikołajem Wałujewem.
Niecałe trzy miesiące po tej porażce wygrał przez techniczny nokaut z Adnanem Serinem po tym, jak w siódmej rundzie trener Serina poddał swojego zawodnika rzucając ręcznik na ring. Po tej walce kolejny raz stanął przed szansą zdobycia tytułu mistrza świata WBA, jednak 3 kwietnia 2010 roku przegrał przez techniczny nokaut w dziewiątej rundzie z Davidem Haye'm. Wcześniej czterokrotnie leżał na deskach (dwukrotnie w pierwszej rundzie, oraz po razie w rundzie piątej i szóstej).
26 kwietnia 2010 roku ogłosił zakończenie kariery bokserskiej.

</doc>
<doc id="97733" url="https://pl.wikipedia.org/wiki?curid=97733" title="Kagera">
Kagera

Kagera – rzeka uważana za źródłową dla Nilu. Płynie przez Rwandę, Burundi, Tanzanię i Ugandę. Jej długość wynosi ok. 400 km. Powstaje z połączenia rzeki Nyawarongu i Ruvuvu. Uchodzi do Jeziora Wiktorii. W środkowym biegu przepływa przez Park Narodowy Akagera. W dolnym biegu żeglowna. Została odkryta w 1876 przez Henry'ego Mortona Stanleya.

</doc>
<doc id="97734" url="https://pl.wikipedia.org/wiki?curid=97734" title="Konkurencja (gospodarka)">
Konkurencja (gospodarka)

Konkurencja (łac. "concurrentia" – współzawodnictwo) – mechanizm, za pomocą którego uczestnicy rynku dążą do realizacji swych interesów, poprzez przedstawianie ofert korzystniejszych od innych, np. ze względu na cenę, jakość, warunki dostawy i inne cechy wpływające na decyzję o dokonaniu transakcji.
Przykładowo producenci i sprzedawcy konkurują o kupujących, konsumenci konkurują o dobra, przedsiębiorcy o czynniki wytwórcze, pracownicy o miejsca pracy.
Funkcja regulacyjna.
Konkurencja jest mechanizmem regulującym funkcjonowanie gospodarki kapitalistycznej na trzy sposoby:
Cechy charakterystyczne.
Zakres i siła, a więc skuteczność mechanizmu konkurencji zależy przede wszystkim od możliwości wejścia na rynek. Tę swobodę wejścia determinują bariery wejścia.
Ze względu na liczbę przedsiębiorstw na rynku, czyli ich siłę rynkową, wyróżnia się następujące rodzaje konkurencji: konkurencja doskonała, konkurencja niedoskonała, czyli monopolistyczna i oligopolistyczna, a także monopol. W tabeli przedstawiono te cztery rodzaje konkurencji ze względu na ich najważniejsze cechy.
Najczęściej spotykaną formą rynku jest konkurencja monopolistyczna.

</doc>
<doc id="97735" url="https://pl.wikipedia.org/wiki?curid=97735" title="William George Horner">
William George Horner

William George Horner (ur. 1786 w Bristolu, zm. 22 września 1837 w Bath) – brytyjski matematyk.
Życiorys.
W wieku 16 lat był asystentem nauczyciela w szkole w Bristolu, 4 lata później został dyrektorem a następnie w 1809 założył własną szkołę w Bath. Znany jest przede wszystkim z podanego przez siebie schematu pozwalającego łatwo obliczać wartość wielomianu. W 1834 opatentował zoetrop.

</doc>
<doc id="97736" url="https://pl.wikipedia.org/wiki?curid=97736" title="Grób nieznanego żołnierza">
Grób nieznanego żołnierza

Grób nieznanego żołnierza – symboliczny grób upamiętniający niezidentyfikowanych żołnierzy poległych w czasie wojny.
Początki grobów nieznanego żołnierza mają swe korzenie w I wojnie światowej, w czasie której zginęły miliony żołnierzy, z których wielu nie zostało nigdy zidentyfikowanych. Kraje, które poniosły największe straty, zaczęły upamiętniać nieznanych poległych symbolicznymi Grobami Nieznanego Żołnierza.
Groby te zawierają zwykle szczątki nieznanych z imienia i nazwiska żołnierzy, których prawdopodobnie nigdy nie uda się zidentyfikować.
Pierwsze groby nieznanego żołnierza powstały dnia 11 listopada 1920 w Wielkiej Brytanii i we Francji. W Wielkiej Brytanii trumna z wylosowanymi cztery dni wcześniej szczątkami niezidentyfikowanego żołnierza została złożona do grobu w Opactwie Westminsterskim, a obecnie istniejący tam nagrobek wykonano trzy lata później. We Francji szczątki ośmiu nieznanych żołnierzy wybrano losowo 10 listopada 1920 roku w Verdun, gdzie zginęło pół miliona osób i przewieziono pociągiem w ośmiu drewnianych trumnach do Paryża. Kondukt żałobny dotarł 11 listopada pod Łuk Triumfalny, jednak grób nie był jeszcze wykończony, wobec czego trumna ze szczątkami francuskiego nieznanego żołnierza została umieszczona w obecnym miejscu pod Łukiem Triumfalnym.
W ślad za tym groby takie zaczęły powstawać w innych krajach: np. w Polsce z inicjatywy prezydenta Stanisława Wojciechowskiego 30 listopada 1923 roku powołano Tymczasowy Komitet Organizacyjny Budowy Pomnika Nieznanego Żołnierza.
Groby takie upamiętniają również nieznanych żołnierzy z wcześniejszych wojen.

</doc>
<doc id="97737" url="https://pl.wikipedia.org/wiki?curid=97737" title="Robert Lucas Jr.">
Robert Lucas Jr.

Robert Emerson Lucas (ur. 15 września 1937 w Yakima, Waszyngton) – amerykański ekonomista, laureat Nagrody Banku Szwecji im. Alfreda Nobla w dziedzinie ekonomii w 1995 roku.
Życiorys.
W latach 1967–1974 profesor Carnegie Mellon University w Pittsburghu, od 1975 r. profesor University of Chicago; jest członkiem Amerykańskiej Akademii Umiejętności w Bostonie (od 1980) oraz Narodowej Akademii Nauk w Waszyngtonie (od 1981). Prowadzi badania w dziedzinie makroekonomii.
W 1972 roku opublikował wpływowy artykuł zatytułowany "Expectations and the Neutrality of Money", w którym znacząco rozwinął podstawy teorii racjonalnych oczekiwań, opracowane w roku 1961 przez Johna Mutha. Mniej więcej w tym samym okresie ekonomiści Milton Friedman i Edmund Phelps argumentowali, że w długim okresie nie powinien w gospodarce istnieć związek pomiędzy inflacją a bezrobociem, czyli, że długookresowa krzywa Phillipsa jest pionowa. Lucas rozwinął ich rozumowanie o krok dalej, argumentując, że wyłącznie niespodziewane przez społeczeństwo zmiany w podaży pieniądza, mogą mieć wpływ na zmiany bezrobocia. Zmiany prawidłowo antycypowane przez społeczeństwo będą skutkowały wyłącznie wyższą inflacją bez wpływu na bezrobocie. Innymi słowy, zdaniem Lucasa aby polityka pieniężna była skutecznym narzędziem w walce z bezrobociem musi być ona nieprzewidywalna.
W 1976 roku opublikował inny wpływowy artykuł zatytułowany "Econometric Policy Evaluation: A Critique" i znany obecnie jako krytyka Lucasa. Argumentował w nim, że ówczesne modele ekonometryczne gospodarek nie mogą być używane do obliczania wiarygodnych prognoz ekonomicznych, ponieważ zależą one od oczekiwań społeczeństwa odnośnie do polityki gospodarczej rządu. Wraz ze zmianą tej polityki ulegają zmianie również równania opisujące gospodarkę i modele ekonometryczne oszacowane dla danych z jednego okresu, gdy obowiązywała jedna polityka gospodarcza tracą ważność w innym okresie, w którym polityka gospodarcza jest inna. Chociaż nie wszyscy ekonomiści zgadzają się z tezą krytyki Lucasa, miała ona znaczący wpływ na rozwój makroekonomii doprowadzając między innymi do prób uwzględnienia oczekiwań społecznych w modelach makroekonomicznych, co zapoczątkowało nurt nowej ekonomii keynesowskiej
W 1995 r. otrzymał Nagrodę Banku Szwecji im. Alfreda Nobla za opracowanie i przygotowanie do praktycznych zastosowań hipotezy racjonalnych oczekiwań i gruntowną przebudowę analizy makroekonomicznej oraz pogłębienie wiedzy o polityce ekonomicznej.

</doc>
<doc id="97739" url="https://pl.wikipedia.org/wiki?curid=97739" title="Jamnik szorstkowłosy">
Jamnik szorstkowłosy

Jamnik szorstkowłosy – rasa psa domowego, najmłodsza odmiana jamnika wyhodowana na początku XX wieku, najprawdopodobniej przez skrzyżowanie jamnika krótkowłosego z szorstkowłosymi pinczerami i terierami. Podobnie jak jamnik krótkowłosy jest uparty i ma bardzo silny instynkt.
Jamnik szorstkowłosy jest głównie psem myśliwskim, tzw. norowcem. Ta odmiana jamnika jest wykorzystywana do wypłaszania królików z nor. 

</doc>
<doc id="97740" url="https://pl.wikipedia.org/wiki?curid=97740" title="Nawęglanie">
Nawęglanie

Nawęglanie – zabieg cieplny polegający na dyfuzyjnym nasyceniu węglem warstwy powierzchniowej obrabianego materiału. Nawęglaniu poddaje się stale niskowęglowe (do 0,25% zawartości węgla), by zmodyfikować własności warstwy wierzchniej materiału w dalszych fazach obróbki np. zwiększyć jej twardość, a co za tym idzie odporność na zużycie ścierne, przy równoczesnym pozostawieniu miękkiego, elastycznego rdzenia stali niskowęglowej. Zawartość węgla w strefie nawęglania wzrasta do 1–1,3%, a głębokość nawęglania wynosi najczęściej 0,5 do 2 mm.
W procesie nawęglania można wyodrębnić dwa etapy:
W warstwie nawęglanej można wyróżnić 3 strefy:
Metody nawęglania.
Obecnie po procesie nawęglania stosuje się dalszą obróbkę cieplną (hartowanie do temperatury właściwej dla rdzenia, hartowanie do temperatury właściwej dla powierzchni i niskie odpuszczanie), a jej zaniechanie jest traktowanie jako błąd technologiczny. Procesy podobne do nawęglania to azotowanie oraz procesy łączone, np. węgloazotowanie (cyjanowanie).

</doc>
<doc id="97742" url="https://pl.wikipedia.org/wiki?curid=97742" title="Szkoła podstawowa">
Szkoła podstawowa

Szkoła podstawowa – pierwszy etap zorganizowanej edukacji. Zazwyczaj nauka w szkole podstawowej jest obowiązkowa. W Polsce dzieci uczęszczają do szkół znajdujących się najbliżej miejsca zamieszkania, według tzw. rejonizacji. O przydziale rejonów do szkół decydują samorządy lokalne.
Status prawny.
W następujących krajach Europy nauczanie na poziomie szkoły podstawowej jest obowiązkowe, z wykluczeniem tzw. nauczania domowego: Szwecja, Niemcy, Holandia, Grecja, Bułgaria, Mołdawia, Białoruś, Litwa, Chorwacja, Cypr, San Marino, Liechtenstein, Malta. W innych krajach europejskich warunkowo dopuszczalne jest nauczanie poza szkołą (edukacja domowa). Wymagane jest wykazanie się dziecka opanowaniem określonego zasobu wiedzy, sprawdzanego w szkole w wyznaczonych terminach.
Szkoła podstawowa w Polsce.
Historia.
Szkoła podstawowa w Polsce jest elementem współczesnego systemu oświaty i jest obowiązkowa. Obowiązek szkolny ujęto prawem polskim w wieku XIX (1808), w okresie międzywojennym (1919) oraz w latach 40./50. oraz 90. XX w. (1990).
Okres zaborów XVIII/XIX w..
Na terenach Galicji w zaborze austriackim liczba szkół parafialnych w końcu XVIII wieku była bardzo mała. W 1774 roku wyszła opracowana przez Jana Ignacego Felbigera ustawa dla szkolnictwa ludowego „Powszechne rozporządzenie szkolne dla szkół normalnych głównych i trywialnych” której wytyczne obowiązywały do 1869 roku. Ustawa ta wprowadziła podział szkół ludowych na normalne (w powiatach), główne oraz szkoły trywialne w małych miasteczkach i na wsiach. Szkoła normalna liczyła 4 klasy i zatrudniała 4–5 nauczycieli oraz katechetę. W trywialnych szkołach w miastach zatrudniano 1–2 nauczycieli dla 3 klas, w szkołach trywialnych na wsi był 1 nauczyciel oraz funkcjonowały 2 klasy. W szkołach obowiązywał jako wykładowy język niemiecki. Nauka w szkołach była obowiązkowa dla dzieci w wieku 6–13 lat.
W zaborze pruskim istniały rozbudowane tradycje szkolnictwa podstawowego. Od końca XVIII wieku działały szkoły jednoizbowe, a od w 1773 roku Friedrich Eberhard von Rochow wprowadził do systemu szkolnego podział na dwie oddzielne grupy wiekowe. Opracował podręcznik "Przyjaciel dzieci : to jest księga do czytania i używania dla uczącej się młodzieży""."
W zaborze rosyjskim najistotniejsze dla władz było nauczanie elementarne, kształtujące wychowanie mas ludowych w duchu poddaństwa carowi. Sieć rosyjskich szkół ludowych miała zrównoważyć ruch powstających po 1863 r. tajnych szkół polskich. Komisja do spraw reformy szkolnej przygotowała ustawę w 1864 r. „O początkowych narodowych szkołach”. Zezwolono na zakładanie szkół instytucjom i stowarzyszeniom oraz osobom prywatnym, które miały odpowiadać za materialne zabezpieczenie pracy szkoły. Dydaktykę i wychowanie kontrolowały i zarządzały nimi gubernialne i powiatowe Rady Szkolne. Istniały 4 rodzaje szkół początkowych: prywatne, ministerialne, ziemskie i cerkiewno-parafialne. Te ostatnie zarządzały wiejskimi szkołami czytania i pisania powstającymi z inicjatywy chłopów.
Program rosyjskiej szkoły ludowej obejmował naukę czytania i pisania, cztery działania arytmetyczne, religię i śpiew cerkiewny.
Okres międzywojenny XX w..
W okresie międzywojennym funkcjonował model szkoły (nazywanej powszechną) siedmioletniej dla dzieci w wieku 7–14 lat. W początkowym okresie odbudowy szkolnictwa – po okresie zaborów – dopuszczano szkoły 4-klasowe z uzupełniającą nauką 3-letnią, lub szkoły 5-letnie z uzupełnieniem 2-letnim. Dziecko kończyło szkołę po 7 klasach lub (w przypadku braku postępów w nauce) maksymalnie po osiągnięciu 14 lat do końca roku szkolnego.
W czasach II wojny światowej przez okres 3 lat (1939–1942) szkoła podstawowa była czteroklasowa.
Okres po II wojnie światowej.
Od roku szkolnego 1948/1949 do 1965/1966 szkoła podstawowa była szkołą 7-letnią, tworząc wraz z 4-letnim liceum ogólnokształcącym 11-letni cykl kształcenia ogólnego, w którym kolejne klasy stanowiły jednolity ciąg, liczony od klasy pierwszej do jedenastej. Szkoła ta – zgodnie z nazwą – była podstawowym ogniwem polskiego systemu szkolnego.
Przedłużenie nauki w szkole podstawowej do lat 8 nastąpiło w myśl Ustawy z dnia 15 lipca 1961 r. o rozwoju systemu oświaty i wychowania i – zgodnie z zawartą w niej argumentacją – miało na celu lepsze przygotowanie uczniów do dalszego kształcenia i zdobywania kwalifikacji zawodowych. Realizacja reformy polegała na wprowadzeniu nowych programów kształcenia w klasach V–VII oraz zorganizowaniu w roku szkolnym 1966/67 klasy ósmej, do której poszli jako pierwsi uczniowie z rocznika 1952. Nauka w zakresie ośmiu klas szkoły podstawowej była objęta obowiązkiem szkolnym. Dowód ukończenia tej szkoły stanowiło świadectwo ukończenia szkoły podstawowej, które umożliwiało kontynuację nauki w różnego typu szkołach ponadpodstawowych.
Do 1991 r. szkoła podstawowa była placówką jednolitą pod względem programu kształcenia. Oznaczało to, że kształcenie w niej przebiegało według takiego samego programu we wszystkich szkołach w kraju oraz takich samych podręczników. Zmiany dokonywane po tym okresie polegają m.in. na tym, że nauczyciele mogą realizować różne programy nauczania uwzględniające jedynie podstawę programową, czyli określony zestaw wspólnych treści, zatwierdzonych przez ministra edukacji narodowej.
Kształcenie w ciągu pierwszych trzech lat (nauczanie początkowe) miało w założeniu charakter propedeutyczny, gdyż umożliwiało opanowanie podstawowych wiadomości i umiejętności niezbędnych do dalszej edukacji. Pozostałe lata nauki poświęcone były kształceniu ogólnemu w zakresie różnych przedmiotów, odpowiadających podstawowym dyscyplinom naukowym (np. historia) oraz obszarom aktywności człowieka (np. muzyka). Mimo takich założeń również w nauczaniu początkowym kształcenie odbywało się z podziałem na przedmioty nauczania. Ponadto w 8-letniej szkole podstawowej były organizowane klasy przysposabiające do pracy zawodowej, przeznaczone dla uczniów, którzy do 15. roku życia ukończyli zaledwie V lub VI klasę i nie rokowali ukończenia szkoły podstawowej w przepisowym czasie.
Ostatni absolwenci 8-letniej szkoły podstawowej (z rocznika 1985/1986) opuścili jej mury w roku szkolnym 1999/2000.
Rok szkolny 1999/2000 był pierwszym, w którym wprowadzono w życie 6-letni cykl szkoły podstawowej, równocześnie ze starszych roczników (7. i 8. klasa) szkoły tworząc początek nowej struktury gimnazjum.
W roku szkolnym 2017/18 przywrócono ośmioletnią szkołę podstawową.
Nauczanie wg obecnych przepisów.
Nauka w szkole podstawowej jest obowiązkowa. Dziecko może iść do szkoły podstawowej w wieku 6 albo 7 lat. Czas nauki został podzielony na dwa etapy. Pierwsze trzy lata (pierwszy etap edukacyjny – klasy I–III) nazywany jest edukacją wczesnoszkolną. Zajęcia najczęściej prowadzone są przez jednego nauczyciela, pełniącego jednocześnie funkcję wychowawcy (choć w przypadku języka obcego nowożytnego, edukacji muzycznej i plastycznej oraz zajęć wychowania fizycznego zajęcia może prowadzić również inny/inni nauczyciel/nauczyciele). Zajęcia są prowadzone (prócz przedmiotu dodatkowego takiego jak np. religia) w wymiarze 1800 godzin w cyklu kształcenia. Przedmiot dodatkowy jest prowadzony w wymiarze 180 godzin w cyklu kształcenia.
W trakcie kolejnych pięciu lat (drugi etap edukacyjny – klasy IV–VIII) zajęcia prowadzą nauczyciele poszczególnych przedmiotów:
Szkoła podstawowa organizuje zajęcia z przedmiotów religia lub etyka zgodnie z deklaracją rodziców – przedmiot nie jest obowiązkowy (uczeń może uczęszczać także na oba przedmioty albo żaden z nich).
Dyrektor szkoły może podjąć decyzję o wprowadzeniu dodatkowych zajęć edukacyjnych dla uczniów w klasach IV–VIII (przedmiot, dla którego nie ustalono podstawy programowej). Na realizację ww. zajęć dyrektor szkoły przeznacza tzw. godziny do dyspozycji dyrektora szkoły lub godziny dodane przez organ prowadzący szkołę. Od 1 września 2006 roku w wielu szkołach podstawowych został wprowadzony język obcy nowożytny (w większości szkół język angielski) na pierwszym etapie edukacyjnym (klasy I-III) w wymiarze 2 godzin zajęć tygodniowo.
Uczniowie klas szóstych do roku szkolnego 2015/2016 włącznie obowiązkowo przystępowali do ogólnopolskiego zewnętrznego sprawdzianu organizowanego przez Centralną Komisję Egzaminacyjną. Od roku szkolnego 2018/2019 przeprowadza się egzamin ósmoklasisty.
Rodzaje i typy szkół podstawowych.
Istnieją również specyficzne rodzaje szkół podstawowych – specjalne, integracyjne, szkoły podstawowe z oddziałami integracyjnymi i sportowymi, szkoły podstawowe sportowe oraz szkoły mistrzostwa sportowego.
Ze względu na sposób finansowania wyróżnia się 3 typy szkół:
Publiczne szkoły podstawowe są prowadzone przez jednostki samorządu terytorialnego, takie jak np. gmina, miasto.
Możliwe jest przekazanie przez jednostkę samorządu terytorialnego – zgodnie z ustawą o systemie oświaty – prowadzenia szkoły osobie fizycznej lub osobie prawnej na podstawie umowy. Przekształcona szkoła pozostaje szkołą publiczną, bezpłatną dla uczniów a właścicielem majątku szkoły jest nadal jednostka samorządu terytorialnego. Większość szkół, które są przekazywane do prowadzenia w tym trybie ustawy to szkoły podstawowe.
Istnieje wiele szkół podstawowych niepublicznych prowadzonych przez osoby prywatne, stowarzyszenia, fundacje i kościoły. Szkoły niepubliczne po zapewnieniu spełniania niezbędnych wymagań uzyskują uprawnienia szkół publicznych. W latach 90. XX wieku rozwinął się ruch szkół STO (Społeczne Towarzystwo Oświatowe) prowadzących również szkoły podstawowe – najstarsza założona w 1989 roku.
We wszystkich szkołach podstawowych, publicznych i niepublicznych obowiązują te same podstawowe zasady:
Po ukończeniu szkoły podstawowej do roku szkolnego 2015/2016 włącznie uczniowie kontynuowali naukę w gimnazjach.
W wielu szkołach podstawowych, zwłaszcza zlokalizowanych na terenach wiejskich, funkcjonują oddziały przedszkolne. Najczęściej uczęszczają do nich dzieci sześcioletnie, realizujące w nich wprowadzony w Polsce od 1 września 2004 obowiązek rocznego przygotowania przedszkolnego. Od 1 września 2007 r. został wprowadzony w publicznych szkołach podstawowych obowiązek noszenia przez uczniów jednolitego stroju według wzoru ustalonego przez dyrektora szkoły (tzw. mundurka szkolnego), jednak już w kolejnym roku szkolnym obowiązek zniesiono, pozostawiając swobodę decyzji w tej sprawie szkolnej społeczności.
Świadectwo szkolne w szkole podstawowej.
W szkole podstawowej występują dwa typy świadectw szkolnych: promocyjne (po ukończeniu klas od I do VII) oraz ukończenia szkoły podstawowej (po klasie VIII). Świadectwo szkolne w szkole podstawowej ma wymiar A4 i jest drukowane na niebieskim giloszu.
Przywrócenie 8-klasowej szkoły podstawowej.
W 2016 r. Ministerstwo Edukacji Narodowej przygotowało projekt ustawy likwidującej gimnazja oraz przywracającej 8-klasową szkołę podstawową, która została uchwalona przez Sejm, przyjęta przez Senat, podpisana przez Prezydenta RP i ogłoszona w dniu Dzienniku Ustaw.
Statystyka.
W roku szkolnym 2009–2010 działało 13 191 szkół podstawowych dla dzieci (miasta: 3921, wsie: 9270). Uczyło się w nich 2,2 mln dzieci. Uczniowie szkół podstawowych stanowili w tym czasie 41,7% uczniów szkół wszystkich stopni edukacji. Szkoły prowadzone przez samorządy stanowiły 93,0% a prywatne 6,7% wszystkich szkół podstawowych. Działały 4 szkoły podstawowe dla dorosłych.
W roku szkolnym 2015/2016 działały 13 563 szkoły podstawowe (miasta: 4855, wsie: 8708). Liczba szkół podstawowych na obszarach wiejskich w stosunku do lat 2003/2004 zmniejszyła się o 1762 (16,8%). Do szkół uczęszczało 2,5 mln uczniów (miasta: 1,53 mln, wsie: 0,94 mln uczniów). W porównaniu z poprzednim rokiem szkolnym nastąpił wzrost liczby uczniów (średnio 7,6%). Wzrost związany był z obowiązkiem szkolnym nałożonym od tego roku na dzieci 6-letnie. Do I klas obowiązkowo poszły wszystkie dzieci urodzone w 2009 roku oraz dzieci 7-letnie urodzone w drugiej połowie 2008 roku.

</doc>
<doc id="97743" url="https://pl.wikipedia.org/wiki?curid=97743" title="Dodona">
Dodona

 
Dodona (gr. Δωδώνη, "Dodoni") – miejscowość w Grecji, w administracji zdecentralizowanej Epir-Macedonia Zachodnia, w regionie Epir, w jednostce regionalnej Janina, w gminie Dodona, w pobliżu góry Tomaros. W 2011 roku liczyła 55 mieszkańców.
W starożytności ośrodek kultu Zeusa Naiosa i Diony, słynny z najstarszej wyroczni greckiej w świętym gaju dębowym Zeusa. Kapłani "Selloi" (gr. Σελλοί) wieszczyli na podstawie szumu świętych dębów lub dźwięku poruszanych przez wiatr brązowych mis.
Gdy Atena, bogini sztuki i rzemiosł, pomagała Argosowi w budowie okrętu dla Jazona wyruszającego po złote runo, miała mu kazać użyć twardego drewna dębów z dodońskiego świętego gaju. Według innej wersji tego mitu, w dziobie statku „Argo” wmontowano kawał drewna ze świętego dębu z Dodony: potrafiło ono przemawiać ludzkim głosem i wskazywać żeglarzom drogę na morzu.
Miasto w 219 r. p.n.e. zostało zniszczone przez Etolczyków.
W odkryciu i badaniach Dodony przeprowadzonych w 1875 r. przez bankiera i polityka Konstantinosa Karapanosa, duży udział miał polski zesłaniec Zygmunt Mineyko. W ramach prac archeologicznych udało się odsłonić ruiny miasta z teatrem oraz resztki okręgu kultowego z propylejami, świątynią Zeusa, wieloma budynkami sakralnymi i bazami pomników wotywnych.

</doc>
<doc id="97746" url="https://pl.wikipedia.org/wiki?curid=97746" title="III RP">
III RP



</doc>
<doc id="97753" url="https://pl.wikipedia.org/wiki?curid=97753" title="Sunnizm">
Sunnizm

Sunnizm () – jeden z trzech głównych odłamów islamu (pozostałe to szyizm i charydżyzm) wierny ortodoksyjnej tradycji Sunny, uznający wszystkich kalifów do 1258 r. za prawowitych następców Mahometa. Stanowią oni 80–90% wszystkich muzułmanów. Sami siebie określają jako „ludzie tradycji i wspólnoty” (arab. أهل السنة والجماعة "Ahl ul-Sunna wa'l-Dżama'ah").
Po upadku kalifatu w 1924 r. sunnici stracili władzę zwierzchnią. Duże znaczenie wśród wielu sunnitów, głównie pochodzenia arabskiego, zdobył fundamentalistyczny ruch wahhabitów (związany ze szkołą hanbalicką).
Szkoły sunnickie.
Sunnici dzielą się na cztery główne szkoły (arab. مذهب "madhhab", l.mn. مذاهب "madhāhib") prawa:
Wszystkie szkoły prawa sunnickiego uważane są za równie prawowierne. W sunnizmie ujawnił się ostatnio ruch odrodzeniowy zwany salafizmem, zmuszający wiernych (mumin) do wysiłku (idżtihad) w zdobywaniu wiedzy o wierze (ilm udin) i zakazuje jakiegokolwiek naśladownictwa mazhabów (szkół prawnoteologicznych).
Mają wielkie podobieństwo do szkoły hanbalickiej jej nowoczesne odmiany: salaficka i wahhabicka, które szybko rozwijające się w krajach Wielkiego Bliskiego Wschodu, Azji Środkowej, Maghrebu oraz w państwach Europy zachodniej (m.in. w Niemczech, Francji, Wielkiej Brytanii). Jednak, salafici i wahabici nie uważają się za członków jakiejkolwiek mazhaba ale za jedynych autentycznych muzułmanów. Wahhabizm jest bardziej rygorystyczną odmianą salafizmu.

</doc>
<doc id="97755" url="https://pl.wikipedia.org/wiki?curid=97755" title="Al-Falludża">
Al-Falludża

Al-Falludża (arab. لفلوجة) – miasto w środkowym Iraku. Przed rokiem 2003 miasto liczyło 435 tys. mieszkańców.
W trakcie II wojny w Zatoce Perskiej oraz późniejszej okupacji Iraku miejscowość ta była jednym z bastionów sunnickich terrorystów/rebeliantów walczących przeciwko międzynarodowym siłom i wojskom rządu irackiego.
W 2004 roku o miasto stoczono dwie duże bitwy. 31 marca 2004 r. rozwścieczony tłum zlinczował czterech ochroniarzy, pracowników firmy Blackwater, wciągniętych wcześniej w zasadzkę. Zdjęcia powieszonych zwłok ochroniarzy wstrząsnęły opinią publiczną i przesądziły o zbrojnej rozprawie z sunnickimi ekstremistami w Al-Falludży. 4 kwietnia siły amerykańskie przy udziale wojsk rządowych zaatakowały miasto, w którym działało kilka tysięcy terrorystów, wśród nich Abu Musab al-Zarkawi. Gwałtowne walki trwały do 9 kwietnia, kiedy Amerykanie jednostronnie zawiesili działania w Falludży. 1 maja 2004 roku Amerykanie zakończyli operację „Vigiliant Resolve” i wycofali się z miasta po stracie 38 zabitych i 90 rannych. Terroryści/rebelianci odnieśli sukces i przejęli faktyczną władzę nad miastem. W pierwszej bitwie o miasto zginęło 184 terrorystów i 616 cywilów. Przez następne miesiące terroryści sunniccy i ich pozycje w mieście były celami częstych i zmasowanych ataków powietrznych i ostrzału artyleryjskiego.
8 listopada 2004 roku 8 tys. żołnierzy amerykańskich i 2 tys. irackich przystąpiło do drugiego szturmu na Al-Falludżę, w której broniło się ok. 6 tys. rebeliantów. Do ataku na pozycje islamistów użyto m.in. pocisków fosforowych. Walki o miasto trwały kilka dni i zakończyły się całkowitym zwycięstwem sił USA i irackich, choć Abu Musab al-Zarkawi (ówczesny lider Al-Ka’idy w Iraku) oraz Abdullah al-Janabi (lider Szury Mudżahedinów Falludży) zdołali uciec. Wojska amerykańskie wycofały się z Falludży 23 grudnia 2004 r., oddając kontrolę nad miastem irackim siłom bezpieczeństwa. Bilans drugiej bitwy o Falludżę (operacji „Phantom Fury”) to 71 zabitych i 475 rannych żołnierzy amerykańskich, 15 zabitych żołnierzy irackich, 1,2-1,6 tys. terrorystów/rebeliantów zabitych i ok. 1,5 tys. wziętych do niewoli. 

</doc>
<doc id="97756" url="https://pl.wikipedia.org/wiki?curid=97756" title="Rauhi Fattuh">
Rauhi Fattuh

Rauhi Fattuh (ur. 1949) – polityk palestyński, tymczasowy prezydent Autonomii Palestyńskiej po śmierci Jasera Arafata (2004).
Członek ruchu Al-Fatah, od listopada 2003 był ministrem rolnictwa w rządzie Ahmada Kuraja. 10 marca 2004 został wybrany na przewodniczącego Rady Ustawodawczej Autonomii Palestyńskiej (parlamentu). Po śmierci Jasera Arafata 11 listopada 2004 przejął na 60 dni obowiązki prezydenta Autonomii, z zadaniem przeprowadzenia nowych wyborów.

</doc>
<doc id="97757" url="https://pl.wikipedia.org/wiki?curid=97757" title="Beagle">
Beagle

Beagle – rasa psa, należąca do grupy psów gończych, posokowców i psów ras pokrewnych, typu wyżłowatego. Zaklasyfikowana do sekcji psów gończych, w podsekcji psy gończe małe. Podlega próbom pracy.
Rys historyczny.
Rasa angielskich psów gończych istniejąca w XIV wieku, używana do polowań w sforach na lisy i zające, powstała najprawdopodobniej z krzyżówek francuskich psów gończych harrierów z terierami. Istnieją dwie teorie pochodzenia rasy beagle. Pierwsza, do której skłaniali się Bourdon i Dutheil na podstawie starożytnych dzieł Ksenofonta, mówiła o antycznych praprzodkach greckich psów gończych. Trafiły one z Rzymianami do Anglii, gdzie krzyżowały się z psami Normanów. Druga teoria odnosi się do dwóch ras psów gończych pochodzących z południa Francji – Gaskonii i Saintonge. Dały one początek psom nazywanym "southern hound", które przybyły do Anglii z kontynentu w okresie wojny stuletniej.
Nazwa może pochodzić od celtyckiego słowa "beag" (mały) lub francuskiego "begueule" (rozdziawiony pysk).
W Zjednoczonym Królestwie klub miłośników tej rasy powstał w 1895 roku, a kilka lat później psy te pojawiły się w USA.
Wygląd.
Pies średniej wielkości, o mocnej i krępej budowie; nie może być ociężały. Beagle są najmniejszymi psami gończymi.
Szata i umaszczenie.
Szata jest krótka i przylegająca. Według wzorca FCI u Beagla „jest dopuszczalne każde umaszczenie psa gończego, od tego roku dopuszczony jest również do tej pory nie uznawany kolor wątrobiany, koniec ogona biały”. Najczęściej spotykane beagle posiadają typ umaszczenia tricolor, ale umaszczenia bicolor (dwukolorowe) oraz hare pied (zajęcze) zyskują na popularności. Rzadziej spotyka się umaszczenie mottle, czyli cętkowane.
Zachowanie i charakter.
Wesoły i żywy, z natury niezależny, ma tendencje do włóczęgostwa. Skłonny do zabaw i tolerancyjny wobec dzieci.
Użytkowość.
Pies gończy, tropowiec, posokowiec, dzikarz, do towarzystwa.
Zdrowie i pielęgnacja.
Do najczęstszych problemów zdrowotnych tych psów zalicza się:
Oprócz regularnego czyszczenia uszu, beagle wymagają niewiele zabiegów pielęgnacyjnych, które ograniczają się do wyczesywania sierści, okresowego kąpania i czyszczenia zębów, w celu uniknięcia osadzania się kamienia nazębnego. W przypadku psów, które prowadzą mało aktywny tryb życia – grozi im otyłość.

</doc>
