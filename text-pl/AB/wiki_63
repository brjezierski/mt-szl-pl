<doc id="97759" url="https://pl.wikipedia.org/wiki?curid=97759" title="Liceum Ogólnokształcące im. Marszałka Stanisława Małachowskiego w Płocku">
Liceum Ogólnokształcące im. Marszałka Stanisława Małachowskiego w Płocku

Liceum Ogólnokształcące im. Marszałka Stanisława Małachowskiego w Płocku – szkoła ponadpodstawowa działająca w Płocku, będąca jedną z najstarszych szkół w Polsce. Działa pod nazwą „Liceum Ogólnokształcące im. Marszałka Stanisława Małachowskiego”, jej popularna nazwa to Małachowianka.
Historia szkoły.
Szkoła przy kolegiacie św. Michała.
Według tradycji korzenie szkoły sięgają umownej daty 1180, kiedy w Płocku miała powstać szkoła przy kolegiacie św. Michała, choć jej istnienie nie jest potwierdzone źródłowo. Pierwszymi wykładowcami mieli być zakonnicy: benedyktyni, a następnie kanonicy regularni. Natomiast jako fundatora szkoły wymienia się księcia Bolesława Kędzierzawego. Pierwszym znanym nauczycielem był Witalis, wymieniony w dokumencie z 1249. Wykładano tu łacinę, gramatykę, retorykę i dialektykę. Najprawdopodobniej w szkole był tylko jeden wykładowca. Nie wiadomo jak długo funkcjonowała szkoła przy kolegiacie. 
Do dziś zachowało pochodzące z XIII wieku skrzydło szkoły wraz z pochodzącą najprawdopodobniej z XV wieku gotycką wieżą.
Kolegium jezuitów 1611–1773.
Nie istnieją udokumentowane źródła, które wskazywałyby na ciągłość między szkołą kolegialną a kolegium jezuickim powstałym na początku XVIII w. Ojcowie jezuici przybyli do Płocka w 1611. W roku 1626 otworzyli tu uczelnię z czterema niższymi klasami, potem także była klasa piąta. Wykładano tu m.in. arytmetykę, geometrię, a w roku 1768 otworzono także szkołę architektury. Działał także, już od 1612 szkolny teatr. W latach 1633–1636 św. Andrzej Bobola kierował Sodalicją Mariańską uczniów płockiego kolegium, a w latach 1637–1638 był prefektem Kolegium Jezuitów i jego kaznodzieją. W czasie Potopu szwedzkiego w budynku szkoły nocował król szwedzki Karol X Gustaw. Wraz z opuszczaniem szkoły przez wojska szwedzkie zrabowana została biblioteka szkolna.
Z okresu pobytu jezuitów zachowało się XVII-wieczne skrzydło szkoły.
Szkoła Podwydziałowa Komisji Edukacji Narodowej 1773–1793.
Po kasacie zakonu jezuitów w 1773 szkoła została upaństwowiona, a opiekę nad nią przejął KEN. Początkowo było tu pięć klas, potem sześć i siedem. Językiem wykładowym stał się język polski. Zaczęli wykładać nauczyciele świeccy. Uczyło się tu ok. 300 uczniów. Wówczas narodził się pomysł nadawania prymusom królewskich medali DILIGENTIAE (czyli Pilności). Medale te są przyznawane ponownie od 1964.
Okres zaborów.
Gimnazjum pod zaborem Pruskim (1793–1806), Szkoła Departamentowa (1806–1815), Szkoła Wojewódzka (1815–1837), Gimnazjum Gubernialne (1837–1915).
Z tego okresu pochodzi bardzo wielu znanych absolwentów i nauczycieli szkoły: historyk, Wincenty Hipolit Gawarecki (1796–1804), współzałożyciel TNP Kajetan Morykoni (rektor 1819–1830), bibliofil Gustaw Zieliński, kapucyn bł. Ojciec Honorat Koźmiński – absolwent z 1844, Witold Zglenicki – odkrywca pól naftowych na Kaukazie, Marcin Kacprzak – lekarz, Władysław Smoleński, Idzi Benedykt Radziszewski, Władysław Semadeni – duchowny ewangelicko-reformowany, Edward Flatau – ukończył Gimnazium w 1886, lekarz, twórca polskiej neurologii. Wychowankiem jest prof. Ignacy Mościcki. Uczniowie walczyli w powstaniu styczniowym, a także brali udział w strajku przeciw rusyfikacji z 1905.
Gimnazjum Polskie (1915–1939).
Jeszcze przed odzyskaniem niepodległości, pod opieką Płockiego Koła Macierzy Szkolnej otworzono „Gimnazjum Polskie” na bazie Gimnazjum Gubernialnego. Było to gimnazjum męskie. W 1921 otrzymało ono imię Marszałka Stanisława Małachowskiego. Z tego okresu również pochodzi wielu wychowanków: profesor UW Jan Zygmunt Jakubowski (historyk literatury polskiej), prof. Jerzy Pniewski (dyrektor Instytutu Fizyki Doświadczalnej UW). Natomiast w 1918 szkołę odwiedził bp Achille Ratti – wizytator apostolski na Polskę i Litwę, późniejszy papież Pius XI.
Okres okupacji niemieckiej (1939–1945).
Jak wszystkie inne pozostałe szkoły Małachowianka w czasie II wojny światowej była nieczynna. Początkowo były w niej koszary SS, a potem niemiecki szpital wojskowy.
Liceum Ogólnokształcące (1945–dziś).
Szkoła została ponownie otwarta 18 lutego 1945. Pierwszym dyrektorem został Tadeusz Synoradzki. Wówczas po raz pierwszy w ławkach szkoły zasiadły dziewczęta. W 1946 "Małachowiankę" ukończył Tadeusz Mazowiecki – pierwszy premier III RP, natomiast jego siostra – Krystyna Mazowiecka uczyła w szkole w latach 1950–1980 języka francuskiego. Do Liceum zaczęło uczęszczać coraz więcej młodzieży. Konieczna była więc jego rozbudowa. W latach 1961–1964 zbudowany zostało nowe skrzydło szkoły. W 1979 LO zostało odznaczone Krzyżem Komandorskim z Gwiazdą Orderu Odrodzenia Polski. W roku 1980 uroczyście obchodzono 800-lecie szkoły. To wtedy otwarte zostało muzeum szkolne, a na gotyckiej wieży zamontowano kopułę astronomiczną. 
Ostatnia rozbudowa szkoły miała miejsce w latach 2000–2001. Wówczas LO uzyskało nowoczesny blok sportowy. Przy "Małachowiance" od 1992 działa znany z występów na terenie Płocka chór "Minstrel".
W maju 2006 z okazji egzaminów maturalnych szkołę odwiedził Prezes Rady Ministrów Kazimierz Marcinkiewicz.
We wrześniu 2012 w budynkach szkoły rozpoczęły się prace renowacyjne, które trwały do roku 2014. Podczas prac archeolodzy i ekipy budowlane odkryły szczątki 60 osób, które zostały tam pochowane pomiędzy XIII a XVI wiekiem. Obecna aula szkolna (dawna kaplica) pokryta jest freskami. W liceum funkcjonuje również obserwatorium astronomiczne.

</doc>
<doc id="97760" url="https://pl.wikipedia.org/wiki?curid=97760" title="Pegi">
Pegi

 

</doc>
<doc id="97768" url="https://pl.wikipedia.org/wiki?curid=97768" title="Geralt z Rivii">
Geralt z Rivii

Geralt z Rivii – postać fikcyjna, wiedźmin, główny bohater cyklu powieści i opowiadań Andrzeja Sapkowskiego oraz opartych na nich seriali, gier komputerowych i komiksów.
Biografia.
Geralt był dzieckiem druidki Visenny oraz (prawdopodobnie) wojownika o imieniu Korin (bohaterowie opowiadania "Droga, z której się nie wraca") – uczynienie Korina ojcem Geralta nie było pomysłem Sapkowskiego, a twórcy komiksowej adaptacji. Niedługo po narodzinach został oddany wiedźminom z Kaer Morhen. Tam poddany został licznym mutacjom i przeżył Próbę Traw, zyskując nadludzkie zdolności fizyczne i psychiczne. Ponieważ lepiej od innych znosił zmiany związane z mutacjami, dokonywano na nim coraz bardziej niebezpiecznych procedur, wskutek których stracił cały pigment. Ze względu na bladą skórę i białe włosy zyskał przydomek „Biały Wilk”, w starszej mowie – „Gwynbleidd”.
Pomimo swojego przydomku, Geralt najprawdopodobniej nie pochodził z Rivii, lecz nauczył się rivskiego akcentu i został pasowany zgodnie ze swoim przydomkiem przez królową Rivii i Lyrii, Meve, za obronę mostu na Jarudze. Vesemir zachęcał młodych wiedźminów, żeby wybrali sobie przydomki, co miało sprawić, że będą postrzegani jako bardziej godni zaufania. Geralt pierwotnie chciał przedstawiać się jako Geralt Roger Eryk du Haute-Bellegarde, Vesemir wyperswadował mu jednak ten pomysł, twierdząc, że imię jest zbyt śmieszne i pretensjonalne. Ostatecznie zdecydował się na Geralta z Rivii. Wybranie sobie takiego przydomku miało mu też pomóc identyfikować się z jakimkolwiek miejscem.
Ostatecznie Geralt został wiedźminem i wyruszył w świat w poszukiwaniu kolejnych zleceń, jeżdżąc na klaczach, którym zawsze nadawał imię „Płotka”. Z czasem dorobił się przydomku „Rzeźnik z Blaviken”, kiedy w rzeczonej miejscowości zamordował Renfri i całą jej bandę. Podczas podróży poznał trubadura Jaskra, który z czasem został jego przyjacielem. Jakiś czas później, w miejscowości Rinde, spotkał czarodziejkę Yennefer z Vengerbergu, z którą splątał swoje przeznaczenie poprzez życzenie wypowiedziane dżinnowi – Yennefer ostatecznie zostaje jego partnerką.
Nie wierzył w przeznaczenie, dlatego chcąc sprawdzić jego moc, zażądał – zgodnie z wiedźmińską tradycją – nienarodzonego dziecka Pavetty i księcia Duny’ego. Nie zabrał go jednak, gdy okazało się, że dzieckiem tym była dziewczynka. Mimo to, gdy trzykrotnie jego los związał się z Ciri, zaopiekował się dziewczynką i pokochał jak własną córkę. Ze względu na wiedźmińskie mutacje Geralt był bezpłodny i nie mógł mieć własnych dzieci.
Zakończenie ostatniego tomu sagi ("Pani Jeziora") pozostawia ostateczny los Geralta niepewnym – nie wiadomo do końca co się z nim stało, czy umarł, czy został jedynie przeteleportowany w miejsce zwane Wyspą Jabłoni. Dodatkową niepewność wprowadza scena spotkania Nimue z Geraltem w "Sezonie burz", którą można także różnie interpretować.
Utwory pochodne.
Ekranizacje.
W 2001 roku do kin trafił film "Wiedźmin" w reżyserii Marka Brodzkiego, stanowiący adaptację opowiadań ze zbiorów "Miecz przeznaczenia" i "Ostatnie życzenie". W 2002 roku Telewizja Polska wyemitowała premierowo trzynastoodcinkowy serial, na podstawie którego rok wcześniej zmontowano film kinowy. Scenarzystą obu produkcji był Michał Szczerbic. W 2019 roku na platformie Netflix zadebiutowała amerykańska serialowa adaptacja, której pierwsza seria również bazuje na wybranych opowiadaniach. Scenarzystami są Lauren Schmidt Hissrich, Declan de Barra, Beau DeMayo, Haily Hall, Jenny Klein, Sneha Koorse i Mike Ostrowski.
Gry komputerowe.
Historia Geralta kontynuowana jest w nienależących do kanonu grach komputerowych stworzonych przez CD Projekt Red: "Wiedźmin" (2007), ' (2011), ' (2015) oraz w dodatkach do niej, "Serca z kamienia" (2015) oraz "Krew i wino" (2016). Po pięciu latach od swojej rzekomej śmierci, cierpiący na amnezję Geralt powraca do Kaer Morhen. Niedługo później wyrusza w pogoń za przestępcami, którzy ukradli z warowni wiedźmińskie artefakty. W toku fabuły angażuje się w konflikt na tle rasowym i udaje mu się zapobiec skrytobójczemu atakowi na króla Temerii Foltesta, dzięki czemu zyskuje jego zaufanie. W prologu ' przypuszczony zostaje kolejny, tym razem udany zamach na władcę, zaś Geralt – będący jedyną osobą, która widziała zajście –zostaje oskarżony o jego zamordowanie. Chcąc oczyścić swoje imię, wyrusza tropem królobójcy, ponownie angażując się w konflikt na tle rasowym. W grach nawiązuje romans z Triss Merigold, stara się również przypomnieć sobie swoje wcześniejsze życie. Udaje mu się rozwiązać tajemnicę królobójstw, jednocześnie odzyskując pamięć. W ' postanawia odnaleźć swoją ukochaną Yennefer i przybraną córkę Ciri oraz ochronić ją przed Dzikim Gonem.
W ramach współpracy CD Projektu Red z firmami Bandai Namco Entertainment i Capcom, Geralt pojawił się gościnnie jako grywalna postać w grach "Soulcalibur VI" i '. Geralt z Rivii pojawia się również w grach pochodnych od trylogii "Wiedźmin": ' (2007), ' (2008), ' (2014), "The Witcher Battle Arena" (2015), "Wojna krwi: Wiedźmińskie opowieści" (2018) i "" (2018).
Komiksy.
Geralt z Rivii jest bohaterem kilku serii komiksowych. Pierwsza seria, "Wiedźmin", ze scenariuszem Macieja Parowskiego, wydawana była w latach 1993–1995, i w większości stanowi adaptację opowiadań ze zbiorów "Miecz przeznaczenia" i "Ostatnie życzenie". Od 2014 roku wydawnictwo Dark Horse wydaje amerykańską serię komiksów "Wiedźmin", inspirowaną grami komputerowymi. Scenarzystami komiksów są: Paul Tobin ("Dom ze szkła", 2014; "Dzieci lisicy", 2015, inspirowane jednym z rozdziałów "Sezonu burz"),
Borys Pugacz-Muraszkiewicz, Karolina Stachyra i Travis Currit ("Klątwa kruków", 2016–2017) i Aleksandra Motyka ("Córka płomienia", 2018–2019). W 2015 roku ukazały się również komiksy "Rachunek sumienia" ze scenariuszem Michała Gałka i "Jak zabijać potwory" ze scenariuszem Paula Tobina, powiązane bezpośrednio z grami "Zabójcy królów" i "Dziki Gon".
Nawiązania.
W świecie wiedźmina toczy się akcja opowiadań napisanych przez rosyjskich i ukraińskich pisarzy fantasy "Opowieści ze świata Wiedźmina" oraz opowiadań polskich autorów, wyłonionych w konkursie zorganizowanego przez miesięcznik „Nowa Fantastyka” w 2016 roku "Wiedźmin: Szpony i kły".
5 października 2018 roku, z okazji 70. urodzin Andrzeja Sapkowskiego, jeden z łódzkich skwerów położony przy Placu Komuny Paryskiej otrzymał nazwę „Skwer Wiedźmina”. Planowane jest zaaranżowanie placu w konwencji fantasy przez umieszczenie motywów związanych z cyklem wiedźmińskim. Oprócz placu zabaw ma powstać m.in. wypożyczalnia książek, punkt informacji turystycznej oraz kawiarenka.
Odtwórcy roli.
Pierwszym odtwórcą Geralta z Rivii był Michał Żebrowski, który wcielił się w tę postać w filmie i w serialu w reżyserii Marka Brodzkiego. W serialu z 2019 roku w Geralta wcielił się Henry Cavill. W kilkuletniego Geralta wcielili się Maciej Łagodziński w wersji Brodzkiego i Tristan Ruggeri (dubbing polski: Julian Skarżyński) w wersji Netfliksa.
W dubbingu do serialu głosu Cavillowi użyczyli: Michał Żebrowski (polski), Jiří Dvořák (czeski), Alexander Doering (niemiecki), Pepe Vilchis (hiszpański latynoamerykański), Guillermo Romero (hiszpański), Adrien Antoine (francuski), Pawan Kalra (hindi), Welker Gábor (węgierski), Gianfranco Miranda (włoski), Hiroki Tōchi (japoński), Guilherme Briggs (portugalski brazylijski), Siergiej Ponomarew (rosyjski), Krin Aksorndee (tajski) i Rıza Karaağaçlı (turecki).
W słuchowiskach zrealizowanych na podstawie cyklu wiedźmińskiego w Geralta wciela się Krzysztof Banaszyk. W grach komputerowych głosu postaci użycza Jacek Rozenek w wersji polskiej, z kolei w wersji angielskiej Doug Cockle. W innych wersjach postać dubbingują: Kazuhiro Yamaji (japońska), Markus Pfeifer (niemiecka), Daniel Lobé (francuska), Sergio Moreno (portugalska brazylijska) oraz Wsiewołod Kuzencow (rosyjska – "Zabójcy królów" i "Dziki Gon") i Władimir Zajcew ("Wiedźmin").
Odbiór postaci.
Geralt opisywany bywa jako symbol „neoliberalnego, antypolitycznego” ducha polskiej kultury lat 90. XX wieku – jest profesjonalistą, dla którego najważniejsza jest powinność i niechętnie miesza się w „małostkowe spory” związane z polityką. Marek Oramus porównał Geralta z Rivii do najbardziej rozpoznawalnej postaci stworzonej przez Raymonda Chandlera, Philipa Marlowe’a. W 2018 roku serwis GamesRadar umieścił Geralta na 6. miejscu listy najlepszych bohaterów w historii gier komputerowych.

</doc>
<doc id="97770" url="https://pl.wikipedia.org/wiki?curid=97770" title="Konstruktywizm (architektura)">
Konstruktywizm (architektura)

Konstruktywizm – w architekturze prąd charakteryzujący się podkreślaniem cech konstrukcyjnych obiektu budowlanego, oparty na teorii mówiącej, że o estetycznej wartości obiektu decyduje logicznie zastosowana i właściwie ustalona jego konstrukcja. Jeden z głównych kierunków architektury modernistycznej, rozwijający się w latach 20. i 30. XX wieku, głównie w ZSRR oraz w innych państwach europejskich.
W szerszym znaczeniu o konstruktywizmie mówi się w odniesieniu do wszelkich dzieł architektury, które podkreślają w swej formie strukturę konstrukcyjną. Od początku XIX wieku obiekty o cechach konstruktywistycznych powstawały w związku z nowymi zadaniami, przed jakimi stanęła architektura, przede wszystkim w ramach budownictwa przemysłowego i komunikacyjnego. W tym czasie większość architektów nie zajmowała się konstrukcją, pozostawiając to zadanie nowo powstałemu zawodowi inżyniera budownictwa. W XX wieku ścisła współpraca między architektem a konstruktorem nabrała większego znaczenia – dzięki temu mogły powstać obiekty, których konstrukcja i estetyka nie stoją w sprzeczności do siebie.
Historia.
Konstruktywizm w architekturze zainspirowany został przez szersze zjawisko konstruktywizmu w sztuce, rozwijającego się w Rosji już od 1914. Za pierwsze dzieło architektoniczne konstruktywizmu uchodzi niezrealizowany projekt pomnika III Międzynarodówki Władimira Tatlina w postaci spiralnej kratownicowej wieży o wysokości ponad 400 m, w którą wplecione były pomieszczenia użytkowe w kształcie brył elementarnych. W początku lat 20. XX w. konstruktywizm stał się najistotniejszym kierunkiem w nowoczesnej architekturze ZSRR.
Dzięki działalności Lissitzkiego, od około 1922, konstruktywizm stał się zjawiskiem międzynarodowym, występując przede wszystkim w Szwajcarii, Holandii i Niemczech. Z grupą konstruktywistów, skupionych wpierw wokół czasopism "Wieszcz. Gegenstand. Objet" i "G", a następnie "ABC – Beiträge zum Bauen", związana była przejściowo grupa de Stijl.
W 1928 konstruktywiści wywarli znaczny wpływ na początkowe założenia CIAM. Na skutek wielkiego kryzysu, a także opanowania w Niemczech samorządów przez partie prawicowe i nazistowskie, większość konstruktywistów wycofała się w początkach lat 30. z życia zawodowego, niektórzy odeszli od radykalnego stylu, a część kontynuowała działalność w ZSRR.
W Polsce z konstruktywistami utrzymywali kontakty architekci skupieni w grupie "Praesens".
Dzieła czystego konstruktywizmu w architekturze polskiej należą do rzadkości tak jak na przykład „Warszawa XXX” - wielkoformatowa instalacja artystyczna w przestrzeni publicznej i wystawa osiągnięć stolicy zrealizowana przez architekta Jacka Damięckiego na placu Zwycięstwa z okazji trzydziestolecia w 1974. Na efektowną, konstruktywistyczną w stylu formę składały się otwarty dla gości biały, wojskowy, kratownicowy most saperski wiszący nad całym placem, czerwone rusztowania jak ażurowa mgła w którą most się wbijał i czarny krater gdzie ukryto ostatnie ruiny warszawskie, które podświetlono i uzupełniono muzyką. Była to największa instalacja artystyczna zrealizowana w Polsce.
Cechy.
W klasycznym konstruktywizmie stosowane były wyszukane układy konstrukcyjne, często oparte na jednym generalnym pomyśle, co dawało pole do popisu przede wszystkim w budowlach centralnych. Chętnie korzystano z cięgien i kratownic. Konstruktywizm cechował się analizą właściwości użytych materiałów i zastosowanych układów konstrukcyjnych przez stosowanie obliczeń podpartych osiągnięciami współczesnej nauki. Zastosowana forma architektoniczna była związana z własnościami stosowanego materiału (stal, żelbet, drewno, szkło). Nierzadko kształt budynku pochodził z przeniesienia wykresu momentów zginających na realną konstrukcję, tak aby przekroje elementów konstrukcyjnych i ilość zastosowanego materiału były najmniejsze, a jednocześnie podkreślały umiejętności inżynierskie i kunszt budowlany.
W przeciwieństwie do stylu międzynarodowego konstruktywizm nie dążył do w pełni abstrakcyjnej i "zdematerializowanej" kompozycji, opierając się często na efektach kontrastu między elementami ciężkimi i lekkimi, sugerując przezwyciężenie grawitacji. Zakładane przez konstruktywistów zasady obejmowały początkowo anonimowość architektury i przejęcie metod przemysłowych w budownictwie, przejmując marksistowskie idee społeczne. Klasyczny konstruktywizm podkreślał też znaczenie samego procesu budowlanego, wprowadzając do architektury elementy wskazujące na możliwość kontynuacji i rozbudowy budynku, takie jak wybiegające w przestrzeń ramy, maszty, stropy.

</doc>
<doc id="97771" url="https://pl.wikipedia.org/wiki?curid=97771" title="Maud Barger-Wallach">
Maud Barger-Wallach

Maud Barger-Wallach (ur. 15 czerwca 1870 w Nowym Jorku, zm. 2 kwietnia 1954 w Baltimore) – amerykańska tenisistka.
Życiorys.
Największe sukcesy osiągnęła po 30. roku życia, kontynuując karierę jeszcze przez kilkanaście lat. W 1906 dotarła po raz pierwszy do finału mistrzostw USA (obecne US Open), ulegając Helen Homans 4:6, 3:6. Dwa lata potem, w wieku 38 lat, wygrała ten turniej, po zwycięstwie nad Marie Wagner 4:6, 6:1, 6:3 w finale turnieju eliminacyjnego oraz nad Evelyn Sears 6:3, 1:6, 6:3 w finale głównym. Nie obroniła tytułu w 1909, przegrywając zdecydowanie z Hazel Hotchkiss Wightman 1:6, 0:6. W 1912 była w finale turnieju deblowego mistrzostw USA; jeszcze w 1916 dotarła w tym turnieju do ćwierćfinału w grze pojedynczej.
Była jedną z inicjatorek stworzenia rankingu kobiecego w tenisie amerykańskim (1913); w 1915 figurowała na pozycji nr 5 tej klasyfikacji, w 1916 nr 10. Wygrywając mistrzostwa USA w 1908 stała się na kilkanaście lat najstarszą zwyciężczynią jednego z późniejszych turniejów wielkoszlemowych; starsza była triumfatorka mistrzostw USA w 1926 Molla Mallory (42 lata).
W późniejszych wspomnieniach Barger-Wallach wspominała swoją karierę jako „nie wspaniałą, ale za to szczęśliwą”. Jej pogromczyni w finale mistrzostw USA 1909 Hotchkiss Wightman jako źródło swojego sukcesu wskazywała słaby backhand przeciwniczki, chwaląc zarazem forhend.
Po zakończeniu aktywnej kariery zawodniczej wielokrotnie uczestniczyła w turniejach weteranów, szczególnie chętnie w Newport (Rhode Island). Tam też została pochowana, a w 1958 jej nazwisko wpisano do Międzynarodowej Tenisowej Galerii Sławy (także z siedzibą w Newport).

</doc>
<doc id="97773" url="https://pl.wikipedia.org/wiki?curid=97773" title="Dziecko-niespodzianka">
Dziecko-niespodzianka



</doc>
<doc id="97776" url="https://pl.wikipedia.org/wiki?curid=97776" title="Ahmad Kuraj">
Ahmad Kuraj

Ahmad Ali Muhammad Kuraj (arab. احمد علي محمد قريع, ', znany też jako Abu Ala, ur. 26 marca 1937 w Abu Dis, zm. 22 lutego 2023) – palestyński polityk, w latach 1996–2003 przewodniczący Parlamentu Autonomii Palestyńskiej, w latach 2003–2005 i 2005–2006 premier Autonomii Palestyńskiej.
Życiorys.
W 1968 porzucił karierę w bankowości, wstąpił wtedy do organizacji Fatah.
Był jednym z negocjatorów porozumień z Oslo w 1993. W 1994 został mianowany ministrem gospodarki w pierwszym rządzie Autonomii Palestyńskiej. Od października 2003 do grudnia 2005 pełnił funkcję premiera Autonomii Palestyńskiej i ministra ds. bezpieczeństwa. W grudniu 2005 zrezygnował ze stanowiska w związku z ubieganiem się o miejsce w parlamencie i został tymczasowo zastąpiony przez Nabila Sza’asa. Po dziewięciu dniach (24 grudnia) wycofał się jednak z kandydowania i powrócił na stanowisko premiera. Ponownie złożył rezygnację 26 stycznia 2006, w związku ze zwycięstwem Hamasu w wyborach parlamentarnych.
Zmarł 22 lutego 2023, przed śmiercią chorował na serce. W 2002 przeszedł zawał serca.

</doc>
<doc id="97778" url="https://pl.wikipedia.org/wiki?curid=97778" title="Felix Gottwald">
Felix Gottwald

Felix Gottwald (ur. 13 stycznia 1976 w Zell am See) – austriacki narciarz uprawiający kombinację norweską, siedmiokrotny medalista olimpijski, jedenastokrotny medalista mistrzostw świata, pięciokrotny medalista mistrzostw świata juniorów, zwycięzca Letniego Grand Prix oraz zdobywca Pucharu Świata oraz małej kryształowej kuli w klasyfikacji sprintu.
Kariera.
Po raz pierwszy na arenie międzynarodowej Felix Gottwald pojawił się 23 stycznia 1993 roku, kiedy wystartował w zawodach Pucharu Świata. Zajął wtedy 13. miejsce w konkursie rozgrywanym metodą Gundersena w Saalfelden am Steinernen Meer. Tym samym w swoim debiucie w Pucharze Świata od razu zdobył punkty. Był to jego jedyny start pucharowy w sezonie 1992/1993 i z dorobkiem trzech punktów zajął w klasyfikacji generalnej 33. miejsce. W tym samym roku wystąpił także na mistrzostwach świata juniorów w Harrachovie, gdzie wraz z kolegami zdobył srebrny medal w drużynie. Tylko raz w PŚ pojawił się także w sezonie 1993/1994, tym razem zajmując czternaste miejsce 11 grudnia 1993 roku w Sankt Moritz. Podczas mistrzostw świata juniorów w Breitenwang Austriacy z Gottwaldem w składzie zdobyli tym razem brązowy medal. W lutym 1994 roku, w wieku osiemnastu lat, wystąpił na igrzyskach olimpijskich w Lillehammer. Indywidualnie zajął 37. miejsce, a w zawodach drużynowych był dziewiąty.
W sezonach 1994/1995 i 1995/1996 coraz częściej pojawiał się w zawodach pucharowych, a 8 marca 1996 roku w szwedzkim Falun po raz pierwszy znalazł się w czołowej dziesiątce. Zajął wtedy dziewiąte miejsce w Gundersenie. Na mistrzostwach świata juniorów w Gällivare zdobył złoty medal w drużynie, a indywidualnie był trzeci za Finem Hannu Manninenem i swoim rodakiem Mario Stecherem. Rok później, na mistrzostwach juniorów w Asiago zdobył swój ostatni medal w tej kategorii wiekowej. Ponownie zajął trzecie miejsce w Gundersenie, tym razem wyprzedzili go Todd Lodwick ze Stanów Zjednoczonych i Hannu Manninen. W sezonie 1996/1997 punktował trzykrotnie, przy czym 11 stycznia 1997 roku otarł się o podium, zajmując czwarte miejsce w Gundersenie. Wystartował także na mistrzostwach świata w Trondheim, gdzie razem z Christophem Eugenem, Mario Stecherem i Robertem Stadelmannem zdobył brązowy medal w drużynie, a indywidualnie zajął dziesiąte miejsce.
Przełom w karierze Felixa nastąpił w lecie 1998 roku. Wystartował wtedy w pierwszej edycji Letniego Grand Prix w kombinacji norweskiej, w której zajął drugie miejsce. W zimowym sezonie 1997/1998 dziesięciokrotnie plasował się w pierwszej dziesiątce zawodów, a 9 stycznia 1998 roku w Ramsau po raz pierwszy stanął na podium, zajmując trzecie miejsce w Gundersenie. Dziewięć dni później we francuskim Chaux-Neuve poprawił ten wynik - był drugi w Gundersenie. W klasyfikacji generalnej uplasował się na trzeciej pozycji, za Norwegiem Bjarte Engenem Vikiem i Mario Stecherem. Na igrzyskach olimpijskich w Nagano Austriacy z nim w składzie zajęli czwarte miejsce, a indywidualnie Gottwald zajął 21. miejsce. Jeszcze lepiej Austriak zaprezentował się w sezonie 1998/1999, kiedy to również dziesięciokrotnie znalazł się w czołowej dziesiątce zawodów, ale na podium stanął pięciokrotnie. Najlepszy wynik osiągnął 29 listopada 1998 roku w Lillehammer, gdzie był drugi w sprincie. W Klasyfikacji generalnej zajął tym razem czwarte miejsce, tracąc do trzeciego Ladislava Rygla z Czech 60 punktów. Z mistrzostw świata w Ramsau medalu jednak nie przywiózł. Był siódmy w Gundersenie oraz w konkursie drużynowym, a w sprincie zajął dopiero 26. miejsce.
Nieco słabsze wyniki w sezonie 1999/2000 dały mu siódme miejsce w klasyfikacji generalnej. Felix tylko raz stanął na podium - 16 stycznia 2000 roku w Breitenwang był trzeci w sprincie. Znacznie lepsze wyniki osiągnął już w lecie 2000 roku, podczas trzeciej edycji LGP w kombinacji. W czterech konkursach dwukrotnie zwyciężył, raz był trzeci i raz czwarty, co pozwoliło mu na triumf w klasyfikacji końcowej. Wysoką formę utrzymał także przez cały sezon 2000/2001. Z szesnastu startów Gottwald wygrał sześć, trzy razy był drugi i dwa razy trzeci. Pierwsze zwycięstwo w tym sezonie, a także w karierze, odniósł już 2 grudnia 2000 roku w Kuopio, gdzie był najlepszy w sprincie. Następnie zwyciężał 3 grudnia w Kuopio w starcie masowym, 19 stycznia w Park City w sprincie, 1 marca w Nayoro w starcie masowym oraz 9 i 10 marca 2001 roku w Oslo, odpowiednio w Gundersenie i sprincie. Dzięki tym wynikom zwyciężył zarówno w klasyfikacji generalnej jak i klasyfikacji sprintu. Na mistrzostwach świata w Lahti wspólnie z Christophem Eugenem, Mario Stecherem i Davidem Kreinerem zdobył srebrny medal w konkursie drużynowym. Indywidualnie był ósmy w sprincie, i trzeci w Gundersenie, gdzie wyprzedzili go tylko Bjarte Engen Vik i Fin Samppa Lajunen.
Najważniejszą imprezą sezonu 2001/2002 były igrzyska olimpijskie w Salt Lake City. We wszystkich trzech rozegranych tam konkurencjach (sprincie, sztafecie i biegu metodą Gundersena) Austriak zdobył brązowe medale. W Gundersenie Felix zajmował jedenaste miejsce po skokach, tracąc 2:43 min do prowadzącego Jaakko Tallusa z Finlandii. Dobry bieg pozwolił mu wyprzedzić aż ośmiu rywali i na mecie był trzeci ze stratą niecałej minuty. Podobnie sytuacja wyglądała w sprincie, z tym że na starcie biegu miał mniejszą stratę - 51 sekund do prowadzącego Lajunena. Na mecie stratę zmniejszył do około 40 sekund, jednak ponownie wyprzedził ośmiu konkurentów zgarniając kolejny brązowy medal. W konkursie drużynowym wśród ekipy austriackiej miał drugi wynik w skokach, a w biegu był najszybszy. W rywalizacji pucharowej Gottwald wygrał sześć z 19 konkursów, dwukrotnie był drugi i trzykrotnie trzeci. Wygrał kolejno 7 grudnia w Zakopanem w starcie masowym, 8 grudnia w Steamboat Springs w Gundersenie, 29 grudnia w Oberwiesenthal w sprincie, 5 stycznia w Schonach w Gundersenie, 11 stycznia w Val di Fiemme w sprincie oraz 13 stycznia w Ramsau w starcie masowym. Nie wystarczyło to jednak do zwycięstwa w klasyfikacji generalnej. Najlepszy okazał się Niemiec Ronny Ackermann, który wyprzedził drugiego ostatecznie Gottwalda o 124 punkty. W klasyfikacji sprintu Austriak zajął trzecie miejsce za Ackermannem i Lajunenem.
W lecie 2002 roku zajął drugie miejsce w piątej edycji LGP. Z pięciu konkursów wygrał dwa, a raz był drugi. Drugie miejsce zajął także sezonie 2002/2003, w którym ponownie musiał uznać wyższość Ackermanna. Po przeciętnych startach na początku sezonu - miejsca w połowie drugiej dziesiątki w Ruce i Trondheim - nie opuszczał już czołowej dziesiątki. Sześciokrotnie zajmował miejsca na podium, z czego cztery razy wygrał i dwa razy był drugi. Zwyciężył 1 stycznia w Oberhofie w sprincie, 12 stycznia w Chaux-Neuve w Gundersenie, 8 marca w Oslo i 15 marca 2003 roku w sprincie. Podczas mistrzostw świata w Val di Fiemme zdobył trzy medale, po jednym każdego koloru. Wspólnie z Michaelem Gruberem, Wilhelmem Deniflem i Christophem Bielerem zdobył złoty medal w sztafecie. W zawodach metodą Gundersena był siódmy po skokach i na trasę biegu wyruszył ze stratą 2:22 minuty do prowadzącego Ackermanna. Austriak zdołał na dystansie 15 km wyprzedzić wszystkich zawodników z wyjątkiem lidera, zostając tym samym wicemistrzem świata. W sprincie również był siódmy po skokach i ze stratą 35 sekund miał duże szanse na podium. Walka o medal rozegrała się między Johnnym Spillanem z USA, Niemcami Georgiem Hettichem i Ackermannem oraz Gottwaldem. W pojedynku na ostatnich metrach najlepszy okazał się Amerykanin, który o 1,3 sekundy wyprzedził Ackermanna i Austriaka. Felix zdobył brązowy medal, wyprzedzając prowadzącego po skokach Hetticha o zaledwie 0,8 sekundy. W kolejnym sezonie sześciokrotnie stawał na podium, ale nie zdołał wygrać żadnego z konkursów. Trzynastokrotnie plasował się w czołowej dziesiątce, pięciokrotnie zajmując drugie miejsce i raz trzecie. Dało mu to czwarte miejsce w klasyfikacji generalnej.
Sezon 2004/2005 zaczął od zajęcia 13. miejsca w Gundersenie 27 listopada 2004 roku w Ruce. Był to jego najsłabszy wynik tego sezonu. Już 4 grudnia w Trondheim wrócił na podium, zajmując trzecie miejsce Gundersenie. Na podium stawał jeszcze pięciokrotnie, w tym 12 lutego 2005 roku odniósł swoje siedemnaste zwycięstwo w karierze, wygrywając zawody w sprincie. W efekcie uplasował się na trzeciej pozycji w klasyfikacji generalnej, za Hannu Manninenem i Ronnym Ackermannem. W lutym 2005 roku wystartował na mistrzostwach świata w Oberstdorfie. W sprincie zajął 11. miejsce, chociaż po skokach zajmował dopiero 21 pozycję ze stratą 1:26 minuty. W Gundersenie po skokach zajmował 19. miejsce, tracąc 2 minuty do lidera. Jednak na dystansie 15 km Felix zdołał zniwelować całą stratę i o medal walczył z Ackermannem, jego rodakiem Björnem Kircheisenem, Norwegiem Magnusem Moanem i Finem Anttim Kuismą. Na mecie Gottwald zameldował się na trzecim miejscu, tracąc 3,2 sekundy do Ackermanna i 1,8 sekundy do Kircheisena. Moana i Kuismę wyprzedził o zaledwie 0,8 sekundy.
Igrzyska olimpijskie w Turynie w lutym 2006 roku były jedną z najbardziej udanych imprez w karierze Austriaka. W pierwszym konkursie olimpijskim, rozgrywanym metodą Gundersena był jedenasty po skokach, co oznaczało stratę 1:52 minuty. Po raz kolejny dobra postawa w biegu (był drugim najszybszym zawodnikiem) umożliwiła mu znaczący awans. Z dziewiętnastego miejsca przesunął się aż na drugie i przegrał tylko z Georgiem Hettichem. W zawodach drużynowych Austriacy w składzie: Michael Gruber, Mario Stecher, Felix Gottwald i Christoph Bieler wywalczyli tytuł mistrzów olimpijskich. Ekipa austriacka po skokach znalazła się na drugim miejscu ze startą 10 sekund do prowadzącej reprezentacji Niemiec. Na trasie biegowej byli jednak najlepsi, wyprzedzając Niemców o ponad 15 sekund i Finów o ponad 26 sekund. Ponadto Felix zdobył kolejny złoty w sprincie. Okazał się najlepszy na trasie biegowej, dzięki czemu zdołał wyprzedzić wszystkich konkurentów, mimo iż startował z dwunastej pozycji, ze stratą 54 sekund. W rywalizacji pucharowej wypadł słabiej niż w kilku poprzednich latach, zajmując siódme miejsce w klasyfikacji generalnej. W całym sezonie 2005/2006 czterokrotnie stawał na podium, przy czym 3 stycznia 2006 roku w Ruhpolding zwyciężył w sprincie.
Starty w dziewiątej edycji LGP zakończył na trzecim miejscu w klasyfikacji końcowej, przy czym wygrał jeden z czterech indywidualnych konkursów. W sezonie 2006/2007 osiągał przyzwoite wyniki, jednak pięciokrotnie nie zmieścił się w czołowej dziesiątce. Również pięciokrotnie znajdował się na podium, w tym wygrał Gundersena 6 stycznia w Oberstdorfie i sprint 20 stycznia 2007 roku w Seefeld. W klasyfikacji generalnej dało mu to piąte miejsce, za to w klasyfikacji sprintu był trzeci za Francuzem Jasonem Lamy-Chappuis i Magnusem Moanem. W lutym 2007 roku wziął udział w mistrzostwach świata w Sapporo, jednak nie zdobył żadnego medalu. Był piąty w Gundersenie i sprincie, a w konkursie drużynowym wraz z kolegami zajął czwarte miejsce. Austriacy przegrali walkę o brązowy medal z Norwegami o zaledwie 0,4 sekundy. Po zakończeniu tego sezonu postanowił zakończyć karierę.
W 2009 roku, po dwóch latach przerwy powrócił jednak do zawodowego sportu i wystartował w sezonie 2009/2010. Już w swoim czwartym starcie, 18 grudnia 2009 roku w Ramsau zajął drugie miejsce w Gundersenie. Później jeszcze sześciokrotnie stawał na podium, w tym 9 stycznia 2010 roku w Val di Fiemme odniósł swoje pierwsze po powrocie zwycięstwo. W klasyfikacji generalnej zajął drugie miejsce, wyprzedził go tylko Jason Lamy-Chappuis. Gottwald wziął także udział w igrzyskach olimpijskich w Vancouver w 2010 roku, indywidualnie plasował się jednak w połowie drugiej dziesiątki. Natomiast w zawodach drużynowych, razem z Gruberem, Kreinerem i Stecherem zdobył złoty medal. Po konkursie skoków reprezentacja Austrii znajdowała się na trzecim miejscu i do biegu przystąpiła ze stratą 36 sekund. W biegu Austriacy byli jednak najlepsi i na mecie wyprzedzili Amerykanów o nieco ponad 5 sekund i blisko 20 sekund Niemców, którzy zajęli trzecie miejsce.
Ostatnim sezonem w jego karierze był sezon 2010/2011. Rywalizację rozpoczął od zajęcia czwartego miejsca 26 listopada 2010 roku w Ruce w Gundersenie. Już następnego dnia odniósł kolejne zwycięstwo, wygrywając zawody w Gundersenie. W pozostałej części cyklu jeszcze pięć razy stawał na podium. Ostatnie zwycięstwo odniósł 8 stycznia 2011 roku w Schonach. Ostatni raz na podium stanął w swoim ostatnim oficjalnym starcie - 12 marca 2011 roku w Lahti, gdzie zajął trzecie miejsce w zawodach metodą Gundersena. Na przełomie lutego i marca 2011 roku wystąpił na mistrzostwach świata w Oslo. Gottwald wziął udział we wszystkich czterech konkurencjach, zdobywając złote medale w konkursach drużynowych. Indywidualnie był osiemnasty w Gundersenie na dużej skoczni, a na normalnym obiekcie zdobył brązowy medal, ulegając tylko dwóm Niemcom: Erikowi Frenzlowi i Tino Edelmannowi. W marcu 2011 roku definitywnie zakończył karierę.
W 2003 r. za swoje osiągnięcia został nagrodzony medalem Holmenkollen wraz z Ronnym Ackermannem. Łącznie w ciągu kariery 68 razy stawał na podium zawodów Pucharu Świata, w tym 23 razy zwyciężał, 27 razy był drugi i 18 razy trzeci.
Osiągnięcia.
Puchar Świata.
Miejsca na podium.
Gottwald 68 razy stawał na podium, w tym 23 razy na najwyższym stopniu.
Puchar Kontynentalny.
Miejsca na podium chronologicznie.
Felix Gottwald nigdy nie stanął na podium zawodów Pucharu Kontynentalnego.

</doc>
<doc id="97781" url="https://pl.wikipedia.org/wiki?curid=97781" title="Charles Garland">
Charles Garland

Charles Stedman Garland (ur. 29 października 1898 w Pittsburgu, Pensylwania, zm. 28 stycznia 1971 w Baltimore) – amerykański tenisista.
Studiował na Uniwersytecie Yale i reprezentował barwy tej uczelni na mistrzostwach międzyuczelnianych Stanów Zjednoczonych w 1919, wygrywając zarówno w grze pojedynczej, jak i deblu. W 1920, w parze z Dickiem Williamsem, wygrał grę podwójną na Wimbledonie; pokonali oni w finale Kingscote’a i Parke’a 4:6, 6:4, 7:5, 6:2 i stali się pierwszymi Amerykanami, którzy zwyciężyli w deblu wimbledońskim.
W latach 1918–1920 Garland figurował w czołówce rankingu tenisistów amerykańskich (jako nr 8). Później był znanym działaczem amerykańskiej federacji tenisowej (USTA), członkiem jej władz oraz kapitanem reprezentacji w Pucharze Davisa w 1927. W 1969 jego nazwisko wpisano do Międzynarodowej Tenisowej Galerii Sławy.

</doc>
<doc id="97785" url="https://pl.wikipedia.org/wiki?curid=97785" title="Brytyjskie Terytorium Oceanu Indyjskiego">
Brytyjskie Terytorium Oceanu Indyjskiego

Brytyjskie Terytorium Oceanu Indyjskiego () (ang. "British Indian Ocean Territory") – terytorium zależne Wielkiej Brytanii, obejmujące archipelag Wysp Czagos (ang. Chagos), z których największa to Diego Garcia ().
Informacje geograficzne.
Terytorium zaliczane jest do obszaru Azji Południowej. 
Archipelag leży na Oceanie Indyjskim, na południe od Indii, w połowie drogi pomiędzy Afryką a Indonezją. Archipelag obejmuje 55 wysp koralowych.
Wyspy geograficznie są kontynuacją azjatyckich Lakszadiwów i Malediwów i znajdują się z nimi na jednym . Od afrykańskich wysp wchodzących w skład Seszeli i Mauritiusu są oddzielone Grzbietem Środkowoindyjskim. Odległość wysp Czagos od najbliższej wyspy (atol Addu w Malediwach) wynosi 520 km, od Cejlonu – 1540 km, a od przylądka Komoryn (kontynent azjatycki) – 1600 km; od najbliższych wysp afrykańskich dzieli je 1660 km (wyspa Coëtivy wchodząca w skład Seszeli oraz wyspy Algalega i Rodrigues wchodzące w skład Mauritiusu ), 1760 km od głównej wyspy Seszeli Mahé, 2080 km od wyspy Mauritius, 2450 km od Madagaskaru i 2830 km od kontynentu afrykańskiego (wybrzeże Somalii). Z tego powodu geograficznie wyspy zaliczane są do Azji.
Na największej i najbardziej wysuniętej na południe, Diego Garcia, strategicznie położonej pośrodku Oceanu Indyjskiego, mieści się wspólna baza wojskowa Wielkiej Brytanii i USA. Linia brzegowa ma długość 698 km. Klimat tropikalny morski; gorący, wilgotny, łagodzony przez pasat. Ukształtowanie terenu: płaskie wyspy, większość terenu nie przekracza 2 m wysokości. Najwyższy punkt znajduje się na wyspie Diego Garcia i wynosi 15 m. Zasoby naturalne wysp to palmy kokosowe, ryby oraz trzcina cukrowa.
Historia.
Archipelag wysp Czagos został zajęty przez Francję w XVIII wieku i włączony do kolonii Ille de France (dzisiejszy Mauritius). W 1810 roku wyspy zostały odebrane Francuzom przez Brytyjczyków i przyłączone do brytyjskich wówczas Seszeli (zostało to usankcjonowane traktatem z 1814 r.). W 1903 roku wyspy Czagos odłączono od Seszeli i przyłączono do brytyjskiego Mauritiusu. Brytyjskie Terytorium Oceanu Indyjskiego utworzono w 1965 roku z wysp Czagos ponownie odłączonych od Mauritiusu i kilku wysp wyłączonych z terytorium Seszeli – Aldabra, Farquhar i Desroches – w celu założenia baz wojskowych Stanów Zjednoczonych i Wielkiej Brytanii, zgodnie z umową zawartą przez oba kraje na 50 lat. Wielka Brytania wykupiła te ziemie w 1967 roku. Dawni mieszkańcy wysp zostali przesiedleni w latach 1967-73, najpierw na Mauritius, później także na Seszele. W 1976 roku archipelagi Aldabra i Farquhar oraz wyspę Desroches zwrócono Seszelom po uzyskaniu przez nie niepodległości. Obecnie Terytorium obejmuje tylko sześć głównych grup wysp tworzących archipelag Czagos. Od lat 70. na największej i najdalej na południe wysuniętej wyspie terytorium Diego Garcia mieści się wspólna baza marynarki wojennej Wielkiej Brytanii i Stanów Zjednoczonych. Pozostałe wyspy Brytyjskiego Terytorium Oceanu Indyjskiego są niezamieszkane. W 2000 roku brytyjski Sąd Najwyższy unieważnił decyzję lokalnych władz imigracyjnych, na mocy której wysiedlono dawnych mieszkańców wysp, ale podtrzymał specjalny status wojskowy Diego Garcia.
Informacje polityczne.
Mauritius i Seszele wysuwają roszczenia do archipelagu Czagos włącznie z Diego Garcia; w 2001 roku byli mieszkańcy archipelagu Czagos, wysiedleni w latach 1967-73, obecnie mieszkający głównie na Mauritiusie, otrzymali brytyjskie obywatelstwo i prawo do repatriacji; w maju 2006 roku Sąd Najwyższy w Londynie uchylił decyzję zakazującą zamieszkiwania na wyspach; w kwietniu 2006 grupa dawnych mieszkańców odwiedziła Diego Garcia; repatriację utrudni umowa z USA o dzierżawie Diego Garcia, ograniczająca dostęp do głównej wyspy archipelagu. W ostatnim czasie Mauritius uzyskał korzystną opinię Międzynarodowego Trybunału Sprawiedliwości z 2019 roku oraz Międzynarodowego Trybunału Prawa Morza z 2021 roku. Również stanowisko rządu Wielkiej Brytanii pod naciskiem opinii międzynarodowej uległo w 2022 roku złagodzeniu i dopuszczono możliwość negocjacji w sprawie zwrotu spornych wysp.
Gospodarka.
Cała działalność gospodarcza skupia się na największej wyspie, Diego Garcia, na której znajduje się wspólna brytyjsko-amerykańska baza wojskowa. Prace budowlane i usługi na rzecz bazy wykonuje personel wojskowy oraz pracownicy kontraktowi z Wielkiej Brytanii, Mauritiusu, Filipin i USA. Na wyspach nie prowadzi się żadnej działalności przemysłowej ani rolniczej. Ilois (rdzenni mieszkańcy archipelagu Czagos) po powrocie zamierzają reaktywować uprawę trzciny cukrowej i rybołówstwo. Źródłem dochodów terytorium jest sprzedaż praw do połowu ryb i znaczków pocztowych.
Ludność.
Dawniej na archipelagu Czagos mieszkało około 1200 robotników rolnych, którzy zostali przesiedleni na Mauritius i Seszele w latach 60. i 70. XX wieku; obecnie brak stałych mieszkańców; w listopadzie 2004 na archipelagu stacjonowało około 4000 żołnierzy amerykańskich i brytyjskich oraz personel pomocniczy (m.in. personel lotniska).
Komunikacja i łączność.
Na wyspie Diego Garcia znajduje się port lotniczy o utwardzonej nawierzchni. Sieć drogową stanowi jedynie krótki odcinek drogi utwardzonej pomiędzy portem a lotniskiem na Diego Garcia. Sieć kolejowa nie istnieje. Dociera tam 1 stacja telewizyjna oraz 3 stacje radiowe (2 na falach długich i średnich, 1 UKF). Możliwy jest również dostęp do internetu.

</doc>
<doc id="97787" url="https://pl.wikipedia.org/wiki?curid=97787" title="Sosna Thunberga">
Sosna Thunberga

Sosna Thunberga ("Pinus thunbergii" Parlatore) – gatunek drzewa z rodziny sosnowatych ("Pinaceae"). Sosna Thunberga występuje w stanie dzikim w północnej Azji, Japonii i Korei. Powszechnie sadzona w USA ze względu na odporność na zasolenie i smog. W Polsce rzadko spotykana, przeważnie w arboterach lub ogrodach botanicznych. Ze względu na duże zanieczyszczenia powietrza populacje rosnące blisko miast koreańskich zagrożone są wyginięciem.
Biologia i ekologia.
Drzewo jednopienne.
Rośnie na łagodnych, niskich wzgórzach, razem z wieloma innymi drzewami, w tym wiązem, jesionem i jodłą. Jest dominującą sosną na obszarach od wybrzeży do wysokości 1000 m n.p.m. Preferuje wilgotny klimat umiarkowany. Średnie temperatury letnie wynoszą od 24° do 29 °C. Toleruje zasoloną wodę, dzięki czemu może rosnąć na nadbrzeżnych piaskach. Wytrzymuje krótkotrwałe susze. 
Systematyka.
Pozycja gatunku w obrębie rodzaju "Pinus":
Sosna Thunberga prawdopodobnie jest blisko spokrewniona z sosną czarną i "Pinus hwangshanensis".
Zagrożenia.
Roślina umieszczona przez międzynarodową organizację IUCN w Czerwonej księdze gatunków zagrożonych w grupie gatunków niższego ryzyka (kategoria zagrożenia: LC).

</doc>
<doc id="97788" url="https://pl.wikipedia.org/wiki?curid=97788" title="Mezenchyma">
Mezenchyma

Mezenchyma, tkanka mezenchymatyczna – tkanka łączna zarodkowa. Występuje tylko w okresie zarodkowym. Z niej powstają wszystkie rodzaje tkanek łącznych, tkanka kostna, tkanka chrzęstna, tkanka mięśniowa (w tym komórki tkanki mięśniowej poprzecznie prążkowanej typu sercowego). Jej gwiaździste komórki mają charakter totipotencjalny. Galaretowata substancja podstawowa tkanki łącznej zarodkowej pozbawiona jest włókien.
Jest to tkanka zarodkowa pochodzenia głównie mezodermalnego, jej elementy komórkowe pochodzą od pierwotnych listków zarodkowych. Mezenchyma przekształca się w tkankę łączną.
Mezenchymą nazywana jest też galaretowata substancja międzykomórkowa z nielicznymi, zwykle ameboidalnymi komórkami, czasami także z nielicznymi włóknami, wypełniająca przestrzeń między ekto- i endodermą niższych bezkręgowców (wstężnic i niektórych parzydełkowców). Jej funkcjonalnym odpowiednikiem jest mezoglea pozostałych parzydełkowców i mezohyl gąbek.

</doc>
<doc id="97789" url="https://pl.wikipedia.org/wiki?curid=97789" title="Rower transportowy">
Rower transportowy

Rower towarowy, rower transportowy, rower cargo, bakfiets – rodzaj roweru o szerokości nie przekraczającej 90 cm, zbudowany lub przystosowany do przewozu towarów lub osób. Rowery towarowe są współcześnie popularnym środkiem transportu w krajach takich jak Dania, Holandia czy Niemcy.
Roweru towarowego nie należy mylić z rikszą, która po pierwsze służy wyłącznie do przewozu osób, a po drugie jej szerokość zwykle przekracza 90 cm (zgodnie z polskim prawem jest to wtedy wózek rowerowy, któremu nie wolno korzystać z infrastruktury przeznaczonej rowerzystom).
Rodzaje rowerów towarowych.
Istnieje wiele konstrukcji rowerów towarowych, jednak te najczęściej spotykane dzielą się na trzy podstawowe grupy:
Trójkołowiec ("trike").
Rower o trzech kołach ze skrętną skrzynią lub platformą ładowną z przodu. Wymiary standardowych trójkołowców to około: 90 cm szerokości, 220 cm długości. Są to rowery o największej ładowności: od 100 do 200 kg.
"Long-john".
Rower dwukołowy z wysuniętym do przodu skrętnym kołem i platformą lub skrzynią między kierownicą a przednim kołem. Wymiary standardowych long-johnów to około: 60–90 cm szerokości, 220–250 cm długości. Są to rowery o zwykle mniejszej ładowności niż trójkołowce (ok. 100 kg), ale są szybsze i bardziej zwrotne, przez co znajdują częste zastosowanie w firmach kurierskich.
"Long-tail".
Rower dwukołowy o standardowej konstrukcji z przedłużoną ramą z tyłu umożliwiającą przewożenie wyjątkowo dużych sakw lub pakunków. Konstrukcja opracowana i popularna w Stanach Zjednoczonych.
Zastosowania.
Rowery towarowe są promowane jako ekologiczna i tania alternatywa dla samochodu w mieście. Ich eksploatacja jest tańsza niż pojazdów silnikowych. Korzystając z infrastruktury rowerowej można ominąć korki oraz nie wymagają one dedykowanych miejsc do parkowania. Są one często szybsze i efektywniejsze w transporcie towarów i osób na odległość do kilku kilometrów – tzw. "last mile delivery".
Rowery towarowe są najczęściej wykorzystywane przez:
Historia.
Historia rowerów towarowych jest równoległa z historią rowerów w ogóle. Przez lata były one wykorzystywane jako pojazd dostawczy w mieście, także w Polsce (można je często napotkać np. na fotografiach przedwojennej Warszawy). W erze motoryzacji po II wojnie światowej rowery towarowe zostały częściowo zapomniane. Wróciły na drogi mniej więcej w latach 70/80. XX wieku, kiedy po kryzysie naftowym w krajach Europy zachodniej ruch rowerowy zaczął znów nabierać rozpędu. Wtedy też zaczęto znów budować rowery towarowe – początkowo były to tylko garażowe konstrukcje, ale z czasem weszły do seryjnej produkcji. W dzisiejszej Kopenhadze jeździ ok. 40 000 rowerów towarowych.
Producenci.
Na świecie istnieje kilkudziesięciu dużych producentów rowerów towarowych. Najwięksi z nich to m.in. Christiania Bikes, Babboe Bikes, Nihola, Larry vs. Harry, Butchers and Bicycles, Yuba Bicycles, Douze Cycles, Omnium Cargo, Xtracycles, Cangoo.
Ponadto rowery towarowe są produkowane w setkach indywidualnych warsztatów na zamówienie.
W Polsce ze względu na relatywnie mały rynek zbytu produkcja rowerów towarowych realizowana jest przez wyspecjalizowane pracownie i warsztaty rowerowe: m.in. Artoboros (Wrocław), Flexi Cargo Bike (Warszawa), Stork Cargo Bike (Poznań), Trop – rowery nietypowe (Trójmiasto), WheelooCycles (Łódź), Rekibiker (Warszawa), Manufaktura Rowerowa 3πR (Kraków).
Do Polski importowane są także rowery marki Babboe Bikes (holenderskie) oraz Larry vs Harry i Nihola (duńskie).
Rowery towarowe w Polsce.
Popularność rowerów towarowych w Polsce wzrosła pod koniec pierwszej dekady XXI wieku wraz z gwałtownym przyrostem popularności ruchu rowerowego w miastach. Nie jest znana dokładna liczba rowerów towarowych w Polsce. Szacunki środowiska użytkowników mówią o liczbie około 100 (2016). Należy wziąć pod uwagę, że czasem z jednego roweru korzysta w Polsce kilka osób lub rodzin, które decydują się na współdzielenie.
Istnieje zintegrowane środowisko użytkowników, które zorganizowało dwa zloty rowerów towarowych: w 2015 roku w Warszawie oraz w 2016 roku w Krakowie.
Swoją działalność opierają na rowerach towarowych dwie firmy dostawcze w Polsce: Smokowóz – rower towarowy (w Krakowie) oraz Wrocławscy Kurierzy Rowerowi (we Wrocławiu).
Rowery towarowe są także promowane przez niektóre polskie samorządy. Od 2014 roku w Warszawie funkcjonuje system bezpłatnych wypożyczalni rowerów towarowych uruchomiony przez Zarząd Transportu Miejskiego. W Opolu rowery towarowe zostały włączone w system roweru publicznego (podobne plany ma Łódź). Natomiast w Krakowie pojawił się pomysł rezygnacji z dostaw na Stare Miasto samochodami dostawczymi na rzecz elektrycznych rowerów towarowych.
W niektórych miastach (Kraków, Lublin) istnieją społeczne wypożyczalnie rowerów transportowych. W innych organizacje np. NGO chcą takowe utworzyć (Łódź).
W kilku miastach powstały inicjatywy połączenia czytelni / biblioteki z rowerem transportowym tak zwane „lotne czytelnie”.
W wielu miastach (Katowice, Tychy, Sosnowiec), gdzie funkcjonuje publiczny system wypożyczalni rowerów obsługiwany przez Nextbike dostępne są także rowery cargo.
Przyszłość rowerów towarowych.
Rynek rowerów towarowych jest rozwojowy w Europie i Ameryce Północnej ze względu na wzrastające zagęszczenie centrów miast, korki, rosnące koszty transportu samochodowego. Miasta takie jak Hamburg, Berlin czy Londyn zachęcają przedsiębiorców do zakupu rowerów towarowych przez ich dofinansowanie.
Współcześni producenci rowerów transportowych eksperymentują z nowymi konstrukcjami, materiałami czy napędami elektrycznymi, aby zmniejszyć masę roweru, poprawić jego zwrotność i zwiększyć prędkość.

</doc>
<doc id="97790" url="https://pl.wikipedia.org/wiki?curid=97790" title="Eleonora Sears">
Eleonora Sears

Eleonora Randolph Sears (ur. 28 września 1881 w Bostonie, zm. 16 marca 1968 w Palm Beach) – amerykańska tenisistka.
Zawodniczka znana z doskonałego przygotowania fizycznego – uprawiała obok tenisa jeździectwo i golf, a także długie spacery. Zajęła się tenisem zgodnie z tradycją rodzinną – jej ojciec Fred Sears był jednym z pierwszych Amerykanów, którzy grali w tę grę (z Jamesem Dwightem, nazywanym "ojcem tenisa amerykańskiego"), a stryj Richard Sears jako pierwszy wygrał turniej US Open w 1881.
W grze pojedynczej jej największym sukcesem był awans do finału US Open w 1912; decydujący mecz przegrała z Mary K. Browne. Pięciokrotnie triumfowała w tym turnieju w grach podwójnych, w tym jeden raz w grze mieszanej. W 1911 i 1915 partnerowała jej Hazel Hotchkiss Wightman, 1916 i 1917 Molla Mallory. W 1916 wygrała miksta z Willisem Davisem. Ponadto w 1912 przegrała w finale miksta, a 1919 w finale debla.
1914 i 1916 była sklasyfikowana w czołowej dziesiątce tenisistek amerykańskich, w 1914 jako nr 6. W 1968 została uhonorowana miejscem w Międzynarodowej Tenisowej Galerii Sławy.

</doc>
<doc id="97793" url="https://pl.wikipedia.org/wiki?curid=97793" title="Wilczy dół">
Wilczy dół

Wilczy dół – element fortyfikacji; przeszkoda w postaci wykopu (dołu, rowu) o stromych ścianach, z reguły zamaskowanego, czasami z ostrymi palami wbitymi pionowo w ziemię. Stosowane pojedynczo lub w zespołach. Miały na celu spowolnienie lub unieszkodliwienie przeciwnika.

</doc>
<doc id="97795" url="https://pl.wikipedia.org/wiki?curid=97795" title="Dekompresja">
Dekompresja



</doc>
<doc id="97797" url="https://pl.wikipedia.org/wiki?curid=97797" title="QWERTY">
QWERTY

QWERTY – symboliczna nazwa układu liter do alfabetu łacińskiego na klawiaturze maszyny do pisania i komputera, zaczerpnięta od pierwszych sześciu liter w szeregu pod rzędem cyfr, patrząc od lewej.
W pierwszych maszynach do pisania stosowano alfabetyczne ustawienie klawiszy. Jednak przy szybkim pisaniu sąsiedztwo często używanych klawiszy powodowało wzajemne zakleszczanie się ramion z czcionkami. W 1878 r. opatentowano pierwszą maszynę do pisania z układem klawiszy QWERTY. Twórcą układu QWERTY był amerykański dziennikarz i wynalazca Christopher Latham Sholes.
Taki układ czcionek jest efektywniejszy niż alfabetyczny. Mimo że osobom niedoświadczonym trudno jest zapamiętać układ liter, stał się standardowym układem klawiatury we współczesnych urządzeniach. Nie jest to jednak układ gwarantujący najszybsze z możliwych tempo pisania. Istnieją inne sposoby rozmieszczenia klawiszy (np. klawiatura Dvoraka), których układ został zoptymalizowany pod względem szybkości wprowadzania znaków, a nie by uniknąć zakleszczania czcionek (które nie występuje np. w klawiaturach komputerowych). W takich klawiaturach znaki najczęściej występujące po sobie umieszczone są obok siebie, co zmniejsza drogę jaką mają do pokonania palce przy pisaniu.
Dla poszczególnych języków układy nieznacznie się różnią. Spowodowane jest to dodatkowymi, charakterystycznymi dla danego języka literami diakrytyzowanymi. W Polsce układ klawiatury pozwalający uzyskać dodatkowe polskie znaki nazywa się klawiaturą programisty (w odróżnieniu od klawiatury maszynistki bazującej na układzie QWERTZ). Polskie znaki diakrytyzowane ("ą", "ć", "ę", "ł", "ń", "ó", "ś", "ź", "ż") uzyskuje się najczęściej poprzez równoczesne wciśnięcie klawisza i litery podobnej do znaku (np. „ę” uzyskuje się kombinacją klawiszy i ). Wyjątkiem jest litera "ź", którą uzyskuje się poprzez wciśnięcie równocześnie klawiszy oraz (gdyż kombinacja i daje w wyniku "ż"). W komputerach typu Macintosh firmy Apple litery "ż" i "ź" były zamienione miejscami, w stosunku do swoich odpowiedników z komputerów PC, tj. + dawało "Ź", a + – "Ż". Od systemu Mac OS X 10.5 Leopard układ jest taki sam jak w urządzeniach innych producentów.
Układ programisty poza Polską jest używany także w Czechach i w Rumunii, przy czym rumuński układ programisty jest bardziej podobny do polskiego.
Czeskie litery ze znakami diakrytycznymi ("á", "č", "ě", "é", "í", "ř", "š", "ů", "ú", "ý", "ž") uzyskuje się poprzez równoczesne wciśnięcie prawego klawisza (lub ) i odpowiednich klawiszy takich jak: , , , , , , , , , , .
Rumuńskie znaki narodowe ("â", "ă", "î", "ț", "ș") uzyskuje się poprzez równoczesne wciśnięcie klawisza (lub ) i łacińskiej litery, z której wywodzi się dodatkowy rumuński znak.

</doc>
<doc id="97802" url="https://pl.wikipedia.org/wiki?curid=97802" title="Verbatim">
Verbatim

Verbatim – nazwa grupy zagranicznych firm-córek chemicznej części japońskiego koncernu Mitsubishi, produkujących oprogramowanie komputerowe oraz nośniki pamięci: dyskietki, płyty CD, płyty DVD, taśmy magnetyczne i inne akcesoria.

</doc>
<doc id="97803" url="https://pl.wikipedia.org/wiki?curid=97803" title="OSW (brydż)">
OSW (brydż)

OSW (akronim od polskiej nazwy „odzywka szlemowo-wywiadowcza”) inaczej odzywka pytająca (ang. "asking bid") – brydżowa konwencja licytacyjna opracowana przez Eliego Culbertsona, stanowiła część stworzonego przez niego systemu licytacyjnego.
Celem konwencji jest sprawdzenie, czy partner ma "zatrzymanie I klasy" (As lub renons) albo "zatrzymanie II klasy" (Król lub singleton) w kolorze zapytania. Informacja ta ma wpływ na decyzję o zalicytowaniu gry szlemowej. Jeśli partnerzy nie mają odpowiednich zatrzymań, licytowanie gry szlemowej jest nieopłacalne. 
Według klasycznych ustaleń pytaniami OSW były odzywki na poziomie czterech lub wyższym po wcześniejszym bezpośrednim lub domyślnym uzgodnieniu koloru do gry. Według innych ustaleń pytania OSW mogły być też zgłoszone na poziomie trzech uzgadniając kolor partnera w sposób domyślny. Klasycznym przykładem OSW jest licytacja:
 1♠ – 3♠
 4♦
gdzie ostatnia odzywka jest pytaniem OSW po ustaleniu pików jako koloru atutowego. Przykładem, w którym kolor partnera jest ustalony w sposób domyślny może być sekwencja:
 1♠ – 2♣
 4♦
lub:
 1♠ – 4♣
Czy nawet według niektórych ustaleń:
 1♠ – 3♦
Po pytaniu OSW partner pytającego nie może pasować, jak po każdej odzywce konwencyjnej.
Odpowiedzi na pierwsze pytanie OSW są następujące:
Po pierwszym pytaniu OSW możliwe jest zadanie drugiego pytania w ten sam kolor ("wyjaśniające OSW", "powtórne OSW") lub w inny kolor ("kolejne OSW").
Obecnie w takich samych sekwencjach licytacyjnych stosuje się raczej odzywki wskazujące zatrzymania (ang. "cue bid").
Zobacz też.
Włoskie OSW, OSW Doroszewicza.

</doc>
<doc id="97804" url="https://pl.wikipedia.org/wiki?curid=97804" title="Qwerty">
Qwerty



</doc>
<doc id="97805" url="https://pl.wikipedia.org/wiki?curid=97805" title="Artur Artuzow">
Artur Artuzow

Artur Artuzow, ros. "Артур Христианович Артузов (Фраучи)" (ur. 18 lutego 1891 we wsi Ustinowo ujezd kaszyński guberni twerskiej – zm. 21 sierpnia 1937 w Moskwie) – funkcjonariusz wywiadu i kontrwywiadu ZSRR, m.in.: szef Wydziału Zagranicznego OGPU i KBP, zastępca szefa wywiadu wojskowego Razwiedupr.
Życiorys.
Urodził się jako "A.K. Frautschi", syn szwajcarskiego producenta serów, który osiedlił się w Imperium Rosyjskim. Od maja 1919 w Czeka, w strukturach kontrwywiadu pod kierownictwem Michaiła Kiedrowa. W latach 1922–1927 szef Oddziału Kontrwywiadowczego (KRO) w Zjednoczonym Państwowym Zarządzie Politycznym (OGPU), jeden z organizatorów Operacji Trust. Werbowaniem agentów zajmował się również osobiście.
Artuzow następnie został mianowany zastępcą szefa Tajnego Zarządu Operacyjnego OGPU, a w 1931 roku został szefem wywiadu zagranicznego (Wydziału Zagranicznego OGPU, VII Oddziału Głównego Zarządu Bezpieczeństwa Państwowego). W 1936 roku został przeniesiony do wywiadu wojskowego Razwiedupr, tam objął stanowisko zastępcy szefa tej instytucji. Artuzow nie zgadzał się ze Stalinem w sprawach Polski i Niemiec, próbował też przestrzegać pewnych norm postępowania podczas czystek lat trzydziestych. Naraził się tym Stalinowi, który kazał go aresztować i rozstrzelać. Przed egzekucją na Łubiance 21 sierpnia 1937 roku Artuzow, jak mówiono, wydrapał na ścianie celi, w której spędzał ostatnie chwile swojego życia, napis: "obowiązkiem uczciwego człowieka jest zabić Stalina".
Był odznaczony dwoma Orderami Czerwonego Sztandaru (18 lipca 1921 i w 1932) i dwoma odznakami „Honorowego Czekisty” (1923 i 20 grudnia 1932).

</doc>
<doc id="97810" url="https://pl.wikipedia.org/wiki?curid=97810" title="Coventry">
Coventry

Coventry – miasto w środkowej Anglii, w hrabstwie West Midlands, w dystrykcie metropolitalnym Coventry, położone na wschód od Birmingham. W 2001 roku miasto liczyło 303 475 mieszkańców.
W mieście znajduje się stacja kolejowa Coventry i port lotniczy Coventry.
Historia.
Według tradycji podaje się, że Coventry datuje się od 1043 roku, kiedy Leofric, książę Mercji założył tu benedyktyńskie opactwo. Coventry jest wspomniana w Domesday Book (1086) jako "Coventreu".
Prawa miejskie miasto uzyskało w 1153 roku.
W średniowieczu Coventry było znane jako ważny ośrodek tkactwa. Tkaniny z Coventry, szczególnie wełniane, były poszukiwanym towarem w całej średniowiecznej Europie.
W XIV wieku miasto przeżywało rozkwit i stało się 4. co do wielkości miastem Anglii. Na początku 2. połowy wieku zostało otoczone murami miejskimi.
W XVI wieku nadeszły ciężkie czasy dla tkactwa i miasto podupadło.
Podczas wojny domowej Coventry wsparło siły Parlamentu, w wyniku czego król Karol II rozkazał zniszczyć mury miejskie.
W XVIII i XIX wieku z nastaniem prosperity dla włókiennictwa i rewolucji przemysłowej miasto zaczęło dynamicznie się rozwijać.
Rozwój demograficzny miasta:
W XX wieku Coventry stało się centrum angielskiego przemysłu maszynowego i motoryzacyjnego. W okresie II wojny światowej miasto zostało poważnie zniszczone przez naloty niemieckiego lotnictwa. Najpoważniejsze naloty miały miejsce 14 listopada 1940 roku. 
Dla upamiętnienia ciężkich bombardowań z 1940 pozostawiono, jako pomnik, ruiny zburzonej katedry z XIV wieku (obok wzniesiono nową katedrę). Z gwoździ pochodzących z więźby dachowej zrujnowanej katedry utworzono ponad 160 krzyży (). Krzyże te – jako symbol pokoju i pojednania – przekazano m.in. do Kościoła Pamięci Cesarza Wilhelma w Berlinie (który podzielił los katedry – został zniszczony w czasie nalotów alianckich) oraz innych kościołów w Niemczech.
Po wojnie losy Coventry były zmienne. Początkowo podniosło się z ruin i rozwinęło, by w czasie recesji popaść w kłopoty. Pod koniec XX wieku rozpoczęła się stopniowa odbudowa potencjału gospodarczego miasta.
Gospodarka.
W mieście rozwinął się przemysł lotniczy, rakietowy, samochodowy, elektroniczny, maszynowy oraz chemiczny.
Sport.
Miasto jest ośrodkiem sportu żużlowego. W brytyjskiej lidze żużlowej występuje Coventry Bees, natomiast na Coventry Stadium w latach 1998–2000 odbyły się trzy rundy Grand Prix Wielkiej Brytanii.
W mieście działa klub piłkarski Coventry City F.C. i hokejowy Coventry Blaze.

</doc>
<doc id="97811" url="https://pl.wikipedia.org/wiki?curid=97811" title="Synaj (półwysep)">
Synaj (półwysep)

Synaj (arab. شبه جزيرة سيناء "Shibh Jazīrat Sīnā", hebr. סיני "Sinai") – półwysep w kształcie trójkąta, otoczony Morzem Śródziemnym od północy, Zatoką Sueską i Kanałem Sueskim (na Przesmyku Sueskim) od zachodu, Morzem Czerwonym od południa i Zatoką Akaba od wschodu. Półwysep Synaj leży w Azji Zachodniej i jest częścią Egiptu. Zachodnia granica półwyspu stanowi umowną granicę między Azją a Afryką. Administracyjnie podzielony jest na dwie prowincje gubernatorskie (muhafazy): Synaj Północny i Synaj Południowy.
Powierzchnia półwyspu to 61,2 tys. km², w większej części pustynia. W części północnej obszar wyżynny, w południowej górzysty. Najwyższy szczyt to Góra Świętej Katarzyny – 2629 m n.p.m.
Turystyka.
Stabilizacja sytuacji politycznej z Izraelem, zaowocowała w końcu lat 80. XX wieku rozwojem turystyki na wschodnim wybrzeżu Synaju i rozkwitem takich miejscowości wypoczynkowych jak Szarm el-Szejk, Dahab, Taba i inne na Riwierze Morza Czerwonego. Atrakcją regionu Synaju, oprócz suchego i słonecznego klimatu, jest podwodny świat Morza Czerwonego, w tym rafy koralowe, bogata fauna i flora, eksplorowane przez turystów w trakcie nurkowania. Większa część otaczającego terenu górzystego zamieszkiwana jest pierwotnie przez koczownicze plemiona Beduinów.
Obszary ochrony przyrody.
Nazwy obszarów ochrony przyrody zgłoszonych w ramach ustawy 102 z roku 1983 na terenie Synaju:

</doc>
<doc id="97812" url="https://pl.wikipedia.org/wiki?curid=97812" title="Synaj">
Synaj



</doc>
<doc id="97813" url="https://pl.wikipedia.org/wiki?curid=97813" title="Międzynarodowy kod samochodowy">
Międzynarodowy kod samochodowy

Międzynarodowy kod samochodowy – międzynarodowy system oznaczania pojazdów polegający na literowym określeniu państwa, w którym zostały one zarejestrowane lub zaewidencjonowane, poprzez zastosowanie skrótu urzędowej nazwy tego kraju (np. PL – Polska, D – Niemcy, USA – Stany Zjednoczone).
Dawniej oznakowywanie pojazdów odpowiednim kodem (tj. właściwym dla danego kraju) było obowiązkowe i niezbędne w przypadku przekraczania granicy państwowej. Występował, lub wciąż jest tak stosowany w formie owalnej nalepki (bądź tabliczki) umieszczanej z tyłu pojazdu – najczęściej w rogu tylnej szyby, bądź na karoserii obok tablicy rejestracyjnej.
Obecnie – w wielu państwach świata, a w większości państw Europy – kod kraju umieszczany jest na tablicach rejestracyjnych. Pojazdy zarejestrowane na terenie Europejskiego Obszaru Gospodarczego, które posiadają tablice z oznaczeniem kraju rejestracji mogą poruszać się po innych krajach tego obszaru bez owalnej nalepki z kodem. Niektóre inne państwa (jednostronnie) uznają także rejestracje EOG bez naklejki z kodem.
Lista międzynarodowych kodów samochodowych:

</doc>
<doc id="97814" url="https://pl.wikipedia.org/wiki?curid=97814" title="Synaj (góra)">
Synaj (góra)

Synaj, Góra Mojżesza (arab. جبل موسى "Dżabal Musa", hebr. הר סיני) – góra w Egipcie, w południowej części Półwyspu Synaj, w muhafazie Południowy Synaj (Park Narodowy Świętej Katarzyny). Wysokość 2285 m n.p.m. Jest to poszarpany nagi masyw górski z szaroczerwonego granitu. W 2002 obszar ten został wpisany na listę światowego dziedzictwa UNESCO.
Tradycyjnie utożsamiana z biblijną górą Synaj (Horeb), gdzie według Starego Testamentu, Bóg Jahwe przekazał Mojżeszowi kamienne tablice z dziesięciorgiem przykazań i zawarł przymierze z narodem izraelskim.
U podnóża góry znajduje się zabytkowy chrześcijański klasztor Świętej Katarzyny.
Geografia.
Góra ma wysokość 2285 m n.p.m. Jest to drugi pod względem wysokości szczyt na półwyspie Synaj i w Egipcie. Znajduje się w pobliżu Góry Świętej Katarzyny, najwyższej na półwyspie Synaj (2637 m n.p.m.).
Biblijna góra Synaj.
W pobliżu góry nazywanej w Starym Testamencie Synaj Mojżeszowi ukazał się anioł Boga w płonącym krzewie i polecił mu wyprowadzić Izraelitów zniewolonych w Egipcie (Wj 3:1-10; Dz 7:30). Rok po tym zdarzeniu Mojżesz otrzymał "Dziesięć Słów" i zawarł z Bogiem przymierze. Po stuleciach do góry miał przybyć prorok Eliasz, uciekając przed królową Izebel (1Krl 19:8). Eliasz mieszkał w jednej z jaskiń. Pisarze biblijni na określenie tej góry posługiwali się zamiennie także nazwą Horeb, czasami też używali terminu "góra Jahwe" lub "góra prawdziwego Boga", by podkreślić, że Jahwe objawił tu swą obecność (Wj 3:1; Lb 10:33). Mojżesz w rejonie tej góry miał poznać swoją żonę Seforę (Wj 2,15-22).
Kwestia, która góra była biblijnym Synajem, nie jest rozstrzygnięta. Oprócz szczytu zwanego współcześnie Synajem, rozpatrywano także sąsiednią Górę Świętej Katarzyny albo górę Sirbal. Współcześnie jako górę Synaj rozpatruje się także znajdującą się w Arabii Saudyjskiej górę Dżabal al-Lauz.
Istnieją też koncepcje, że biblijny Synaj leżał poza półwyspem Synaj. Zwolennicy tego poglądu wskazują na trudności pogodzenia opisu biblijnego z topografią Półwyspu Synajskiego (według nich brak tam góry, u podnóża której mógłby się zgromadzić liczny lud, półwysep należał do wrogiego Żydom Egiptu) i twierdzą, iż Izraelici po opuszczeniu półwyspu dotarli do Jabal al-Lawz po wschodniej stronie zatoki Akaba na terenie obecnej Arabii Saudyjskiej i ten właśnie szczyt jest biblijnym Synajem. Profesor archeologii Ze'ev Herzog jest zdania, iż "mimo wielu prób nie udało się ustalić nawet przybliżonego miejsca góry Synaj, który by pasował do biblijnego opisu".
Turystyka.
Szlaki.
Szlaki rozpoczynają się przy parkingu niedaleko klasztoru św. Katarzyny. Istnieje parę szlaków turystycznych prowadzących na szczyt:
W pobliskim klasztorze św. Katarzyny, położonym u stóp góry, można przenocować w tzw. "Domu Gościnnym", prowadzonym przez mnichów. Klasztor został zbudowany w miejscu, gdzie Bóg miał przemówić do Mojżesza, ukazując się jako płonący krzak.
Góra Synaj jest miejscem pielgrzymek poczynając od III-IV w. Wówczas chrześcijanie w jej okolicy utworzyli małe wspólnoty monastyczne. Pierwsza spisana relacja z pielgrzymki na górę Synaj pochodzi z ok. 381-385 roku - pochodząca najprawdopodobniej z Półwyspu Iberyjskiego Egeria opisała ją w dziele znanym jako "Itinerarium Egeriae" lub "Peregrinatio Aetheriae ad loca sancta".

</doc>
<doc id="97815" url="https://pl.wikipedia.org/wiki?curid=97815" title="Góra Mojżesza">
Góra Mojżesza



</doc>
<doc id="97816" url="https://pl.wikipedia.org/wiki?curid=97816" title="Alfabet ormiański">
Alfabet ormiański

Alfabet ormiański – alfabet używany do zapisu języka ormiańskiego. Jego powstanie około 405 roku przypisuje się według podań mnichowi Mesropowi Masztocowi. Wzorował się on głównie na piśmie greckim, a także częściowo na pahlawi. Alfabet składa się oficjalnie z 39 liter. W oryginalnej postaci składał się z 36 liter, ostatnie trzy ("օ", "ֆ" i "և") zostały dodane między X a XII wiekiem.
Początkowo wielkie litery były używane również do zapisu liczb, poprzez sumowanie ich wartości.
Litery.
Litery "է" i "օ" są używane tylko na początku wyrazu.
Ligatury.
W nowoczesnym alfabecie wschodniego dialektu języka ormiańskiego ww. ligatury stanowią niezależne litery, wówczas gdy ւ jest traktowana tylko jako część pierwszej.

</doc>
<doc id="97817" url="https://pl.wikipedia.org/wiki?curid=97817" title="Art Garfunkel">
Art Garfunkel

Art Garfunkel, właśc. Arthur Ira Garfunkel (ur. 5 listopada 1941 w Nowym Jorku) – amerykański piosenkarz, członek duetu Simon &amp; Garfunkel oraz aktor.
Życiorys.
Urodził się w Forest Hills, części dzielnicy Queens w Nowym Jorku, w rodzinie żydowskich emigrantów z Rumunii. W szóstej klasie spotkał swego przyszłego partnera z duetu, Paula Simona. Między 1956 a 1960 występowali razem jako "Tom &amp; Jerry". We wczesnych latach sześćdziesiątych studiował na uniwersytecie Columbia.
W 1963 zmienili nazwę zespołu na Simon &amp; Garfunkel. Kombinacja słodkiego, melodyjnego głosu Garfunkela z umiejętnościami kompozytorskimi Simona spowodowała, że duet stał się jednym z najpopularniejszych wykonawców lat 60. Jednak w wyniku różnic i rozbieżności co do planów zawodowych duet rozpadł się zaraz po wydaniu najbardziej cenionego albumu "Bridge Over Troubled Water", w 1970.
W latach siedemdziesiątych Garfunkel wydał kilka albumów solowych, i chociaż nie osiągnął popularności równej duetowi Simon i Garfunkel, wprowadził swoje single "I Only Have Eyes For You" i "Bright Eyes" na pierwsze miejsca brytyjskich list przebojów oraz "All I Know" na listę amerykańską Top 10. "Bright Eyes" znalazło się także w ścieżce dźwiękowej filmu "Watership Down".
W tym czasie Garfunkel zagrał w kilku filmach, m.in. "Paragraf 22" i "Porozmawiajmy o kobietach" z Jackiem Nicholsonem, Candice Bergen i Ann-Margret.
Po rozczarowująco złym odbiorze płyty z 1981 "Scissors Cut", Garfunkel ponownie połączył się z Paulem Simonem, grając słynny koncert w Central Parku. Rozpoczęli wspólną pracę nad nowym albumem studyjnym, ale Garfunkel porzucił projekt, nie zgadzając się na teksty Simona. Po tym fakcie opuścił scenę muzyczną na kilka lat, ale powrócił w 1988 z płytą "Lefty". Projekt nie spotkał się z dobrym przyjęciem i Garfunkel milczał aż do 1993, kiedy to wydał album "Up 'til Now". Jego najciekawszym wydawnictwem pozostaje zapis koncertu "Across America" na Ellis Island z 1996. Album jest muzycznym zapisem pieszej wędrówki artysty poprzez amerykańskie stany. Wydany został m.in. na DVD. Ostatnimi albumami artysty są "Everything Waits To Be Noticed" (2002) oraz "Some Enchanted Evening", który premierę miał 30 stycznia 2007 roku.
Na początku 2004 stał się bohaterem doniesień prasowych dotyczących aresztowania go za posiadanie marihuany.
Na przełomie 2003/2004 roku oraz w 2004 duet Simon &amp; Garfunkel dał szereg koncertów w Stanach Zjednoczonych oraz w Europie. Wspólna trasa odniosła medialny i komercyjny sukces, a kończący ją darmowy koncert w Rzymie zgromadził 600 tys. fanów. Podczas większości koncertów tej trasy, duet wspierany był przez niezapowiadanych The Everly Brothers, na których muzyce Paul i Art wzorowali się w latach 50.
Życie prywatne.
Żonaty z byłą modelką Kim Cermak (śpiewa na płycie "Across America"); ma dwoje dzieci: James i Beau Daniel.

</doc>
<doc id="97818" url="https://pl.wikipedia.org/wiki?curid=97818" title="Londonderry">
Londonderry

Londonderry (Derry, irl. "Doire" lub "Doire Cholm Chille") – miasto w hrabstwie o tej samej nazwie w Irlandii Północnej, nad rzeką Foyle. Drugie co do wielkości miasto Irlandii Północnej, w 2011 roku liczące 83 163 mieszkańców.
Historia.
Pierwsze wzmianki dotyczące miasta datowane są na 546 rok, kiedy to święty Kolumba założył tam klasztor.
W 1689, w trakcie wojny irlandzkiej, protestancką ludność Londonderry zaatakowała armia katolicka – mieszkańcy odparli atak dzięki mocnym murom obronnym otaczającym miasto. Wydarzenie to jest corocznie upamiętniane przez marsze protestantów, prowokujące konflikty z katolikami.
W 1969 mieszkańcy Bogside (dzielnica katolicka) zostali zaatakowani przez protestanckie bojówki UVF. Doszło do krwawych starć, w które włączyła się armia i policja (tzw. „bitwa o Bogside”).
30 stycznia 1972 w Bogside miała również miejsce tzw. krwawa niedziela.
Nazwa.
Pierwotna nazwa – nadal używana lokalnie – głównie przez katolików oraz w Irlandii to Derry. Według rady miejskiej, oficjalną nazwą jest Derry, natomiast decyzja Sądu Najwyższego uznaje Londonderry za legalną nazwę. Miasto zostało w 1611 roku zasiedlone przez protestantów z Londynu i zmieniono jego nazwę na Londonderry. Nazwa ta, zgodnie z zaleceniami rządu brytyjskiego, jest nazwą oficjalną i widnieje na wszystkich brytyjskich mapach. Pomimo tego faktu, w 1984 nazwę lokalnych władz zmieniono na "Derry City Council", a na początku 2003 zdominowane przez katolików władze miasta rozpoczęły proces powrotnej zmiany nazwy miasta na Derry, co jest przedmiotem sporu. Protestancka część społeczności operuje wyłącznie nazwą Londonderry.
Media używają nazw Derry i Londonderry na przemian. Także na autobusach i pociągach można zobaczyć np. w poniedziałek – „Derry” a we wtorek – „Londonderry”. 
Gospodarka.
W mieście rozwinął się przemysł odzieżowy, włókien sztucznych, meblarski, maszynowy oraz spożywczy.

</doc>
<doc id="97823" url="https://pl.wikipedia.org/wiki?curid=97823" title="Marcin z Tours">
Marcin z Tours

Marcin z Tours, także święty Marcin (; ur. w 316 albo 336 w Sabarii, zm. 8 listopada 397 w Candes) – biskup Tours, święty Kościoła katolickiego i prawosławnego, Wyznawca.
Życiorys.
Głównym źródłem wiedzy o życiu Marcina jest „Żywot świętego Marcina”, autorstwa Sulpicjusza Sewera.
Badacze wysunęli dwie hipotezy dotyczące daty narodzin Marcina z Tours. Zwolennicy tak zwanej chronologii krótkiej datują przyjście na świat na rok 336, natomiast zwolennicy tak zwanej chronologii długiej, uważają, że urodził się w roku 316. Pochodził z pogańskiej rodziny, a jego ojciec był wcześniej żołnierzem. Urodził się w Sabarii, na terenie prowincji rzymskiej Panonia (współcześnie Szombathely). Po narodzinach, jego ojciec nadał mu imię "Martinus" co oznaczało „Mały Mars”, czyli naśladowca rzymskiego boga wojny. Wychowywał się w Ticinum, jednak najprawdopodobniej nie zdobył tam żadnego wykształcenia. Ojciec Marcina chciał by syn został żołnierzem, a ponieważ przyszły biskup uchylał się od obowiązku służby, wydał go armii. Marcin służył w gwardii cesarskiej, co było zarezerwowane głównie dla zasymilowanych rodzin nierzymskich („barbarzyńskich”). Jego dowódcami byli wówczas Konstancjusz II i Julian Apostata. Podczas służby wojskowej po raz pierwszy zetknął się z chrześcijaństwem i około dwóch lat przed jej końcem przyjął chrzest. Przebywając w Wormacji, około 356 roku chciał opuścić armię cesarską. Przy wypłacaniu żołdu przez Juliana Apostatę, poprosił aby zamiast pieniędzy pozwolono mu odejść z wojska. Cesarz nie zgodził się i nakazał Marcinowi walczyć w pierwszym szeregu bez broni (bądź też sam Marcin o to zawnioskował). Ponieważ następnego dnia posłowie germańscy wynegocjowali pokój z Rzymem, do bitwy nie doszło. Wkrótce potem Marcin uzyskał zwolnienie z wojska.
Po opuszczeniu armii, postanowił zająć się ewangelizacją, a jego mistrzem został Hilary z Poitiers i to właśnie on najprawdopodobniej udzielił mu sakramentu święceń. Pierwszą podróż Marcin odbył do domu rodzinnego, by nawrócić swoich rodziców, a następnie udał się do Ilirii. Poniósł porażki, bowiem w domu rodzinnym tylko matka przyjęła chrzest, a w Ilirii został wychłostany i wygnany. Wobec tego, postanowił zamieszkać w Mediolanie i prowadził tam pustelniczy tryb życia. Wkrótce potem ariański biskup Auksencjusz wygnał go z miasta, a Marcin udał się w odosobnienie na wyspę Gallinaria. Po pewnym czasie dowiedział się, że jego mistrz Hilary wraca z wygnania i postanowił się z nim spotkać. Planował zobaczyć się z nim w Rzymie, ale kiedy to się nie udało, wyruszył do Poitiers, gdzie spotkał się z biskupem. Po odbytych rozmowach, Marcin postanowił założyć w nieodległym Ligugé pustelnię dla wspólnoty zakonnej. Wkrótce potem mieszkańcy zdecydowali, aby Marcin został biskupem Tours i przymusili go do przyjęcia sakry.
Przeniósł się do katedry biskupiej, jednak ze względu na ciągle niepokojących go wiernych, postanowił urządzić pustelnię w Marmoutier nad Loarą. Mieszkał tam wraz ze swoimi uczniami, gdzie prowadzili ascetyczny tryb życia. Mimo tego, Marcin prowadził dużo podróżował, udzielając błogosławieństw i ewangelizując. Jednocześnie tępił wszelkie objawy pogaństwa. Przyjaźnił się m.in. z cesarzem Maksymusem. Wśród swoich wiernych uważany był za cudotwórcę, jednak inni biskupi odnosili się do niego z rezerwą. W 385 roku udał się do Trewiru, gdzie miał zanieść prośby swoich wiernych do cesarza. Odbywał się tam wówczas proces w sprawie herezji Pryscyliana, któremu przewodził Maksymus. Marcin uważał, że jeśli pryscylianizm jest herezją, to wystarczy wyplenić ją z kościołów, a nie ma konieczności skazywania jej autora na śmierć (tego domagali się oskarżyciele). Pomimo nalegań biskupa, cesarz wydał wyrok skazujący Pryscyliana i jego zwolenników na śmierć. Następnie Maksymus nakazał w podobny sposób postąpić z sympatykami pryscylianizmu w Hiszpanii. Wobec tego, Marcin ponownie udał się do cesarza, by uprosić cofnięcie wyroku. Stanowczo opowiedział się przeciwko tamtejszym biskupom i zapowiedział, że nie chce tworzyć z nimi wspólnoty wiary. Maksymus nie dał się przekonać, a Marcin musiał ustąpić, bowiem cesarz miał wydać wyrok skazujący na dwóch urzędników dworu jego poprzednika, Gracjana. Ostatecznie biskup Tours zrezygnował z obrony postulatów Pryscyliana, a Maksymus oszczędził skazańców.
Zmarł 8 listopada 397 roku w Candes, tuż po udanej misji pogodzenia skłóconych kapłanów. Jego ciało sprowadzono Loarą do Tours i pochowano 11 listopada.
Kult.
Wspomnienie liturgiczne (dzień świętego Marcina) w Kościele katolickim obchodzone jest 11 listopada, prawosławni natomiast wspominają św. Marcina 12 października (25 października według kalendarza gregoriańskiego). Jest patronem żołnierzy w Kościele katolickim.
W Polsce uroczystą oprawę wspomnienia obowiązkowego posiadają: Poznań, Jarocin, Krzeszowice oraz Bydgoszcz, Jawor i Opatów. W trzech ostatnich miastach św. Marcin jest patronem.
Święty Marcin jest patronem Francji, królewskiego rodu Merowingów, diecezji Eisenstadt, mogunckiej (Mainz), rotterburskiej, Amiens. Jest również patronem dzieci, hotelarzy, jeźdźców, kawalerii, kapeluszników, kowali, garbarzy, krawców, młynarzy, tkaczy, podróżników, więźniów, właścicieli winnic, żebraków i żołnierzy.
W ikonografii zachodniej przedstawiany jest, jako legionista na białym koniu, dający część swojego płaszcza biedakowi. Na wschodzie przedstawiany jest w szatach biskupich i z pastorałem.
Jego atrybutami są: dzban, gęś, koń, księga, model kościoła, dwa psy lub żebrak u jego stóp.

</doc>
<doc id="97826" url="https://pl.wikipedia.org/wiki?curid=97826" title="Włoskie OSW">
Włoskie OSW

Włoskie OSW — to konwencyjna odzywka pytająca (ang. "asking bid"), której celem jest uzyskanie od partnera informacji o posiadanych wartościach w kolorze pytania.
Cechą charakterystyczną "włoskiego OSW" jest sposób udzielania odpowiedzi, które zgłaszane są metodą „szczebelków”.
Odzywka bezpośrednio wyższa od odzywki pytającej jest traktowana jako 1 szczebel „drabinki odpowiedzi”.
Kolejna wyższa odzywka to 2 szczebel itd.
Na przykład, po pytaniu zadanym odzywką 4, odzywka 4 to 1 szczebel, 4♠ to 2 szczebel, 4BA to 3 szczebel, a kolejne odzywki na poziomie 5 będą następnymi szczeblami.
Każdy „szczebel” przekazuje inną informację.
„Drabinki odpowiedzi” lub „schematy odpowiedzi” na pytania mogą być różne i kilka schematów może być użyte w jednym systemie licytacyjnym.
Aby odróżnić według którego schematu należy odpowiadać w danej chwili, schematy odpowiedzi kojarzone są z konkretnymi sekwencjami licytacyjnymi, gdyż to one generują zapotrzebowanie na dany rodzaj informacji.
Rzymski Trefl.
W 1957 roku włoska reprezentacja, nazywana Blue Teamem, zdobyła po raz pierwszy tytuł Mistrza Świata w brydżu porównawczym i przez wiele lat tego tytułu nie oddała. Włoscy mistrzowie stosowali systemy licytacyjne, które zawierały wiele innowacyjnych rozwiązań. Jednym z takich rozwiązań był „szczebelkowy” sposób udzielania odpowiedzi na pytania o posiadane wartości w danym kolorze.
Polska nazwa, "włoskie OSW", nawiązuje do tej metody licytacji, którą zastosowali Walter Avarelli i Giorgio Belladonna w swoim systemie licytacyjnym Rzymski Trefl.
Pytanie Alfa.
Podstawową odzywką pytającą w ich systemie Rzymski Trefl (wersja z 1958 roku) było pytanie o zatrzymanie 1. klasy (As lub renons) albo 2. klasy (Król lub singleton) w kolorze odzywki.
Pytanie to spełniało podobną funkcję jak klasyczne OSW i zadawane było w podobnych sekwencjach licytacyjnych po ustaleniu koloru atutowego lub jako przeskok nowym kolorem uzgadniający kolor atutowy przez domniemanie.
Odpowiedzi udzielane były według schematu nazwanego "schematem Alfa" (D = Dama, K = Król, A = As):
 1 szczebel: brak zatrzymania
 2 szczebel: K lub singleton
 3 szczebel: A lub renons
 4 szczebel: AK lub AD
Poniżej kilka sekwencji charakterystycznych dla systemu Rzymski Trefl, w których "pytanie Alfa" było zadawane po bezpośrednim uzgodnieniu koloru:
 1 – 2
 3♠ (lub 4♣, 4): pytanie Alfa
lub
 1 – 3
 3♠ (lub 4♣, 4): pytanie Alfa
lub
 1 – 4
 4♠ (lub 5♣, 5): pytanie Alfa
Po otwarciach 2-kolorowych przeskok nowym kolorem był pytaniem Alfa i przez domniemanie uzgadniał jeden z kolorów otwarcia:
 2 (5+ i 4+♣) – 3♠ (lub 4): pytanie Alfa
lub
 2♠ (5+♠ i 4+♣) – 4 (lub 4): pytanie Alfa
lub
 2BA (5+ i 4+♣) – 4 (lub 4♠): pytanie ALFA
Natomiast po zwykłym otwarciu przeskok nowym kolorem zgłaszał długi i solidny kolor oraz jednocześnie był zapytaniem o uzupełnienie:
 1 – 2♠ (lub 3♣, 3): solidny kolor i pytanie Alfa
lub
 1 – 3♣ (lub 3, 3♠): solidny kolor i pytanie Alfa
lub
 1♠ – 3♣ (lub 3, 3): solidny kolor i pytanie Alfa
W tym przypadku odpowiedzi udzielane były według zmodyfikowanego schematu Alfa:
 1 szczebel: brak zatrzymania
 2 szczebel: singleton
 3 szczebel: renons
 4 szczebel: K
 5 szczebel: A
Po otrzymaniu odpowiedzi na pytanie istniała możliwość zadania kolejnego pytania Alfa w innym kolorze albo pytania o Asy poprzez zgłoszenie 4BA (lub 5BA, gdy licytacja była już na poziomie 5).
Zakończeniem łańcucha pytań był powrót na kolor uzgodniony lub zgłoszenie gry premiowej.
W latach 60. w Rzymskim Treflu do sprawdzania zatrzymań 1. i 2. klasy, jako podstawowej metody, zaczęto używać "odzywek wskazujących" (ang. "cue-bid").
Obie metody, odzywki pytające i odzywki wskazujące, raczej się wykluczają. Jednakże w systemie stosowane były oba sposoby sprawdzania zatrzymań. Odzywki pytające mogły być zgłaszane w ściśle określonych sekwencjach lub z przeskokiem.
W pozostałych przypadkach stosowano cue-bidy.
Schemat Alfa został zmodyfikowany i wyglądał tak:
 1 szczebel: brak zatrzymania
 2 szczebel: singleton
 3 szczebel: K
 4 szczebel: A
 5 szczebel: renons
 6 szczebel: AK
a w niektórych sekwencjach przybierał następującą postać:
 1 szczebel: brak zatrzymania
 2 szczebel: K (lub singleton)
 3 szczebel: A (lub renons)
 4 szczebel: AK
Pytanie Beta.
Poza zwykłymi pytaniami o zatrzymanie 1. lub 2. klasy, w Rzymskim Treflu, stosowane były także pytania specjalne zadawane w sekwencjach po forsującym do dogranej otwarciu 1♣. Na przykład w sekwencji:
 1♣ – 1 (negat)
 2♣ (lub 2, 2, 2♠): forsujące zgłoszenie koloru i jednoczesne pytanie
stosowany był schemat odpowiedzi Beta, według którego partner informował o jakości uzupełnienia w kolorze pytania (H = Dama lub Król lub As; x = nizka karta, blotka):
 1 szczebel: – lub x
 2 szczebel: xx lub xxx
 3 szczebel: H
 4 szczebel: Hx lub Hxx
 5 szczebel: xxxx(x)
 6 szczebel: Hxxx(x)
 7 szczebel: HH lub HHx
 8 szczebel: HHxx(x)
 9 szczebel: HHH
Po otrzymaniu odpowiedzi na pierwsze pytanie, zalicytowanie innego koloru było kolejnym pytaniem.
W zależności od tego, czy drugie pytanie zadane było w kolorze wyższym, czy w kolorze niższym od pierwszego, to odpowiedź udzielana, albo według schematu Beta, albo według schematu Alfa.
Na trzecie pytanie odpowiedź udzielana była według schematu Alfa.
Zgłoszenie 4BA (lub 5BA, gdy licytacja była już na poziomie 5-ciu) było pytaniem o Asy.
Zgłoszenie końcówki w kolorze pierwszego lub drugiego pytania Beta albo zgłoszenie gry premiowej przerywało pytania.
W późniejszej wersji systemu schemat odpowiedzi Beta został zmodyfikowany i przedstawiał się następująco:
 1 szczebel: xx lub xxx
 2 szczebel: – lub x
 3 szczebel: H lub Hx
 4 szczebel: Hxx
 5 szczebel: xxxx(x)
 6 szczebel: Hxxx(x)
 7 szczebel: HH lub HHx
 8 szczebel: HHxx(x)
 9 szczebel: HHH
Pytanie Gamma.
W sekwencji:
 1♣ – 1 (naturalne)
 3: forsujące uzgodnienie koloru i pytanie
lub
 1♣ – 1♠ (naturalne)
 3♠: forsujące uzgodnienie koloru i pytanie
stosowany był schemat odpowiedzi Gamma, który informował o honorach w uzgodnionym kolorze:
 1 szczebel: D lub mniej
 2 szczebel: K
 3 szczebel: A
 4 szczebel: HH
 5 szczebel: HHH
Analogicznie, tu także można było zadać drugie pytanie, na które odpowiedź udzielana była według schematu Beta.
W późniejszych wersjach systemu schemat odpowiedzi Gamma został także zmodyfikowany i wyglądał tak (W = Walet):
 1 szczebel: W lub mniej
 2 szczebel: D
 3 szczebel: K
 4 szczebel: A
 5 szczebel: HH
 6 szczebel: HHH
W wersji systemu z 1976 roku schemat Gamma uległ dalszemu przekształceniu i wyglądał następująco:
 1 szczebel: W lub mniej
 2 szczebel: HW
 3 szczebel: D
 4 szczebel: K
 5 szczebel: A
 6 szczebel: HH
 7 szczebel: HHW
 8 szczebel: HHH
Po drugim szczeblu można było, zgłaszając następną odzywkę (następny szczebel), poprosić o sprecyzowanie posiadanej konfiguracji. Odpowiedzi:
 1 szczebel: DW
 2 szczebel: KW
 3 szczebel: AW
Precision Club.
Pod konic lat 60. powstał system licytacyjny "Precision Club" znany także pod nazwą "Precision system".
Zyskał on dużą popularność po serii sukcesów odnoszonych przez graczy stosujących ten system.
W kilku sekwencjach systemu używane było włoskie OSW.
W podstawowej wersji systemu zastosowano trzy schematy odpowiedzi.
Pytanie TAB.
W poniższych sekwencjach po silnym otwarciu 1♣ i pozytywnej odpowiedzi kolorem:
 1♣ – 1 (lub 1♠, 2♣, 2)
 2 (lub 2♠, 3♣, 3): silne uzgodnienie koloru i pytanie o jakość koloru
uzgodnienie koloru przez otwierającego było jednoczesnym zapytaniem o jakość koloru (pytanie nazywane TAB od ang. "Trump Asking Bid"), na które odpowiadano według poniższego schematu:
 1 szczebel: brak starszego honoru
 2 szczebel: Hxxxx
 3 szczebel: HHxxx
 4 szczebel: Hxxxxx
 5 szczebel: HHxxxx
 6 szczebel: HHH
Pytanie CAB.
Po uzyskaniu informacji o kolorze atutowym można było zapytać o zatrzymanie w kolorze bocznym (pytanie nazywane CAB od ang. "Control Asking Bid") zgłaszając ten kolor.
Odpowiedzi udzielane były według następującego schematu:
 1 szczebel: brak zatrzymania
 2 szczebel: D lub dubleton
 3 szczebel: K lub singleton
 4 szczebel: A lub renons
 5 szczebel: AK lub AD
Ponowne pytanie w ten sam kolor było prośbą o wyjaśnienie wieloznaczności. Odpowiedzi:
 1 szczebel: krótkość
 2 szczebel: honor
Zgłoszenie innego koloru było następnym pytaniem CAB.
Pytanie AAB.
Trzecie zastosowane pytanie używane było przez otwierającego 1♣ po pozytywnej odpowiedzi kolorem.
 1♣ – 1
 2♠ (lub 3♣, 3): solidny kolor i pytanie
Zgłoszenie nowego koloru z przeskokiem sygnalizowało solidny kolor (co najwyżej bez jednego starszego honoru) i było jednoczesnym zapytaniem o brakujący honor oraz o Asy w kolorach bocznych (pytanie nazywane AAB od ang. "Ace Asking Bid").
Schemat odpowiedzi na to pytanie przypomina raczej odpowiedzi na klasyczne OSW. Nie zastosowano tu odpowiedzi „szczebelkami” tak charakterystycznych dla włoskiego OSW:
Precision system i Superprecision.
Systemem Precision zainteresowali się także włoscy mistrzowie z Blue Teamu. Giorgio Belladonna i Benito Garozzo opracowali własną wersję systemu i grali nią z powodzeniem na MŚ w 1972 roku.
Właściwie opracowali dwie wersje systemu: Precision – system dla wszystkich i Superprecision – system dla graczy mocno zaawansowanych.
W ich wersji podstawowej systemu Precision stosowane były tylko dwa pytania: "pytanie o atuty" i "pytanie o kontrole" (As = 2 kontrole, Król = 1 kontrola).
Schematy odpowiedzi były modyfikowane w zależności od sekwencji licytacyjnej, w jakiej zostały zadane pytania.
Pytanie o atuty.
Pierwsze "pytanie o atuty" zadawane było w analogicznej sekwencji jak w oryginalnej wersji systemu pytanie TAB omówione wyżej:
 1♣ – 1 (lub 1♠, 2♣, 2)
 2 (lub 2♠, 3♣, 3): silne uzgodnienie koloru i pytanie o jakość koloru
Schemat odpowiedzi również był taki sam:
 1 szczebel: brak starszego honoru
 2 szczebel: Hxxxx
 3 szczebel: HHxxx
 4 szczebel: Hxxxxx
 5 szczebel: HHxxxx
 6 szczebel: HHH
Drugie "pytanie o atuty" zadawane było w sekwencjach po otwarciu 1♣ i zgłoszeniu przez odpowiadającego ręki 3-kolorowej 4-4-4-1:
 1♣ – 3♣ (4-4-4-1, singleton w kolorze czarnym, 8-13 PH)
 3 (4-4-4-1, singleton w kolorze czerwonym, 8-13 PH)
 3 (4-4-4-1, singleton w ♠, 14+ PH i 3+ kontroli)
 3♠ (4-4-4-1, singleton w ♣, 14+ PH i 3+ kontroli)
 4♣ (4-4-4-1, singleton w , 14+ PH i 3+ kontroli)
 4 (4-4-4-1, singleton w , 14+ PH i 3+ kontroli)
Przykładowo:
 1♣ – 3♣ (4-4-4-1, singleton w kolorze czarnym, 8-13 PH)
 3: prośba o dokładne określenie singletona
 3: pytanie o atuty
 4: pytanie o atuty
lub
 1♣ – 3♣
 3 – 3 (singleton w ♣)
 3♠: pytanie o atuty
 4: pytanie o atuty
W tym przypadku na "pytanie o atuty" odpowiedzi udzielane były według następującego schematu:
 1 szczebel: Wxxx lub mniej
 2 szczebel: Hxxx
 3 szczebel: HHxx
 4 szczebel: HHHx
Pytanie o kontrole.
Po pozytywnej odpowiedzi na otwarcie 1♣ można było zadać "pytanie o kontrole" odzywką 4♣:
 1♣ – 1 (lub 1♠, 2♣, 2)
 4♣: pytanie o kontrole
Odpowiedzi udzielane były według „słabego” schematu:
 1 szczebel: 0-2 kontrole
 2 szczebel: 3 kontrole
 3 szczebel: 4 kontrole itd.
W sytuacjach, gdy odpowiadający zgłosił zdecydowanie silną rękę, np. po silnych odpowiedziach z ręką 3-kolorową 4-4-4-1, schemat odpowiedzi ulegał zmianie i wyglądał tak:
 1 szczebel: 3 kontrole
 2 szczebel: 4 kontrole
 3 szczebel: 5 kontroli itd.
Przykładowo:
 1♣ – 3♣ (4-4-4-1, singleton w kolorze czarnym, 8-13 PH)
 3 – 3 (singleton w ♣)
 4♣: pytanie o kontrole (odpowiedzi wg „słabego” schematu)
lub
 1♣ – 3♠ (4-4-4-1, singleton w ♣, 14+ PH i 3+ kontroli)
 4♣: pytanie o kontrole (odpowiedzi wg „silnego” schematu)
W systemie Superprecision oprócz "pytania o atuty" i "pytania o kontrole" stosowane były jeszcze inne pytania specjalne.
Pytanie Alfa.
Po otwarciu 1BA i zgłoszeniu przez odpowiadającego silnej ręki 2-kolorowej (5-5), relay otwierającego 1. szczeblem był pytaniem o ilość starszych honorów w długich kolorach.
Pytanie to nazwano, w tym systemie, pytaniem Alfa. Np.:
 1BA – 2BA (ręka 2-kolorowa)
 3♣ (pytanie o skład) – 3 (silna ręka 5-5♣)
 3♠: relay pytanie ALFA
Odpowiedzi wskazywały ilość starszych honorów w obu długich kolorach:
 1 szczebel: 2 H
 2 szczebel: 3 H
 3 szczebel: 4 H itd.
Pytanie Beta.
Również po otwarciu 1BA, zgłoszeniu przez odpowiadającego silnej ręki z kolorem 5-kartowym było pytaniem nazwanym pytaniem Beta. Np.:
 1BA – 2♣ (Stayman)
 2 – 2♠: 5+ kart, 11+ PH i pytanie Beta
lub
 1BA – 2♣
 2♠ – 3: 5+ kart, 11+ PH i pytanie Beta
Odpowiedzi wskazywały jakość uzupełnienia w tym kolorze:
 1 szczebel: xx lub xxx
 2 szczebel: Hx
 3 szczebel: Hxx
 4 szczebel: HH
 5 szczebel: HHx
Pytanie Gamma.
Po otwarciu 1♣ i negatywnej odpowiedzi 1 zgłoszenie starszego koloru z przeskokiem było pytaniem Gamma:
 1♣ – 1 (negat)
 2 (lub 2♠): zgłoszenie koloru i pytanie Gamma
Odpowiedzi udzielane były według znanej z Rzymskiego Trefla drabinki (tam nazywana była pytaniem Beta):
 1 szczebel: xx lub xxx
 2 szczebel: – lub x
 3 szczebel: H lub Hx
 4 szczebel: Hxx
 5 szczebel: xxxx(x)
 6 szczebel: Hxxx(x)
 7 szczebel: HH lub HHx
 8 szczebel: HHxx(x)
 9 szczebel: HHH
Pytanie Delta.
Po otwarciu 1♣ i pozytywnej odpowiedzi kolorem 1, 1♠, 2♣, 2 zgłoszenie nowego koloru z przeskokiem było pytaniem Delta. Np.:
 1♣ – 1♠ (odpowiedź pozytywna, 5+ kart)
 3♣ (lub 3, 3): pytanie Delta
Odpowiedzi następujące:
 1 szczebel: – lub x
 2 szczebel: xx
 3 szczebel: xxx
 4 szczebel: H
 5 szczebel: HH
 6 szczebel: HHH
Pytanie Omega.
Po otwarciu 1♣ i pozytywnej odpowiedzi 1, 1♠, 1BA, 2♣, 2, 2BA zgłoszenie nowego koloru bez przeskoku było pytaniem Omega. Np.:
 1♣ – 1♠
 2♣ (lub 2, 2): pytanie Omega
Odpowiedzi były następujące:
 1 szczebel: brak poparcia i minimum (8-10 PH)
 2 szczebel: brak poparcia i maksimum (11+ PH)
 3 szczebel: poparcie (Hxx lub więcej) i minimum (8-10 PH)
 4 szczebel: poparcie (Hxx lub więcej) i maksimum (11+ PH)
 5 szczebel: poparcie xxxx i maksimum (11+ PH)
Inne wersje systemu Precision.
Precision System z czasem doczekał się wielu wersji i modyfikacji opublikowanych lub utworzonych przez zaawansowanych graczy na własny użytek.
W wielu wersjach stosowane jest włoskie OSW. Przyjęło się także nazywanie drabinek odpowiedzi greckimi literami alfabetu.
Natomiast przyporządkowanie danej drabinki odpowiedzi do konkretnej nazwy (litery greckiego alfabetu) może być różne.
Mogą też być używane całkiem inne drabinki odpowiedzi, to zależy od potrzeb i fantazji twórców danej wersji systemu.
Oczywiście włoskie OSW może być stosowane także w innych systemach licytacyjnych, jeśli tylko autorzy lub użytkownicy systemu uznają je za przydatne.

</doc>
<doc id="97827" url="https://pl.wikipedia.org/wiki?curid=97827" title="Sieciarki">
Sieciarki

Sieciarki, sieciarki właściwe – grupa około 6000 gatunków drapieżnych owadów o przeobrażeniu zupełnym, przezroczystych i bogato użyłkowanych skrzydłach, klasyfikowana w randze rzędu Neuroptera ("s. str."), który wraz z wielbłądkami (Raphidioptera) i wielkoskrzydłymi (Megaloptera) jest zaliczany do kladu owadów siatkoskrzydłych Neuropterida.
Taksonomia.
Tradycyjnie rozumiany rząd Neuroptera ("sensu lato") obejmował wszystkie trzy wyżej wymienione grupy owadów siatkoskrzydłych, w randze podrzędów, przy czym sieciarki były wówczas określane nazwą Planipennia. W artykule przyjęto klasyfikację za Aspöck i inni (2001), w której Megaloptera, Neuroptera i Rhaphidioptera stanowią odrębne rzędy owadów i w tym znaczeniu Planipennia rozumiane jest jako synonim Neuroptera "s. str." 
Zasięg występowania i biotop.
Sieciarki są rozprzestrzenione po całym świecie. Występują na wszystkich kontynentach (poza Antarktydą) i wielu wyspach oceanicznych, w różnych strefach klimatycznych. Zamieszkują lasy, zarośla i łąki. Pokolenie jesienne często zimuje w domach. 
Około 250 gatunków występuje na obszarze Europy. Według danych z 2007 roku w Polsce stwierdzono występowanie 86 gatunków.
Cechy morfologiczne.
Są to owady przeważnie delikatnej budowy, bardzo zróżnicowane pod względem morfologicznym, ekologicznym i biologicznym. Osobniki dorosłe mają dwie pary błoniastych, zwykle przezroczystych skrzydeł o bardzo gęstym użyłkowaniu, zredukowanym jedynie u bielotkowatych. Przedtułów jest ruchliwy, pierścienie tułowia zróżnicowane, natomiast nogi są słabo zróżnicowane, zakończone 5-członową stopą, przystosowane do chodzenia, a u niektórych gatunków również do łapania ofiary. Skrzydła pierwszej i drugiej pary są podobnej wielkości i kształtu, z wyjątkiem Nemopteridae, u których są nitkowato wydłużone, oraz tych gatunków, u których druga para skrzydeł jest silnie zredukowana lub jej brak. W czasie spoczynku skrzydła są dachówkowato składane wzdłuż ciała. Nie łączą się w locie. Długość przednich skrzydeł u najmniejszych przedstawicieli wynosi 2 mm, a u największych sięga 80 mm.
Głowa szeroka i krótka, zwykle ortognatyczna. 
Duże, półkoliste oczy złożone położone są po bokach głowy. Przyoczka zwykle nie występują (wyjątkiem są strumycznikowate). Aparat gębowy typu gryzącego lub kłująco-ssący, wyspecjalizowany. 
Czułki różnej długości, wieloczłonowe, zwykle nitkowate, u Dilaridae grzebykowate, u niektórych Mantispidae blaszkowate. Czułki żupałkowatych i mrówkolwowatych są buławkowato zakończone. 
Ciało bielotkowatych jest pokryte białym lub szarawym, woskowym nalotem.
Biologia i ekologia.
Sieciarki są zwierzętami jajorodnymi, zasadniczo lądowymi. Larwy okudlicowatych i Nevrorthidae wtórnie przystosowały się do życia w wodzie. 
Neuroptera przechodzą przeobrażenie zupełne (występuje stadium poczwarki, larwy nie są podobne do osobników dorosłych). W rozwoju larwalnym występuje od 2 do 9 stadiów. Dojrzałe larwy wszystkich sieciarek oraz osobniki dorosłe złotookowatych z rodzaju "Chrysopa" są drapieżne, mają silnie rozwinięte żuwaczki. Larwy niektórych mrówkolwowatych budują w piasku pułapki, w których łapią zdobycz. 
Zimują najczęściej przedpoczwarki, rzadziej imagines (np. "Chrysoperla") lub larwy, wyjątkowo zimowa diapauza następuje w stadium jaja lub poczwarki.
Klasyfikacja.
Klasyfikacja sieciarek w początkach XX wieku opierała się na kryteriach paleontologicznych. Później przyjęto kryterium użyłkowania skrzydeł gatunków współcześnie żyjących i wymarłych. Dopiero około 1925 roku C. L. Withycombe skierował uwagę badaczy na rozwój larwalny sieciarek i ich budowę wewnętrzną jako kryteria filogenetyczne.
W 1964 E. G. MacLeod porównał budowę głowy i szyjki larw badanych gatunków i wyodrębnił większość współcześnie uznawanych rodzin. Zostały one zgrupowane w trzech podrzędach:
Wybrane rodziny.
Gatunki występujące na obszarze Polski są zaliczane do następujących rodzin:

</doc>
<doc id="97828" url="https://pl.wikipedia.org/wiki?curid=97828" title="Uskrzydlone">
Uskrzydlone



</doc>
<doc id="97829" url="https://pl.wikipedia.org/wiki?curid=97829" title="Owady uskrzydlone">
Owady uskrzydlone

Owady uskrzydlone (Pterygota) – owady skrzydlate lub wtórnie bezskrzydłe o odwłoku pozbawionym odnóży krocznych (typowych czy zmodyfikowanych). Owady uskrzydlone to najliczniejszy takson zwierzęcy, obejmujący około 1 milion gatunków. Zamieszkują środowiska lądowe wszystkich kontynentów, a także środowisko słodkowodne i (rzadziej) morskie, przy czym przystosowanie do życia w wodzie jest wtórne. 
Opis.
Wykształciły się u nich wszystkie typy aparatu gębowego. 
Skrzydła występują najczęściej w liczbie dwóch par, u niektórych taksonów druga para zanika, przekształcona w przezmianki.
Odwłok wyraźnie segmentowany, bez odnóży krocznych, za to występują na nim przydatki płciowe oraz narządy takie jak żądło, pokładełko, gonadopody, nici odwłokowe i inne.
W rozwoju owadów uskrzydlonych wyróżnia się dwa typy przeobrażenia: zupełne i niezupełne.
Zobacz też.
owady bezskrzydłe, owady Polski

</doc>
<doc id="97831" url="https://pl.wikipedia.org/wiki?curid=97831" title="Nashville">
Nashville

Nashville – miasto w Stanach Zjednoczonych, stolica stanu Tennessee, położone nad rzeką Cumberland. Obszar metropolitalny Nashville–Davidson–Murfreesboro–Franklin liczy 2 mln mieszkańców. Jest stolicą hrabstwa Davidson (miasto i hrabstwo ma jeden samorząd od 1963).
Miasto słynie jako stolica amerykańskiej muzyki country, ale także współczesnej muzyki chrześcijańskiej i gospel. Jest nazywane "Muzycznym miastem".
Ze względu na dużą liczbę instytucji edukacyjnych miasto nazywane jest czasami „Atenami Południa”. Do najważniejszych uczelni w Nashville należą: Vanderbilt University (1873), Tennessee State University (1912), Fisk University (1866) i Belmont University (1890).
W mieście znajduje się Cmentarz Spring Hill i replika Partenonu.
Podczas wojny secesyjnej przebywał tu czasowo 58 Ochotniczy Pułk Piechoty Nowego Jorku, nazywany potocznie Polskim Legionem.
Zostało uznane przez U.S. News &amp; World Report za 25. najlepsze miejsce do życia w Stanach Zjednoczonych, w latach 2022–2023.
Demografia.
Według danych z 2019 roku 62,8% mieszkańców głównego miasta stanowiła ludność biała (55,4% nie licząc Latynosów), 27,1% to czarnoskórzy Amerykanie lub Afroamerykanie, 3,9% to Azjaci, 2,3% miało rasę mieszaną, 0,31% to rdzenna ludność Ameryki i 0,12% to Hawajczycy i mieszkańcy innych wysp Pacyfiku. Latynosi stanowili 10,6% ludności miasta.
Poza osobami pochodzenia afroamerykańskiego, do największych grup należą osoby pochodzenia niemieckiego (8,1%), angielskiego (7,7%), irlandzkiego (7,5%), „amerykańskiego” (6,9%), afrykańskiego subsaharyjskiego (6,6%), meksykańskiego (6,4%), szkockiego lub szkocko–irlandzkiego (3,4%), europejskiego (2,8%), arabskiego (2,7%), włoskiego (2,4%) i francuskiego (2,3%).
Religia.
Nashville posiada najwyższy odsetek społeczności ewangelikalnej, wśród amerykańskich metropolii liczących co najmniej 2 mln mieszkańców. Według ARDA, w 2020 roku, około jedna trzecia (ponad 600 tys.) osób zamieszkujących obszar metropolitalny Nashville jest członkami Kościołów ewangelikalnych (w większości baptystycznych i bezdenominacyjnych, ale także campbellitów, zielonoświątkowców, czy uświęceniowców). Do innych większych społeczności należeli:

</doc>
<doc id="97833" url="https://pl.wikipedia.org/wiki?curid=97833" title="Pterygota">
Pterygota



</doc>
<doc id="97837" url="https://pl.wikipedia.org/wiki?curid=97837" title="Łowcy.B">
Łowcy.B

Łowcy.B (wym. "łowcy kropka be)" – polski kabaret. Powstał w listopadzie 2002 r. z inicjatywy studentów Wydziału Artystycznego Uniwersytetu Śląskiego w Cieszynie. Wielokrotnie nagradzany na najważniejszych festiwalach kabaretowych w kraju. Jego znakiem rozpoznawczym jest humor absurdalny i abstrakcyjny, muzyka na żywo oraz (do niedawna) charakterystyczne sweterki.
Skład.
Obecni członkowie
Byli członkowie

</doc>
<doc id="97838" url="https://pl.wikipedia.org/wiki?curid=97838" title="Architektura romańska">
Architektura romańska

Architektura romańska rozwijała się w X-XIII wieku w krajach Europy. Termin „romańska” został wprowadzony dopiero w XIX wieku, najpierw w filologii dla określenia grupy języków wywodzących się z łaciny, później dla sztuki i architektury bazującej na dokonaniach architektury starożytnego Rzymu. Okres trwania architektury romańskiej jest różny w poszczególnych państwach. Nie da się precyzyjnie określić momentu zakończenia tej tendencji stylowej. Najwcześniej, bo już w połowie XII wieku, od tego stylu zaczęli odchodzić budowniczowie w Île-de-France, jednocześnie jednak z narodzinami gotyku powstawały wspaniałe przykłady budowli romańskich w Burgundii. Na rubieżach Europy tendencje romańskie w architekturze będą trwały jeszcze przez cały XIII wiek.
Po nastaniu nowego milenium rozpoczęto na szeroką skalę wznoszenie nowych kościołów. Właśnie budownictwo sakralne odegrało największą rolę w kształtowaniu się nowego stylu architektonicznego, nazwanego stylem romańskim. Kościoły pełniły w tym okresie podwójną rolę: były ośrodkami kultu oraz często spełniały funkcję obronną, dając schronienie podczas oblężeń. Użycie kamienia, jako najczęściej stosowanego budulca, i obronny charakter budowli miały duży wpływ na kompozycję bryły budowli. Kościół romański to budynek złożony z prostych brył (prostopadłościanów, walców, ostrosłupów) o surowym, ciężkim i monumentalnym charakterze. Grube mury i wąskie otwory okienne i drzwiowe, masywne wieże, podkreślają obronność założeń. Rzeźba i malarstwo są podporządkowane architekturze. Ponowne zainteresowanie się architekturą klasyczną i znaczny rozwój sztuki budowlanej pozwoliły na powstanie wielu monumentalnych dzieł. Nie powielano jednak wzorów antycznych. Na kształtowanie się architektury romańskiej, oprócz architektury starożytnego Rzymu, znaczny wpływ wywarła architektura wczesnego chrześcijaństwa i architektura przedromańska, a zwłaszcza dziedzictwo okresu karolińskiego. Zasięg architektury romańskiej przekroczył granice Cesarstwa Zachodniego, obejmując także Europę Środkowo-Wschodnią i Skandynawię. Jej wzorce wraz z krucjatami dotarły także do Syrii i Palestyny. W okresie romańskim po raz pierwszy od czasów starożytnych ukształtował się w miarę jednolity styl, obejmujący swoim wpływem tak duży obszar.
Ogólne cechy charakteryzujące architekturę romańską.
Podstawowymi cechami wyróżniającymi architekturę romańską od stylów wcześniejszych i późniejszych to addycyjność brył i separatyzm wnętrz. Pierwszy termin oznacza, że budynek romański składa się z prostych brył geometrycznych (prostopadłościanów, walców i półwalców) zestawionych ze sobą z wyraźnym wyróżnieniem każdej z nich (bez płynnego ciągłego przechodzenia jednej w drugą), nakrytych osobnymi dachami. We wnętrzu odzwierciedla to druga z powyższych cech – poszczególne części przestrzeni (nawy, kruchty, chóry, absydy) mieszczące się w widocznych od zewnątrz osobnych bryłach, są wyraźnie oddzielone od siebie różnicami wysokości, nadprożami, łukami, rzędami kolumn itp.
Plan budynku romańskiego często jest oparty na siatce powielanych kwadratów, a proporcje brył i wnętrz budowli romańskich są oparte na prostych zależnościach arytmetycznych – np. nawa główna zwykle jest dwukrotnie szersza niż nawy boczne, długość nawy bocznej jest wielokrotnością (np. pięciokrotnością) jej szerokości, wysokość naw bocznych jest zwykle połową wysokości budynku itp. Niektórzy przypuszczają, że zależności takie są wynikiem teologicznej interpretacji fragmentów Pisma Świętego, głoszącego, że Bóg urządził świat „według liczby i miary”.
Kościoły romańskie budowane były często pod szczytami wzniesień, ale nie na samych wierzchołkach. W warstwie symbolicznej odpowiadało to lokalizacji blisko Boga, ale nie w miejscu, w którym ten zamieszkuje.
W budowlach romańskich występuje szereg zdobniczych elementów wystroju charakterystycznych dla tego stylu (gzymsy arkadowe, biforia i triforia, typowe głowice kostkowe i bazy kolumn i inne).
Budownictwo sakralne.
Kościoły romańskie planowane były na rzucie prostokąta lub krzyża łacińskiego z prezbiterium zakończonym półkolistą absydą. Były to kościoły bazylikowe lub halowe. Mniejsze budowle czasem rozwiązywano też na planie centralnym – krzyża greckiego lub rotundy. Wnętrze kościoła dzielono rzędami kolumn lub filarów najczęściej na trzy nawy. Nad skrzyżowaniem transeptu z nawą główną często umieszczano wieże, przez które doświetlano wnętrza. (kopuły występowały tylko sporadycznie). Wieże występowały także na zakończeniach naw poprzecznych, po bokach prezbiterium lub fasady. Spotykane są także kościoły dwuchórowe (posiadające absydy z przodu i z tyłu kościoła). W kościołach pielgrzymkowych zazwyczaj wokół prezbiterium budowano ambit z wieńcem kaplic. Spotykane są także kościoły o obejściach zaplanowanych po obwodzie całego budynku: nawami bocznymi i wzdłuż transeptu podzielonego na nawy. Dach rozwiązywano jako więźbę dachową widoczną z wnętrza kościoła albo zasłoniętą płaskim, drewnianym stropem. Najczęściej jednak były to sklepienia kolebkowe nad nawami głównymi oraz krzyżowe nad nawami bocznymi. (Zastosowanie sklepień poprawiało akustykę pomieszczeń, co było istotne przy śpiewach chóralnych w kościołach zakonnych oraz zwiększało bezpieczeństwo budowli w przypadku pożaru). Sklepienia kolebkowe opierano na stosowanych już znacznie wcześniej gurtach – żebrach wzmacniających sklepienie i pozwalających na zmniejszenie jego ciężaru. Sklepienia naw bocznych, po zastosowaniu dodatkowych filarów lub kolumn zagęszczających podział przęseł miały mniejszą rozpiętość. Taki układ konstrukcyjny, w którym na dwa przęsła sklepienia naw bocznych przypada jedno przęsło nawy głównej, nazywany jest systemem wiązanym. Sklepienia opierają się na ścianach i kolumnach lub filarach. Kapitele występujące w okresie romańskim mają kształt kostki z zaokrąglonymi dolnymi krawędziami, kielicha lub odwróconego ostrosłupa. Są pozbawione ozdób lub dekorowane płaskorzeźbą w formie stylizowanych, wywodzących się z korynckich liści akantu, longobardzkich lub iryjskich plecionek oraz motywów inspirowanych postaciami zwierząt (lwów, pawi, gryfów) i scenami figuralnymi nawiązującymi do Nowego i Starego Testamentu. Bazy kolumn złożone z kilku wałków opierających się na płaskim elemencie w kształcie kostki są ozdobione płaskorzeźbą w formie stylizowanych listków lub małych zwierząt na narożach kostki (tzw. szpony lub żabki). Trzony kolumn wykonywano z kilku ciosów kamiennych (w starożytności często były wykonywane z jednego bloku). W budowlach romańskich zazwyczaj powyżej głowic zamiast architrawu umieszczano gzymsy lub imposty. W budowlach ze sklepieniami krzyżowymi forma podpór staje się bardziej skomplikowana. Żebra i łęki podpierają przylegające do trzonu kolumny cieńsze elementy tzw. służki. Przystawione do ściany mogą schodzić do poziomu posadzki i podpierać się na bazie, albo zakończone znacznie wcześniej zostają osadzone na wsporniku.
W kościołach pielgrzymkowych nad nawami bocznymi budowano empory, które często służyły także jako miejsce odpoczynku dla grup pielgrzymów. Posadzki z płyt kamiennych lub ceramicznych układano w różne wzory, ściany zdobiono freskami, (Wenecja, Palermo mozaikami). Wąskie okna i drzwi umieszczone w grubych murach poszerzano na zewnątrz przez zastosowanie glifów, tak aby umożliwić łatwiejszy dopływ światła. Okna w wieżach dzielono małymi kolumienkami na dwie (biforium) lub trzy części (triforium). Spotykany był także podział na cztery części tzw. quadriforium. Wnętrza oświetlały okna umieszczone w kościołach bazylikowych w ścianach naw bocznych i nawy głównej, ponad dachem przykrywającym nawy boczne; w kościołach halowych i z wbudowanymi emporami – pośrednio przez okna umieszczone w ścianach naw bocznych. Czasami doświetlały je rozety umieszczone w fasadzie oraz okna w wieżach nad skrzyżowaniem nawy głównej z transeptem. Drzwi wejściowe umieszczano w ozdobnym portalu zwieńczonym półkolistym tympanonem ozdobionym płaskorzeźbą. Uskoki ściany zamykały otwór drzwiowy archiwoltą. Powierzchnię ścian zewnętrznych urozmaicały lizeny i fryzy arkadkowe (układ lombardzki) oraz skarpy umieszczane w miejscach umieszczenia gurtów wewnątrz kościoła.
Klasztory.
Licznie powstające w okresie średniowiecza klasztory budowano powielając wzory wcześniej powstałych obiektów. Układ poszczególnych pomieszczeń i rozwiązanie kościoła wiązało się z obowiązującą zakonników regułą. Benedyktyni zazwyczaj wzorowali się na opactwie w Cluny, zakony cysterskie o znacznie surowszej regule składały się z szeregu pomieszczeń na planie prostokąta o bardzo surowych wnętrzach. Mimo wielu różnic z czasem utrwalił się schemat, w którym do dłuższej ściany kościoła przylegał wirydarz otoczony z trzech stron krużgankami. Po zewnętrznej stronie krużganków umieszczano poszczególne pomieszczenia: najbliżej prezbiterium zazwyczaj znajdowała się zakrystia i kapitularz. Oprócz nich w różnej kolejności znajdowały się: pomieszczenia opata, refektarz, dormitorium i inne sale przeznaczone do pracy. Kuchnia często znajdowała się w osobnym budynku, poza główną częścią obiektu. Oprócz pomieszczeń przeznaczonych dla zakonników budowano także pomieszczenia gospodarcze (stajnie, spichlerze, stodoły) oraz budynki przeznaczone dla osób świeckich goszczących w klasztorze np. podczas podróży, pielgrzymek itp. Całość otaczano murem lub palisadą i fosą.
Budownictwo świeckie.
W okresie romańskim budowano feudalne zamki, których najważniejszym elementem był potężny donżon. W nim mieściły się duże pomieszczenia mieszkalne, rozmieszczone na kilku kondygnacjach. Najniżej zazwyczaj umieszczano zbrojownię i spiżarnię. Wyżej, w głównej komnacie, znajdowało się pomieszczenie służące jako jadalnia i sypialnia właściciela zamku, a nad nim pokoje służby. Czasem do wieży dobudowywano niewielką wieżę ze schodami. Wieżę otaczała wewnętrzna fosa, za którą umieszczano pozostałe budynki warowni. Całość chronił mur obronny, zazwyczaj wieńczony hurdycjami albo blankami i fosą zewnętrzną.
Zabudowa miejska związana była z ukształtowaniem terenu, przebiegiem szlaków komunikacyjnych, dostępem do wody oraz istniejącą już wcześniej zabudową. Nowo zakładane miasta planowano najczęściej na krzyżowo-szachownicowej zabudowie. Centralne miejsce zajmował najczęściej prostokątny plac, od którego, na przedłużeniu jego boków, odchodziły główne ulice. Powstałe w ten sposób pola dzielono na mniejsze kwartały przy pomocy ulic o drugorzędnym znaczeniu, usytuowanych równolegle lub prostopadle do głównych arterii. Powstałe kwartały przeznaczano pod zabudowę. Od frontu powstawał najczęściej warsztat, a mieszkanie budowano w głębi działki lub na piętrze. Część parceli zajmowały także pomieszczenia gospodarcze związane z warsztatem (magazyn) oraz domem (pralnie, łaźnie, kuchnie) i stajnie dla koni z pomieszczeniami na słomę, siano, wozownie itp. Do budowy domów na terenach o dużych zasobach tego materiału używano kamienia, w innych przypadkach zazwyczaj było to drewno z ewentualnym wypełnieniem cegłą, gliną, kamieniem polnym.
W niektórych miastach, zwłaszcza we Włoszech, zazwyczaj planowano trzy place: ratuszowy, katedralny i targowy. W innych krajach plac kościelny budowano w pobliżu lub na przedłużeniu placu targowego. Przy placu targowym powstawały kramy, w których odbywała się sprzedaż towarów spożywczych i miejscowych wyrobów. Handel mięsem miał miejsce w osobnym budynku, tzw. jatkach. Oprócz nich w miastach budowano także tzw. domy kupców, służące jako składy towarów i miejsca handlu dla przyjezdnych dostawców. Ratusze, poza miastami włoskimi z uwagi na odmienną organizację, zaczęły powstawać dopiero na początku gotyku. Wokół miast budowano umocnienia w formie murów obronnych lub wału o konstrukcji drewniano-ziemnej i palisady. We wnętrzu wału umieszczano konstrukcję z przeplecionych pni (konstrukcja hakowa) zwieńczoną izbicami. Większe grody otaczały podwójne lub potrójne pierścienie umocnień, zwłaszcza od strony spodziewanego ataku.
Szczególne miejsce w historii zajmuje najsłynniejszy most zbudowany w okresie romańskim na wzór budowli rzymskich – most w Awinionie na Rodanie.
Rozwiązania materiałowe.
Najczęściej używanym materiałem budowlanym w okresie romańskim był kamień, zwykle miejscowy (z uwagi na wysoki koszt transportu) – piaskowiec, wapień, granit i głazy narzutowe. Do budowy cokołów, naroży budynków, obramowań otworów okiennych i drzwiowych oraz gzymsów używano starannie obrobionych ciosów. Kostki używano także do budowy lica ścian, jednak wewnętrzną część murów często wypełniano kamieniem łupanym lub polnym i łożyskowym. Cegły używano przede wszystkim w Lombardii, Romanii, na południu Francji oraz na terenach północnych Niemiec, Polski, Danii i Niderlandach. Jako materiał budowlany została ponownie rozpowszechniona dopiero pod koniec XII wieku. Do łączenia kamieni i cegieł używano zaprawy wapiennej. W Skandynawii, Polsce i na Rusi często wznoszono świątynie, budynki mieszkalne i całe fortyfikacje przy wykorzystaniu drewna jako podstawowego budulca.
Architektura romańska w Europie.
Mimo wielu cech wspólnych, architektura romańska w poszczególnych krajach wykazuje pewne cechy szczególne, związane z lokalną tradycją, umiejętnościami artystów i gustami oraz możliwościami fundatorów. Cechy charakterystyczne wraz z przykładami dzieł tego okresu zachowanymi w poszczególnych państwach zostały omówione w osobnych artykułach.

</doc>
<doc id="97839" url="https://pl.wikipedia.org/wiki?curid=97839" title="Mumio (grupa teatralna)">
Mumio (grupa teatralna)

Mumio – grupa teatralna założona w 1995 w Katowicach, do 1999 działała pod nazwą Teatr Epty-a. Pierwszy spektakl stworzony przez grupę nosi tytuł "Kabaret Mumio".
Popularność przedstawionego materiału utożsamiła zespół z jego programem kabaretowym. Mumio prezentuje humor absurdalny połączony z autoironią. Unikają humoru politycznego, a także szufladkowania, nie chcą być więc traktowani jako kabaret, ich przedsięwzięcia mają charakter teatralny.
Skład.
Wraz z pojawieniem się drugiego spektaklu pt. "Lutownica, ale nie pistoletowa tylko taka kolba" do zespołu dołączył Jarosław Januszewicz, współtwórca przedstawienia, grający głównie na bezprogowym basie, lecz również aktor i autor licznych tomików poezji, publikowanej pod pseudonimem Lotnik 199. W 2012 roku dołączył do składu Tomasz Drozdek. 
Skecze.
Repertuar poszczególnych występów Mumio jest różny, a skecze bywają też punktem wyjścia do improwizacji.
Film.
Jacek Borusiński, Dariusz Basiński i Jadwiga Basińska wystąpili wspólnie w spektaklu telewizyjnym pt. "Nóż w głowie Dino Baggio" z 1999 oraz w filmie pt. "Hi way" z 2006 (scenarzystą i reżyserem był Jacek Borusiński). Ponadto Jacek Borusiński i Dariusz Basiński wystąpili w filmach pt. "Metanoia" z 2005 i pt. „Podróż na wschód” Tomasza Budzyńskiego i Łukasza Jankowskiego na podstawie noweli Stefana Grabińskiego „Maszynista Grot”, zaś Jadwiga Basińska i Dariusz Basiński zagrali w filmie "Cudowne lato" z 2011.
Udział w reklamach.
Od 2005 przez siedem lat członkowie Mumio występowali w telewizyjnych reklamach sieci telefonii komórkowej Plus, w których zastosowano nietypową dla reklamy formułę absurdu. Wśród internautów niezwykle popularne stały się zwroty z reklam – szczególną popularność zdobyło słowo "kopytko" użyte w jednej z nich. Inne słowo, "czasowstrzymywacz" zostało wybrane przez użytkowników portalu Onet.pl słowem roku 2006, wyprzedzając słowa wiążące się z polityką, takie jak "wykształciuch", "Irasiad", czy "rydzykanci". W 2008 roku w reklamach tych zaczęła pojawiać się aktorka Joanna Fudala. W 2012 roku, po prawie ośmiu latach współpracy, podjęto decyzję o zakończeniu współpracy z Mumio. Według szacunków agencji reklamowych, grupa wzięła udział w około 150 reklamówkach.
W styczniu 2014 członkowie Mumio pojawili się w reklamach sieci telefonii komórkowej Play.

</doc>
<doc id="97840" url="https://pl.wikipedia.org/wiki?curid=97840" title="Macierz Hessego">
Macierz Hessego

Hesjan, macierz Hessego – macierz (kwadratowa) drugich pochodnych cząstkowych funkcji o wartościach rzeczywistych dwukrotnie różniczkowalnej w pewnym punkcie dziedziny. Czasem pod pojęciem hesjanu rozumie się wyznacznik macierzy Hessego, będący formą kwadratową przyrostów zmiennych. Jest on używany przy znajdowaniu ekstremów funkcji wielu zmiennych.
Nazwę hesjanu wprowadził James Joseph Sylvester dla upamiętnienia niemieckiego matematyka Ottona Hessego (1811–1874).
Definicja.
Niech formula_1 będzie niepustym, otwartym podzbiorem formula_2 oraz formula_3 będzie dwukrotnie różniczkowalna w formula_4 Macierzą Hessego funkcji formula_5 w punkcie formula_6 nazywamy macierz

</doc>
<doc id="97841" url="https://pl.wikipedia.org/wiki?curid=97841" title="Chepri">
Chepri

Chepri ("stający się") – prabóstwo egipskie, czczone pod postacią skarabeusza. Był bogiem wschodzącego słońca. W Starym Państwie uważany za personifikację Atuma i jako taki uznany za stwórcę bóstw. W tekstach Księgi umarłych ma związek z symboliką zmartwychwstania. Miał tajemną moc ciągłego odradzania się.
xpr:r-i-C2 Chepri w hieroglifach

</doc>
<doc id="97842" url="https://pl.wikipedia.org/wiki?curid=97842" title="Państwowa Akademia Nauk Stosowanych w Przemyślu">
Państwowa Akademia Nauk Stosowanych w Przemyślu

Państwowa Akademia Nauk Stosowanych w Przemyślu – publiczna uczelnia zawodowa założona w 2001 roku w Przemyślu. 
Historia.
Początkowo istniała pod nazwą Państwowa Wyższa Szkoła Zawodowa, a w latach 2006–2022 jako Państwowa Wyższa Szkoła Wschodnioeuropejska.
W swoim pierwotnym zamierzeniu powstała jako uczelnia humanistyczna, nawiązująca do najstarszych tradycji akademickich Przemyśla: XV-wiecznej szkoły kapitulnej z rektorem wyznaczonym przez Akademię Krakowską i XVII-wiecznego kolegium jezuickiego. Otwartość na zmiany spowodowała, że w roku 2006 władze uczelni wprowadziły do oferty edukacyjnej kierunek artystyczny – architekturę wnętrz, a w roku 2009 pierwszy kierunek techniczny – inżynierię środowiska. W roku 2010 uruchomiono drugi kierunek inżynierski – mechatronikę. Obecnie PWSW kształci na kilkunastu kierunkach, z zakresu nauk humanistycznych, społecznych, medycznych, technicznych oraz artystycznych. 
Instytuty i kierunki kształcenia.
Instytut Humanistyczno-Artystyczny 
Instytut Nauk Społecznych i Ochrony Zdrowia
Instytut Nauk Technicznych
Uczelnia oferuje bezpłatne studia licencjackie, inżynierskie oraz magisterskie. W swojej ofercie dydaktycznej posiada również studia podyplomowe oraz kursy kwalifikacyjne i dokształcające.
Lokalizacja uczelni.
Wszystkie budynki zlokalizowane są w Parku Lubomirskich przy ulicy Książąt Lubomirskich (Bakończyce) oraz w jego otoczeniu.
Bazę dydaktyczną – obok zabytkowego Pałacu Lubomirskich w Przemyślu – stanowią nowoczesne budynki Kolegium Wschodniego, Biblioteki Uczelnianej, akademika oraz Kolegium Technicznego z pracowniami i laboratoriami badawczymi. 
Wyróżnienia.
W 2004 i 2009 roku Polska Komisja Akredytacyjna wydała ocenę pozytywną dla kierunku filologia polska, prowadzonego w Instytucie Polonistyki, natomiast w 2007 dla kierunku politologia, prowadzonego w Instytucie Politologii i Polityki Regionalnej. W 2014 roku ocenę pozytywną otrzymał kierunek polonistyka, prowadzony w Instytucie Humanistycznym, a w 2018 kierunek mechatronika, prowadzony w Instytucie Nauk Technicznych.
W 2017 roku Państwowa Wyższa Szkoła Wschodnioeuropejska w Przemyślu zajęła I miejsce wśród państwowych wyższych szkół zawodowych w rankingu reputacji polskich uczelni "Premium Brand".
W 2019 roku uczelnia otrzymała nagrodę od Ministra Nauki i Szkolnictwa Wyższego – dr. Jarosława Gowina za najlepsze wyniki w dziedzinie zawodowych losów absolwentów w ramach programu "Dydaktyczne Inicjatywy Doskonałości".
Organizacje studenckie.
W strukturach uczelni działają:
Uniwersytet Trzeciego Wieku w PWSW.
W 2009 roku uruchomiono pierwszą edycję studiów na Uniwersytecie Trzeciego Wieku, działającym przy PWSW.
Działalność międzynarodowa.
Collegium Carpathicum to edukacyjny projekt wymiany wykładowców między siecią uniwersytetów znajdujących się na terenie Karpat działający od 01.09.2018 r. W projekt zaangażowane są również: Podkarpacki Uniwersytet im. Wasyla Stefanyka w Iwano-Frankowsku, Uniwersytet Preszowski na Słowacji, Uniwersytet Ostrawski w Czechach, Uniwersytet Stefana Wielkiego w Suczawie w Rumunii, Katolicki Uniwersytet Petera Pazmanya w Budapeszcie na Węgrzech oraz Uniwersytet Warszawski, który jest koordynatorem projektu. W perspektywie kolejnych lat planowane jest rozszerzenie współpracy na kolejne uczelnie: Uniwersytet Rzeszowski, Uniwersytet Masaryka (Czechy), Debreczyński Uniwersytet (Węgry) i Użhorodzki Uniwersytet Narodowy.
Uczelnia nawiązuje także współpracę z młodzieżą o polskich korzeniach oraz rozwija przyjazne relacje z cudzoziemcami zainteresowanymi polskością poprzez coroczną inicjatywę Międzynarodowej Szkoły Letniej Kultury i Języka Polskiego.
Biblioteka uczelniana.
PWSW posiada bibliotekę uczelnianą – początkowo zlokalizowaną w Pałacu Lubomirskich, a od 2007 roku przeniesioną do nowego gmachu, wybudowanego dzięki wsparciu z Europejskiego Funduszu Rozwoju Regionalnego. 
Biblioteka Uczelniana Państwowej Wyższej Szkoły Wschodnioeuropejskiej w Przemyślu gromadzi zbiory z różnych dziedzin wiedzy, przede wszystkim związanych z profilem uczelni, niezbędnych do realizowania procesu dydaktycznego. Tematyka księgozbioru obejmuje między innymi literaturę z zakresu historii i nauk pomocniczych, socjologii, psychologii, public relations, filozofii, nauk społeczno-politycznych, prawa, nauk filologicznych, nauk prawno-administracyjnych, nauk ekonomicznych i przyrodniczych oraz sztuk pięknych i architektury.
Księgozbiór Biblioteki Uczelnianej jest powiększany na bieżąco o nowe pozycje drogą kupna, wymiany oraz darów. Aktualnie liczy ponad 64000 woluminów druków zwartych oraz blisko 4300 jedn. inw. czasopism.
Biblioteka posiada także zbiory specjalne liczące blisko 200 jedn. inw. Są to przede wszystkim zbiory kartograficzne oraz taśmy magnetofonowe, płyty kompaktowe i kasety wideo.
Blisko 800 jednostek to zdigitalizowane materiały rękopiśmienne rzadkich opracowań z XIX i początków XX wieku (głównie dzieje Kresów Wschodnich), map, planów, fotografii i niewielkie ilości prasy.
Kontrowersje.
W roku 2015 powszechne zgorszenie wywołał fakt sfotografowania się studentów Szkoły z flagą organizacji przestępczej OUN-UPA. Zostali oni ukarani za swój czyn zarówno przez Komisję Dyscyplinarną PWSW, jak i Konsulat Generalny RP w Winnicy, który poczynił starania mające na celu odebranie im Kart Polaka.

</doc>
<doc id="97843" url="https://pl.wikipedia.org/wiki?curid=97843" title="Samotność">
Samotność

Samotność – subiektywny, emocjonalny stan odczuwania izolacji społecznej i poczucia odcięcia od innych. Pojawia się i zanika, gdy zmienia się sytuacja życiowa. W przypadku samotności chronicznej jest doświadczana bez względu na okoliczności.
Ujęcie ogólne.
Samotność funkcjonuje w wymiarze temporalnym (czasowym): może być chroniczna, albo występować przejściowo, w chwilach zerwania więzi emocjonalnej (w warunkach straty bliskiej osoby). Człowiek może doświadczać krótkich, chwilowych stanów samotności, pomimo posiadania adekwatnych związków z innymi ludźmi. Jak pokazują obserwacje, w dużych aglomeracjach wzrost samotności powodują warunki wymuszające sztuczność i płytkość interakcji międzyludzkich, relacje interpersonalne stają się niepełne, kontakty powierzchowne, przypadkowe i urywane.
Samotną może być młoda osoba, która nie może znaleźć swojego partnera życiowego. Może być osoba starsza, która żyje sama i nie ma tak dobrego kontaktu z młodszym pokoleniem, która mimo silnego związku z drugą osobą, pozostaje sama (np. miłość na odległość), osoba zamknięta w sobie, bez umiejętności otworzenia się przed innymi i nawiązywania dobrych wartościowych dla niej kontaktów, osoba niedoceniana przez swojego partnera. W skrajnym przypadku samotność może prowadzić do zaburzeń depresyjnych.
Istnieje szereg czynników psychologicznych, które zwiększają prawdopodobieństwo poczucia samotności. Takim czynnikiem jest słabe poczucie własnej wartości, która powoduje unikanie kontaktów z innymi z obawy przed odrzuceniem, uruchamiając spiralę efektów – niska samoocena prowadzi do braku zaufania (do innych oraz do własnych możliwości), co wyzwala unikanie kontaktów społecznych, a to implikuje samotność, wynikiem której jest utrwalenie się niskiej samooceny. Czynnikiem sprzyjającym powstawaniu samotności jest słaby rozwój umiejętności komunikowania się. Osoby o niskim poziomie umiejętności interpersonalnych cechuje wycofanie społeczne oraz zahamowanie. Samotności sprzyja również obawa przed bliskością emocjonalną oraz unikanie społecznego ryzyka, które wiąże się z nawiązaniem więzi z drugą osobą, emocjonalny dystans i ograniczenie interakcji do sztucznych, nieraz sformalizowanych aktów komunikacji. Znaczenie mogą też mieć czynniki poznawcze, składające się na budowę obrazu siebie.
Jeżeli samotność nie zostanie pokonana, narasta proces prowadzący do dezintegracji osobowości. Rosną społeczne bariery w postaci alienacji, wstydu, poczucia winy, braku zaufania. Niepowodzenie w próbach pokonania barier interpersonalnych powoduje wzmaganie się napięcia i trwałe podwyższenie poziomu lęku, co w konsekwencji prowadzi do coraz większej samotności. Uporczywość tego stanu może powodować samotność chroniczną. Trwałe poczucie osamotnienia wzmaga podatność na zaburzenia psychiczne i choroby psychosomatyczne.
Stan chronicznej samotności uruchamia mechanizmy obronne, mające na celu redukcję cierpienia, lęku i bólu. Należą do nich mechanizmy zaprzeczenia, stłumienia, wyparcia, a także rozmaite formy uzależnień, w tym także od zastępczych relacji z innymi (np. czerpanie wtórnych korzyści z choroby). Mechanizmy te pogłębiają samoalienację i wyobcowanie społeczne.
Kiedy w miarę narastania poczucia samotności mechanizmy obronne zaczynają zawodzić, wówczas samotny człowiek ucieka w świat nierzeczywisty, jak poprzez mechanizm tzw. "fuzji złudzeń" – zlanie w wyobraźni z konkretnymi osobami, żyjącymi realnie lub istniejącymi w fantazji. Czasem ucieczka od samotności może prowadzić w kierunku schizofrenicznej izolacji.
Samotność z wyboru lub za karę.
Samotność może stać się stanem dokonanym z własnego wyboru. Zakony mnisze są przykładem anachoretyzmu, tzn. odosobnienia z wyboru. Jednak w tym ujęciu samotność ma swoją dwuznaczność. Osoba taka jest samotna pod względem zamknięcia się na kontakt z otoczeniem, ale otwarta w kontakcie wewnętrznym z bezustannie kontemplowanym Bogiem.
Może wystąpić także inna odmiana samotności, odosobnienie rozumiane jako prawne wyłączenie z funkcjonowania w społeczeństwie (np. skazanie na odbycie kary więzienia).
Ujęcie medyczne.
Poczucie osamotnienia jest przedmiotem osobnych badań od połowy XX wieku. W 1959 ukazał się artykuł „Osamotnienie” psychoanalityczki Friedy Fromm-Reichmann. Stan samotności określiła ona jako "czysty horror". Zgodnie z własną teorią schizofrenogennej matki, stawiała hipotezę, że przyczyną samotności jest przedwczesne odstawienie od piersi.
W latach 70. i 80. XX wieku, gdy pojawiło się więcej badań, przyczyny upatrywano w braku przynależności do akceptującej grupy społecznej.
Według Johna Cacioppo samotność może spełniać funkcję ewolucyjną. Kiedy człowiek odczuwa samotność wynikającą z wykluczenia lub nieprzynależności do grupy, czuje się bardziej narażony na społeczne zagrożenia zewnętrzne, np. osoby lub grupy postrzegane jako wrogowie. Poczucie samotności ma go skłonić do podjęcia prób ponownego przyłączenia się go grupy. Zjawisko odczuwania samotności, które uruchamia proces naprawy więzi społecznej nazwano "motywem reafiliacji" (ang. RAM). Przykładem dobrze funkcjonującego RAM może być sytuacja społeczna osoby będącej na przyjęciu na którym nikogo ona nie zna. Odczuwając wykluczenie osoba obserwuje innych ludzi i stara wyłowić się osoby z którymi mogłaby nawiązać kontakt. Według Cacioppo, zaburzenie RAM może spowodować na przykład, że odczucie osamotnienia będzie tak silne, że przeszkodzi w odbudowie więzi.
Chroniczne osamotnienie nie jest tożsame z depresją, fobiami społecznymi czy nieśmiałością. Osoby chronicznie samotne z większym prawdopodobieństwem mogą przejawiać nadmierną czujność na zagrożenia społeczne, depresję, niedostosowanie społeczne (wycofanie).
Coraz większa liczba badań wskazuje, że poczucie osamotnienia zwiększa podatność na zaburzenia psychiki i fizjologii (od depresji, przez upośledzenie procesów poznawczych, po udar). Metaanaliza wykonana w 2015 a obejmująca badania z lat 1980–2014 wskazuje, że samotność wiąże się z wyższym ryzykiem przedwczesnej śmierci, i to nawet w większym stopniu niż otyłość. Jeszcze szersza metaanaliza z 2017 jako przyczyny wskazuje precyzyjniej brak więzi społecznych, których to przyczyną może być samotność, izolacja społeczna, lub relacje międzyludzkie słabej jakości.
Badania w Wielkiej Brytanii i Niemczech wskazują, że najwyższe zagrożenie samotnością występuje przed 25.–30. i po 60.–80. roku życia. W badaniu brytyjskim, w przypadku osób starszych prawie 2/3 badanych twierdziło, że nigdy nie czuło się samotnie. Mniej niż 1/3, że czasami. Tylko niespełna co dziesiąty uczestnik skarżył się na dotkliwą samotność. Wbrew obiegowej opinii osoby starsze nie czują się najbardziej samotne podczas świąt, ale latem, gdy na przykład zmienia się rutynowy plan dnia ich rodzin.
Szczególny nacisk kładzie się na badania samotności u dzieci i młodzieży, z uwagi na potencjalnie długotrwałe skutki. Badania brytyjskie z 2009 roku obejmujące 300 dzieci w wieku 5–13 lat wskazują, że samotne dzieci częściej wyrastały na depresyjnych nastolatków i miały zaburzenia snu. Badania belgijskie pokazują zaś, że dzieci czujące się samotnie w towarzystwie równieśników częściej są nieśmiałe, padają ofiarą przemocy, czy popadały w depresję.
Badania na grupach dzieci i młodzieży pokazują, że samotność wynika czasem z braku umiejętności społecznych, co może zostać skorygowane. Inną wyróżnioną grupę stanowiły dzieci, które mimo posiadanych umiejętości społecznych miały negatywny obraz samych siebie, środowiska społecznego i relacji. Inaczej postrzegają one interakcje społeczne, nawet te które wydają się pozytywne (np. zaproszenie ich na przyjęcie interpretują jako zaproszenie z obowiązku). Podobnie reagowała młodzież w wieku studenckim. Mimo takich samych zachowań jak nieosamotnieni rówieśnicy, oceniali swoje zachowania bardziej negatywnie.
Jedną z hipotez tłumaczącą źródła samotności u osób młodych jest niski poziom zaufania, który powoduje lub podtrzymuje samotność. Badania z 2010 na grupach dzieci i dorosłych w wieku 5–7, 9–11, i 18–21 lat pokazały, że u osób z niskim poczuciem zaufania, niezależnie od wieku, z czasem doświadczali rosnącego poczucia osamotnienia. W jednym z eksperymentów przed rozmową z drugą osobą (której scenariusz był zaplanowany) badany uczył się listy słów kojarzących się z zaufaniem lub nieufnością. Osoby wcześniej eksponowane na słowa kojarzące się z zaufaniem częściej wybierały intymniejsze tematy do dyskusji i oceniały, że lepiej rozumiały się z rozmówcą.
Demografia i socjologia.
Badania Julianne Holt-Lunstad pokazują, że społeczna izolacja jednostek w krajach rozwiniętych, mogąca powodować samotność, nasila się: ludzie coraz częściej mieszkają w pojedynkę, spada liczba małżeństw, rodzi się mniej dzieci, mniej osób deklaruje zaangażowanie w wolontariat czy w ruchy religijne.
Badania przeprowadzone przez Duke University w USA w latach 1985–2004 wskazują, że trzykrotnie wzrosła liczba osób deklarujących brak ani jednego bliskiego powiernika. Badania przeprowadzane w Europie, np. przez Durham University w latach 2006–2014, pokazują, że liczba osób samotnych jest względnie stała i wynosi 15–20%. Różnice mogą jednak wynikać z różnych narzędzi badawczych. W dużych badaniach europejskich najczęściej stosuje się ogólniejszą skalę de Jong-Giervelda, niż dokładniejszą w badaniach chronicznej samotności zrewidowaną skalą samotności UCLA.
Zapobieganie i zwalczanie.
Badania porównawcze 20 wybranych programów interwencji terapetycznych wykazały, że w zasadzie każda metoda (podzielono je na 4 grupy: programy mające poprawić umiejętności społeczne osób samotnych, programy zwiększające wsparcie społeczne, programy stwarzające lepsze warunki do interakcji społecznych, psychoterapia poznawczo-behawioralna CBT) przynosi rezultaty, ale terapia CBT była z nich najskuteczniejsza. Jednak w przypadku dzieci i młodzieży wymaga ona zaangażowania również rodziców i opiekunów.
Dorośli i osoby starsze dysponują zazwyczaj szerszym wachlarzem pomocy (treningi uważności, towarzystwo zwierząt lub zwierząt-robotów, nauka korzystania z komunikatorów internetowych). Jednak i tutaj największa skuteczność wykazuje psychoterapia poznawczo-behawioralna.
Interpretacje filozoficzne.
Samotność jest „byciem pojedynczym”.
Sfera samotności, inaczej "„bycia pojedynczym”", możliwa do stwierdzenia, jest poziomem poddającym się oddziaływaniu przez innych ludzi (także procesowi pokonywania w drodze np. socjalizacji). Konieczne jest podkreślenie istnienia tzw. "dzikiej samotności", której nie można zniszczyć, nie degradując tym samym podstawowej (niestety nieuświadamianej) cechy podmiotu ludzkiego, jak również sytuacji egzystencjalnej, czyli "człowiek bez własnej woli został w nią wrzucony i nie ma wyboru". Nietzsche powiedziałby tak: "„Twa samość śmieje się z twego ja i jego dumnych skoków”"
Tajemnica samotności, jak każda ostateczna sytuacja egzystencjalna, nie ma wyjaśnienia, więc i sposób dochodzenia do chociaż cząstkowej wiedzy na temat tego fenomenu naznaczony jest brakiem metody.
Osamotnienie.
Bliskoznaczne z poczuciem samotności jest "poczucie osamotnienia". Wymienia się co najmniej dwie formy osamotnienia: sytuacyjno–losowe i temperamentalno–charakterologiczne (może wynikać z braku odpowiednich relacji w okresie socjalizacji lub doświadczonego wówczas odrzucenia).
Wyróżnienie w samotności aspektu osamotnienia, pozwala na oczyszczenie istoty tego uczucia z pozostałości, jakie wiążą je z drugim człowiekiem. Nie chodzi tu o oddzielenie "„pojedynczego bycia”" od sytuacji społecznej samotności, ale o zarysowanie w miarę wąskiego pola analizy, by za pomocą filozoficznych metod zrozumieć, czym istotowo jest "uczucie zostawienia poza wszelkim określeniem, nawet obok siebie – eidetycznej świadomości własnego podmiotu".
Samotność jako tzw. osobność.
Rozróżniamy w obrębie tzw. "bycia pojedynczego" dwa aspekty samotności:
Filozofia powoduje niebezpieczeństwo ujawniania tego rodzaju fenomenu egzystencjalnego, jaki przekracza możliwość pojmowania, rozsadza ludzką umysłowość, daje szansę emocjom. Jeśli nie wykorzystają one okazji do ogarnięcia tego (jak mógłby powiedzieć Heidegger) "„prześwitu”" i czeka na nie destrukcja. Ten emotywny katastrofizm nie powinien przerażać. W poznaniu filozoficznym samotność to coś naturalnego. Filozofia uczy, że w „pojedynczym byciu” słowa "„nie jestem, czym jestem”" nabierają innego sensu, ponieważ człowiek jest w stanie nauczyć się życia w dwóch światach – rzeczywistym i samotnym, który otwiera na rzeczywistość tego pierwszego

</doc>
<doc id="97844" url="https://pl.wikipedia.org/wiki?curid=97844" title="Święty Franciszek">
Święty Franciszek



</doc>
<doc id="97845" url="https://pl.wikipedia.org/wiki?curid=97845" title="Wzór Stirlinga">
Wzór Stirlinga

Wzór Stirlinga – wzór pozwalający obliczyć w przybliżeniu wartość silni:
Wzór ten daje dobre przybliżenie dla dużych liczb formula_1
Formalnie: formula_2
Przybliżona, często używana postać logarytmiczna:
Nazwa pochodzi od nazwiska szkockiego matematyka: Jamesa Stirlinga.
Wyprowadzenie.
Wzór, wraz z precyzyjnym oszacowaniem błędu, może być wyprowadzony następująco. Zamiast przybliżać formula_4 weźmy logarytm naturalny
Następnie, aby znaleźć przybliżenie wartości formula_6 stosujemy wzór Eulera-Maclaurina, podstawiając formula_7
gdzie formula_9 to liczba Bernoulliego, a formula_10 jest resztą wzoru Eulera-Maclaurina.
Dalej z obu stron bierzemy granicę,
Niech formula_12 równa się powyższej granicy. Łącząc powyższe dwa wzory, dostajemy wzór przybliżony w postaci logarytmicznej:
gdzie O(·) to notacja dużego O.
Niech obie strony równania będą wykładnikami funkcji wykładniczej oraz wybierzmy jakąś konkretną dodatnią liczbę całkowitą, np. 1. Dostajemy wyrażenie z nieznanym wyrazem formula_14
Nieznany wyraz formula_16 może być wyznaczony poprzez wzięcie granicy po obu stronach przy formula_17 dążącym do nieskończoności oraz używając iloczynu Wallisa. Wartością formula_16 jest formula_19 Otrzymujemy wzór Stirlinga:
Wzór może być również wyprowadzony poprzez wielokrotne całkowanie przez części. Wyraz wiodący może być znaleziony poprzez metodę największego spadku.
Szybkość zbieżności i oszacowanie błędu.
Dokładniej,
przy
Tak naprawdę, wzór Stirlinga jest pierwszym przybliżeniem następującego szeregu (szeregu Stirlinga):
Przy formula_23 błąd w seriach o skończonej długości jest co najwyżej równy pierwszemu pominiętemu wyrazowi. Jest to przykład rozwinięcia asymptotycznego.
Rozwinięcie asymptotyczne logarytmu również jest nazywane szeregiem Stirlinga:
W tym przypadku błąd, wskutek pominięcia dalszych wyrazów, jest zawsze tego samego znaku i tego samego rzędu, co pierwszy pominięty wyraz.
Wzór Stirlinga dla funkcji gamma.
Wzór Stirlinga ma również zastosowanie do funkcji gamma (zobacz funkcje specjalne)
zdefiniowanej dla wszystkich liczb zespolonych innych niż liczby całkowite niedodatnie. Jeśli formula_26 to
Powtarzane całkowanie przez części daje nam rozwinięcie asymptotyczne
gdzie formula_29 jest formula_17-tą liczbą Bernoulliego. Wzór jest poprawny dla modułu z formula_31 mianowicie formula_32 gdzie formula_33 jest dodatni. Błąd przybliżenia:
Zbieżna postać wzoru Stirlinga.
Wyznaczenie zbieżnej postaci wzoru Stirlinga wymaga oszacowania
Jedną z metod jest uśrednianie zbieżnych serii odwróconych rosnących eksponent. Jeśli formula_37 wtedy
gdzie:
Z tego otrzymujemy następującą postać ww. wzoru
który zbiega, gdy formula_42
Historia.
Wzór został odkryty przez Abrahama de Moivre w postaci
Wkładem Stirlinga było pokazanie, że stałą formula_44 jest formula_45 Bardziej precyzyjną wersję podał Jacques Binet.
Przybliżenie Stirlinga „pierwszego rzędu”, formula_46 zostało użyte przez Maxa Plancka w jego artykule z roku 1901, w którym wyprowadził on wzór na promieniowanie ciała doskonale czarnego. Przybliżenie to powiązało zaproponowaną przez Plancka koncepcję elementów energii z wzorem na promieniowanie ciała doskonale czarnego. Przybliżenie było później często używane w teorii kwantowej, na przykład przez Louis de Broglie’a. Dla bardzo dużych formula_17 wykres przybliżenia „pierwszego rzędu” wzoru Stirlinga, zrobiony w skali logarytmicznej, jest prawie równoległy do linii otrzymanej z koncepcji odseparowanych od siebie kwantów światła.
Jednak entropia układu, obliczona przy zastosowaniu przybliżenia Stirlinga „pierwszego rzędu”, jest inna, przy czym stosunek tych wielkości staje się silnie nieliniowy dla małych formula_1 Można tylko spekulować, że podobny wpływ na entropię systemu mogłoby mieć wprowadzenie do opisu zasady nieoznaczoności, spinu fotonu i innych wielkości fizycznych nieznanych w czasie, gdy powstawała stara teoria kwantowa. Brak jest doświadczalnej weryfikacji związków między użytym przez Plancka przybliżeniem Stirlinga „pierwszego rzędu” i najnowszymi teoriami fizycznymi.

</doc>
<doc id="97846" url="https://pl.wikipedia.org/wiki?curid=97846" title="Święty Maksymilian Maria Kolbe">
Święty Maksymilian Maria Kolbe



</doc>
<doc id="97849" url="https://pl.wikipedia.org/wiki?curid=97849" title="Wielomiany Legendre’a">
Wielomiany Legendre’a

Wielomiany Legendre’a (nieunormowane) – wielomiany określone wzorem (Rodriguesa)
Można je również zapisać w jawnej postaci
Ich nazwa pochodzi od nazwiska Adriena-Marie Legendre’a.
Funkcja generująca.
Wielomiany Legendre’a są współczynnikami w rozwinięciu w szereg Maclaurina funkcji G(x,t) postaci:
Zachodzi wzór:
Kolejne wielomiany Legendre’a.
Poniżej wymieniono kilka początkowych wielomianów Legendre’a:
Z wielomianami Legendre’a związane są stowarzyszone funkcje Legendre’a

</doc>
<doc id="97851" url="https://pl.wikipedia.org/wiki?curid=97851" title="11 listopada - Święto Niepodległości">
11 listopada - Święto Niepodległości



</doc>
<doc id="97853" url="https://pl.wikipedia.org/wiki?curid=97853" title="Faludża">
Faludża



</doc>
<doc id="97858" url="https://pl.wikipedia.org/wiki?curid=97858" title="Polska Fundacja im. Roberta Schumana">
Polska Fundacja im. Roberta Schumana

Polska Fundacja im. Roberta Schumana – fundacja założona w 1991 r., której celem statutowym jest promowanie idei integracji europejskiej. Zrzesza szkolne kluby europejskie z całej Polski, promuje Unię Europejską. Od 1994 organizuje Polskie Spotkania Europejskie.
Historia.
Polska Fundacja imienia Roberta Schumana powstała w 1991 roku. Została założona przez osobistości związane ze zmianami ustrojowymi lat 1989-90, między innymi przez Tadeusza Mazowieckiego i Piotra Nowina-Konopkę. Imię Roberta Schumana zostało wybrane przez Fundatorów jako nawiązanie do polityki francusko-niemieckiej lat pięćdziesiątych, modelu pojednania zwróconego w przyszłość i nastawionego na budowanie wspólnej Europy.
W ramach swojej działalności Fundacja koncentruje się na trzech głównych zadaniach:
Za rok 2010 nagrodzona została Europejską Nagrodą Obywatelską.
Cele i misja.
Fundacja skupia się na dwóch podstawowych celach:
Projekty.
Fundacja organizuje wiele konkursów. Są wśród nich m.in. Konkurs dla Klubów Europejskich i Szkół oraz ogólnopolski konkurs na esej "Czy Europa potrzebuje nowego Roberta Schumana?". Ponadto, Polska Fundacja imienia Roberta Schumana obejmuje patronatem wszelkie inne inicjatywy, których celem jest promocja integracji europejskiej, dyskusja na temat Starego Kontynentu, bądź promocja edukacji europejskiej i obywatelskiej.

</doc>
<doc id="97861" url="https://pl.wikipedia.org/wiki?curid=97861" title="Polskie Spotkania Europejskie">
Polskie Spotkania Europejskie

Polskie Spotkanie Europejskie – cykl imprez promujących Unię Europejską, organizowanych od 1994 r. przez Polską Fundację im. Roberta Schumana. Podczas spotkań organizowane są warsztaty i wykłady na temat Unii Europejskiej, a ulicami Warszawy przechodzi Parada Schumana.
Parada Schumana.
W ramach Polskich Spotkań Europejskich organizowana jest tzw. Parada Schumana – pochód zwolenników integracji europejskiej ulicami miasta. Jest to największa tego rodzaju inicjatywa w całej Unii Europejskiej.
Polska Nagroda Europejska.
Od 1996 r. w czasie spotkań przyznawane jest honorowe wyróżnienie – Polska Nagroda Europejska.
Laureaci Polskiej Nagrody Europejskiej :
XVI Polskie Spotkania Europejskie.
Wydarzenia w ramach Polskich Spotkań Europejskich w 2009 r.:
W ramach "Miasteczka Europejskiego" zorganizowano prawybory. Pierwsze miejsca zajęła Platforma Obywatelska (643 głosy), przed Prawem i Sprawiedliwością (136) oraz SLD-UP (130).

</doc>
<doc id="97863" url="https://pl.wikipedia.org/wiki?curid=97863" title="Leon Staniszewski">
Leon Staniszewski

Leon Staniszewski (ur. 1904, zm. wrzesień 1979) – polski nauczyciel plastyki i rysunku, malarz niezawodowy, autor herbu Gdyni.
Z wykształcenia nauczyciel, od 1925 pracował w szkołach podstawowych i średnich. Uczeń Pomorskiej Szkoły Sztuk Pięknych Wacława Szczeblewskiego w Gdyni. Zajmował się także malarstwem w tym marynistycznym i modelarstwem szkutniczym. Zorganizował około 30 wystaw indywidualnych. W 1946 wygrał konkurs na zaprojektowanie herbu Gdyni. Pochowany został w Śliwicach.

</doc>
<doc id="97864" url="https://pl.wikipedia.org/wiki?curid=97864" title="Manuał">
Manuał



</doc>
<doc id="97869" url="https://pl.wikipedia.org/wiki?curid=97869" title="Funkcja Β">
Funkcja Β

Funkcja Β (czytaj: funkcja beta) zwana też całką Eulera pierwszego rodzaju – funkcja specjalna określona dla liczb zespolonych formula_1 takich że ich części rzeczywiste są dodatnie, dana wzorem:
Funkcję Beta można również przedstawić w inny sposób:
gdzie formula_4 – funkcja gamma.
Wynika stąd, że funkcja beta jest symetryczna, tj.
Postacie funkcja Beta dla liczb rzeczywistych dodatnich.
Gdy formula_7 i formula_8:
Tożsamości.
Funkcja Beta spełnia wiele ciekawych tożsamości, m.in. są to:

</doc>
<doc id="97870" url="https://pl.wikipedia.org/wiki?curid=97870" title="Wąż Morski">
Wąż Morski



</doc>
<doc id="97872" url="https://pl.wikipedia.org/wiki?curid=97872" title="Boronów (gmina)">
Boronów (gmina)

Boronów – gmina wiejska w Polsce położona we wschodniej części powiatu lublinieckiego (województwo śląskie).
W skład gminy wchodzi miejscowość Boronów (siedziba urzędu gminy) oraz satelitarnie położone sołectwa: Zumpy, Dębowa Góra, Grojec oraz Hucisko, a także przysiółki Doły i Sitki oraz leśniczówki Cielec i Szklana Huta.
Historia gminy Boronów.
Boronów był samodzielną gminą w XVIII i XIX wieku. W dwudziestoleciu międzywojennym także obecnie leżąca na jej terenie miejscowość Dębowa Góra posiadała prawa gminne.
Prawa gminne zostały miejscowości Boronów przywrócone w roku 1993, w latach 1973–1993 miejscowość należała do gminy Herby, w latach 1956–1972 stanowiła samodzielną gromadę, do której należały także miejscowości Olszyna, obecnie w gminie Herby oraz Niwy dziś znajdujące się na obszarze gminy Woźniki.
Położenie geograficzne gminy.
Gmina Boronów znajduje się od strony zachodniej w sąsiedztwie gmin powiatu lublinieckiego: gminy Herby, gminy Koszęcin, gminy Woźniki, a od strony wschodniej graniczy z gminą powiatu częstochowskiego Konopiska.
W granicach gminy zamyka się prawie boronowska parafia, z tym że do parafii należy także przysiółek Niwy, znajdujący się na obszarze gminy Woźniki.
Środowisko przyrodnicze.
Gmina Boronów położona jest na obszarze Parku Krajobrazowego Lasy nad Górną Liswartą. Na terenie gminy znajduje się Rezerwat przyrody Rajchowa Góra, a także duża liczba pomników przyrody. W większości przypadków są to dęby, ale również buki, lipy i inne gatunki drzew. W części zachodniej znajdują się dwa średniej wielkości stawy rybne, gdzie można spotkać łabędzia niemego, kaczkę krzyżówkę. W części wschodniej nad rzeką Leńcą znaleźć można w kilku miejscach żeremia oraz tamy postawione przez bobry.
Zespół Placówek Oświatowych.
W centralnej części miejscowości, przy ulicy Poznańskiej, znajduje się Zespół Placówek Oświatowych im. Unii Europejskiej, w którym działają: przedszkole, szkoła podstawowa i gimnazjum. Przed reformą oświaty w miejscu tym znajdowała się tylko szkoła podstawowa (do końca lat 80. XX w. im. Manifestu Lipcowego), przedszkole wówczas było umieszczone przy ulicy Wojska Polskiego. ZPO uczestniczy w realizacji programu Socrates-Comenius, nawiązując współpracę ze szkołami w Szwecji i we Włoszech.
Budynki ZPO służą także jako noclegownia dla przechodzących przez Boronów na Jasną Górę pielgrzymów, a sala sportowa udostępniana jest także klubowi TKKF Boronovia, który regularnie organizuje turnieje siatkarskie. Budynki szkoły podstawowej wybudowanej w roku 1959, przedszkola i gimnazjum są ze sobą połączone i stanowią część szerszego kompleksu dydaktyczno-sportowo-kulturalnego.
Kluby sportowe i stowarzyszenia.
Na terenie gminy Boronów działają dwa kluby sportowe Jedność Boronów i "TKKF Boronovia" oraz dwa stowarzyszenia „Stowarzyszenia dla Boronowa” i „Stowarzyszenie Miłośników Ziemi Boronowskiej”.
Gospodarka.
Według danych za rok 2004 w gminie zarejestrowane były 143 podmioty gospodarcze.
74% powierzchni gminy stanowią użytki leśne, natomiast 21% użytki rolne.
W gminie Boronów działa kilka średniej wielkości podmiotów gospodarczych oraz duży zakład przemysłowy Naftobazy ("Zakład Magazynowania Paliw nr 3") zaopatrujący w paliwa naftowe stacje benzynowe w województwie śląskim, świętokrzyskim i opolskim. Zakład ten zaliczany jest do zakładów o dużym ryzyku ze względu na magazynowanie substancji niebezpiecznych. Na terenie zakładu znajduje się 20 dużych zbiorników z paliwem. W 1992 roku przekazany został do eksploatacji liczący 153 km odcinek rurociągu produktów naftowych "Płock – Koluszki – Boronów" o przepustowości milion ton/rok, łączący skład magazynowania paliw z magistralą rurociągów PERN „Przyjaźń”. Rurociąg ten przebiega na terenie gminy przez miejscowości Boronów i Dębowa Góra. Planowane jest też uruchomienie odcinka rurociągu "Boronów – Trzebinia".
Do lat 90. XX wieku działała także Spółdzielnia Rolnicza „Jedność”, obecnie przemianowana w Spółdzielczy Zakład Produkcyjno-Przetwórczy „Rolpex” zatrudniający niewielką liczbę osób. Na terenie byłej spółdzielni natomiast, w dawnych budynkach gospodarczych działają nowe podmioty gospodarcze. Poza tym znajdują się w miejscowości 2 rzeźnie, zatrudniający kilkadziesiąt osób zakład stolarski, a także liczne małe firmy budowlane.
Rolnictwo indywidualne rozwija się jedynie w wioskach poza miejscowością Boronów oraz w małym stopniu w tradycyjnie rolniczej dzielnicy Boronowa "Siodłoki".
Poziom bezrobocia.
W roku 2002 w gminie 176 osób miało status osoby bezrobotnej.
Turystyka.
Przez gminę przebiegają trzy szlaki turystyczne:
Na terenie miejscowości znajdują się:
Do gmin partnerskich należą Gmina Międzyzdroje oraz Gmina Lomma położona na terenie Szwecji.

</doc>
<doc id="97873" url="https://pl.wikipedia.org/wiki?curid=97873" title="Wąż Wodny">
Wąż Wodny

Wąż Wodny (łac. "Hydrus", dop. "Hydri", skrót "Hyi", inne nazwy: Wąż Morski, Wąż Wodny Mały – w odróżnieniu od Hydry, zwanej czasem również Wężem Morskim) – niewielki gwiazdozbiór nieba południowego. Jest to 61. pod względem wielkości gwiazdozbiór na niebie. Został wprowadzony przez holenderskich nawigatorów i astronomów: Pietera Dirkszoona Keysera i Fredericka de Houtmana. Po powrocie do Holandii, de Houtman przekazał sporządzony katalog gwiazd Petrusowi Planciusowi, który naniósł nowe odkrycia na globus nieba w końcu 1598. Konstelacja została szerzej zaakceptowana, gdy niemiecki astronom Johann Bayer opisał ją w swoim dziele "Uranometria" z 1603. Od tego czasu nie było większych zmian w gwiazdozbiorze poza tym, że w XVIII wieku Lacaille „podkradł” mu dwie gwiazdy, tworząc sąsiednią konstelację Oktantu; nigdy już do Węża Wodnego Małego nie wróciły. Gwiazdozbiór znajduje się w pobliżu południowego bieguna nieba, między Wielkim Obłokiem Magellana a Małym Obłokiem Magellana. Liczba gwiazd dostrzegalnych nieuzbrojonym okiem wynosi około 20. W Polsce jest niewidoczny.
Mity i legendy.
Grupa gwiazd tworząca Węża Wodnego Małego znajduje się w pobliżu południowego bieguna niebieskiego, nie była znana europejskim astronomom do czasów nowożytnych i nie ma żadnej historii mitologicznej związanej z tym gwiazdozbiorem. Na starych mapach nieba Wąż Wodny odróżnia się od Hydry, która jest jego większym, żeńskim odpowiednikiem. Francuski XVIII-wieczny astronom Nicolas-Louis de Lacaille oznaczył go na mapie nieba jako "l′Hydre Mâle". W pierwszym przedstawieniu zawartym w "Uranometrii" Wąż wił się między łapami Tukana i Pawia. Lacaille zmienił jego położenie, sytuując go w obecnej pozycji między Obłokami Magellana, przy okazji reorganizując inne gwiazdozbiory i rozdzielając gwiazdy pomiędzy ustanowione przez siebie konstelacje Zegara i Sieci.
Wyobraża męskiego osobnika legendarnego węża wodnego, jako nawiązanie do starożytnej konstelacji Hydry – wodnego węża rodzaju żeńskiego.
Gwiazdy Węża Wodnego.
Zarys konstelacji jest blady, ale można dopatrzyć się w nim podobieństwa do węża. Długi trójkąt prostokątny utworzony przez Gammę, Betę i Epsilon tworzą splątane ciało, a zakrzywiona linia gwiazd pomiędzy Deltą a Alfą reprezentuje podniesioną głowę gada gotowego do ataku.
Interesujące obiekty.
Ponieważ gwiazdozbiór umiejscowiony jest daleko od Drogi Mlecznej, nie ma w nim jasnych obiektów naszej galaktyki. Zawiera wiele bladych galaktyk, najlepszą z nich do obserwacji jest NGC 1511. Jej mały mglisty owal można w dobrych warunkach dostrzec za pomocą 20-centymetrowego teleskopu.

</doc>
<doc id="97875" url="https://pl.wikipedia.org/wiki?curid=97875" title="Grojec (województwo śląskie)">
Grojec (województwo śląskie)

Grojec (niem. "Grojetz") - wieś sołecka w Polsce położona w województwie śląskim, w powiecie lublinieckim, w gminie Boronów.
Na terenie sołectwa znajduje się zabytkowy budynek, pełniący przed II wojną światową i kilka lat po niej funkcje szkoły, oraz pozostałości po stawach rybnych. Kilkaset metrów za granicami sołectwa znajdują się źródła Liswarty.
Etymologia nazwy sołectwa nie jest ustalona, prawdopodobnie wiąże się ona z położoną w sąsiedniej gminie Woźniki Górą Grojec, choć mogło tu się znajdować także grodzisko.
Do roku 2004 funkcjonowała w pismach urzędowych i w szczególności na mapach nazwa "Grójec", mimo iż nazwa lokalna tego typu formy nigdy nie posiadała.

</doc>
<doc id="97876" url="https://pl.wikipedia.org/wiki?curid=97876" title="Mały Wąż Wodny">
Mały Wąż Wodny



</doc>
<doc id="97880" url="https://pl.wikipedia.org/wiki?curid=97880" title="Konstantyn Dominik">
Konstantyn Dominik

Konstantyn Dominik (ur. 7 listopada 1870 w Gnieżdżewie, zm. 7 marca 1942 w Gdańsku) – biskup pomocniczy diecezji chełmińskiej, pierwszy biskup-Kaszub w odrodzonej Polsce, społecznik i patriota, jeden z najwybitniejszych synów ziemi kaszubskiej.
Życiorys.
Urodził się w Gnieżdżewie k. Pucka na Kaszubach w rodzinie chłopskiej, w najstarszym domu we wsi, pochodzącym z połowy XVIII wieku. Ochrzczony został w Swarzewie, gdzie mieści się Sanktuarium Maryjne Królowej Polskiego Morza. Był drugim z trojga dzieci Michała (miejscowego sołtysa) i Anny Derc. Matka zmarła gdy Konstantyn miał 2 lata. Ojciec ożenił się ponownie z siostrą matki, Marcjanną Augustyną Derc. Z tego małżeństwa przyszło na świat jeszcze 9 dzieci.
Po ukończeniu szkoły podstawowej, dalszą edukacją chłopca zajął się wuj ze strony matki, ks. Jakub Derc, który sfinansował mu naukę w słynnym Collegium Marianum – progimnazjum biskupim w Pelplinie (od 1883).
Naukę kontynuował w Państwowym Gimnazjum Klasycznym w Chełmnie, gdzie zdał maturę w 1893 r. W okresie nauki gimnazjalnej należał do tajnego Towarzystwa Filaretów, którego był jednym z najbardziej aktywnych członków. Wszędzie wyróżniał się skromnością i wybitnymi osiągnięciami w nauce. W 1897 r. ukończył Seminarium Duchowne w Pelplinie, gdzie 25 marca tegoż roku uzyskał święcenia kapłańskie w katedrze pelplińskiej. Trzy dni później w kościele parafialnym w Swarzewie odprawił mszę prymicyjną. Pierwszą pracę duszpasterską objął w Starych Szkotach (obecnie dzielnica Gdańska – Orunia), gdzie do 17 listopada 1898 r. był wikarym w kościele św. Ignacego. Stąd powołano go do Chełmna, gdzie piastował funkcję kapelana Klasztoru i Szpitala Sióstr Miłosierdzia. W Chełmnie był też prefektem nowo powołanego Collegium Albertinum. Stamtąd wrócił do Pelplina (1911 r.), gdzie biskup Augustyn Rosentreter powierzył mu stanowisko wicerektora, a następnie (od 1920 do września 1939 r.) rektora tamtejszego Seminarium Duchownego. Jako wicerektor był także wykładowcą liturgiki, homiletyki i teologii pastoralnej. Potajemnie nauczał także literatury polskiej i historii Polski. Alumni uważali go za swego przyjaciela i opiekuna całego konwiktu. Bronił kleryków przed władzami pruskimi w toruńskim procesie filomatów oskarżonych o urządzanie obchodów rocznic victorii wiedeńskiej, Konstytucji 3 maja i powstań narodowych.
Był także radcą w kurii biskupiej i sędzią prosynodalnym. Jeszcze w okresie zaborów należał do wielu polskich organizacji i stowarzyszeń świeckich oraz kościelnych, takich jak Towarzystwo Pomocy Naukowej, Polska Liga Przeciwalkoholowa i Sodalicja Mariańska.
20 stycznia 1928 r. papież Pius XI mianował kanonika Konstantyna Dominika biskupem tytularnym i sufraganem diecezji chełmińskiej. Był pierwszym biskupem - Kaszubem.
Od czerwca 1928 r. był dziekanem Kapituły Katedralnej, dyrektorem Związku Towarzystw Dobroczynnych (do 1930 roku), pierwszym referentem kurii, dyrektorem Diecezjalnych Dzieł Misyjnych, cenzorem ksiąg religijnych, wikariuszem generalnym. Za zasługi na polu pracy narodowo-społecznej władze II Rzeczypospolitej 9 listopada 1932 przyznały mu Krzyż Komandorski Orderu Odrodzenia Polski.
Od września do grudnia 1939 r. sprawował rządy w diecezji. Internowany przez Niemców 31 stycznia 1940 r., z powodu ciężkiej choroby (anemia złośliwa) umieszczony został w szpitalu, a następnie w klasztorze Sióstr Elżbietanek w Gdańsku. Jego kontakty ze światem zewnętrznym były kontrolowane przez gestapo, które starało się zmusić go do przyjęcia niemieckiej trzeciej grupy narodowościowej. Ks. bp Dominik miał zakaz opuszczania miasta i często bywał na wielogodzinnych przesłuchaniach. Ostatnie z nich odbyło się w lutym 1942 roku. Dnia 4 marca 1942 roku ciężko zachorował i trafił do szpitala Najświętszej Maryi Panny, gdzie zmarł po przeprowadzonym zabiegu operacyjnym. Zgodnie z wyrażoną w testamencie wolą pochowany został na Cmentarzu św. Ignacego na Starych Szkotach. Po wojnie, 4 marca 1949 r., szczątki biskupa zostały ekshumowane i przewiezione do Pelplina, gdzie złożono je (7 marca 1949 r.) obok kwatery pomordowanych księży z ówczesnej diecezji chełmińskiej.
Od 1965 r. toczy się proces kanoniczny o jego beatyfikację na etapie diecezjalnym. W 1979 r. ukazał się dekret o procesie beatyfikacyjnym Sługi Bożego księdza biskupa Konstantyna Dominika.
Jest patronem ulicy na Oruni Górnej w Gdańsku oraz oddanego do użytku w 1992 parafialnego Domu Sługi Bożego Konstantyna Dominika przy parafii św. Ignacego w Gdańsku.

</doc>
<doc id="97885" url="https://pl.wikipedia.org/wiki?curid=97885" title="Jedność Boronów">
Jedność Boronów

LKS Jedność Boronów to klub sportowy mający swą siedzibę na terenie gminy Boronów. Klub założony został w roku 1965, wcześniej w latach 1934 - 1939 oraz 1950 - 1958 na terenie miejscowości Boronów działał klub sportowy "Strzelec".
W klubie działa sekcja piłki nożnej. Piłkarze grają w klasie okręgowej. Działa też sekcja podnoszenia ciężarów, a sam klub należy do Polskiego Związku Podnoszenia Ciężarów.

</doc>
<doc id="97886" url="https://pl.wikipedia.org/wiki?curid=97886" title="Paranauka">
Paranauka

Paranauka ( – „przy”, „obok”, „poza czymś”) – część wiedzy, bardzo bliska wiedzy racjonalnej, czy nawet naukowej, która teoretycznie powinna poddawać się racjonalnej kontroli (weryfikacji), ale obejmuje pomysły i hipotezy niespełniające mocnej zasady racjonalności, tzn. nieposiadające odpowiedniego uzasadnienia. W efekcie paranauka obejmuje wiedzę stojącą poza oficjalnym nurtem naukowym, z których uczeni czerpią jednak pomysły i hipotezy robocze. Paranauka stanowi swego rodzaju „przedsionek” wiedzy naukowej.
Paranauka istotnie różni się od pseudonauki, obejmującej wiedzę irracjonalną i pozorującą wiedzę naukową, np. poprzez używanie języka naukowego. Problem metod rozróżniania nauki od paranauki określany jest jako problem demarkacji.
Paranauki (np. parapsychologia) mają swoją metodę, właściwą dla tej dziedziny rzeczywistości, którą się zajmują. Badania metodami naukowymi zjawisk paranormalnych nie dały pozytywnych wyników z powodu nieadekwatności stosowanych przez naukowców metod badawczych.
Nie można właściwie ocenić parapsychologii narzędziami stosowanymi w nauce, bowiem z założenia narzędzia te nie nadają się do właściwego poznania zjawisk parapsychicznych. Gdyby było inaczej, to parapsychologia nie byłaby paranauką, a stałaby się nauką.
Aby skorzystać z paranauk, trzeba poznać granice nauki i to, co znajduje się poza tymi granicami. I tak, w przypadku parapsychologii, wymaga to nabycia praktycznych umiejętności parapsychicznych. Jeśli naukowcy poznają metody parapsychologii i nabędą środki poznania umiejętności parapsychicznych, będzie możliwe przesunięcie granicy poznania naukowego w tej dziedzinie.

</doc>
<doc id="97892" url="https://pl.wikipedia.org/wiki?curid=97892" title="Sceptyk">
Sceptyk



</doc>
<doc id="97894" url="https://pl.wikipedia.org/wiki?curid=97894" title="Georgi Pyrwanow">
Georgi Pyrwanow

Georgi Sedefczow Pyrwanow, bułg. Георги Седефчов Първанов (wym. []; ur. 28 czerwca 1957 w Sirisztniku) – bułgarski polityk i historyk, deputowany do Zgromadzenia Narodowego 37., 38. i 39. kadencji, przewodniczący Bułgarskiej Partii Socjalistycznej (BSP) w latach 1996–2001, od 2002 do 2012 prezydent Bułgarii.
Życiorys.
Wykształcenie i działalność naukowa.
Urodził się w rodzinie robotników pracujących w przemyśle metalurgicznym. W 1975 ukończył szkołę średnią o profilu matematycznym w Perniku, po czym odbył służbę wojskową. W 1981 został absolwentem wydziału historycznego Uniwersytetu Sofijskiego im. św. Klemensa z Ochrydy. W tym samym roku został pracownikiem naukowym w instytucie historii Bułgarskiej Partii Komunistycznej. W 1988 obronił pracę doktorską z zakresu historii poświęconą postaci Dimityra Błagojewa i bułgarskiej kwestii narodowej w okresie 1879–1917. Od 1989 już jako doktor pełnił funkcję starszego pracownika naukowego w swoim instytucie. W latach 1992–1996 był dyrektorem centrum studiów historycznych i politologicznych przy Bułgarskiej Partii Socjalistycznej.
Autor artykułów naukowych oraz publikacji książkowych, m.in. "Ot Buzłudża do teatyr 'Korona'. Edin opit za now proczit na stranici ot sociałdemokraticzeskija period na BSP" (1995), "Byłgarskata sociałdemokracija i makedonskijat wypros w kraja na XIX wek do 1918 g." (1997, ) oraz "Predi i sled deseti" (2001, ).
Działalność polityczna przed prezydenturą.
W 1981 wstąpił do Bułgarskiej Partii Komunistycznej, w 1990 przekształconej w Bułgarską Partię Socjalistyczną (BSP). W 1991 wszedł w skład biura wykonawczego partii, a w 1994 został wiceprzewodniczącym PSB. W 1996 powołany przez 42. kongres partii na przewodniczącego ugrupowania, reelekcję na tę funkcję uzyskiwał na kolejnych kongresach w 1998 i 2000. Z funkcji tej ustąpił po wyborze na prezydenta w 2001.
Z ramienia koalicji tworzonych wokół BSP Georgi Pyrwanow był trzykrotnie (w 1994, 1997 i 2001) wybierany na posła do Zgromadzenia Narodowego 37., 38. i 39. kadencji. Od 1997 był przewodniczącym klubu poselskiego Demokratycznej Lewicy i następnie Koalicji na rzecz Bułgarii. W 1996 prowadził przegraną kampanię prezydencką Iwana Marazowa.
Wybory prezydenckie.
We wrześniu 2001 został oficjalnym kandydatem socjalistów w wyborach prezydenckich wyznaczonych na listopad tegoż roku, jako kandydata na wiceprezydenta wyznaczono generała Angeła Marina. Za faworyta tej elekcji uchodził ubiegający się o reelekcję Petyr Stojanow, popierany przez Związek Sił Demokratycznych i prowadzący długi czas w sondażach. Wsparcie dla dotychczasowego prezydenta zadeklarowało również środowisko nowego premiera Symeona II, które jednak nie zaangażowało się aktywnie w kampanię. Lider BSP przejął takie hasła jak integracja europejska czy dołączenie do NATO, jednocześnie podkreślał strategiczne partnerstwo z Rosją i Ukrainą. Prezentował się jako polityk zainteresowany takimi sprawami jak ekonomia, przeciwdziałanie bezrobociu, zwalczaniu korupcji i przestępczości. Ostatecznie w pierwszej turze zajął pierwsze miejsce z wynikiem 36,39% głosów, a w drugiej turze pokonał Petyra Stojanowa, otrzymując 54,13% głosów. Urząd prezydenta objął po zaprzysiężeniu 22 stycznia 2002.
W kolejnych wyborach z października 2006 ubiegał się o reelekcję (ponownie w parze z Angełem Marinem i poparciem BSP). W pierwszej turze uzyskał 64,05% głosów, jednak z powodu niskiej frekwencji wyborczej (poniżej 50%) konieczne było przeprowadzenie drugiej tury. Georgi Pyrwanow otrzymał w niej 75,95% głosów, wygrywając z Wolenem Siderowem z nacjonalistycznej Ataki. Drugą prezydencką kadencję zakończył 22 stycznia 2012.
Prezydentura.
Akces Bułgarii do NATO i UE.
W 1999 kierowana przez niego BSP formalnie poparła integrację Bułgarii z NATO i Unią Europejską. Środowisko to deklarowało początkowo jednak, że należy liczyć się ze zdaniem Rosji odnośnie do członkostwa w NATO, a sam Georgi Pyrwanow nie wykluczał przeprowadzenia referendum w tej sprawie. Bułgaria dołączyła do Organizacji Traktatu Północnoatlantyckiego 29 marca 2004. Niektóre media przypomniały wówczas, że stosunek prezydent i socjalistów do tej organizacji nie zawsze był jednoznaczny. W czasie wojskowej operacji NATO w Jugosławii w 1999 lider BSP jako deputowany wraz ze swoim klubem poselskim głosował przeciwko udostępnieniu siłom NATO przestrzeni powietrznej Bułgarii. Serbska prasa opublikowała w tamtym okresie list otwarty, najprawdopodobniej wysłany przez władze BSP, w którym bułgarscy socjaliści opowiedzieli się za nieuczestniczeniem Bułgarii w tej interwencji, zaś kwestię członkostwa kraju w NATO określili mianem awanturniczej decyzji, która sprzyja trwałemu zagrożeniu dla bezpieczeństwa narodowego. Odnosząc się do tych faktów podczas debaty przedwyborczej w 2006, Georgi Pyrwanow oświadczył, że nie był przeciwko członkostwu w NATO, a jedynie sprzeciwiał się wojennej operacji w Jugosławii. Już jako prezydent w wygłoszonym wkrótce po akcesie przemówieniu określił go jako osiągnięcie przez kraj jednego z jego celów strategicznych oraz podkreślił zasługi dyplomacji, polityków, organizacji pozarządowych i wojskowych. Powiedział także, że członkostwo w NATO wiąże się ze wzrostem autorytetu państwa oraz pojawieniem się nowych możliwości rozwojowych, jednak nakłada też na Bułgarię zobowiązania wobec partnerów.
1 stycznia 2007 Bułgaria uzyskała członkostwo w Unii Europejskiej. Tego samego dnia podczas uroczystości podniesienia flagi europejskiej Georgi Pyrwanow wygłosił przemówienie, w którym nazwał ten dzień wielkim momentem historycznej sprawiedliwości. Przypomniał, że Bułgarzy zawsze uważali się za Europejczyków i już od czasów Borysa I Michała dążyli do zbliżenia się z Europą Zachodnią. Prezydent podziękował wszystkim bułgarskim instytucjom, rządom, parlamentarzystom, organizacjom pozarządowym, swoim poprzednikom, a także społeczeństwu za wysiłek włożony w urzeczywistnienie integracji z UE. Wyrazy wdzięczności złożył też instytucjom unijnym, które dopomogły państwu w osiągnięciu tego celu. Podkreślił, iż Bułgaria zamierza odgrywać aktywną rolę w organizacji oraz będzie bronić własnych interesów narodowych.
Współpraca z komunistyczną służbą bezpieczeństwa.
W 2006, po naciskach ze strony opozycji, Georgi Pyrwanow potwierdził istnienie tzw. teczki agenta o pseudonimie „Goce”. Twierdził jednak, że nie miał świadomości współpracy z komunistyczną służbą bezpieczeństwa KDS. W 2007 państwowa komisja zajmująca się ujawnianiem akt komunistycznych służb specjalnych ("Komisija po dosietata") potwierdziła, że urzędujący prezydent był tajnym współpracownikiem. Jego oficer prowadzący podał, że Georgi Pyrwanow nie tylko świadomie pracował dla bezpieki w latach 1989–1993, ale i wyrażał chęć pogłębienia tej współpracy.
Akta agenta „Goce” zostały udostępnione na oficjalnej stronie internetowej prezydenta Bułgarii. Z dokumentów tych wynika, że został zwerbowany z uwagi na jego znajomość historii i przydatność w pracy nad tzw. problemem macedońskim (związanym z kwestią powstania niezależnej Macedonii lub jej przyłączenia do Bułgarii). Jego zadaniem była pomoc przy redagowaniu wspomnień bułgarskiego Macedończyka Metodiego Dimowa. Praca trwała od 1989 do 1990, zaś w 1993 akta zostały zarchiwizowane.
Pozostałe działania.
Jako prezydent był twórcą rady do spraw technologii informacyjnych, działającej jako organ konsultacyjny. Jeszcze przed objęciem urzędu w 2001 został członkiem Internet Society w Bułgarii.
W trakcie prezydentury był inicjatorem zapoczątkowanej w 2003 dorocznej akcji charytatywnej „Byłgarskata Koleda”. Środki zebrane podczas kampanii przekazywano na leczenie ciężko chorych dzieci oraz wyposażanie i modernizację placówek służby zdrowia.
Relacje z Bułgarskim Kościołem Prawosławnym.
Pod koniec 2002, mimo protestów ze strony kilkunastu organizacji religijnych i pozarządowych, Georgi Pyrwanow podpisał przyjętą przez Zgromadzenie Narodowe tzw. ustawę wyznaniową. Stosownie do niej prawosławie zostało określone w konstytucji jako tradycyjna religia w Bułgarii. Ustawa przyczyniła się do przezwyciężenia rozłamu w Bułgarskim Kościele Prawosławnym, gdyż jednoznacznie wskazała synod związany z patriarchą Maksymem jako zwierzchnictwo tego kościoła, negując tym samym legalność skłóconego z nim alternatywnego synodu, na czele którego stał Innocenty. Mimo napięć i protestów ustawa weszła w życie; w nocy na przełomie z 20 na 21 lipca 2004 zbuntowani księża zostali usunięci z zajmowanych przez nich cerkwi.
Georgi Pyrwanow został dwukrotnie nagrodzony przez Międzynarodową Fundację Jedności Narodów Prawosławnych. Nagrodę przyznaną mu w 2002 odebrał w czasie wizyty w Moskwie. Podczas ceremonii wręczenia nagrody patriarcha Moskwy Aleksy II podkreślił, iż prezydent miał istotne zasługi w umacnianiu jedności i autorytetu Bułgarskiego Kościoła Prawosławnego.
Krytyka.
W listopadzie 2001 Najwyższy Sąd Kasacyjny utrzymał wyrok skazujący Cwetelina Kynczewa, deputowanego i lidera reprezentującej mniejszość romską partii Ewroroma, na karę 6 lat pozbawienia wolności i grzywnę (za wymuszenia, pobicia i groźby). W dniu tego orzeczenia Cwetelin Kynczew oświadczył, iż w nadchodzących wyborach prezydenckich jego partia poprze Georgiego Pyrwanowa. Oświadczenie to wywołało podejrzenia, że polityk liczy na ułaskawienie od lidera socjalistów, jeżeli ten zwycięży w wyborach. Sędzia Neli Kuckowa, która skazała Cwetelina Kynczewa i która kandydowała na stanowisko wiceprezydenta u boku Petyra Stojanowa, wysłała list otwarty do Georgiego Pyrwanowa, w którym oskarżyła go o przyjęcie politycznego poparcia od skazanego prawomocnym wyrokiem przestępcy i zapytała, czy wiąże się ono z obietnicą ułaskawienia. W kwietniu 2005 Cwetelin Kynczew rzeczywiście został ułaskawiony przez wiceprezydenta Angeła Marina, dzięki czemu ten mógł wystartować w wyborach parlamentarnych przeprowadzonych w tym samym roku. Wiceprezydent tłumaczył swoją decyzję wzorowym zachowaniem polityka podczas odbywania kary.
W 2004 powstał raport specjalnej komisji ONZ dotyczący nadużyć przy wcielaniu sankcji gospodarczych wobec Iraku i realizacji programu Ropa za żywność”. Według niego BSP z Georgim Pyrwanowem na czlee i powiązane z nią firmy miały w 1998 przyjąć od Saddama Husajna nielegalne korzyści finansowe w zamian za poparcie polityczne. Prezydent zaprzeczył tym oskarżeniom. Sprawa pozostała niewyjaśniona; kierowana od 2006 przez byłego prezydenckiego doradcą Borisa Wełczewa, odmówiła wszczęcia śledztwa, jakiego zażądał klub parlamentarny Demokratów na rzecz Silnej Bułgarii.
W 2006 Georgi Pyrwanow podpisał decyzję rządu o powołaniu byłego prokuratora generalnego Nikoły Fiłczewa na ambasadora Bułgarii w Kazachstanie. Decyzja ta wywołała oburzenie opozycji, lider Demokratów na rzecz Silnej Bułgarii Iwan Kostow stwierdził, iż decyzja ta ma podłoże korupcyjne. Jego zdaniem wysłanie Nikoły Fiłczewa na odległą placówkę dyplomatyczną zaraz po odejściu ze stanowiska prokuratora generalnego miało przede wszystkim chronić go przed odpowiedzialnością za liczne skandale i nadużycia w okresie sprawowania tej funkcji.
Kilkanaście dni przed wyborami w 2006, podczas programu publicystycznego nadawanego przez prywatną telewizję bTV, prowadzący Iwo Indżew poinformował, iż otrzymał pocztą elektroniczną anonimową, niesprawdzoną informację, według której Georgi Pyrwanow złożył nieprawdziwe oświadczenie majątkowe. Prezydent miał ukryć fakt otrzymania od biznesmena Petyra Mandżukowa, którego w przeszłości nagrodził odznaczeniem państwowym, dwupiętrowego apartamentu w centrum Sofii. Sztab wyborczy Georgiego Pyrwanowa wydał oświadczenie, iż informacja ta jest fałszywa, zaś bTV postanowiła rozwiązać kontrakt z dziennikarzem oraz wygłosić sprostowanie i przeprosiny. Iwo Indżew stwierdził, iż decyzja telewizji była wynikiem nacisków ze strony prezydenta. Po zbadaniu sprawy komisja zajmująca się sprawami etyki mediów, której Iwo Indżew był członkiem, ogłosiła, że ten nie naruszył kodeksu etycznego. Na publiczny apel branżowej organizacji o poparcie w sprawie przywrócenia dziennikarza do pracy Georgi Pyrwanow odparł, że nie może ingerować w działalność prywatnych mediów.
Działalność po prezydenturze.
Jeszcze w trakcie prezydentury w 2010 zainicjował powołanie nowego ruchu politycznego pod nazwą Alternatywa na rzecz Bułgarskiego Odrodzenia (ABW). Formacja początkowo nie wykazywała się aktywności, jednak w 2014 zapowiedziała wystawienie odrębnej od socjalistów listy wyborczej do Parlamentu Europejskiego. Został wówczas wykluczony z Bułgarskiej Partii Socjalistycznej. W czerwcu "ABW" przekształciła się w partię polityczną, a były prezydent kierował nią do stycznia 2017.
Życie prywatne.
Georgi Pyrwanow jest żonaty z Zorką Petrową Pyrwanową, z którą ma dwóch synów: Władimira i Iwajła.

</doc>
<doc id="97895" url="https://pl.wikipedia.org/wiki?curid=97895" title="Dekstroamfetamina">
Dekstroamfetamina

Dekstroamfetamina () – organiczny związek chemiczny, prawoskrętny enancjomer amfetaminy (drugim jest lewoamfetamina), dwukrotnie silniej od niej działający. Jest lekiem o działaniu stymulującym ośrodkowy układ nerwowy (sympatykomimetyk). Zwiększa psychiczną i fizyczną wytrzymałość, znosi zmęczenie, pomaga w koncentracji. Wpływa pośrednio na receptory adrenergiczne α i β.
W działaniu dekstroamfetamina podobna jest do metylofenidatu, w USA również przepisywana jest na ADHD i narkolepsję oraz w stanach hiperkinetycznych u dzieci. Niepożądane efekty i interakcje dekstroamfetaminy są takie same jak amfetaminy.
W Polsce od 2017 r. na liście leków znajduje się (wg stanu na listopad 2022) dimezylan lisdeksamfetaminy, prolek dekstroamfetaminy.

</doc>
<doc id="97901" url="https://pl.wikipedia.org/wiki?curid=97901" title="Konstantyn Presławski">
Konstantyn Presławski

Konstantyn Presławski (ok. 845–910) – pisarz bułgarski, jeden z najwybitniejszych przedstawicieli presławskiej szkoły piśmienniczej.
Uczeń Metodego, od ok. 893 r. biskup Presławia, jest uważany za prawdopodobnego twórcę cyrylicy.
Konstantyn Presławski jest autorem wielu arcydzieł literatury starobułgarskiej, m.in. "Służby ku czci św. Metodego", a zwłaszcza "Modlitwy abecadłowej", uznawanej za szczytowe osiągnięcie tzw. złotego wieku literatury bułgarskiej. "Modlitwa abecadłowa" jest pisana dwunastozgłoskowcem ułożonym w akrostych, zawierający wszystkie litery alfabetu słowiańskiego (głagolicy).
Konstantyn dokonał również szeregu przekładów z języka greckiego, tłumaczył m.in. homilie, utwory hagiograficzne, "Mowy przeciwko Arianom Atanazego Wielkiego, i inne".
"Modlitwa abecadłowa" została przełożona na polski i opublikowana w zbiorku: "Pasterze wiernych Słowian", w opracowaniu A. Naumowa, Kraków 1985

</doc>
<doc id="97902" url="https://pl.wikipedia.org/wiki?curid=97902" title="Benzfetamina">
Benzfetamina

Benzfetamina – organiczny związek chemiczny, lek odchudzający o działaniu stymulującym, pochodna amfetaminy. Nazwa handlowa benzfetaminy to "Didrex".

</doc>
<doc id="97908" url="https://pl.wikipedia.org/wiki?curid=97908" title="Połabie">
Połabie

Połabie znane także jako Połabszczyzna – kraina historyczna położona na terenie dzisiejszych północno-wschodnich Niemiec, pomiędzy rzekami Łabą i Soławą na zachodzie, Odrą na wschodzie, Morzem Bałtyckim na północy i Rudawami na południu, w granicach krajów związkowych Brandenburgia, Meklemburgia-Pomorze Przednie, Saksonia, Saksonia-Anhalt, Szlezwik-Holsztyn oraz Turyngia.
Historia.
We wczesnym średniowieczu Połabszczyznę zamieszkiwały plemiona Słowian połabskich. Region ten od końca VIII wieku ulegał wpływom frankijskim, później wschodniofrankijskim, a następnie niemieckim. 
Do X wieku południowe plemiona Połabian (takie jak Serbowie, Łużyczanie czy Milczanie) uległy podbojowi niemieckiemu, natomiast ich północno-połabscy pobratymcy aż do XII stulecia opierali się armiom sąsiadów: Niemców, Duńczyków, Polaków i Pomorzan.
W latach 955–957 przez Ziemię połabską przetoczyła się fala powstań słowiańskich przeciwko dominacji niemieckiej. Powstanie objęło także północnych Wieletów i Obodrzyców. Pomimo trudności z powodu braku poparcia działań królewskich przez opozycję, powstanie zostało spacyfikowane. Najdłużej opierali się Wieleci, pokonani w 957 roku. Władza niemiecka na terytoriach Słowian połabskich umocniła się, czego wyrazem było powołanie biskupstw w Brennie i Hobolinie.
W 983 roku na terenie Połabia doszło do największego powstania plemion słowiańskich – skierowane przeciw podporządkowaniu Świętemu Cesarstwu Rzymskiemu oraz chrystianizacji. Powstanie zakończyło się absolutnym zwycięstwem Słowian. Niemcy zostali wyrzuceni poza rzekę Łabę na następne 200 lat. Ostatecznie region utracił samodzielność na początku XIII wieku, głównie na skutek krucjat. Większość Połabia została podbita przez Święte Cesarstwo Rzymskie, natomiast północna jego część z Rugią – przez Danię. Na podbitych terenach Niemcy rozpoczęli we wczesnym średniowieczu tzw. "Ostsiedlung". Historycy jako powód całkowitej zagłady i ostatecznej asymilacji Połabian z Niemcami wskazują przywiązanie do pogaństwa i odrzucenie chrześcijaństwa. 
W XI wieku nieudane w dalszej perspektywie próby podporządkowania sobie tego obszaru podejmowali także władcy polscy – zwłaszcza Bolesław Chrobry i Bolesław III Krzywousty. 
Współcześnie Ziemia połabska należy niemal w całości do Niemiec. Mimo to region zachował pierwiastek słowiański, nawet w nazwach dużych niemieckich miast: np. Lipsk (), Lubeka (poł. "Ljubice"), Chemnitz (), Drezno (), Poczdam (), Rostock (poł. "Rostok") i Schwerin ().

</doc>
<doc id="97909" url="https://pl.wikipedia.org/wiki?curid=97909" title="Gabrowo">
Gabrowo

Gabrowo () – miasto w północnej Bułgarii, siedziba administracyjna obwodu Gabrowo i gminy Gabrowo. Położone w dolinie rzeki Jantry, na północnych stokach środkowej Starej Płaniny. Według Ujednoliconego Systemu Ewidencji Ludności oraz Usług Administracyjnych dla Ludności, 15 marca 2016 roku miejscowość liczyła 58337 mieszkańców.
W Gabrowie znajduje się uniwersytet techniczny. W mieście rozwinął się przemysł włókienniczy, maszynowy, skórzany, obuwniczy, spożywczy, szklarski, meblarski oraz materiałów budowlanych.
Miasto także ośrodkiem turystycznym z zabytkowymi cerkwiami oraz muzeum humoru.
W pobliżu miasta ulokowany jest skansen Etyr prezentujący warunki życia bułgarskiej wsi z przełomu XIX i XX wieku, w którym rzemieślnicy (kowale, stolarze, piekarze, malarze, tkacze, garncarze, itp.) wytwarzają pamiątki przy pomocy narzędzi i urządzeń z epoki.
W Gabrowie mieści się dyrekcja Parku Narodowego Bałkanów Środkowych.

</doc>
<doc id="97910" url="https://pl.wikipedia.org/wiki?curid=97910" title="Fenylopropanoloamina">
Fenylopropanoloamina

Fenylopropanoloamina, norefedryna (łac. "Phenylpropanolaminum") – organiczny związek chemiczny, stymulująca substancja psychoaktywna z rodziny fenetylamin, używana jako lek na zapalenie oskrzeli i niedociśnienie. Efektem ubocznym wielu fenetylamin jest zmniejszenie apetytu. Ta właściwość fenylopropanolaminy została również wykorzystana – w USA jest ona czasem stosowana jako lek wspomagający odchudzanie.

</doc>
<doc id="97912" url="https://pl.wikipedia.org/wiki?curid=97912" title="Europejskie Siły Żandarmerii">
Europejskie Siły Żandarmerii

Europejskie Siły Żandarmerii (EUROGENDFOR, EGF) – europejskie siły żandarmerii powołane w 2006 roku.
Jednostki te powstały na mocy umowy między pięcioma krajami Unii Europejskiej (Francja, Włochy, Hiszpania, Portugalia i Holandia) – ich celem jest wypełnianie funkcji policji wojskowej na szczeblu ponadnarodowym, szczególnie w sytuacji kryzysów międzynarodowych. W dniu 17 grudnia 2008, zgodnie z decyzją Międzyresortowego Komitetu Wysokiego Szczebla (CIMIN), Rumuńska Żandarmeria została szóstym, pełnoprawnym członkiem organizacji. Od 2015, pełnoprawnym członkiem EUROGENDFOR jest również Polska.
ESŻ ma siedzibę we włoskim mieście Vicenza. Formacja liczy 800-900 żandarmów, z możliwością szybkiego uzupełnienia stanu osobowego w ciągu 30 dni, przede wszystkim w oparciu o francuską "Gendarmerie" i włoską "Carabinieri", a także ich odpowiedniki z pozostałych krajów. Łączna liczba żandarmów w czasie kryzysu powinna wynieść ok. 2300 ludzi.
Propozycja utworzenia tych sił została wysunięta 3-4 października 2003 roku przez minister obrony Francji Michèle Alliot-Marie. Umowa została podpisana przez ministrów obrony pięciu krajów 17 września 2004 w Noordwijk, w Holandii.

</doc>
<doc id="97913" url="https://pl.wikipedia.org/wiki?curid=97913" title="Henryk II Święty">
Henryk II Święty

Henryk II Święty (, ur. 6 maja 973 lub 978, zm. 13 lipca 1024) – książę Bawarii jako Henryk IV w latach 995–1005, król Niemiec od 1002, król Włoch od 1004, cesarz rzymski od 1014. Kanonizowany przez Kościół katolicki w 1146. Syn księcia Bawarii Henryka Kłótnika, ostatni władca z dynastii saskiej (Ludolfingów).
Żonaty z Kunegundą Luksemburską, nie miał dzieci. Na Henryku II skończyła się męska linia dynastii Ludolfingów. Po jego śmierci tron w Niemczech objął Konrad II z dynastii salickiej, daleki krewny dynastii saskiej.
Dzieciństwo i młodość.
Otton II przeznaczył go do kariery duchowej, aby wykluczyć udział we władzy przy ojcu. Wychowanie i wykształcenie pobierał w Hildesheim i Ratyzbonie, gdzie zapoznał się z duchem reformy monastycyzmu, która oddziaływała za sprawą klasztoru w Cluny i Gorze. Nauki za młodu pobierał od biskupa ratyzbońskiego Wolfganga. W 995 r. objął po ojcu księstwo Bawarii.
Walki o tron Niemiec.
O tron królewski Henryk walczył z księciem szwabskim Hermanem i z księciem Górnej Lotaryngii Teodorykiem oraz Ekkehardem (Eckartem), margrabią miśnieńskim, którego śmierć wpłynęła na pogorszenie stosunków polsko-niemieckich.
Po skrytobójczej śmierci Ekkeharda 3 kwietnia 1002 Bolesław Chrobry zajął Merseburg i Miśnię, a następnie Milsko z Budziszynem oraz Strzałę, w czym pomogła mu miejscowa ludność słowiańska. Książęta niemieccy zaakceptowali zwierzchnictwo księcia polskiego na tych obszarach. Część historyków przypuszcza, że już od czasu zjazdu w Gnieźnie Chrobry mógł mieć pewne prawa do tronu niemieckiego po Ottonie III, zagwarantowane mocą jakiegoś dokumentu sukcesyjnego.
Książę Henryk mógł liczyć na poparcie w dążeniach do osiągnięcia korony niemieckiej jedynie w dwóch krajach. Przeciwko niemu występowali dwaj rywale do tronu, choć był jedyną osobą do niego uprawnioną i miał w tym względzie poparcie społeczne. Chcąc jak najszybciej przejąć władzę, Henryk zdecydował się udać na koronację do Moguncji, zamiast do Akwizgranu, ponieważ mógł tam liczyć na oddanego sobie prymasa. Przeszkodzić w koronacji próbował jednak książę Herman, odmawiając mu możliwości przeprawy na Renie, na terenie Szwabii. W tej sytuacji Henryk skorzystał z fortelu i udając, że rezygnuje z przeprawy i zamierza wrócić do Bawarii, udał się do Lorch, a stamtąd do Moguncji, gdzie przeprawił się przez Ren. Tam otrzymał z rąk biskupa Willigisa sakrę królewską i koronę. Hołd złożyli mu uroczyście książęta Górnej Lotaryngii.
Następnie Henryk II udał się na wyprawę wojenną. Po przeprawieniu się przez Ren zamierzał spustoszyć ziemie Hermana ze Szwabii. Książę Szwabii w odwecie wyruszył ze swym zięciem Konradem na stolicę swego księstwa, Strasburg, aby rozprawić się z tamtejszym nieposłusznym mu biskupem Wicelinem, któremu jednak udało się odeprzeć atak. Henryk II natomiast po spustoszeniu ziem wroga wycofał się.
Margrabia Henryk ze Schweinfurtu, który do tej pory stał po stronie Henryka II w nadziei, że dostanie w lenno Bawarię, zaczął tracić złudzenia bądź cierpliwość i wycofał się z otoczenia króla. Wkrótce złożył hołd lenny jednemu z panów turyngeńskich podczas wizyty z królem w Turyngii. Tamtejsi panowie złożyli hołd Henrykowi II, któremu zależało na pozyskaniu mieszkańców tego rejonu, ponieważ znajdowało się tu stronnictwo ottońskiej polityki.
W lipcu 1002 roku Henryk udał się do Merseburga, gdzie nastąpił zjazd, na którym panowie wschodnioniemieccy uroczyście uznali go królem. Na zjazd przybyli: arcybiskup bremeński Liberiusz i magdeburski Gizyler wraz z biskupami Retorem z Paterbornu, Bernardem z Hildesheimu, Idzim z Miśni, Bernardem z Werbel. Przyjechali także książęta i margrabiowie niemieccy oraz Bolesław Chrobry.
Książę polski starał się wykupić Miśnię od cesarza, czego jednak nie udało się dokonać. Na zjeździe doszło do pewnego „incydentu” zbrojnego. Na dworze królewskim pod ochroną wyjątkowych praw, na uroczystym państwowym zjeździe, Bolesław Chrobry został zaatakowany przez tłum. Książę saski Bernard oraz margrabia obronili jednak polskiego władcę. Bolesław Chrobry obiecał wsparcie dla margrabiego, który udzielił mu pomocy i opuścił Merseburg. Wracając do Polski spalił Strzałę i uprowadził jej ludność za Łabę.
Henryk II udał się do Lotaryngii, żeby w Nowej Korbei, w dzień św. Wawrzyńca, jego żona została ukoronowana przez arcybiskupa Willigisa, zaś siostra Ottona III Zofia została ksienią w Gandersheim. Następnie władca udaje się do Akwizgranu na ponowną koronację, nawiązującą do tradycji frankijskiej.
Walki z Bolesławem Chrobrym o Milsko i Łużyce.
W Niemczech nadal istniała silna opozycja. Na wieść o śmierci poprzednika Henryka II, Longobardowie wybrali sobie na króla Arduina. W tym samym czasie większość książąt niemieckich skłaniało się ku wyborowi Hermana I, księcia Szwabii. Ponieważ Henryk miał zamiar wybrać się do Italii, Arduin obsadził wszystkie przełęcze prowadzące do Lombardii. W celu uzyskania władzy nad tymi terenami Henryk II wysłał księcia Karyntii aby rozprawił się z księciem longobardzkim, jednak jego wojska poniosły klęskę. Król niemiecki miał także inne zmartwienia. Między innymi musiał podejmować starania, aby ludność chłopska nie była nadmiernie wykorzystywana przez nadużywających swojej władzy feudałów.
W pierwszą rocznicę śmierci Ottona Henryk II udał się do Akwizgranu w celu spotkania się z longobardzką opozycją i uczczenia pamięci poprzednika. W międzyczasie doświadczał wiele razy objawów choroby, najprawdopodobniej dziedzicznej, która także w przyszłości zmuszała go do ustępstw.
Spalenie Strzały i uprowadzenie zakładników nie było jedynym działaniem wymierzonym przeciwko królowi niemieckiemu, jakie podjął Bolesław Chrobry. Książę polski usiłował pozyskać sojusznika w Czechach. Wykorzystał on bunt i wypędzenie z kraju Bolesława Rudego i wprowadził na praski tron Władywoja, przebywającego dotąd jako wygnaniec na dworze polskim. Ten jednak udał się do cesarza i objął Czechy jako lenno z rąk Henryka II, co nie było na rękę księciu polskiemu. Gdy po kilku miesiącach książę czeski zmarł, Bolesław Chrobry doprowadził do wygnania Jaromira i Udalryka ponownie obsadzając Bolesława Rudego na tronie. Prawdopodobnie książę polski liczył na to, że Bolesław Rudy krwawo rozprawi się z opozycją (co też się stało) i że opozycja poprosi go, aby został czeskim władcą. Po przewidzianej rozprawie Bolesława Rudego z opozycją, Bolesław Chrobry wezwał go do siebie i oślepił oraz objął władzę w Pradze.
Henryk II znajdował się nadal w trudnej sytuacji. W wyniku klęsk w wojnie z Arduinem i nieprzychylnej dla niego sytuacji w kraju nie chciał się od razu angażować w spór z Bolesławem celem odebrania mu Czech. Zażądał uznania ich jako lenna, na co jednak Bolesław się nie zgodził, zapewne mając świadomość, że z czasem cesarz i tak będzie próbował je odzyskać siłą.
Bolesław Chrobry wspierał czynnie przeciwników Henryka II przysyłając im pomoc wojskową. Już w Merseburgu w 1002 r. margrabia (Szwejsfurdzki) popierał Chrobrego jako swojego sprzymierzeńca przeciwko Henrykowi II. Współpraca ta była dla Henryka II niebezpieczna i król niemiecki musiał szybko podjąć kroki w celu rozprawienia się z przeciwnikami. Na dodatek brat Henryka II, Bruno, także przyłączył się do opozycji, pragnąc zapewne objąć księstwo bawarskie.
Bolesław Chrobry zażądał od Guncelina (którego Thietmar uważał za brata Bolesława) aby oddał mu we władanie wcześniej obiecaną Miśnię, do tego jednak nie doszło z powodu obaw (Guncelina) przed królem niemieckim. Bolesław spustoszył kraj i uprowadził jeńców nie czując się zapewne na siłach, aby zmierzyć się w otwartym boju z przeciwnikiem.
W 1003 r. celem podjęcia akcji zbrojnej Henryk II rozmieszczał załogi w marchii miśnieńskiej. Po ucieczce opozycji do Bolesława zajmowały go jednak przede wszystkim sprawy włoskie.
Pierwsza wyprawa włoska.
Wkroczył do Italii zajmując poszczególne miasta i w efekcie koronował się na króla Longobardów. Przy okazji musiał zmagać się z buntem ludowym wymierzonym przeciwko feudałom. 15 maja 1004 w Pawii koronował się na króla Włoch.
Druga wyprawa przeciwko Chrobremu.
Henryk Szwejsfurdzki i inni uciekinierzy nie przebywali długo u Bolesława, udając się wkrótce na dwór węgierski, skąd wrócili do kraju uzyskując przebaczenie pod warunkiem, że Bruno, brat króla, zgodzi się na stan duchowny, a margrabia Henryk rok przesiedzi w więzieniu.
W sierpniu 1004 r. Henryk II wyznaczył ekspedycję przeciwko Polsce. Rycerstwo polskie obsadzone było przeważnie na Łużycach i Śląsku. 8 września 1004 r. po przybyciu cesarza do Czech Jaromir złożył mu hołd. Czechy były w rękach Henryka II, a półtoraroczne panowanie Chrobrego skończyło się. Łużyce także przeszły w ręce niemieckie. Teraz ekspedycja niemiecka próbowała przeprawić się przez Bóbr, gdzie przez siedem dni trzymał ich Chrobry uniemożliwiając przekroczenie granicy. Sasi udali się w stronę Poznania, jednak niezadowolenie towarzyszy zmusiło Henryka do przerwania wyprawy. Doradcy króla niemieckiego z arcybiskupem magdeburskim Taginonem na czele udali się do Poznania, gdzie zawarto pokój zaprzysiężony przez Bolesława i Taginona.
Warunki traktatu nie są nam znane. Najprawdopodobniej Czechy właściwe i Łużyce oraz Milsko Chrobry utracił. Jak wynika z wydarzeń 1007 r., kiedy to Wolin działa na równych prawach na Pomorzu co Lutycy i Czesi. Bolesław poszedł jeszcze na jakieś ustępstwa w sprawie Wolina. Porażką Henryka II było nie odzyskanie Moraw. Jeńcy obydwu stron wrócili do kraju.
W październiku 1005 r. Henryk znalazł się powrotem w Saksonii. Z episkopatem saskim ustalił zakaz zawierania małżeństw niekanonicznych. Zgodził się wspierać także materialne świadczenia ku uczczeniu pamięci umierających biskupów.
Po I wojnie, która toczyła się w latach 1003–1005 doszło do ponownego konfliktu w latach 1007–1013.
6 kwietnia 1007 r. miała miejsce dyplomatyczna akcja Henryka w Ratyzbonie. Odbył się zjazd z udziałem włoskich, niemieckich i burgundzkich duchownych. Opat klunjacki Odylon pragnął szybkiej wyprawy Henryka II do Rzymu po koronę cesarską, ponieważ rządy papieża Jana XVIII nie były zawsze po myśli reformy Kościoła i przewagi Niemców we Włoszech. Henryk II zaczął więc przygotowywać wyprawę do Włoch.
Na zjazd ten przybyli także posłowie księcia czeskiego Jaromira i Lutyków, którzy próbowali skłonić cesarza do podjęcia wojny z Bolesławem Chrobrym pod groźba pogorszenia stosunków z cesarstwem, jeżeli zachowa pokój z Bolesławem. Na skutek tych namów Henryk wysłał posła w osobie zięcia Bolesława Hermana, który miał wysunąć pewne żądania w stosunku do Bolesława, a w przypadku odmowy zerwać traktat z 1005 r.
W listopadzie 1007 zebrał się synod we Frankfurcie nad Menem. Powstało biskupstwo w Bambergu o olbrzymich wpływach. Już w maju tego roku Chrobry najeżdża okolice pod Magdeburgiem, Sorawę i dolne Łużyce oraz Milsko. W wyniku najazdu odzyskuje straty poniesione w 1005 r., czemu Henryk II nie zapobiega z powodu buntów we Flandrii Baldwina IV, które zmuszały go do przebywania na zachodzie cały rok. Po powrocie z wyprawy lotaryngskiej Henryk II zakończył kłótnie, jakie wywiązały się podczas jego nieobecności pomiędzy książętami. Odebrał Guncelinowi (oskarżonemu przez zięcia Bolesława i jego braci o zdradę na rzecz księcia polskiego) marchię miśnieńską, którą wkrótce przekazał Hermanowi. Guncelin znalazł się w więzieniu, z którego wyszedł w 1017 r.
Bolesław napadł wkrótce na Miśnię, jeszcze przed przekazaniem jej Henrykowi, nie odniósł jednak sukcesu.
Stosunki między Lutykami i Sasami psują się, czego dowodzi ich nieobecność podczas wypraw w 1010 i 1012 r. Możliwe, że zerwali w tym czasie pokój z Sasami, a nawet wysyłali poselstwa do Bolesława Chrobrego, aby podejmował działania zbrojne przeciwko Henrykowi II. W wyprawie z 1010 r. Lutycy udziału nie brali. Niemcy nie ponieśli poważniejszych strat i wycofali się razem z Czechami. Łużyce Henryk II odzyskał.
W 1012 r. po ośmiu latach rządów Jaromir został wygnany z Czech przez Udalryka i udał się na wygnanie do Polski. Następnie z Polski trafił po jakimś czasie do Niemiec. W ciągu 1012 r. Henryk II musiał się wybrać do Włoch. Dopóki miał jednak niepewną sytuację na swojej wschodniej granicy, nie mógł tego zrobić. Możliwe, że stosunki panujące na wschodniej granicy Polski także księcia polskiego skłaniały do mniej agresywnych posunięć na zachodniej granicy.
W styczniu omówiono warunki pokoju. W lutym w Magdeburgu pojawił się syn Bolesława, który w imieniu ojca zawarł pokój. Następnie doszło do przygotowywanego od dłuższego czasu zjazdu w Merseburgu. Aby zagwarantowane było bezpieczeństwo Bolesława do Polski udali się zakładnicy. Chrobry przybył wraz z Emnildą i złożył hołd cesarzowi. Beneficjum, które przydzielił cesarz obejmowało tereny Łużyc, Milska. Miśnia pozostała w rękach Hermana. Niemcy zobowiązali się udzielić pomocy w wyprawie na Ruś. Bolesław nie uznawał Henryka jako pośrednika pomiędzy sobą a Rzymem. Doszło także do zawarcia małżeństwa, Mieszka z Rychezą, która stawała się gwarantem pokoju.
Druga wyprawa włoska i koronacja cesarska 1014.
Zarówno Chrobry, jak i Henryk II zawarli pokój w Merseburgu z konieczności, toteż z chwilą, gdy Henryk udał się do Rzymu wymusić na papieżu koronację, a Bolesław podążył na Ruś w celu załatwienia swojej polityki wschodniej obydwaj już wykonywali kroki przeciwko sobie. Zapewne wyprawa cesarska została osłabiona przez pewne działania Bolesława. W wyniku drugiej wyprawy włoskiej, 14 lutego 1014 r. otrzymał wraz z małżonką koronę cesarską z rąk papieża Benedykta VIII.
Kontynuacja wojny z Chrobrym.
W 1014 doszło do zawarcia przymierza pomiędzy Udalrykiem i Bolesławem, które miało być wymierzone przeciwko cesarzowi. Udalryk zmienił jednak zdanie, i tuż po wyjeździe Mieszka wysłał za nim pogoń, która część towarzyszy rozgromiła, a Mieszka wzięła w niewolę. Został on osadzony w więzieniu, w Czechach. Henryk nakazał nie robić krzywdy Mieszkowi i oddać wasala cesarskiego cesarzowi. Dopiero jednak po zdecydowanej interwencji Udalryk oddał w ręce cesarza Mieszka, którego Henryk II chciał użyć w celach przetargowych. Po pewnym czasie król niemiecki wypuścił Mieszka, lecz zwłoka nastawiła nieprzychylnie do niego Bolesława.
Na przełomie 1014/1015 r. Henryk II planował kolejną wyprawę na Polskę. Książęta sascy na jego wniosek zażądali od Chrobrego by się stawił przed ich sąd i wytłumaczył postępowanie i działania, jakie podejmował jego poseł w trakcie wyprawy do Włoch króla niemieckiego. Książęta sascy wysłali do Chrobrego Hermana, którego on przetrzymywał pewien czas, w akcie zemsty za przetrzymywanie syna.
Wyprawę podjął Henryk w lipcu. Po zaciętej walce Niemcy sforsowali przeprawę nad Odrą, której bronił Mieszko. Po pewnym czasie, nie mogąc liczyć na posiłki ze strony czeskiej, Henryk zaczął się wycofywać, a za nim w pościg ruszył, dogonił i stoczył z jego ludźmi bitwę – Bolesław. Henryk poniósł dotkliwe straty. Następnie Bolesław udał się na Miśnię, którą po zaciętych walkach udało się obronić Hermanowi. W 1016 cesarz udał się do Burgundii (gdzie zawarł układ z królem burgundzkim Rudolfem), za cel miał walkę z Francuzami. Poniósł jednak klęskę.
W końcu stycznia 1017 r. poselstwo z drugą osobą po cesarzu, arcybiskupem mogunckim ruszyło w kierunku polskiej granicy celem odbycia rozmów. Bolesław nie zgodził się na odbycie rokowań na terytorium niemieckim nawet na granicy polskiej, co uraziło Niemców. Jarosław, który właśnie opanował Kijów obiecał wraz z nowym najazdem Niemców uderzyć równocześnie na Polskę. W związku z tym cesarz podjął się dokonania wielkiej wyprawy, w której miało być zaangażowanych więcej wojsk niż to dotychczas czynił. Wojna została wypowiedziana przez Henryka, poprzez którego trwały jeszcze krótkie rokowania pomiędzy stronami. Wyprawa Jarosława i oblężenie Brześcia nad Bugiem przeprowadzone było bez skutku, wyprawa węgierska, która może miała miejsce po ataku cesarza, także nie osiągnęła sukcesu. Pewne niepowodzenia i wreszcie wycofanie się Obotrytów z walk osłabiło cesarza. Henryk oblegał Głogów, a następnie Niemczę, nie odnosząc jednak sukcesów, wobec czego postanowił zakończyć wyprawę i udał się na Czechy. W styczniu 1018 Henryk zajęty był sprawami burgundzkimi i włoskimi, Bolesław natomiast przygotowywał się na wyprawę ruską i na Węgry.
Do Budziszyna udało się w styczniu wielkie poselstwo niemieckie. Na jego czele stanął arcybiskup magdeburski Gero. 30 stycznia 1018 zawarty został pokój w Budziszynie (sucha informacja zawarta o tym na stronach Kroniki Thietmara wskazuje, że warunki tego traktatu nie były powodem do chluby dla Henryka II). Nastąpiła wymiana zakładników i został zawarty ślub Chrobrego z Odą, córką margrabiego Ekkeharda. Niemcy zobowiązali się dostarczyć oddziały Bolesławowi na wyprawę ruską. Henryk II nie zdobył najprawdopodobniej Milska i Łużyc, a na dodatek Bolesław nie był już nawet lennikiem cesarza na tych terenach.
Trzecia wyprawa włoska.
W 1021–1022 miała miejsce kolejna, trzecia wyprawa Henryka II do Włoch, mająca na celu zabezpieczenie posiadłości papieskich, zagrożonych przez Bizantyjczyków. W tym samym czasie na synodzie w Pawii zwołanym przez cesarza i papieża uchwalono zaostrzenie celibatu duchowieństwa, aby uchronić majątek Kościoła przed roszczeniami spadkobierców.
Polityka wewnętrzna.
Polityka wewnętrzna Henryka opierała się na ścisłym współdziałaniu z Kościołem, zwłaszcza z episkopatem. Za jego panowania reforma życia monastycznego w Niemczech nabrała szerokiego rozmachu.
Epilog.
Cesarz zmarł 13 lipca 1024. Spoczął wraz ze zmarłą po nim żoną w katedrze w Bambergu. W latach 1499–1513 rzeźbiarz Tilman Riemenschneider wykonał dla pary cesarskiej nagrobek tumbowy z wapienia. Henryk był ostatnim władcą z dynastii Lundolfingów. Ostatnim przedstawicielem rodu był jego brat Bruno, biskup Augusburga. 
Po śmierci Henryka tron objął Konrad II z dynastii salickiej. Walki prowadzone przez Henryka II, jego legenda i prokościelne działania doprowadziły go do kanonizacji w 1146 r. Jego żona Kunegunda kanonizowana została w 1200 r.
Od 1969 wspomnienie liturgiczne obchodzone jest 13 lipca.

</doc>
<doc id="97915" url="https://pl.wikipedia.org/wiki?curid=97915" title="Noordwijk">
Noordwijk

Noordwijk – gmina miejska w zachodniej Holandii, w prowincji Holandia Południowa; ludność: 24 658 (2003). Prawa miejskie od 1398 r.
Miasto składa się z dwóch części przedzielonych zielonym pasem: Noordwijk aan Zee i Noordwijk-Binnen. Miasto jest siedzibą "European Space Research and Technology Centre" (ESTEC), części Europejskiej Agencji Kosmicznej, "European Space Agency" (ESA). Jest w nim stała ekspozycja "Space Expo". W Noordwijk podpisano również w 2004 r. umowę o powołaniu Europejskich Sił Żandarmeryjnych
W mieście w 1545 urodził się Janus Dousa – nowołaciński poeta, tłumacz i historiograf.

</doc>
<doc id="97921" url="https://pl.wikipedia.org/wiki?curid=97921" title="Moulin Rouge">
Moulin Rouge

Moulin Rouge (pol. "Czerwony Młyn") – music-hall i kabaret otwarty 6 października 1889 przez Josepha Ollera, właściciela paryskiej Olympii. Położony w dzielnicy czerwonych latarni niedaleko Montmartre w Paryżu, jest znany z wielkiej, czerwonej imitacji młyna na dachu. 
Kabaret od czasu powstania prezentuje przedstawienia taneczne, w których na scenie występują tancerze i tancerki ubrani w kolorowe, wymyślne stroje. Tancerki często prezentują się topless, ozdobione biżuterią lub barwnymi piórami. Na przestrzeni lat Moulin Rouge stało się słynne z wykonywanego tu kankana.
Najbardziej znani wykonawcy z Moulin Rouge to między innymi La Goulue, Yvette Guilbert, Jane Avril, Mistinguett i Le Pétomane.
Wygląd i nazwa tego kabaretu jest często kopiowana przez inne kluby na świecie.
Moulin Rouge w sztuce.
Przedstawienia, które miały miejsce w Moulin Rouge były motywem wielu obrazów Henriego de Toulouse-Lautreca.
Nazwę tego kabaretu wykorzystano w filmach:

</doc>
<doc id="97922" url="https://pl.wikipedia.org/wiki?curid=97922" title="Daniel Chodowiecki">
Daniel Chodowiecki

Daniel Mikołaj Chodowiecki (ur. 16 października 1726 w Gdańsku, zm. 7 lutego 1801 w Berlinie) – polsko-niemiecki malarz i rysownik.
Życiorys i pochodzenie.
Urodził się w Gdańsku ze związku hugenotki, córki złotnika Daniela Ayrera, Marie Henriette, urodzonej w Szwajcarii, oraz Gotfryda Chodowieckiego, wywodzącego się ze strony ojca od szlachty polskiej spod Gniezna. Jego dziadek Christian Chodowiecki był kupcem i ze względu na interesy zdecydował się osiąść w Gdańsku, gdzie zajął się handlem zbożem. Początkowo zgodnie z rodzinną tradycją Daniel również wykonywał zawód kupca. W siedemnastym roku życia wysłano go na praktykę handlową do Berlina, gdzie spędził większość życia. Został tam dyrektorem .
Pomimo mieszkania w Niemczech Chodowiecki czuł się po trosze Francuzem (ze względu na matkę, pochodzącej z hugenockiej rodziny), po trosze gdańszczaniniem i Polakiem. Po rozbiorze Polski w 1772 roku napisał do hrabiny Solms-Laubach: Natomiast w liście do Józefa Łęskiego napisał z kolei: Część swojej twórczości poświęcił Polsce oraz polskim tematom historycznym. Najbardziej znany w Polsce jest cykl jego 108 rysunków powstałych w roku 1773 podczas dwumiesięcznego pobytu u matki w Gdańsku; z kolei nieznane szerzej pozostają 2 kalendarzyki wydane w Berlinie - pierwszy z nich, z 1796, przedstawia polskie postacie i wydarzenia historyczne (Piast i Rzepicha, sejm piotrkowski, Kopernik, Władysław IV, Sobieski z ces. Leopoldem, August II, Stanisław Leszczyński, Stanisław August, Kościuszko, gen. Madaliński), mapę Polski Sotzmanna i Warszawy Heunnequina, drugi, z 1797 - sceny z życia Stanisława Leszczyńskiego wraz z typami polskiej szlachty, mieszczaństwa, chłopstwa oraz polskiego wojska. Był też autorem obrazu "Konstytucja 3 maja".
Daniel miał brata Jana Sereniusza, ministra braci czeskich.
Twórczość.
W latach pięćdziesiątych XVIII wieku poświęcił się malarstwu, następnie zainteresował się akwafortą i z czasem stał się wziętym ilustratorem książek. Swymi dziełami zwrócił uwagę berlińskiej Akademii Umiejętności, która zleciła mu wykonanie ilustracji do wydawanego przez siebie kalendarza. Od tego czasu zaczął otrzymywać liczne zamówienia. Jeden z poetów, którego tomik ozdobiły grafiki Chodowieckiego, napisał, że „gdyby Chodowieckiego nie było – cały szereg książek nie znalazłby czytelnika”. Z jego licznych obrazów zachowało się tylko 30 (w tym 2 znajdujące się w gdańskim Muzeum Narodowym). Stworzył prawie 4 tys. rysunków oraz ponad 2 tysiące sztychów (rycin), wykonanych przeważnie techniką akwaforty oraz wiele scen rodzajowych z życia mieszczaństwa – zwykle w technice tuszu i piórka.
Wydany w 1774 traktat Das Elementarwerks autorstwa Johannesa Basedowa, za sprawą swojej formy i treści odmienił oblicze osiemnastowiecznej edukacji. Czterotomowe dzieło ilustrowane przez Daniela Chodowieckiego zawierało całokształt ówczesnej wiedzy o świecie ujętej w sposób przystępny dla młodych odbiorców.
Rysunki Chodowieckiego były inspiracją dla reżysera Stanleya Kubricka i scenografa Kena Adama przy tworzeniu filmu "Barry Lyndon" (1975). Adam za scenografię do tego obrazu otrzymał Oscara. Do fascynacji pracami Chodowieckiego przyznawali się także Johann Wolfgang von Goethe i Günter Grass

</doc>
<doc id="97923" url="https://pl.wikipedia.org/wiki?curid=97923" title="Michelle Alliot-Marie">
Michelle Alliot-Marie



</doc>
<doc id="97925" url="https://pl.wikipedia.org/wiki?curid=97925" title="Jehowa">
Jehowa



</doc>
<doc id="97926" url="https://pl.wikipedia.org/wiki?curid=97926" title="Mianowice (województwo pomorskie)">
Mianowice (województwo pomorskie)

Mianowice (kaszb. "Miônowice") – osada w Polsce położona w województwie pomorskim, w powiecie słupskim, w gminie Damnica nad rzeką Charstnicą przy drodze krajowej nr 6.
W okolicy Mianowic znajduje się pomnik upamiętniający starcie polskich legionistów z wojskami pruskimi w 1807.
W latach 1975–1998 miejscowość administracyjnie należała do województwa słupskiego.
Historyczne warianty nazewnicze miejscowości.
niem.: Menewitz (1575), niem.: Mahnwitz (1738). Nazwa pochodzi od nazwy osobowej Man z formantem "owic", lub ma korzenie rodowe pochodzące od nazwy własnej "Manowic".

</doc>
<doc id="97928" url="https://pl.wikipedia.org/wiki?curid=97928" title="Andrzej Łuczeńczyk">
Andrzej Łuczeńczyk

Andrzej Łuczeńczyk (ur. 10 stycznia 1946, właśc. 10 grudnia 1945 w Ludwinie, zm. 12 sierpnia 1991 tamże) – polski pisarz i poeta.
Maturę uzyskał w 1978 w liceum ogólnokształcącym dla pracujących w Lublinie. W latach 1979–1984 mieszkał w Wieluniu. Następnie powrócił do Ludwina, gdzie pracował w rodzinnym gospodarstwie rolnym. Debiutował w 1969 wierszami w czasopiśmie „Radar” (nr 6) i opowiadaniem "Więzienie" w „Kamenie” (nr 24). Należał do Korespondencyjnego Klubu Młodych Pisarzy. W 1985 został członkiem Związku Literatów Polskich. W 1986 otrzymał nagrody: im. E. Stachury, im. S. Piętaka, im. B. Prusa i Premię Wieczystej Fundacji im. Zofii i Jana Karola Wendów, w kolejnym roku – nagrodę Funduszu Literatury i nagrodę społeczno-kulturalną Wojewody Lubelskiego.

</doc>
<doc id="97930" url="https://pl.wikipedia.org/wiki?curid=97930" title="Pantofelek">
Pantofelek

Pantofelek ("Paramecium caudatum"), pantofelek ogoniasty – protist zwierzęcy (pierwotniak) należący do typu orzęsków (Ciliata) z podgromady równorzęsych.
Budowa.
Pantofelek ma wydłużone ciało o charakterystycznym kształcie (stąd nazwa), osiąga długość od 50 μm do 350 μm. Z zewnątrz pokryte jest rzędami rzęsek oraz wyposażone w tzw. trichocysty – specyficzne struktury wyrzucane na zewnątrz w przypadku podrażnienia. Rzęski pokrywające ciało służą mu do poruszania się i zdobywania pokarmu. Każda rzęska zakończona jest u podstawy kinetosomem czyli ciałkiem podstawowym. Pantofelek porusza się bardzo szybko, nawet do 2,5 mm/s. Nie ma ściany komórkowej. Jego ciało otacza żywa osłona zwana pellikulą. Ma dwa różne jądra komórkowe – mikronukleus i makronukleus. Pantofelek nie ma w sobie ciałek zieleni z chlorofilem.
Odżywianie.
Pantofelek pobiera pokarm przez cytostom, położony w zagłębieniu zwanym perystomem, znajdującym się na boku ciała i otoczonym długimi rzęskami służącymi do pobierania pokarmu i pływania w wodzie. Pokarm wchłonięty przez cytostom tworzy przemieszczające się w cytoplazmie wodniczki pokarmowe, zaś po zakończeniu trawienia niestrawione resztki są wydalane na zewnątrz komórki przez cytopyge. Jest drapieżnikiem, odżywia się bakteriami.
Wydalanie.
Pantofelek ma dwie, umieszczone w biegunach komórki, wodniczki tętniące, które kurcząc się wydalają na zewnątrz nadmiar wody (osmoregulacja).
Rozmnażanie i genetyka.
Rozmnaża się bezpłciowo przez poprzeczny podział komórki. W procesie tym makronukleus dzieli się przez amitozę, a mikronukleus przez mitozę. Pantofelki przeprowadzają również proces płciowy (koniugację) w celu rekombinacji materiału genetycznego. Koniugacja nie jest metodą rozmnażania, ponieważ w jej wyniku nie powstają nowe osobniki.
Pantofelek ma około 40 chromosomów.

</doc>
<doc id="97931" url="https://pl.wikipedia.org/wiki?curid=97931" title="Michèle Alliot-Marie">
Michèle Alliot-Marie

Michèle Alliot-Marie (ur. 10 września 1946 w Villeneuve-le-Roi) – francuska prawnik i polityk, była minister spraw zagranicznych, spraw wewnętrznych, obrony, sprawiedliwości, parlamentarzystka krajowa i europejska.
Życiorys.
Z wykształcenia etnolog oraz prawnik. Obroniła doktoraty z zakresu prawa i nauk politycznych. Pracowała jako adwokat, a także jako starszy wykładowca na Uniwersytecie Paryż I.
Działalność publiczną w samorządzie rozpoczęła w 1983, kiedy to została radną miasta Ciboure, później zasiadała też w radzie miasta Biarritz. W okresie 1992–2002 sprawowała urząd mera Saint-Jean-de-Luz, następnie objęła stanowisko zastępcy mera tego miasta.
W 1981 powołano ją na funkcję sekretarza neogaullistowskiego Zgromadzenia na rzecz Republiki, weszła później w skład biura politycznego tej partii.
Od 1986 do 2007 w każdych kolejnych wyborach uzyskiwała mandat posłanki do Zgromadzenia Narodowego. Była m.in. wiceprzewodniczącą poselskiej grupy RPR. W 1986 została także po raz pierwszy powołana na stanowisko w administracji rządowej jako sekretarz stanu w Ministerstwie Edukacji Narodowej, którym była przez dwa lata. Od 1993 do 1995 sprawowała urząd ministra do spraw młodzieży i sportu w rządzie Édouarda Balladura.
W 1989 wybrano ją do Parlamentu Europejskiego, w którym zasiadała przez trzy lata. W tym samym roku została przewodniczącą Zgromadzenia na rzecz Republiki. W 2002 doprowadziła do zjednoczenia się RPR z innymi ugrupowaniami i utworzenia na tej podstawie Unii na rzecz Ruchu Ludowego.
7 maja 2002 objęła tekę ministra obrony w nowo powołanym gabinecie Jean-Pierre’a Raffarina. Urząd ten sprawowała także w rządzie, na czele którego stał Dominique de Villepin. Od 18 maja 2007 wchodziła w skład rady ministrów premiera François Fillona jako minister spraw wewnętrznych, będąc pierwszą kobietą na tym stanowisku.
W 2009 została wiceprzewodniczącą UMP. 23 czerwca tego samego roku po dokonanej rekonstrukcji w rządzie powierzono jej tekę ministra stanu, ministra sprawiedliwości i strażnika pieczęci.
14 listopada 2010 została ministrem stanu i ministrem spraw zagranicznych. Odeszła z tego stanowiska 27 lutego 2011 zaledwie po trzech miesiącach sprawowania funkcji z powodu oskarżeń o niewłaściwą reakcję na protesty, które doprowadziły do tunezyjskiej tzw. jaśminowej rewolucji: oferowała m.in. Tunezji pomoc Francji w „radzeniu sobie z protestami”. Okazało się również, że święta bożonarodzeniowe spędziła w Tunezji, w trakcie trwania gwałtownych protestów przeciwko rządom reżimu prezydenta Zin Al-Abidin Ben Aliego, razem ze swym partnerem i rodzicami. Skorzystała wtedy z dwóch darmowych przelotów, których koszty pokrył tunezyjski biznesmen bliski rodzinie prezydenta, natomiast jej rodzice kupili od biznesmena przedsiębiorstwo, którego ceny nie ujawniła.
W wyborach parlamentarnych w 2012 Michèle Alliot-Marie nie została ponownie wybrana, po 26 latach tracąc mandat poselski na rzecz kandydatki socjalistów. W 2014 została liderką jednej z list wyborczych UMP, powracając na skutek wyborów do pełnienia mandatu eurodeputowanej.
Jej partnerem życiowym jest Patrick Ollier, były przewodniczący Zgromadzenia Narodowego oraz minister.

</doc>
<doc id="97932" url="https://pl.wikipedia.org/wiki?curid=97932" title="Senatorowie IV kadencji Senatu Rzeczypospolitej Polskiej (1997–2001)">
Senatorowie IV kadencji Senatu Rzeczypospolitej Polskiej (1997–2001)

Senatorowie IV kadencji zostali wybrani 21 września 1997 oraz w wyniku wyborów uzupełniających 25 czerwca 2000 i 28 stycznia 2001. Senatorowie złożyli ślubowanie na pierwszym posiedzeniu Senatu IV kadencji wyznaczonym na 20 października 1997, ich kadencja upłynęła w przeddzień pierwszego posiedzenia następnego Sejmu, tj. 18 października 2001.
W wyniku wyborów parlamentarnych w 1997 wybrano 100 senatorów. Zostali oni wyłonieni w głosowaniu większościowym w 49 okręgach wyborczych obejmujących jedno województwo, w których wybierano 2 senatorów na zasadzie większości względnej (województwo katowickie i warszawskie – 3 senatorów). 51 nowo wybranych senatorów reprezentowało Akcję Wyborczą Solidarność (AWS), 28 kandydowało z ramienia Sojuszu Lewicy Demokratycznej (SLD), 8 Unii Wolności (UW), 5 Ruchu Odbudowy Polski (ROP), 3 Polskiego Stronnictwa Ludowego (PSL), 5 mandatów uzyskali kandydaci niezależni. Wśród nich znalazło się 12 kobiet i 88 mężczyzn. Brak przynależności partyjnej deklarowało 63 wybranych senatorów. 68 osób po raz pierwszy uzyskały mandaty w polskim parlamencie, 42 osoby posiadało doświadczenie parlamentarne wynikające z zasiadania w Sejmie lub Senacie.
1. posiedzenie Senatu VI kadencji rozpoczęło się w dniu 21 października 1997, funkcję marszałka seniora pełnił najstarszy wiekiem senator – Władysław Bartoszewski.
W trakcie kadencji pięciokrotnie w dwóch terminach przeprowadzono wybory uzupełniające. W trzech przypadkach przyczyną ich zarządzenia było zrzeczenie się mandatu senatorów wybranych w wyborach parlamentarnych w 1997, po jednym – śmierć senatora i orzeczenie Sądu Apelacyjnego w Warszawie o złożeniu przez Mariana Jurczyka niezgodnego z prawdą oświadczenia lustracyjnego.
Prezydium Senatu IV kadencji.
Ponadto 21 października 1997 wybrano 7 sekretarzy: Jolantę Danielak (SLD), Stanisława Gogacza (ROP), Stanisława Jarosza (AWS), Witolda Kowalskiego (AWS), Andrzeja Mazurkiewicza (AWS), Tomasza Michałowskiego (AWS) i Jerzego Pieniążka (SLD).
Przynależność klubowa (stan na koniec kadencji).
Według stanu na koniec IV kadencji senatorowie zrzeszeni byli w następujących klubach i kołach:
Przewodniczący komisji.
Żaden z senatorów nie pełnił tej samej funkcji w Senacie III kadencji.

</doc>
<doc id="97934" url="https://pl.wikipedia.org/wiki?curid=97934" title="Senatorowie V kadencji Senatu Rzeczypospolitej Polskiej (2001–2005)">
Senatorowie V kadencji Senatu Rzeczypospolitej Polskiej (2001–2005)

Senatorowie V kadencji zostali wybrani 23 września 2001 oraz w wyniku wyborów uzupełniających 27 kwietnia 2003, 12 października 2003, 28 marca 2004, 11 czerwca 2004, 12 września 2004, 21 listopada 2004 i 16 stycznia 2005. Senatorowie złożyli ślubowanie na pierwszym posiedzeniu Senatu V kadencji wyznaczonym na 20 października 2001, ich kadencja upłynęła w przeddzień pierwszego posiedzenia następnego Sejmu, tj. 18 października 2005.
W wyniku wyborów parlamentarnych w 2001 wybrano 100 senatorów. Zostali oni wyłonieni w głosowaniu większościowym w 40 okręgach wyborczych, w których wybierano od 2 do 4 senatorów na zasadzie większości względnej. 75 nowo wybranych senatorów reprezentowało Sojusz Lewicy Demokratycznej – Unia Pracy (SLD–UP), 15 kandydowało z ramienia Bloku Senat 2001 (BS), 4 Polskie Stronnictwo Ludowe (PSL) po 2 Ligę Polskich Rodzin (LPR) i Samoobronę Rzeczpospolitej Polskiej (SRP), 2 mandaty uzyskali kandydaci niezależni. Wśród nich znalazło się 23 kobiet i 77 mężczyzn. Brak przynależności partyjnej deklarowało 23 wybranych senatorów. 44 osoby po raz pierwszy uzyskały mandaty w polskim parlamencie, 56 osób posiadało doświadczenie parlamentarne wynikające z zasiadania w Sejmie lub Senacie.
1. posiedzenie Senatu VI kadencji rozpoczęło się w dniu 20 października 2001, funkcję marszałka seniora pełnił najstarszy wiekiem senator – Andrzej Wielowieyski.
W trakcie kadencji dziesięciokrotnie w siedmiu terminach przeprowadzono wybory uzupełniające. W czterech przypadkach przyczyną ich zarządzenia był wybór senatorów na posłów do Parlamentu Europejskiego wybranych w wyborach parlamentarnych w 2001, w dwóch – śmierć senatorów, po jednym w wyniku wyboru na Marszałka Województwa Dolnośląskiego, wyboru na sędziego Trybunału Konstytucyjnego, powołania na członka Rady Polityki Pieniężnej i powołania na członka Krajowej Rady Radiofonii i Telewizji.
Prezydium Senatu V kadencji.
Ponadto 24 października 2001 wybrano 8 sekretarzy: Janusza Bargieła (SLD–UP), Krystynę Doktorowicz (SLD–UP), Zbigniewa Gołąbka (SLD–UP), Sławomira Izdebskiego (SRP), Andrzeja Jaeschkego (SLD–UP), Marian Lewickiego (SLD–UP), Alicję Stradomską (SLD–UP) i Krzysztofa Szydłowskiego (SLD–UP).
Senatorowie V kadencji.
"Kolorem szarym wyróżniono senatora, którego mandat wygasł w czasie trwania kadencji izby".
Przynależność klubowa (stan na koniec kadencji).
Według stanu na koniec V kadencji senatorowie zrzeszeni byli w następujących klubach i kołach:
Przewodniczący komisji.
Żaden z senatorów nie pełnił tej samej funkcji w Senacie IV kadencji.

</doc>
<doc id="97935" url="https://pl.wikipedia.org/wiki?curid=97935" title="Rokoko">
Rokoko

Rokoko – nurt stylistyczny, obecny zwłaszcza w architekturze wnętrz, ornamentyce, rzemiośle artystycznym i malarstwie, występujący w sztuce europejskiej w latach ok. 1720–1780. Nurt rokokowy wyróżnia się także w dziejach literatury.
Uważane czasem za końcową fazę baroku, w rzeczywistości zajęło wobec niego pozycję przeciwstawną. Sprzeciwiło się pompatycznemu ceremoniałowi, monumentalizmowi i oficjalnemu charakterowi stylu Ludwika XIV, skłaniając się ku większej kameralności, zmysłowości, wyrafinowaniu i pewnej sentymentalności. Odznaczało się lekkością i dekoracyjnością form, swobodną kompozycją, asymetrią i płynnością linii oraz motywami egzotycznymi (np. chińskimi). Styl rokokowy najsilniej rozwinął się we Francji i związany był głównie z życiem dworskim.
Wstępem do rokoka był okres regencji Filipa Orleańskiego we Francji (1715–1723), podczas której powstawały dzieła charakteryzujące się większą swobodą i dekoracyjnością. Jego rozkwit nastąpił za Ludwika XV. Wówczas też rokoko rozpowszechniło się w Europie, zwłaszcza w Bawarii, Prusach, Austrii, Czechach, Saksonii, na Śląsku, w Polsce i w Rosji.
Problem terminologiczny.
Pojęcie rokoka ("rococo") powstało na bazie słowa "rocaille", prawdopodobnie przez kontaminację ze słowem "barocco" (barok). "Rocaille" to ornament asymetryczny, plastyczny, zbudowany z form przypominających muszlę, koguci grzebień lub płomienie.
Najwcześniejszego znanego dziś użycia nowego słowa "rokoko" dokonał malarz Maurice Quai pod koniec XVIII wieku. Choć już w XIX wieku badano i opisywano okres i sztukę rokoka, to do dziś nie ma pełnej zgody co do znaczenia tego terminu. Co więcej, nawet we Francji, kolebce rokoka, termin ten jest zastępowany raczej określeniem styl Ludwika XV. Wątpliwości rodzą się w związku z ornamentem rocaille, od którego przecież cała epoka wzięła nazwę, a który występował w bardzo różnych kontekstach. Nie ma także zgody co do włączenia – bądź nie – rokoka w nurt sztuki późnobarokowej. Nikolaus Pevsner pisał: "Rokoko nie jest odrębnym stylem. Jest to część baroku […]. Różnica pomiędzy barokiem a rokokiem polega na sublimacji. faza późniejsza jest jasna, gdy wcześniejsza jest ciemna; jest delikatna, gdy tamta była potężna; jest radosna, gdy tamta była namiętna. Lecz jest ona równie ruchliwa (mouvemenetée), równie żywa, równie zmysłowa jak barok". Inni znów widzą rokoko jako styl wyrastający z baroku, ale antagonistyczny wobec niego. Tak też przyjmiemy, za Władysławem Tomkiewiczem, w niniejszym artykule. Jan Białostocki na pytanie, czy rokoko jest ornamentem, stylem czy postawą, odpowiedział, że wszystkim naraz. Równocześnie podkreślił, że terminu tego nie należy rozciągać automatycznie na wszystkie zjawiska w kulturze XVIII wieku.
Historia, tło społeczno-kulturowe.
Jak już wspomniano, rokoko wyrosło ze sprzeciwu wobec tego, z czym wiązały się rządy Ludwika XIV. "Wiek XVII, zwany przez historyków „grand siècle” kończył się pod znakiem zachwiania potęgi Francji, która do niedawna była właściwie arbitrem Europy, mocarstwem dyktującym swą wolę dzięki sile militarnej, ekonomicznej i kulturalnej". Zniesienie edyktu nantejskiego doprowadziło do emigracji z Francji ok. pół miliona hugenotów, a w efekcie do osłabienia gospodarczego kraju; byli to bowiem w dużej mierze rzemieślnicy, bankierzy i specjaliści pracujący w manufakturach. Wydarzenia te oraz kolejne wojny doprowadziły do krytyki Króla-Słońce.
Za jego czasów we Francji panował barok w wersji klasycznej, sięgający do wzorów antycznych. Powszechnie obowiązujący styl zaczął jednak napotykać na sprzeciw np. Charlesa Perraulta. Także pod koniec XVII wieku wybuchł spór między "poussinistami" (klasykami, nazywanymi tak od Poussina) oraz "rubensistami" (kolorystami). Ostatnia faza rządów Ludwika XIV stała się więc czasem wzrastających nastrojów antagonistycznych wobec sztuki oficjalnej. Krytykę wzbudzał także dwór wersalski, liczący nawet 10 00 osób i pochłaniający 10% budżetu państwa, zajęty nieustannymi balami i uroczystościami. Z czasem i one stały się bardziej sztywne i etykietalne. Starzejący się władca, pod wpływem markizy de Maintenon, popadł w bigoterię, krępując swobodę życia swojego dworu.
Ludwik XIV zmarł w 1715 roku. Następca tronu został jego prawnuk Ludwik XV, mający wówczas 5 lat. W okresie małoletności nowego króla (do 1723) rządy sprawował Filip Orleański; okres tej regencji uważany jest za pierwszą fazę rokoka. Filip Orleański swoją siedzibę przeniósł do Paryża, co spowodowało powrót dworzan z Wersalu do stolicy i wytworzenie się specyficznego, ożywionego życia towarzyskiego. Patronat nad kulturą intelektualną i artystyczna przeszedł z rąk władcy w ręce arystokracji, burżuazji i intelektualistów. Ze sprzeciwu wobec minionej epoki wyrosła zmiana postawy obyczajowej, wywołana w dużej mierze przez kobiety. "Cały klimat rokoka był podporządkowany pragnieniom kobiety, przez nią, a przynajmniej dla niej był stworzony". Powstawały liczne salony – miejsca finezyjnej, błyskotliwej dyskusji, wymagające od gości wytworności i właściwych form towarzyskich. Towarzyszyło temu rozluźnienie obyczajowe, swoista reakcja na pobożność Ludwika XIV, wyrażająca się choćby w ostentacyjnych związkach pozamałżeńskich Filipa Orleańskiego. Przykład regenta nie mógł pozostać bez wpływu na poddanych. Ta „rozwiązłość” ludzi rokoka, tak krytykowana w późniejszych czasach, wiązała się z chęcią korzystania z radości danej chwili, bo jak stwierdził Beaumarchais, "nie wiadomo, czy świat potrwa trzy tygodnie". Miejsce sztywnych uroczystości zajęły zabawy, taniec, maskarady i liczne "fêtes". Atmosfera rokoka była więc opanowana przez wykwintność, duch erotyzmu i kobiety.
Kres rokoku zadał przybierający na sile klasycyzm, umacniany przez archeologiczne odkrycia starożytnych budowli. We Francji, tradycyjnie przywiązanej do wartości klasycznych, nurt ten propagowała zwłaszcza literatura, z "Encyklopedią" d’Alemberta i Diderota na czele. Za koniec rokoka przyjmuje się wybuch Rewolucji Francuskiej w 1789, jednak już nieco wcześniej pojawiały się znaczące sygnały zmierzchu epoki. Wszak w 1784 roku Jacques-Louis David namalował "Przysięgę Horacjuszy" – sztandarowe dzieło neoklasyczne. Niektórzy artyści kontynuowali twórczość w duchu rokoka, jednak były to jedynie drobne pozostałości po minionej epoce. Takim śladem był też nurt sentymentalizmu.
Sztuka.
Wyrazem nowego stylu życia była sztuka. Zamiast dostojności i pompatyczności pojawia się wyrafinowanie i lekkość, zarówno w dziedzinie architektury, malarstwa, jak i rzemiosła.
Architektura.
W dobie rokoka szczególnie rozwinęła się dekoracja wnętrz. Ich strona zewnętrzna – zwłaszcza w początkowej fazie – nadal utrzymywana była w duchu klasycyzującym bądź późnobarokowym, natomiast pompatyczne wnętrza stały się bardziej kameralne i subtelne. Także skala budowli była inna – miejsce monumentalnych rezydencji zajęły mniejsze "hôtels" (miejskie pałacyki), wille i pawilony parkowe. Atmosfera epoki spowodowała pojawienie się tzw. "maisons de plaisance". Przenosiny dworzan do Paryża spowodowały wznoszenie w stolicy licznych prywatnych rezydencji, do dziś zachowanych w niewielkim stopniu. Około 1740 wzniesiony zostały Hôtel de Soubise, uważany za typowy przykład francuskiego rokoka. Jednak w zakresie architektury rokokowej Francuzów wyprzedzili Niemcy: na początku XVIII wieku powstał Zwinger, a w latach 30. Amalienburg. Budowle z terenów niemieckich charakteryzują się dużo większą dekoracyjnością strony zewnętrznej, niż we Francji. "[...] Rokoko niemieckie wyszło na zewnątrz budynku, podczas gdy francuskie cały kunszt objawiło w dekoracji wnętrz". We Francji nadal stosowano więc klasyczne podziały, więc "architektura w ścisłym tego słowa znaczeniu nie uległa modzie rokoka".
Jednak we wnętrzach nie stosowano już podziałów przy pomocy klasycznych porządków. Ściany dzielono przy pomocy linii falistych, "panneaux" i luster, stosowano sztukaterie, boazerie, plafony; barwy były delikatne i pastelowe. W ornamentyce dominował "rocaille" – motyw przypominający muszle, płomienie i grzebienie, swobodnie formowany, falisty i asymetryczny. Obok niego występowały kwiaty, girlandy, owoce, rośliny i motywy egzotyczne: tzw. "chinoiserie" (motywy chińskie), "japonairie" (japońskie) i "singerie" (motyw z małpami).
Główną część apartamentu stanowiły pokoje pani i pana domu, a zwłaszcza buduar, usytuowany między salonem a sypialnią. Służył pani domu jako miejsce pracy i bawialnia do przyjmowania gości. Buduary najczęściej były urządzone w podobny sposób – z boazeriami, plafonem, małymi obrazkami, lustrem i kominkiem. Meble – biurko, komoda, kanapka, stolik i krzesła – miały wygięte nogi, zdobione intarsją bądź inkrustacją i pastelowymi obiciami.
Także rokokowa architektura sakralna wypowiedziała się głównie we wnętrzach budowli; strona zewnętrza również pozostawała barokowa lub klasycyzująca. Liczba nowych kościołów była mniejsza niż w poprzedniej epoce, zwłaszcza we Francji. Do sztuki rokokowej zaliczane są zwłaszcza kościoły w Bawarii i Frankonii, jednak kwestia włączenia ich w poczet dzieł rokokowych jest niejasna i bywają zaliczane do baroku.
Francja.
W Paryżu tych czasów pojawiło się wielu artystów cudzoziemskich. Jednym z nich był Gille-Marie Oppenort (1672–1742), który położył podwaliny pod nowy styl, zwany stylem Regencji, będący wstępem do rokoka. Artysta ten w znacznym stopniu zredukował podziały architektoniczne we wnętrzach, zastępując je podziałami ramowymi. Te "panneaux" wypełniał scenami figuralnymi. Taki sposób dekoracji zastosował w paryskim Palais-Royal (wnętrza niezachowane), stwarzając zarazem wzorzec i początek nowego stylu. W tym samym okresie działał Robert de Cotte (1656–1735), działający w podobnym kierunku. O upowszechnieniu tych tendencji zadecydował Juste-Aurèle Meissonnier (1695–1750), autor wzorników ornamentalnych, propagujących w całej Europie rokokową ornamentykę, opartą na motywach kapryśnych, giętkich i asymetrycznych, lekkich i drobnych. Wreszcie w dobie dojrzałego rokoka działał Germain Boffrand (1667–1754), tworzący budynki o monumentalizujących, zaczerpniętych ze stylu Ludwika XIV fasadach i typowo rokokowych, wytwornych wnętrzach. Jako architekt księcia Lotaryngii Stanisława Leszczyńskiego, w Nancy przy placu Stanisława ("place Stanislas") wzniósł pałac, katedrę i gmachy państwowe o formach baroku klasycznego. W Paryżu zaprojektował wnętrza Hôtel Montmorency i Hôtel Soubise.
Jacques-Ange Gabriel (1699–1782) zaprojektował Place de la Concorde (Plac Zgody) w Paryżu oraz "Petit Trianon" ("Mały Trianon") w parku wersalskim. Ta budowla została wzniesiona na polecenie Ludwika XV dla markizy de Pompadour w latach 1762–1764, jednak zmarła ona zanim zdążyła w niej zamieszkać. Wprowadziła się do niej jej następczyni, Madame du Barry; było to także ulubione miejsce królowej Marii Antoniny, żony Ludwika XVI. Jest to budynek wyraźnie klasycyzujący, na planie czworoboku, zwarty, powściągliwy, pozbawiony dekoracji rzeźbiarskiej. Posiada dwie fasady: od ogrodu i dziedzińca. Obie mają niewielki ryzalit środkowy, dzielony przy pomocy czterech kolumn korynckich (od ogrodu) i czterech pilastrów (od dziedzińca), wspierających belkowanie z balustradą.
Podkreślana była już kwestia klasycyzujących elewacji budowli; zjawisko to nasiliło się pod koniec rządów Ludwika XV i, co więcej, zaczęło obejmować także wnętrza. Druga połowa XVIII wieku to czas nasilonych badań nad starożytnością, co znalazło odbicie także w sztuce, klasycyzującej również pod wpływem znudzenia rokokowymi, wyszukanymi formami.
Kraje niemieckie.
W krajach niemieckich architektura rokokowa rozwinęła się bujnie.
W Saksonii zaraz na początku XVIII wieku, w latach 1711–1722, architekt Matthäus Daniel Pöppelmann (1662–1736) wzniósł pałac Zwinger (Drezno). Jest to założenie na planie zbliżonym do kwadratu, z dostawionymi do dwóch boków mniejszymi prostokątami zakończonymi półkoliście. Tak ukształtowany plac otaczają niskie galerie; jedynie od strony północnej w XIX wieku dostawiono nową budowlę. Galerie przeprute są dużymi oknami i bogato zdobione rzeźbiarsko. Choć Zwinger powszechnie zaliczany jest do dzieł rokokowych, wręcz podręcznikowych, to Adam Bochnak napisał o nim: "Całość przez swoją lekkość bliska jest już rokoka, ale z uwagi na symetrie motywów dekoracyjnych nie można jej jeszcze w ścisłym tego słowa znaczeniu nazwać rokokową. Końcowa data robót Pöppelmanna przy Zwingerze, rok 1722, nieco zresztą wyprzedza pierwsze projekty Meissonniera, które styl ten zainicjowały".
Początki rokoka w Bawarii łączy się z Josephem Effnerem (1687–1745), a przede wszystkim z François de Cuvilliés (1695–1768), autorem przebudowy pałacu elektorskiego (Rezydencja) w Monachium. Cuvilliés wykonał wnętrza pałacu, a zwłaszcza tzw. Reiche Zimmer (1730–1733), pozbawione podziałów architektonicznych. Przy rezydencji wybudował także teatr (Residenztheater) z pełną przepychu dekoracją rokokową. Jeszcze z końcem XVII wieku zaczęła powstawać letnia rezydencja elektora zwana Nymphenburg, która stała się całym kompleksem parkowo-ogrodowym. Na jego terenie Cuvilliés wzniósł dla księżnej Marii Amalii pałacyk Amalienburg (1734). W jego centrum znajduje się owalna sala z kopułą, będącą od zewnątrz niewielkim tarasikiem. O ile strona zewnętrzna budynku jest dość skromna, o tyle wnętrza dekorowane są niezwykle bogato. Nawet kuchnia została ozdobiona – co prawda nie stiukami, ale fajansowymi kaflami z Holandii, malowanymi we wzory kwiatowe i chińskie.
Wśród architektów wznoszących w Bawarii kościoły na czoło wysunął się Dominikus Zimmermann (1685–1766), autor kościołów w Steinhausen an der Rottum (1727–1733), Günzburgu (1736–1739) i Wies (1746–1754). W Steinhausen i Wies zastosował plan oparty na elipsie, w Günzburgu – plan podłużny. Najważniejszym dziełem Zimmermanna i zarazem jednym z najistotniejszych dzieł architektury w Niemczech, jest kościół pielgrzymkowy w Wies. Z zewnątrz skromny, o dość ciężkiej bryle, z fantazyjnymi, nieregularnymi oknami. Do owalnej części głównej przylega wydłużone prezbiterium. Niezwykle obfita dekoracja, pokrywająca ściany, ołtarze, kapitele, ambony i inne elementy wnętrza, "sprawiająca czasem wrażenie przesadnej sztukateria rocaille, „dematerializuje” formę architektoniczną". Niemal w tym samym czasie, bo trzy lata wcześniej, Balthasar Neumann (1687–1753) rozpoczął budowę kościoła w Vierzehnheiligen. Architekt posłużył się dość skomplikowanym planem, a silnie wertykalizującą fasadę ujął w dwie wieże.
Rządzący w Prusach Fryderyk II w miejsce dotychczasowej architektury palladiańskiej zaszczepił rokoko. Dla niego Georg Wenzeslaus von Knobelsdorff (1699–1753) wzniósł w latach 1745–1747 pałac Sanssouci w Poczdamie – parterową budowlę o elewacjach dzielonych pilastrami przechodzącymi w atlanty i oknami sięgającymi podłogi. W centralnej części usytuowano okrągły salon ze spłaszczoną kopułą. Dekoracja wnętrz jest zróżnicowana, od klasycyzującej po rokokową. Tę ostatnią reprezentują: Pokój Woltera, Pokój Koncertowy i Biblioteka. Równocześnie na terenie posiadłości wzniesiono tzw. "Neue Kammern", pierwotnie oranżerię oraz pawilon chiński na planie koła, zdobiony z zewnątrz figurami Chińczyków i kolumnami imitującymi palmy. Pawilon został wybudowany według projektu Johanna Gottfrieda Büringa w latach 1754–1757.
Rosja.
Do Rosji rokoko w architekturze świeckiej wprowadził Bartolomeo Rastrelli (1700–1771); w architekturze sakralnej nurt ten pojawił się już wcześniej – w 1720 podjęto budowę klasztoru i cerkwi Aleksandra Newskiego według projektu Teodora Schwertfegera. Z niewyjaśnionych przyczyn rozebrano je już w 1755 roku i o ich wyglądzie świadczy jedynie zachowany do dziś model zabudowań, zgodnie z którym fasada świątyni pozbawiona jest zupełnie typowych elementów cerkiewnych. Niewykluczone więc, że właśnie to wpłynęło na decyzję o zburzeniu. Większość dzieł Rastrellego została zniszczona lub przebudowana. Jego jedyną zachowaną świątynią jest cerkiew św. Andrzeja w Kijowie z lat 1747–1748, łączącą elementy bizantyńskie i barokowe z rokokowymi wieżyczkami.
Polska.
Po okresie wyniszczającej państwo wojnie domowej nastał czas stabilizacji politycznej i gospodarczej, w związku z czym zaczęto większą rolę zwracać na nową sztukę. Za pierwszy przejaw rokoko w Rzeczypospolitej należy uznać zamówienie między rokiem 1732 a 1735 przez Zofię Sieniawską i jej męża Augusta Czartoryskiego u Juste-Aurèle Meissonniera wykonanie dekoracji, plafonu, boazerii, supraportów i mebli do Złotego Salonu w swoim Pałacu w Puławach (zachowane fragmenty są w muzeum w Jędrzejowie). Drugie rokokowe wnętrze zamówił także u Meissonniera marszałek Franciszek Bieliński i umieścił w swoim pałacu w Warszawie. Wkrótce dekoracje rokokowe zaczęto wykorzystywać w architekturze. W 1737 roku w Wilnie wybuchł pożar, który zniszczył część miasta, w związku z czym zaczęto wkrótce odbudowę. Jednym z najważniejszych architektów był Jan Krzysztof Glaubitz (ok. 1700–1767), z pochodzenia Ślązak, który w Wilnie wzniósł kościół św. Katarzyny, stanowiący dzieło przejściowe między barokiem a rokoko. Kolejne jego dzieło to fasada kościoła Misjonarzy z lat 1752–1754 oraz brama klasztoru Bazylianów. Prawdopodobnie jego autorstwa był także kościół Bazylianów w Berezweczu, o falistej fasadzie, tworzącej bogate efekty światłocieniowe. 
Z nurtem rokokowym można też wiązać prace Franciszka Placidiego.
Architekturę rokokową w Polsce tego okresu reprezentują też:
Malarstwo.
W malarstwie pojawiła się stylistyka zupełnie inna od barokowej. Zmieniła się tematyka, technika, barwy, format. Obrazy były malowane lekko i finezyjnie; kolorystyka jest jasna. Nadal powstawały obrazy mitologiczne, ale najczęściej zamiast Zeusa, Hery i Ateny, pojawiali się bogowie miłości: Afrodyta i Eros oraz Dionizos. Dominowała jednak tematyka związana z zabawami i wydarzeniami towarzyskimi na łonie natury, z bohaterami w strojach dworskich (tzw. "fête galante"), bądź pasterskich (tzw. "fête champêtre"). Malowano także maskarady, widowiska teatralne, sceny z "commedia dell'arte" i przedstawienia o podtekstach erotycznych. Popularnością cieszył się portret, różny od barokowego, zdominowany przez wizerunki kobiet. Był bardziej intymny, często niewielkich rozmiarów i wykonywany m.in. pastelami.
Francja.
Wiek XVIII w malarstwie francuskim otworzył Antoine Watteau (1684–1721), tworzący głównie sceny parkowe, takie jak jedno z głównych dzieł w jego dorobku: "Odjazd na Cyterę" (znany w dwóch wersjach – jedna obecnie jest w Luwrze, druga w Berlinie). Ukazuje on wyjazd na wyspę miłości. Pary, czasem z pewnym ociąganiem, wsiadają do łodzi, które mają je tam zawieźć. Otacza ich typowa dla tego malarza roślinność: wysokie, czasem lekko zbrązowiałe, swobodnie rosnące drzewa, tak różne od wówczas obowiązujących geometrycznych ogrodów, a przypominające popularne za jakiś czas ogrody angielskie. Mimo pozornej beztroski i idylli, z obrazów Watteau przebija nastrój melancholii i zadumy. Nostalgiczny jest choćby bohater płótna "Gilles", jeden z wielu aktorów, jakich przedstawił Watteau.
Styl Watteau naśladowali liczni artyście, m.in. jego uczeń Jean-Baptiste Pater (1696–1736). Zyskał on popularność właśnie dzięki kontynuowaniu maniery mistrza w licznych, niewielkich obrazkach ukazujących "fête galante". Podobnie malował Nicolas Lancret (1690–1743), obrazujący życie wyższych sfer w scenach zabaw, tańców (malował m.in. słynna wówczas balerinę Camargo) i śniadań po polowaniu.
Za malarza najbardziej typowego, symbol rokoka, uważany jest François Boucher (1703–1770), młodszy o pokolenie od Watteau. Choć podejmowali podobne tematy, to w różny sposób. Boucher malował mniej malarsko, a bardziej linearnie. "U Watteau wrodzona wytworność, u Bouchera wyuczona elegancja. U Watteau swoboda układu, U Bouchera schemat kompozycyjny. Watteau jest pełen wdzięku, Boucher tylko – szykowny. Stosunek tych dwóch obrazów do siebie jest podobny jak żywego kwiatu do kwiatu kunsztownie i zgrabnie sformowanego z bibułki i drutu". Boucher tworzył dzieła typowo salonowe, dostarczające satysfakcji publiczności i autorowi, pełne wirtuozerii, ale i prostsze w odbiorze od obrazów Watteau. Jako malarz markizy de Pompadour, szybko zyskał popularność i zaszczyty (dyrektor Królewskiej Akademii, malarz nadworny). Jego obrazy przesycone były zmysłowością, frywolnością, a nawet erotyką. Pod płaszczem scen mitologicznych ukazywał współczesnych sobie bohaterów – np. roznegliżowane damy jako Wenus, Kalisto albo Diana. Właśnie kobiety były najczęściej przedstawiane przez Bouchera, także w licznych portretach. Był artystą wszechstronnym, uprawiającym malarstwo olejne, pastelowe i grafikę; urządzał uroczystości dworskie i przedstawienia teatralne, wykonywał dekoracje, wzory dla rzeźbiarzy i złotników, projektował różnorodne przedmioty.
O ile Watteau reprezentował pierwszą fazę rokoka, Boucher dojrzałą, to Jean-Honoré Fragonard (1732–1806) należał już do fazy schyłkowej. Pozostał malarzem rokokowym nawet mimo rodzącego się za jego czasów klasycyzmu. Uczeń Bouchera, podejmował podobne tematy. W jego dziełach nasiliła się atmosfera erotyzmu, występująca często w scenach niby niedyskretnie podglądniętych (np. "Szczęśliwi kochankowie" z obejmującą się, nagą parą, "La chemise enlevée" ("Zdjęta koszula") z Amorem ściągającym strój Wenus czy "Dziewczynka igrająca z pieskiem", w którym naga dziewczynka bawi się ze swoim pupilem). Także w jednym z jego najbardziej znanych dzieł, "Huśtawce", obecna jest ta frywolność (wszak dzięki huśtawce młodzieniec może zajrzeć pod suknię młodej dziewczyny). Obraz jest niezwykle lekki, wdzięczny, ukazujący przelotną chwilę.
Inny od wymienionych tu trzech malarzy charakter miała twórczość Jeana Chardina (1699–1779), tworzącego dzieła o tematyce charakterystycznej bardziej dla Holandii niż Francji: martwe natury i sceny z życia mieszczan. "W epoce zewnętrznej, rzec można powierzchownej, na elegancję obliczonej, dekoracyjnej sztuki rokoka jest Chardin samotnym realistą, apostołem prawdy". Ta prostota objawiała się w przedstawieniach zwykłych wydarzeń: matka podająca dzieciom posiłek, gospodyni wracająca z zakupów, praczka, uczące się dziecko.
Pojawia się z czasem i prąd moralizatorski. Jak i poprzedzające rokoko epoki, tak i ono kończy się swego rodzaju rachunkiem sumienia i nawoływaniami Rousseau o zmianę zepsutego życia i wzorowanie się na mieszczaństwie i ludzie. To właśnie te niższe warstwy stały się głównym bohaterem moralizatorskich dzieł Jean-Baptiste’a Greuze’a (1725–1805), takich jak "Rozbity dzbanek", "Zaślubiny na wsi" czy "Ojciec czytający dzieciom Biblię". Dzieła te, choć popularne w epoce (w przeciwieństwie do Chardina), tak jak obrazy Bouchera (a nie Watteau), wydają się być sztuczne, przesadnie łzawe, sentymentalne i sztuczne.
Wielka Brytania.
Rokoko zaznaczyło swoją obecność także w malarstwie angielskim, zwłaszcza portretowym. Jednym z dwóch najważniejszych reprezentantów tego gatunku był Joshua Reynolds (1723–1792). Wszechstronnie wykształcony, w sposób systematyczny oddawał się swojemu zajęciu, tworząc rozliczne wizerunki wyższych sfer. Tę sama tematykę podejmował Thomas Gainsborough (1727–1788), ale nieco inaczej. Zamiast gruntownych studiów nad dawnymi mistrzami, jak Reynolds, Gainsborough studiował naturę. Zamiast starannego wykańczania obrazów, podobnie do Reynoldsa, wolał posługiwać się lekkimi dotknięciami pędzla, pozostawiającymi wrażenie pewnej szkicowości.
Zgoła inaczej przedstawia się dorobek Williama Hogartha (1697–1764), w którym autor szydził z rokokowego stylu życia i upadku moralności. Nie malował dla rozrywki arystokracji, ale ku pouczeniu mieszczaństwa. W cyklach "Życie ulicznicy", "Dzieje młodego rozpustnika" i "Modne małżeństwo" ośmieszał rozwiązłość, pijaństwo i inne wady. W składającym się z sześciu obrazów "Modnym małżeństwie" ukazał losy pewnego małżeństwa, rozpoczynające się "Kontraktem małżeńskim", w którym młoda para siedzi obok siebie wyraźnie niezainteresowana tym wydarzeniem. Kolejny obraz to "Śniadanie" przedstawiający małżonków zmęczonych po niespokojnej nocy. Pies wyciąga panu domu z kieszeni czepek, w pokoju panuje nieład, a duchowny wychodzi oburzony. Dalej następuje "Wizyta u szarlatana", zajmującego się leczeniem chorób wenerycznych, a na kolejnych trzech obrazach zabójstwo pana przez kochanka jego żony oraz jej samobójstwo.
Włochy.
We Włoszech elementy sztuki rokokowej można odnaleźć w malarstwie pejzażowym. Francesco Guardi (1712–1793) malował początkowo rokokowe bale i koncerty, ale ostatecznie zdecydował się na weduty, zwłaszcza weneckie. W późniejszej twórczości skłaniał się coraz silniej ku nastrojowości i odejściu od ściśle fotograficznego odtwarzania wyglądu miasta. Pejzaże sentymentalne tworzyli Marco Ricci (1676–1729) i Alessandro Magnasco (1667–1749).
Polska.
Malarstwo rokokowe, obecne w Polsce od czasów Augusta Mocnego, tworzyli głównie obcy przybysze, podczas gdy artyści miejscowi pozostali w nurcie późnego baroku lub skłaniali się ku klasycyzmowi Marcella Bacciarellego. Swoją obecność w Polsce zaznaczył przede wszystkim Jean Pierre (Jan Piotr) Norblin (1745–1830), sprowadzony w 1774 roku przez Czartoryskich. Obok "fête galante" w stylu Watteau, Norblin tworzył liczne rysunki i obrazy dokumentujące bieżące wydarzenia w kraju, różne typy ludzkie i sceny rodzajowe. W Polsce przebywali także: Giovanni Battista Lampi (1751–1830), autor portretów i Giuseppe Grassi (1758–1838). Spośród polskich artystów w niektórych dziełach wykazywali związki z malarstwem rokokowym Kazimierz Wojniakowski (1771–1812), Jan Bogumił Plersch (np. teatr w Pomarańczarni), Walenty Żebrowski oraz brat Paschalis Wołos.
Rzeźba.
Rzeźba dość późno poddała się wpływom rokoka. Tworzono głównie rzeźby niewielkich rozmiarów, kamienne lub drewniane, także z porcelany (o tym niżej, w rozdziale o rzemiośle artystycznym). Charakteryzowały się one silną dynamiką i elegancją.
Francja.
We Francji ten styl zaznaczył się dopiero w drugim trzydziestoleciu; nawet mimo tego popularności nie tracił klasycyzm. Rokoko obecne było przede wszystkim w rzeźbie świeckiej, służącej dekoracji wnętrz, rzadziej ogrodów. Po śmierci Le Bruna w 1690 rzeźbiarze uwolnieni od jego dyktatorskiej woli zaczęli tworzyć w dotąd zabronionym nurcie berninizmu, charakteryzującym się wyraźną ekspresją. Pewnych oznak rokoka dopatruje się w twórczości Guillaume’a Coustou (1677–1746), autora posągu Marii Leszczyńskiej jako Junony. Jego uczniem był Edmé Bouchardon (1698–1762), którego "Amor wycinający łuk z maczugi Herkulesa" (1750), mimo rokokowego tematu, otrzymał klasycyzującą formę. Jean-Baptiste Pigalle, skłaniający się w późniejszej fazie swojej twórczości ku klasycyzmowi, na początku tworzył w stylu rokoka niemal zupełnie pozbawionym nalotów baroku ("Wenus", "Merkury", popiersie madame de Pompadour). Étienne Maurice Falconet (1716–1791) z jednej strony tworzył marmurowe grupy rzeźbiarskie, a z drugiej małe figurki porcelanowe (przez prawie 30 lat kierował manufakturą porcelany w Sèvres), charakteryzujące się lekkością, wdziękiem i wysmukłymi proporcjami. Równocześnie był autorem barokowego w charakterze pomnika Piotra I w Sankt Petersburgu, tzw. "Miedzianego Jeźdźca" (1777), przedstawiającego cara zasiadającego na wspiętym koniu na skale. Także powszechnie zaliczany do nurtu rokoka Jean-Antoine Houdon (1741–1828) przynależał do niego tylko po części, już w młodości tworząc dzieła klasycyzujące. Jego seria popiersi zapowiada już raczej XIX-wieczny realizm.
Kraje niemieckie.
W przeciwieństwie do Francji, gdzie dominowała rzeźba świecka, w niemieckich krajach katolickich dominowała rzeźba sakralna. W 1. połowie XVIII wieku na czoło twórczości w krajach habsburskich wysunął się Georg Raphael Donner (1693–1741), łączący w swoich dziełach elementy barokowe, rokokowe i klasyczne. Autor posągu konnego ze św. Marcinem, fontanny z alegorią Dunaju czy Opłakiwania Chrystusa, wywarł duży wpływ na XVIII-wieczną rzeźbę niemiecką. Zjawiskiem charakterystycznym dla środowiska niemieckiego był swoisty nawrót do form późnego gotyku, widoczny m.in. u Paula Egella (1691–1752). Jego grupa postaci z ołtarza w katedrze w Hildesheim jest niemal po gotycku ciosana. Podobne cechy, ale w wydaniu bardziej „zrokokizowanym”, prezentuje twórczość Ignaza Günthera (1725–1775). Około 1762 wyrzeźbił posągi do kościoła w Rott am Inn – wysmukłe postacie w ciężkich szatach. Dla kościoła św. Piotra i Pawła w Weyarn stworzył grupę Zwiastowania, z drewna, polichromowaną (1764). Młodszy z braci Asamów, Egid Quirin (1692–1750) zajmował się głównie rzeźbą i sztukatorstwem. Jako przedstawiciel baroku, do swoich dzieł wprowadzał pewne elementy rokokowe, co widać choćby w posągach aniołów z kościoła w Osterhofen (1732).
W zakresie rzeźby świeckiej na południu Niemiec działał Ferdinand Tietz (Dietz) (ok. 1708-ok. 1780). Jego "Porwanie Prozerpiny", choć oparte na pomyśle Berniniego, to ma typowo rokokowy taneczny wdzięk i elegancję. Głównym rokokowym rzeźbiarzem Saksonii był Gotfried Knöffler (1713–1779), autor niezachowanych rzeźb z belwederu w Dreźnie i fontann.
Polska.
Rzeźba rokokowa dotarła do Polski późno, głównie z Austrii i Bawarii za pośrednictwem Czech i Śląska. Realizowana tematyka była głównie sakralna, a materiałem drewno. Podobnie jak w krajach niemieckich, rokoko wkraczało stopniowo, współistniejąc z innymi nurtami. W połowie XVIII wieku istniało kilka izolowanych i różniących się od siebie szkół artystycznych. Można je podzielić na mniej samodzielne: Kraków, Poznań i Gdańsk, oraz bardziej oryginalne: Lwów, Warszawa i Wilno. W Krakowie działał Antoni Frąckiewicz (zm. 1741), tworzący długo w manierze barokowej; dopiero jego święci z kościoła w Imbramowicach i przede wszystkim zespół z kolegiaty w Kielcach wykazują związki z rokokiem. Najważniejszą jednak osobistością tego ośrodka rzeźbiarskiego był Wojciech Rojewski, którego dziełem są wielkie wnętrza kościoła Bożogrobców w Miechowie czy Paulinów na Skałce w Krakowie. Innym ważnym artystą był anonimowy twórca rzeźb w kościele Bożego Ciała w Krakowie. W okolicach Poznania działali Augustyn Szeps (fontanna Neptuna na Rynku w Poznaniu, kościół w Obrze, kościół Bernardynów w Poznaniu). Środowisko artystyczne z Wielkopolski wprowadziło też specyficzny typ wystroju w kościołach zakonu reformatów (także na Mazowszu, Woźnikach i Podlasiu np. w Boćkach). W środowisku związanym z Gdańskiem najważniejszym rzeźbiarzem tego okresu był Jan Henryk Meissner twórca pomnika Augusta III w Dworze Artusa, figur w ołtarzu głównym we Fromborku. Inne ważne dzieła tego ośrodka to ołtarz w kaplicy kościoła w Piasecznie. Podobne ołtarze powstały także w Małopolsce w kościołach w Tuchowie i w Przyłęku. Ważne realizacje to także ołtarz św. Józefa w kościele św. Jakuba w Toruniu i tego samego świętego w kościele św. Jana także w Toruniu oraz wystrój Kościoła Jezuitów w Grudziądzu o charakterze chińskim (Chinoiserie). Najbardziej złożone środowisko artystyczne powstało w Warszawie. Tworzył tu Jan Jerzy Plersch, który stworzył dekorację rzeźbiarską elewacji Zamku od strony Wisły, dwa ołtarze w kościele Pijarów w Łowiczu, ołtarz w kolegiacie w Łowiczu i wspaniały nagrobek Jana Tarły w kościele Pijarów w Warszawie (potem u Jezuitów, zniszczony w 1944 r., zrekonstruowany w 2010 r.), ambona w kościele Wizytek (najciekawsza oprócz ambony u Karmelitów w Przemyślu) i dekorację na zwieńczeniu fasady tego kościoła. Artysta ten stworzył też rzeźbę "Flora" w Ogrodzie Saskim i Zaślubiny z kościoła Karmelitów w Warszawie. Pod wpływem Plerscha tworzył też w ośrodku warszawskim Franciszek Antoni Vogt (zwieńczenie ambony w Łowiczu). Ważnym twórcą tego ośrodka był także Jan Chryzostom Redler (figury i wazy w ogrodzie w Białymstoku i atlanty oraz Rotator przy schodach w pałacu, zwieńczenia na bramach pałacu w Radzyniu Podlaskim, elewacja ogrodowa tego pałacu, zwieńczenie Oranżerii). W Warszawie tworzył też Pierre de Coudray (pomnik hetmana Czarnieckiego w Tykocinie) oraz artyści tworzący interesujące nagrobki rokokowe w Warszawie. Odgałęzieniem ośrodka warszawskiego było środowisko artystyczne na Warmii (np. ołtarze główne we Fromborku i Nowym Mieście). W Wilnie rokokowe wnętrza rzeźbiarskie powstały w kościołach św. Jana autorstwa brata Michała Schicka (zachowane częściowo), św. Ignacego (nieistniejące), w kościele w Drui i jedne z najwspanialszych w Rzeczypospolitej wnętrz rokokowych w kościele św. Katarzyny w Wilnie. Ze środowiskiem wileńskim związane są także realizacje w kościele w Sejnach, u Franciszkanów w Drohiczynie, w Dąbrowicy na Wołyniu, w Berezie Kartuskiej i u Kartuzów w Gidlach. W niezwykle oryginalnym ośrodku lwowskim artyści tworzyli rzeźby cechujące się poruszeniem postaci, wytwornością i obfitością drapowanych szat. Artyści tego ośrodka tworzyli na znacznych obszarach Rzeczypospolitej i jego twórcy pozostawili swoje działa w tak dalekich od siebie miejscach jak Boćki na Podlasiu (autor to Sebastian Fesinger), Pińsk, Kijów, Kielce, Warszawa ("Ecce Homo" u Dominikanów). Jednym z twórców był Maciej Polejowski, tworzący od 1760, a w stylu rokokowym od lat 70. Pozostawił po sobie dzieła w nawet odległych od Lwowa miejscach – Sandomierzu (w katedrze ołtarze i figury), Opatowie (anioły z ołtarza głównego, niemal roztańczone). Oprócz niego działał Antoni Osiński, w niewielkim stopniu przynależny do rokoka. Podobnie jak u Polejowskiego, tak i u niego występują ostro cięte szaty. Tworzył w Leszniowie, Zbarażu, Leżajsku i Nawarii. Rzeźbiarzem typowo rokokowym był Jan Jerzy Pinzel, tworzący głównie w kamieniu (np. grupa na elewacji katedry św. Jura we Lwowie, wnętrza kościoła w Horodence, dekoracja Ratusza w Buczaczu). Z ośrodkiem lwowskim łączony jest też nagrobek Amalii Mniszchowej w kościele św. Marii Magdaleny w Dukli, rzeźby na balustradzie kościoła Franciszkanów w Przemyślu, ołtarz w Hodowicy, a także lewy ołtarz w kościele Bernardynów w Leżajsku. Z wnętrz świeckich tego okresu zachowała się dekoracja Pałacu w Ciążeniu.
Rzemiosło artystyczne.
Rokoko silnie oddziałało na rzemiosło artystyczne, a zwłaszcza na meble, elementy wyposażenia wnętrz i porcelanę.
Lekkie, łatwe do przesuwania mebelki rokokowe przeciwstawiły się ciężkim i masywnym meblom z czasów Ludwika XIV. Wykorzystywano głównie drewno mahoniowe i bukowe, najpierw pokrywane lakierem, a z czasem fornirem, laką i intarsjowane. Chińska laka stała się szczególnie modna od XVII wieku, na fali ogólnej popularności chińszczyzny. Ze względu na jej koszt w Europie prowadzono próby wykonania imitacji laki. Sukces osiągnęli w 1730 roku bracia Martin, od których nazwiska wynalazek nazwano "vernis martin".
Zwiększone zapotrzebowanie na wykwintne meble spowodowało powstanie zawodu ebenisty – stolarza wyspecjalizowanego w wytwarzaniu mebli zdobionych intarsja, inkrustacją i fornirem hebanowym (właśnie od hebanu pochodzi nazwa profesji). Do takich właśnie ebenistów należał Charles Cressent (1685–1768), działający w okresie regencji nowator, w dużej mierze wyzwalający meble ze stylu Ludwika XIV. Nadal wyścielane tkaniną meble zyskały na lekkości, opływowości kształtów. Popularne były różne rodzaje krzeseł i foteli. Pojawiły się tzw. markizy, "duchesse" i sofy. Stoły i stoliki miały rzeźbione dekoracje, esowate nogi i blaty o falistych krawędziach. Używano także tzw. konsoli – przyściennych, wąskich stolików z dwoma lub jedna nogą, na których stawiano zegary, a nad nimi lustro. Dalej we wnętrzach znajdowały się toaletki ("poudreuse") – stolik z szufladkami i lustrem oraz różne inne pomocnicze stoły, w tym biurka, sekretery i sekretarzyki. Właśnie w meblach służących do pracy specjalizował się Jean-François Oeben (1731–1763). Popularne były komody w kilku typach, szafy, szafki-kątówki wstawiane do kąta i serwantki – szafki oszklone z trzech stron, służące do trzymania różnych bibelotów.
Po okresie regencji zanikły wielkie barokowe łoża z baldachimem na czterech słupach, ustępując miejsca łóżku, nadal z baldachimem, ale już bez słupów. Około 1750 pojawił się typ "à la turque" i "à la polonaise". Posługiwano się także ekranami, stawianymi przed paleniskiem kominka i parawanami oraz – na szeroką skalę – lustrami. Do oświetlenia używano głównie kinkietów, w większych salach także żyrandoli.
Rokoko to okres niezwykłej popularności porcelany, z której wyrabiano przedmioty codziennego użytku (np. guziki), zastawy stołowe oraz figurki. W XVII i na początku XVIII wieku porcelanę sprowadzano z Chin, co decydowało o jej wysokiej cenie. Próby wytworzenia porcelany na gruncie europejskim zostały uwieńczone sukcesem Johanna Friedricha Böttgera w 1709 roku i założeniem rok później manufaktury porcelany w Miśni. Jej produkty nazywane były porcelaną saską lub miśnieńską. Po Böttgerze fabryką kierował malarz Höroldt, a od 1731 roku Johann Joachim Kändler (1706–1775). Kändler wprowadził wiele zmian i doprowadził manufakturę do szczytu rozwoju. Stopniowo rezygnował z tematyki chińskiej, zastępując ją rodzajową i pejzażową. Po całej Europie rozchodziły się figurki jego projektu, składające się zazwyczaj z dwóch postaci w scenie pasterskiej, z "commedia dell’arte" albo w tańcu.
Natomiast we Francji, w manufakturze w Vincennes, posługiwano się tzw. porcelaną miękką. Rok przed likwidacją tej fabryki, w 1751, wynaleziono biskwit. W 1752 produkcję przeniesiono do Sèvres. Patronat nad manufaktura objęła Madame Pompadour. W przeciwieństwie do Miśni, tutaj wytwarzano głównie wielofiguralne sceny mitologiczne. Twardą porcelanę wytwarzano dopiero w 1756 w Saint-Yrieix koło Limoges po odkryciu tam złóż kaolinu, a następnie i w Sèvres.
Literatura.
Rokoko to również kierunek w literaturze uznawany za odmianę schyłkowego baroku, powstały we Francji w XVIII w.. Nazwa ta stosowana była najpierw do określania stylu w sztukach plastycznych i architekturze, a następnie używana także w odniesieniu do zjawisk literackich, w których przejawiały się tendencje analogiczne do występujących w plastyce. Znalazły one wyraz w zainteresowaniu sferą przeżyć osobistych i kameralnych, erotyzmem, wysublimowaną elegancją życia środowisk dworskich. Zarówno w życiu, jak i w sztuce, którą traktowano jako formę wyrafinowanej zabawy, głównymi wartościami estetycznymi były wdzięk i smak. Wprowadziło odmienne od klasycznego rozumienie pojęcia gustu, czyli smaku. Jego przymiotami są czułość, delikatność, trafność. Czułość staje się dyspozycją władz emocjonalnych człowieka stojącego na wysokim poziomie intelektualnym, zmniejszająca natężenie reakcji emocjonalnych, pojawiających się gwałtownie, często prymitywnych. Czułość zawierająca „tkliwość” i delikatność potrafi wydobyć najbardziej wyrafinowane piękności. Szczególny akcent położony został właśnie na trafność jako przymiot smaku. Pomaga on dokonać odpowiednich wyborów co do obrazów i myśli.
Rokokowe ideały realizowały się w takich gatunkach, jak: anakreontyk, epigramat, salonowa komedia, rokokowa odmiana sielanki, a także w formach opartych na grze intelektualnego dowcipu, zaskakujących pointach, m.in. w powiastce filozoficznej i eseju. w Polsce rokoko literackie przejawiało się m.in. w twórczości Franciszka Dionizego Kniaźnina i Tomasza Kajetana Węgierskiego.
Muzyka.
Pojęcie rokoko w muzyce kojarzy się przede wszystkim z twórczością klawesynistów francuskich, natomiast wobec kompozytorów niemieckich używa się pojęcia styl galant i zalicza doń kompozytorów: Georg Philipp Telemann, Johann Mattheson, Georg Christoph Wagenseil, Georg Matthias Monn, Domenico Scarlatti, Johann Christian Bach, Giovanni Battista Sammartini, Giovanni Battista Pergolesi, młody Joseph Haydn i Wolfgang Amadeus Mozart. Jak pisze Danuta Gwizdalanka w "Historii muzyki":
"Granica pomiędzy muzyką zwaną galant i rokoko jest płynna. Oba style cechuje upodobanie do miniaturowych form i obfitej ornamentacji oraz dominacja homofonii. (...) Słuchacz oczekiwał od muzyki, że będzie przyjemną i elegancką rozrywką. Fugę, która wymagała uważnego wsłuchiwania się w kilka głosów, uważał za zbytecznie trudną. Bardziej odpowiadała mu ładna melodia z przejrzystym akompaniamentem, zbudowana z krótkich, powtarzanych fraz. Nie gustowano w patetycznym śpiewie, tak cenionym przez poprzednie pokolenia. Preferowano muzykę urozmaiconą, ale bez przesadnej emfazy. Przejrzysty, homofoniczny styl galant, który odpowiadał takim upodobaniom, stworzył więc opozycję wobec „pedantycznego” stylu barokowego, utożsamianego z kontrapunktem".
Styl ten , uważany za okres przejściowy między barokiem a klasycyzmem. "Wyraźnie osłabła wtedy potrzeba stosowania wyszukanych technik i monumentalnych form. Kompozytorzy nie rezygnowali wprawdzie z innowacyjności – jest to okres bardzo wielu nowości, ale twórczość ich nie zajęła miejsca zbyt prestiżowego w tradycyjnej historii „muzyki poważnej”, gdyż miała popularniejszy, a czasem wręcz rozrywkowy charakter". 

</doc>
<doc id="97937" url="https://pl.wikipedia.org/wiki?curid=97937" title="Snickers">
Snickers

Snickers – baton z nugatem, orzeszkami ziemnymi w karmelu i czekoladzie produkowany przez Mars. Stworzył go Franklin Clarence Mars w 1930 roku. Został nazwany w ten sposób na cześć ulubionego konia rodziny Mars w tamtym okresie, który zmarł na dwa miesiące przed premierą batonika. 
Wprowadzenie na rynek Snickersa wywołało wiele kontrowersji ze względu na cenę, jaka została ustalona. W tym czasie większość słodyczy sprzedawano za 5 centów, natomiast Snickersa oferowano po 20 centów za sztukę, co uważano za absurdalnie wysoką cenę. Z biegiem czasu Snickers stał się tak popularny, że sprzedawany był w różnych wersjach. Do linii produktów Snickers dodano m.in. Snickers minis, wersję z gorzkiej czekolady, produkty lodowe, a nawet batony proteinowe. Wielka Brytania, w Manifeście na rzecz żywności i zdrowia z 2004 r., wymagała zmniejszenia rozmiarów batoników. Oryginalne batony ważyły tam 62,5 g. W związku z nowymi regulacjami waga została zredukowana do 58 g. W USA waga od dłuższego czasu utrzymuje się na stałym poziomie 52,7 g, natomiast australijskie wersje batonika ważyły pierwotnie 53 g, a po przeniesieniu produkcji do Chin w 2010 roku waga została zmniejszona do 50 gram. Do 1990 roku baton był sprzedawany w Wielkiej Brytanii i Irlandii pod nazwą "Marathon".
Opakowanie.
Projekt opakowania Snickersa niewiele się zmienił w ciągu ostatnich 40 lat. Batonik był prawie zawsze sprzedawany w wąskich, gładkich opakowaniach, które są koloru brązowego. Zmiany tego schematu kolorów pojawiają się w przypadku innych linii produktu, np. Snickers White. Kiedy batonik był sprzedawany w Wielkiej Brytanii pod nazwą Marathon, opakowania wyglądały tak samo jak amerykański Snickers.
Farma Milky Way.
Historia Snickersa rozpoczyna się 1930 roku, ale jej podwaliny pojawiły się w 1911 roku, kiedy Frank i Ethel Mars założyli fabrykę słodyczy. Dzięki wprowadzeniu i rynkowego sukcesu batonika o nazwie Mar-O-Bar Company, znanego do dzisiaj jako Milky Way, para mogła zakupić ogromną, liczącą 3000 akrów, farmę koni w Tennessee, którą nazwali Farmą Milky Way.

</doc>
<doc id="97943" url="https://pl.wikipedia.org/wiki?curid=97943" title="Henryk Magnuski">
Henryk Magnuski

Henryk Magnuski (ur. 30 stycznia 1909 w Warszawie, zm. 4 maja 1978 w Glenview) – polski inżynier, konstruktor, projektant i wynalazca pracujący w Stanach Zjednoczonych, pracownik amerykańskiego koncernu telekomunikacyjnego Motorola, twórca jednego z pierwszych walkie-talkie.
Życiorys.
Urodził się w Warszawie, w 1926 zdał maturę w gimnazjum im. Stanisława Staszica w Warszawie w 1934 roku ukończył studia na Politechnice Warszawskiej i rozpoczął pracę w "Państwowych Zakładach Tele i Radiotechnicznych". W 1935 zgłosił, a w 1936 uzyskał patent na "Urządzenie do szybkiego nawiązywania łączności radiotelegraficznej lub radiotelefonicznej.". W czerwcu 1939 został wysłany na szkolenie do Nowego Jorku. Wybuch II wojny światowej uniemożliwił mu powrót do kraju. 
W 1940 rozpoczął pracę w Motoroli (do 1947 firma nazywała się Galvin Manufacturing Corporation). Opracował m.in. projekt radia Walkie-Talkie Motoroli SCR-300, powszechnie używanego przez najniższe szczeble dowodzenia amerykańskich sił zbrojnych w Europie, a także na Pacyfiku. Ciężar tej lampowej, mieszczącej się w plecaku radiostacji wynosił 17 kg. Urządzenie mające zasięg blisko 15 km, umożliwiało komunikację piechoty, artylerii oraz broni pancernych. Stabilność częstotliwości SCR-300 była duża, przy czym istniała możliwość dostrajania radiostacji do różnych częstotliwości. Przez blisko dwa lata – od 1943 roku do końca wojny – firma Motorola wyprodukowała 43 tys. urządzeń.
Był autorem wielu publikacji w języku angielskim dotyczących techniki telekomunikacyjnej, autor 30 patentów USA z tej dziedziny. Wniósł duży wkład w dziedzinę łączności wojskowej, techniki radiowej i telekomunikacji. Był członkiem IEEE.
Zmarł na raka w swoim domu w Glenview w stanie Illinois.
6.10.2006 r. włączony do Illinois Engineering Hall of Fame.

</doc>
<doc id="97944" url="https://pl.wikipedia.org/wiki?curid=97944" title="Elizabeth Barrett Browning">
Elizabeth Barrett Browning

Elizabeth Barrett Browning (ur. 6 marca 1806, zm. 29 czerwca 1861) – poetka angielska, jedna z najwybitniejszych kobiecych autorek epoki wiktoriańskiej.
Urodziła się w nieistniejącej już dziś posiadłości "Coxhoe Hall" w pobliżu "Durham" w Anglii. Jej matką była Mary Graham Clarke, pochodząca z bogatej rodziny z Newcastle, a ojcem Edward Barrett. Ochrzczona była w kościele Kelloe, gdzie wmurowana tablica opisuje ją jako „wielką poetkę, szlachetną kobietę, pełną poświęcenia żonę”. Elizabeth w wieku dojrzewania zapadła na chorobę płuc, prawdopodobnie gruźlicę, chociaż dokładna natura dolegliwości jest nieznana. Nadopiekuńczy rodzice zaczęli traktować ją jak inwalidkę. Jak na dziewczynę z ówczesnej epoki Elizabeth była świetnie wykształcona, miała bowiem pozwolenie by uczęszczać na lekcje z guwernerem jej brata. Pierwszy swój wiersz wydała anonimowo w wieku czternastu lat.
Rodzina przeprowadziła się do Londynu w 1837 – tam Elizabeth poznała angielskiego poetę Roberta Browninga, którego potajemnie poślubiła. Zamieszkali we Włoszech i mieli jednego syna Roberta Barretta Browninga, późniejszego artystę malarza. Zmarła we Florencji i jest tam pochowana na "Cimitero degli Inglesi" (Cmentarz Anglików).
Używała inicjału EBB także przed ślubem (Elizabeth Barrett Barrett).
Utwory.
Najbardziej znanym dziełem Elizabeth Barrett Browning jest zbiór wierszy miłosnych "Sonety z portugalskiego", napisanych przez nią, lecz wydanych jako rzekome tłumaczenie. Najsławniejszym z tomu jest sonet 43 rozpoczynający się słowami "How do I love thee?" (Jak cię kocham?).
Na język polski wiersze Elizabeth Browning tłumaczyli między innymi Ludmiła Marjańska, Jerzy Pietrkiewicz i Stanisław Barańczak.

</doc>
<doc id="97945" url="https://pl.wikipedia.org/wiki?curid=97945" title="Elizabeth Browning">
Elizabeth Browning



</doc>
<doc id="97946" url="https://pl.wikipedia.org/wiki?curid=97946" title="Jednostka centralna">
Jednostka centralna



</doc>
<doc id="97948" url="https://pl.wikipedia.org/wiki?curid=97948" title="CPU">
CPU



</doc>
<doc id="97949" url="https://pl.wikipedia.org/wiki?curid=97949" title="Rakowiec">
Rakowiec



</doc>
<doc id="97954" url="https://pl.wikipedia.org/wiki?curid=97954" title="Gwóźdź">
Gwóźdź

Gwóźdź – wykonany z metalu trzpień zaostrzony z jednej strony, z drugiej zakończony płaskim łbem. Gwóźdź służy do łączenia różnych elementów (zazwyczaj drewna). Połączenie jest utrzymywane dzięki siłom tarcia działającym wzdłuż osi gwoździa oraz dzięki sztywności trzpienia. Początkowo gwoździe były wykonywane z kutej miedzi, następnie z kutej stali. Obecnie gwoździe wykonywane są przede wszystkim ze stalowego drutu. W Polsce pierwsze maszyny do produkcji gwoździ pojawiły się w XIX wieku.
Obecnie różne rodzaje gwoździ i sposoby ich wykonywania są objęte Polskimi Normami min: PN-EN 10230-1:2003 – Gwoździe z drutu stalowego, PN-EN 10230-1 – Gwoździe budowlane.
Do wbijania gwoździ używany jest młotek lub gwoździarka.
Ze względu na typy i przeznaczenie gwoździe według PN dzielimy na:
Materiały.
Gwoździe wykonywane są z:
Gwoździe mogą być niczym nie pokryte lub mogą być:
Rodzaje gwoździ.
Gwoździe w zależności od przeznaczenia i kształtu dzieli się na:
Obecnie, przy pracach wymagających szybkiego wbijania gwoździ w dużych ilościach stosuje się gwoździarki elektryczne lub pneumatyczne, które używają specjalnie przygotowanych gwoździ, połączonych plastikową taśmą bądź drutem. Łączenie takie nazywa się koletowaniem i wykonuje się je za pomocą koletownic stacjonarnych automatycznych bądź półautomatycznych.

</doc>
<doc id="97955" url="https://pl.wikipedia.org/wiki?curid=97955" title="Franz Müntefering">
Franz Müntefering

 (ur. 16 stycznia 1940 w Neheim-Hüsten) – niemiecki polityk, deputowany do Bundestagu, działacz Socjaldemokratycznej Partii Niemiec (SPD) i jej przewodniczący w latach 2004–2005 oraz 2008–2009, minister transportu, budownictwa i mieszkalnictwa od 1998 do 1999, wicekanclerz oraz minister pracy i spraw społecznych od 2005 do 2007.
Życiorys.
Ukończył kształcenie zawodowe jako handlowiec przemysłowy. W latach 1957–1975 pracował w przemyśle metalurgicznym. Został działaczem związku zawodowego IG Metall.
W 1966 wstąpił do Socjaldemokratycznej Partii Niemiec. W 1975 po raz pierwszy objął mandat posła do Bundestagu, wykonywał go do 1992. Złożył mandat w związku z powołaniem na ministra pracy, zdrowia i spraw społecznych w rządzie Nadrenii Północnej-Westfalii, którym był do 1995. Następnie do 1998 wchodził w skład landtagu tego kraju związkowego. Ponownie wybrany do niższej izby niemieckiego parlamentu federalnego w 1998, zasiadał w Bundestagu do 2013, kiedy to nie ubiegał się o ponowny wybór.
Awansował jednocześnie w partyjnej strukturze SPD, w 1992 dołączając do zarządu federalnego. W latach 1998–2001 pełnił funkcję przewodniczącego partii w Nadrenii Północnej-Westfalii. Od 27 października 1998 do 29 września 1999 sprawował urząd ministra transportu, budownictwa i mieszkalnictwa w rządzie Gerharda Schrödera. Po odejściu z gabinetu objął funkcję sekretarza generalnego SPD, którą pełnił do 2002.
21 marca 2004 został nowym przewodniczącym SPD w miejsce Gerharda Schrödera. Socjaldemokraci (promujący reelekcję dotychczasowego kanclerza) przegrali wybory w 2005. Zawiązali jednocześnie koalicję ze zwycięskimi chadekami. W nowo powołanym rządzie Angeli Merkel 22 listopada 2005 Franz Müntefering objął urzędy wicekanclerza oraz ministra pracy i spraw społecznych. W tym samym miesiącu na funkcji przewodniczącego partii zastąpił go Matthias Platzeck. 21 listopada 2007 odszedł z rządu. Swoją ogłoszoną kilka dni wcześniej rezygnację motywował ciężką chorobą nowotworową swojej żony.
We wrześniu 2008 zadeklarował ubieganie się o przywództwo w partii w miejsce Kurta Becka, w październiku tegoż roku ponownie został przewodniczącym SPD. Ustąpił w listopadzie 2009 na skutek porażki socjaldemokratów w wyborach parlamentarnych. Po odejściu z parlamentu został m.in. współprzewodniczącym stowarzyszenia obywatelskiego Deutsche Gesellschaft.

</doc>
<doc id="97956" url="https://pl.wikipedia.org/wiki?curid=97956" title="William Jefferson Clinton">
William Jefferson Clinton



</doc>
<doc id="97957" url="https://pl.wikipedia.org/wiki?curid=97957" title="Eurosystem">
Eurosystem

Eurosystem – struktura funkcjonująca w ramach unii gospodarczej i walutowej, wprowadzona jako pojęcie do prawa pierwotnego UE wraz z przyjęciem traktatu lizbońskiego.
Eurosystem stanowi część Europejskiego Systemu Banków Centralnych. W jego skład wchodzi Europejski Bank Centralny oraz krajowe banki centralne państw strefy euro.
Podstawowym zadaniem Eurosystemu jest utrzymywanie stabilności cen. Celem dodatkowym, który może być realizowany wyłącznie bez uszczerbku dla celu podstawowego, jest wspieranie ogólnej polityki gospodarczej w UE. Cele te są realizowane z wykorzystaniem zestawu instrumentów polityki pieniężnej, w tym: operacji otwartego rynku, operacji kredytowo-depozytowych, nakładania na instytucje kredytowe wymogu utrzymywania rezerwy obowiązkowej na rachunkach w Eurosystemie.
Eurosystem jest kierowany przez organy decyzyjne EBC: Zarząd EBC oraz Radę Prezesów, którą tworzą Zarząd EBC wraz z prezesami banków centralnych Eurosystemu. Eurosystem będzie istnieć obok ESBC, dopóki wszystkie państwa członkowskie UE nie przystąpią do strefy euro.

</doc>
<doc id="97958" url="https://pl.wikipedia.org/wiki?curid=97958" title="PKiN">
PKiN



</doc>
<doc id="97959" url="https://pl.wikipedia.org/wiki?curid=97959" title="Kniaź">
Kniaź

Kniaź – z bułg. "кнѣзъ", ze staroruskiego "князь":
Słowo w języku ruskim pochodzi ze słowiańskiego "*kъnędzь", z którego pochodzą też:

</doc>
<doc id="97964" url="https://pl.wikipedia.org/wiki?curid=97964" title="Benzedryna">
Benzedryna



</doc>
<doc id="97967" url="https://pl.wikipedia.org/wiki?curid=97967" title="RDF Site Summary">
RDF Site Summary

RDF Site Summary ("RSS") – oparta na języku XML/RDF technika przesyłania nagłówków wiadomości. Rodzaj kanału internetowego.
Zasady działania.
Jak każda poprawna aplikacja XML-a posiada swoją przestrzeń nazw: http://purl.org/rss/1.0/. Ponieważ RSS 1.0 wykorzystuje RDF musi posiadać przestrzeń: http://www.w3.org/1999/02/22-rdf-syntax-ns#.
Obecna wersja RDF Site Summary to 1.0. Wersja ta (w przeciwieństwie do Really Simple Syndication 0.9x i 2.x) jest jedyną oficjalną wersją standardu stworzoną przez RSS-DEV Working Group i zaaprobowaną przez W3C.
RDF Site Summary spełnia wszystkie założenia aplikacji XML-a, więc może być dowolnie rozszerzany. Najczęściej rozszerzany jest o Dublin Core (w przestrzeni: http://purl.org/dc/elements/1.1/). Dla zaawansowanych publikacji istnieje możliwość skorzystania z XHTML-a (w przestrzeni http://www.w3.org/1999/xhtml). Inne aplikacje, o które rozszerza się RSS 1.0 to:
Typ MIME poprawny dla RSS 1.0 to application/rss+xml.
Przykład RSS 1.0.
&lt;?xml version="1.0"?&gt;
&lt;rdf:RDF
 xmlns:rdf="http://www.w3.org/1999/02/22-rdf-syntax-ns#"
 xmlns:dc="http://purl.org/dc/elements/1.1/"
 xmlns="http://purl.org/rss/1.0/"&gt;
 &lt;channel rdf:about="http://www.przyklad.pl/feed.rss"&gt;
 &lt;title&gt;Tytuł feeda&lt;/title&gt;
 &lt;link&gt;URI do Feeda&lt;/link&gt;
 &lt;description&gt;Opis feeda.&lt;/description&gt;
 &lt;image rdf:resource="http://www.przyklad.pl/obrazek.png" /&gt;
 &lt;items&gt;
 &lt;rdf:Seq&gt;
 &lt;rdf:li resource="http://www.przyklad.pl/jeden.xhtml" /&gt;
 &lt;rdf:li resource="http://www.przyklad.pl/dwa.xhtml" /&gt;
 &lt;/rdf:Seq&gt;
 &lt;/items&gt;
 &lt;/channel&gt;
 &lt;item rdf:about="http://www.przyklad.pl/jeden.xhtml"&gt;
 &lt;title&gt;Tytuł jeden&lt;/title&gt;
 &lt;link&gt;http://www.przyklad.pl/jeden.xhtml&lt;/link&gt;
 &lt;description&gt;Opis jeden.&lt;/description&gt;
 &lt;dc:date&gt;2004-11-10&lt;/dc:date&gt;
 &lt;/item&gt;
 &lt;item rdf:about="http://www.przyklad.pl/dwa.xhtml"&gt;
 &lt;title&gt;Tytuł dwa&lt;/title&gt;
 &lt;link&gt;http://www.przyklad.pl/dwa.xhtml&lt;/link&gt;
 &lt;description&gt;Opis dwa.&lt;/description&gt;
 &lt;dc:date&gt;2004-11-09&lt;/dc:date&gt;
 &lt;/item&gt;
&lt;/rdf:RDF&gt;
Umieszczony na serwerze plik w formacie RSS można zasubskrybować w specjalnym czytniku RSS, zarówno samodzielnym programie, jak i wtyczce do przeglądarki internetowej. Użytkownik pobiera nagłówki wiadomości (tytuły, krótkie opisy itp) i może wczytać interesujące go informacje znajdujące się na stronach WWW. Zaletą RSS jest możność zaabonowania wielu źródeł informacji jednocześnie i przeglądania nagłówków oraz czytania wiadomości w jednym programie.

</doc>
<doc id="97969" url="https://pl.wikipedia.org/wiki?curid=97969" title="Integracja">
Integracja



</doc>
<doc id="97972" url="https://pl.wikipedia.org/wiki?curid=97972" title="Really simple syndication">
Really simple syndication



</doc>
<doc id="97974" url="https://pl.wikipedia.org/wiki?curid=97974" title="John Harsanyi">
John Harsanyi

John Charles Harsanyi (węg. "Harsányi János", ur. 29 maja 1920 w Budapeszcie, zm. 9 sierpnia 2000 w Berkeley) – amerykański ekonomista, matematyk i filozof pochodzenia węgierskiego, laureat Nagrody Banku Szwecji im. Alfreda Nobla w dziedzinie ekonomii w 1994 roku.
Studiował na Uniwersytecie im. Loránda Eötvösa w Budapeszcie. W 1956 wyemigrował z Węgier. W latach 1964-1990 wykładał na Uniwersytecie Kalifornijskim w Berkeley. Jednym z jego zainteresowań naukowych była rola etyki i filozofii w kontekście ekonomii w teorii państwa opiekuńczego.
W 1994 otrzymał Nagrodę Banku Szwecji im. Alfreda Nobla razem z Seltenem i Nashem za analizę równowagi w teorii gier przy działaniach w warunkach niepełnej informacji.

</doc>
<doc id="97976" url="https://pl.wikipedia.org/wiki?curid=97976" title="Marcel Achard">
Marcel Achard

Marcel Achard, właśc. Marcel-Augustin Ferréol (ur. 5 lipca 1899 w Sainte-Foy-lès-Lyon, zm. 4 września 1974 w Paryżu) – francuski dramatopisarz, scenarzysta i reżyser filmowy. 
Autor komedii, m.in. "Voulez-vous jouer avec moi" (1923), "Jaś z księżyca" ("Jean de la Lune", 1929). Wyreżyserował też cztery filmy, w tym "Les deux timides" (1943) i "La valse de Paris" (1950).
Członek Akademii Francuskiej. Zasiadał w jury konkursu głównego na 8. (1955) i 19. MFF w Cannes (1966). Sprawował funkcję przewodniczącego jury na 11. (1958) i 12. MFF w Cannes (1959) oraz na 21. MFF w Wenecji (1960).

</doc>
<doc id="97977" url="https://pl.wikipedia.org/wiki?curid=97977" title="Bytom Odrzański">
Bytom Odrzański

Bytom Odrzański (tuż po wojnie "Białobrzezie", ; niem. "Beuthen an der Oder") – miasto w zachodniej Polsce, w województwie lubuskim w powiecie nowosolskim. Położone jest 22 km na zachód od Głogowa i 12 km na wschód od Nowej Soli.
Pod względem historycznym Bytom Odrzański leży w północnej części Dolnego Śląska.
W latach 1975–1998 miasto należało administracyjnie do województwa zielonogórskiego.
Geografia.
Miasto leży na lewym, silnie zanieczyszczonym na tym odcinku, brzegu Odry (Środkowe Nadodrze) w obrębie Pradoliny Barycko-Głogowskiej (na jej skraju). Ok. 6 km na południe od miasta znajdują się Wzgórza Dalkowskie.
Nazwa.
Nazwa miejscowości wywodzi się od polskiej, potocznej nazwy egzystencji - "bytu" określającej miejsce do życia. Niemiecki językoznawca Heinrich Adamy swoim dziele o nazwach miejscowości na Śląsku wydanym w 1888 roku we Wrocławiu wymienia jako najwcześniejsze zanotowane nazwy miejscowości w dokumencie z 1109 roku "Bytom" oraz "Butum" podając ich znaczenie "Wohnsitz, Niederlassung" czyli po polsku "miejsce bytowania, osadnictwa".
Miejscowość w obecnej formie "Bytom" we fragmencie "castrum Bytom" (pol. gród Bytom) notuje Gall Anonim w swojej Kronice polskiej spisanej w latach 1112–1116. 
Nazwę miejscowości w zlatynizowanej formie "Bitom" wielokrotnie notuje spisana po łacinie w latach 1269–1273 Księga henrykowska. W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Bythom". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Beuthena", "Bythonia".
Historia.
Średniowieczny gród słowiański znany z obrony przed wojskami niemieckimi cesarza Henryka V Salickiego w 1109 roku (idącego wówczas na Głogów) wymienia w swoich kronikach Gall Anonim.
W 1157 roku gród został spalony przez wycofujące się przed Niemcami wojska polskie. Prawa miejskie miasto uzyskało około połowy XIII wieku. W latach 1289-1504 Bytom należał do Piastów śląskich. Od 1331 roku znalazł się pod zwierzchnictwem Czech. 
W 1469 roku miasto przeszło w ręce prywatnych właścicieli. Nabywcą był ród rycerski Glaubitzów. W latach 1526-1561 właścicielami miasta byli Rechenbergowie. Od 1561 roku miasto należało do rodziny Schönaichów. Pod rządami Habsburgów, od 1526 roku, następuje rozkwit miasta - największy w latach 1580-1618, za panowania Fabiana i Jerzego von Schönaich. W latach 1601-1628 działało tutaj znane w Europie kalwińskie gimnazjum akademickie z prawem nadawania tytułów bakałarza i magistra - tzw. "Schönaichianum". Około roku 1615–1618 w Bytomiu działała drukarnia, aczkolwiek zachowało się niewiele jej publikacji.
Od 1742 roku miasto należało do Prus. W XIX wieku posiadało kanalizację i wodociągi. 
13 lutego 1945 roku miasto zostało zajęte przez wojska radzieckie. Poważnie zniszczone miasto przejęła wkrótce administracja polska. Dotychczasowi mieszkańcy zostali wysiedleni do Niemiec i zastąpieni polskimi osadnikami.
4 czerwca 1988 roku na przejeździe kolejowo-drogowym pod Bytomiem miała miejsce tragiczna katastrofa drogowo-kolejowa – wojskowa ciężarówka marki Star 66, wioząca trzynastu żołnierzy do prac melioracyjnych na pobliskich łąkach wjechała (z winy kierowcy) pod pociąg jadący z prędkością 70 km/h. W wyniku zderzenia eksplodowały kanistry z benzyną wiezione w wozie wojskowym. Na miejscu zginęło 5 osób, kolejnych pięć zmarło po przewiezieniu do szpitali.
Obecnie mieszkańcy osiągają dochody głównie z przemysłu oraz usług. Nieopodal znajdują się huty oraz kopalnie miedzi należące do KGHM. W mieście znajdują się zakłady z branży metalowej oraz meblowej. Co roku odbywa się tu "Festiwal Twórczości Muzycznej Niewidomych" oraz "Flis Odrzański".
Zabytki.
Do wojewódzkiego rejestru zabytków wpisane są:
inne zabytki:
Związki wyznaniowe.
Na terenie miasta działalność duszpasterską prowadzą następujące związki wyznaniowe:
Sport.
Od 1947 roku w Bytomiu Odrzańskim funkcjonuje klub piłkarski Miejski Klub Sportowy „Odra” Bytom Odrzański, który występuje w IV lidze lubuskiej. Zespół swoje domowe mecze rozgrywa na Stadionie Gminnym w Bytomiu Odrzańskim. Za sprawą doświadczonych, byłych zawodników sportów walki, także te dyscypliny cieszą się w mieście ogromną popularnością.

</doc>
<doc id="97980" url="https://pl.wikipedia.org/wiki?curid=97980" title="Douglass North">
Douglass North

Douglass Cecil North (ur. 5 listopada 1920 w Cambridge, zm. 23 listopada 2015 w Benzonii) – amerykański ekonomista i historyk. Wraz z Robertem Williamem Foglem w 1993 roku został laureatem Nagrody Banku Szwecji im. Alfreda Nobla w dziedzinie ekonomii „za wkład w odnowę historii gospodarczej poprzez zastosowanie teorii ekonomii i metod ilościowych do objaśnienia zmian gospodarczych i instytucjonalnych”.
Życiorys.
Douglass North urodził się w Cambridge w stanie Massachusetts 5 listopada 1920. Ze względu na pracę ojca w firmie ubezpieczeniowej MetLife w dzieciństwie wielokrotnie zmieniał miejsce zamieszkania. Northowie mieszkali w Ottawie, Lausanne, Nowym Jorku i Wallingford w stanie Connecticut.
North studiował na Ashbury College w Ottawie (Kanada), a także w Choate School w Wallingford. Chociaż został przyjęty na Uniwersytet Harvarda, zdecydował się podjąć dalsze studia na Uniwersytecie Kalifornijskim w Berkeley, ze względu na objęcie przez jego ojca stanowiska szefa MetLife na zachodnim wybrzeżu. Studiując w Berkeley North, był członkiem Bractwa Chi Phi. W 1942 uzyskał stopień licencjata na wydziale nauk humanistycznych. Uzyskał stopień magistra w trzech dziedzinach: nauki polityczne, filozofia, ekonomia
Jako obdżektor, w czasie II wojny światowej North został nawigatorem Floty Handlowej Stanów Zjednoczonych, kursującej między San Francisco a Australią. W tym czasie czytał prace ekonomiczne i stał się pasjonatem fotografii. W ostatnim roku wojny nauczał nawigowania w morskiej szkole oficerskiej w Alamedzie, jednocześnie rozważając wybór pomiędzy zostaniem fotografem albo ekonomistą.
Powrócił na Uniwersytet w Berkeley, by uzyskać stopień doktora w dziedzinie ekonomii. Ukończył studia w 1952 roku, równocześnie obejmując stanowisko adiunkta na University of Washington.
Zmarł na raka przełyku 23 listopada 2015 roku, w wieku 95 lat.
Kariera naukowa.
W latach od 1951 do 1956 North pracował jako asystent profesora ekonomii na University of Washington, następnie między 1956-1960 pełnił tam funkcję profesora pomocniczego. W 1960 North został współredaktorem „The Journal of Economic History”, popularyzującą kliometrię (nową historię gospodarczą), a od 1960 do 1983 obejmował stanowisko profesora ekonomii na University of Washington, gdzie był także przewodniczącym wydziału ekonomii w latach 1967–1979. W 1979 Został wybrany na „Peterkin Professor of Political Economy” na Uniwersytecie Rice’a, a następnie w 1981-1982 pełnił funkcję „Pitt Professor of American History and Institutions” na Uniwersytecie w Cambridge. W roku 1983 dołączył do kadry naukowej Uniwersytetu Waszyngtona w St. Louis jako profesor prawa i wolności na wydziale ekonomii
W 1991 North został pierwszym historykiem gospodarczym, uhonorowanym nagrodą Johna R. Commonsa.
Prace Northa zgromadzono w Bibliotece Uniwersytetu Duke’a.
Program badawczy.
Wraz z Ronaldem Coasem i Oliverem Williamsonem był jednym z założycieli International Society for the New Institutional Economics (ISNIE), które zwołało swoje pierwsze posiedzenie w Saint Louis w 1997. Jego badania dotyczyły praw własności, kosztów transakcyjnych, instytucjonalnych podstaw rynków handlowych, organizacji ekonomii w historii oraz rozwoju ekonomii w krajach rozwijających się.
North udzielał ekspertyz w sprawie Konsensusu Kopenhaskiego. Pracował również jako doradca rządów na całym świecie. Był zaangażowany w badania (z Johnem J. Wallisem z Uniwersytetu w Maryland i Barrym Weingast z Uniwersytetu Stanforda) nad procesem wychodzenia państw z tzw. „stanu naturalnego” i przejścia do wzrostu gospodarczego w długim okresie. Był doradcą organizacji Economists for Peace and Security i specjalnym doradcą dla organizacji non-profit Vipani.
Wpływ Nagrody im. Nobla.
Reputacja Northa po otrzymaniu nagrody im. Nobla poprawiła się zarówno dzięki uznaniu jego własnego środowiska akademickiego oraz międzynarodowym wpływom uzyskanym za pośrednictwem swoich badań i publikacji
W badaniach Northa w „New Economic History” udział brali ekonomiści i historycy, m.n. Jonathan Hughes, Richard Sutch, Lloyd Mercer, Jim Sheperd, Donald Gordon, Gary Walton, Lance E. Davis, Robert Huttenback, Roger Ransom, Gaston Rimlinger, Terry L. Anderson, P.J. Hill, Philip Coelho, and David Knowles.

</doc>
<doc id="97982" url="https://pl.wikipedia.org/wiki?curid=97982" title="Order Aleksandra Newskiego (ZSRR)">
Order Aleksandra Newskiego (ZSRR)

Order Aleksandra Newskiego () – radziecki order wojskowy.
Historia.
Został ustanowiony dekretem Prezydium Rady Najwyższej ZSRR z 29 lipca 1942 roku. Tym dekretem zatwierdzono również statut oraz opis odznaki orderu. W późniejszym okresie statut został uzupełniony dekretem z 10 listopada 1942 roku, zostały wniesione poprawki w opisie samej odznaki.
Patronem orderu jest Aleksander Newski, ruski wódz, książę Nowogrodu, pogromca krzyżaków podczas bitwy na jeziorze Pejpus w 1242 roku.
Zasady nadawania.
Order był ustanowiony do nagradzania korpusu oficerskiego Armii Czerwonej „za wybitne zasługi w organizacji i kierowaniu operacjami bojowymi i za osiągnięte w ich rezultacie sukcesy w walkach za Ojczyznę”.
Order Aleksandra Newskiego posiadał jeden stopień i byli nim nagradzani dowódcy dywizji, brygad, pułków, batalionów, kompanii oraz plutonów, m.in. za:
Opis odznaki.
Odznaka orderu została wykonana ze srebra w formie dziesięcioramiennej, wielopromiennej gwiazdy, na którą nałożona jest pozłacana, emaliowana na czerwono pięcioramienna gwiazda. Order ma średnicę 50 mm.
Na awersie w centrum umieszczona jest okrągła tarcza z popiersiem Aleksandra Newskiego oraz napisem: "АЛЕКСАНДР НЕВСКИИ" (pol. "Aleksander Newski"). Tarcza okolona jest złotym wieńcem laurowym, a spoza niej wystają dwie złocone berdysze. U dołu znajduje się srebrna mała tarcza z sierpem i młotem, umieszczona na tle skrzyżowanych: miecza, oszczepu, kołczana i łuku. 
Rewers jest gładki, znajduje się ta śruba z nakrętką do umocowania na mundurze. 
Baretka orderu jest w kolorze niebieskim z szerokim czerwonym paskiem pośrodku.
Odznaczeni.
Jednymi z pierwszych wyróżnionych orderami byli oficerowie: W.F. Kotow, I.N. Ruban, S.P. Cybulin. 
Łącznie za bojowe zasługi nadano 42165 orderów. 
Wśród nagrodzonych znajduje się 1473 jednostek i związków taktycznych, w tym polskie:

</doc>
<doc id="97984" url="https://pl.wikipedia.org/wiki?curid=97984" title="Robert Fogel">
Robert Fogel

Robert William Fogel (ur. 1 lipca 1926 w Nowym Jorku, zm. 11 czerwca 2013 w Oak Lawn, Illinois) – amerykański historyk i ekonomista, laureat Nagrody Banku Szwecji im. Alfreda Nobla w dziedzinie ekonomii w 1993 roku.
Życiorys.
W latach 1965–1975 oraz od 1981 profesor University of Chicago, w latach 1975–1981 wykładał na Uniwersytecie Harvarda w Cambridge. Jeden z pionierów kliometrii – nowego kierunku badań historycznych, wykorzystującego metody ekonomiczne i ilościowe. Uważany jest również za jednego z pionierów historii kontrafaktycznej.
W swoich pracach kilkakrotnie obalał rozpowszechnione teorie na temat historii gospodarczej USA. W publikacji "Railroads and American Economic Growth" (1964) na podstawie analiz statystycznych wykazał, że XIX-wieczny rozwój kolei żelaznych miał o wiele mniejszy wpływ na tempo rozwoju gospodarczego Stanów Zjednoczonych niż uważano dotychczas.
W pracy "Time on the Cross: The Economics of American Negro Slavery" (1974, wspólnie z S. L. Engermanem) postawił kontrowersyjną tezę, że zniesienie niewolnictwa było koniecznością polityczną, a nie ekonomiczną; jednocześnie w pracy "Without Consent or Contract: The Rise and Fall of American Slavery" (1989–1992, pięć tomów) potępiał jednoznacznie system niewolnictwa.
Za zastosowanie teorii ekonomicznej i metod ilościowych do objaśniania przemian gospodarczych i instytucjonalnych został - wspólnie z Douglassem Northem - uhonorowany Nagrodą Banku Szwecji im. Alfreda Nobla w dziedzinie ekonomii w 1993.
Linki zewnętrzne.
 

</doc>
<doc id="97991" url="https://pl.wikipedia.org/wiki?curid=97991" title="Alfred Austin">
Alfred Austin

Alfred Austin (ur. 30 maja 1835 w Headingley, zm. 2 czerwca 1913 w Ashford) – poeta angielski.
Urodził się w Leeds, studiował w Londynie. Zanim skoncentrował się na literaturze, był praktykującym prawnikiem. W latach 1883-95 wydawał pismo krytyczno-literackie "The National Review". W 1896 roku otrzymał funkcję nadwornego poety rodziny królewskiej ("Poet Laureate").
Jego największe dzieła to "The Season: a Satire" (1861) i "The Human Tragedy" (1862). W 1911 roku opublikował autobiografię. Pisał także sztuki teatralne. W czasach sobie współczesnych miał wielu krytyków, dziś nie jest autorem szeroko znanym.

</doc>
<doc id="97993" url="https://pl.wikipedia.org/wiki?curid=97993" title="Dendrometria">
Dendrometria

Dendrometria (gr. "déndron" – drzewo; "metréō" – mierzę) – nauka zajmująca się metodami pomiaru drzew i drzewostanów. Przede wszystkim określa się:
Miąższość drzew określa się najczęściej na podstawie takich cech jak:
Do określania miąższości drzewostanu wykorzystuje się przeciętną wysokość, pierśnicową liczbę kształtu oraz pole pierśnicowego przekroju.
Nauka ta znajduje szerokie zastosowanie w praktyce leśnej, szczególnie w takich dziedzinach jak: urządzanie lasu, użytkowanie lasu, hodowla lasu.
Metody dendrometryczne wykorzystywane są bardzo często w doświadczalnictwie leśnym.
Obiektem pomiarów dendrometrycznych jest najczęściej drzewo – jego część nadziemna, którą stanowi pień (strzała) i gałęzie, oraz część podziemna, którą stanowią korzenie. Pomiary mogą dotyczyć również różnych sortymentów drewna. W teoretycznych badaniach dendrometrycznych stosuje się modele geometryczne, w których rzeczywiste kształty drzewa przybliża się regularnymi bryłami obrotowymi. Są to m.in.:
Niektóre parametry elementów drzew noszą inną nazwę niż analogiczne parametry w odniesieniu do brył geometrycznych. W przypadku brył mierzymy np. średnicę w określonych miejscach, natomiast w przypadku drzew – grubość. Wynika to stąd, że przekrój poprzeczny brył geometrycznych jest kołem, natomiast w przypadku drzew – figurą nieregularną. Dla brył regularnych określa się objętość, która jest odpowiednikiem miąższości u drzew.
Zadaniem dendrometrii jest tworzenie metod pomiaru i ich doskonalenie. W historii dendrometrii wyróżnić można dwa kierunki tworzenia i oceny pomiaru:

</doc>
<doc id="97994" url="https://pl.wikipedia.org/wiki?curid=97994" title="Maximos Salloum">
Maximos Salloum

Maximos Salloum (ur. 18 czerwca 1923, zm. 28 października 2004) – duchowny katolicki Kościoła melchickiego, arcybiskup Akki (Izrael).
Pochodził z Libanu. Przyjął święcenia kapłańskie 20 lipca 1946. W sierpniu 1975 został wybrany na arcybiskupa Akki, zastępując arcybiskupa Josepha Rayę; konsekrował go na biskupa patriarcha Antiochii Maximos Hakim 14 września 1975. W lipcu 1997 Salloum zrezygnował z dalszego sprawowania godności arcybiskupiej.

</doc>
<doc id="97996" url="https://pl.wikipedia.org/wiki?curid=97996" title="Przystosowanie do lotu">
Przystosowanie do lotu

Przystosowanie do lotu - szereg cech anatomicznych, morfologicznych i fizjologicznych zwierząt, które umożliwiają im aktywny lub bierny lot.

</doc>
<doc id="97997" url="https://pl.wikipedia.org/wiki?curid=97997" title="Józef Skutecki">
Józef Skutecki

Józef Skutecki (ur. 8 czerwca 1953 w Kaliszu) – polski polityk, przedsiębiorca, technik mechanik i poseł na Sejm IV kadencji.
Życiorys.
W 1971 ukończył Zasadniczą Szkołę Zawodową PKS w Kaliszu, a następnie także Technikium Mechaniczne w tym mieście. Od 1972 do 1975 był kierowcą w Powiatowym Zarządzie Dróg i Mostów w Kaliszu. W latach 1976–1981 pracował jako kierowca autobusu w kaliskim PKS. Następnie prowadził gospodarstwo rolne w Józefowie. Od 1987 prowadzi działalność gospodarczą.
Od 1996 do 1999 należał do Socjaldemokracji Rzeczypospolitej Polskiej. W latach 1996–2000 doradzał Klubowi Parlamentarnemu SLD.
Od 1993 był członkiem Związku Zawodowego Rolnictwa „Samoobrona”, a w latach 1998–2003 pełnił funkcję wiceprzewodniczącego Regionu Wielkopolska. W 2000 wstąpił również do partii Samoobrona RP. Z jej listy został w wyborach w 2001 wybrany na posła IV kadencji w okręgu kaliskim (11 961 głosów).
10 czerwca 2003 odszedł z Samoobrony RP. Wstąpił wówczas do Partii Ludowo-Demokratycznej, następnie zasiadał w kole poselskim Stronnictwa Gospodarczego. Pracował w Komisji Rolnictwa i Rozwoju Wsi, Komisji Gospodarki oraz Komisji Finansów Publicznych.
W wyborach parlamentarnych w 2005 bez powodzenia ubiegał się o reelekcję jako członek SG z listy Sojuszu Lewicy Demokratycznej (otrzymał 201 głosów). Od 2010 przez pewien okres wchodził w skład prezydium i rady naczelnej Krajowej Partii Emerytów i Rencistów, do której wstąpił w 2006. W wyborach parlamentarnych w 2011 udzielił poparcia Ruchowi Palikota. Później przystąpił do partii Samoobrona i w wyborach w 2015 startował z jej listy do Sejmu.
Życie prywatne.
Jest żonaty, ma jedno dziecko.

</doc>
<doc id="97998" url="https://pl.wikipedia.org/wiki?curid=97998" title="Stanisław Skalski (lotnik)">
Stanisław Skalski (lotnik)

Stanisław Skalski (ur. w Kodymie, zm. 12 listopada 2004 w Warszawie) – polski as myśliwski okresu II wojny światowej o najwyższej liczbie zestrzeleń wśród polskich pilotów, generał brygady pilot Wojska Polskiego, podpułkownik (ang. "wing commander") Królewskich Sił Powietrznych.
Absolwent Szkoły Podchorążych Lotnictwa w Dęblinie (XI promocja, 67 lokata). Walczył we wrześniu 1939, będąc dowódcą klucza w 142. eskadrze myśliwskiej. Od jesieni 1940 walczył w Anglii, uczestniczył m.in. w powietrznej bitwie o Anglię. Dowodził następnie eskadrą w dywizjonie 306 i 316, dywizjonem 317, eskadrą zwaną „Cyrkiem Skalskiego” w Tunezji, brytyjskim dywizjonem 601 na Malcie i w końcu 133 Polskim Skrzydłem Myśliwskim. Oficjalnie zaliczono mu zestrzelenie 18 i samolotów oraz 2 prawdopodobnie. Odznaczony m.in. Krzyżem Złotym i Krzyżem Srebrnym Orderu Wojennego Virtuti Militari. 
W 1947 powrócił do Polski, gdzie został przez władze stalinowskie oskarżony o zdradę i skazany na karę śmierci, po czym wyrok zamieniono na dożywocie. Został zrehabilitowany w 1956. Jest autorem wspomnień z kampanii wrześniowej pt. "Czarne krzyże nad Polską". Po 1989 polityk, współtwórca partii politycznej Przymierze Samoobrona, wcześniej m.in. działacz Związku Bojowników o Wolność i Demokrację, a także Rady Ochrony Pamięci Walk i Męczeństwa, sygnatariusz "Listu 59".
Dzieciństwo i młodość.
Urodził się 27 listopada 1915 w Kodymie koło Odessy w rodzinie agronoma, jako jedyne dziecko Szymona i Józefy z domu Biernat. Do Polski rodzina przeniosła się po odzyskaniu niepodległości w 1918. Zamieszkali w Dubnie, gdzie Stanisław ukończył Gimnazjum Realne im. Stanisława Konarskiego, zdając maturę w 1933. Już wówczas myślał o lotnictwie. Ze studiów na Politechnice Warszawskiej, a potem w Szkole Nauk Politycznych, zrezygnował szybko. Czas spędzał głównie w Aeroklubie Mokotowskim, by popatrzeć na loty, posprzątać hangary czy umyć samolot. Skończył kurs szybowcowy w Polichnie zdobywając kategorię A a następnie B pilota szybowcowego oraz odbył lotnicze przysposobienie wojskowe. W 1935 porzucił studia i wstąpił do wojska. W kwietniu 1935 uczestniczył w Kursie Pilotażu Motorowego w Łucku. Odbył szkolenie w Szkole Podchorążych Rezerwy Piechoty w Zambrowie. W 1936 dostał się do Szkoły Podchorążych Lotnictwa w Dęblinie („Szkoły Orląt”), absolwent tej uczelni (XI promocja). Następnie odbył przeszkolenie myśliwskie w Wyższej Szkole Pilotażu w Grudziądzu, które ukończył w 1938. Służył w stopniu kaprala podchorążego (w tym czasie trzykrotnie był karany sankcją aresztu: 14 dni za obrazę przełożonego, 7 dni za celowe, zbyt późne otwarcie spadochronu, 3 dni za zamiar uczestnictwa w wojnie przeciw Japonii po stronie Chin). Na stopień podporucznika został mianowany ze starszeństwem z 1 października 1938 i 67. lokatą w korpusie oficerów lotnictwa, grupa liniowa. Został wcielony do 4 pułku lotniczego w Toruniu i przydzielony do 142 eskadry myśliwskiej na stanowisko pilota.
II wojna światowa.
Wojna obronna Polski 1939.
Gdy wybuchła II wojna światowa służył w 142 eskadrze myśliwskiej III/4 dywizjonu myśliwskiego w Toruniu. Latał standardowym polskim myśliwcem PZL P.11c. Już 1 września brał udział w ataku na samolot rozpoznawczy Henschel Hs 126 zakończonym zestrzeleniem niemieckiej maszyny, które zaliczono Marianowi Pisarkowi. Skalski wylądował obok zestrzelonego samolotu, opatrzył załogę i pomógł umieścić ją w szpitalu, chroniąc ją przed linczem tłumu – było to wyjątkowe zachowanie, nawiązujące do rycerskich tradycji z początków lotnictwa myśliwskiego, niespotykane podczas II wojny światowej. Pierwsze zestrzelenia Skalski uzyskał 2 września (2 bombowce Dornier Do 17). 3 września zestrzelił zespołowo samolot Hs 126 i samodzielnie drugi, a 4 września bombowiec Junkers Ju 87. Łącznie w ciągu pierwszego tygodnia wojny strącił 5 niemieckich samolotów, to rekord kampanii wrześniowej. Tym samym stał się najskuteczniejszym polskim lotnikiem tego okresu i pierwszym alianckim asem II wojny światowej (tytuł ten przyznawano zwyczajowo pilotom, którzy strącili pięć lub więcej wrogich samolotów). W późniejszym okresie kampanii wykonał jeszcze kilka lotów na rozpoznanie i atakowanie celów naziemnych, bez walk powietrznych. Ogółem podczas kampanii odbył 26 godzin lotów. Wysłany został z grupą Tadeusza Rolskiego do Rumunii w celu odbioru samolotów, jakie ewentualnie miały tam dotrzeć z Francji (do czego ostatecznie nie doszło). 17 września 1939 w rejonie Śniatynia przekroczył granicę państwową z Rumunią. 
Bitwa o Anglię.
Po kampanii wrześniowej Skalski przedostał się do portu Bałczik skąd na pokładzie statku „Aghios Nikolaus” przepłynął, przez Bejrut, do Marsylii. Trafił do polskiej bazy lotniczej w Lyon-Bron, a w styczniu 1940 został stamtąd skierowany do Wielkiej Brytanii. Do Anglii przybył 27 stycznia i został skierowany na przeszkolenie w pilotażu brytyjskich samolotów. Został wcielony do Royal Air Force Volunteer Reserve, otrzymał numer służbowy Royal Air Force 76710 i 4 lipca trafił na szkolenie do 1 School of Army Cooperation w Old Sarurm. 14 lipca został skierowany na dalsze szkolenie w 6 Operation Training Unit (OTU) w Sutton Bridge. Od 3 do 11 sierpnia 1940 latał w składzie 302 dywizjonu . Pod koniec sierpnia został przydzielony do brytyjskiego 501 dywizjonu myśliwskiego RAF, w składzie którego wziął udział w bitwie o Anglię. Latał myśliwcem Hawker Hurricane. Już pierwszego dnia, 30 sierpnia 1940 zestrzelił bombowiec He 111. W ciągu kolejnych dni zestrzelił kilka dalszych samolotów (31 sierpnia Messerschmitt Bf 109, 2 września 2 Bf 109, lecz sam musiał przymusowo lądować). 5 września 1940 sam został zestrzelony nad Anglią, lecz mocno poparzony zdołał z trudem wydostać się z płonącej kabiny i wyskoczyć ze spadochronem, odniósł przy tym kontuzję. Do latania powrócił pod koniec października 1940. 8 listopada 1940 zaliczono mu zespołowe zniszczenie Bf 109.
Działania nad Europą Zachodnią.
25 lutego 1941 Skalski został przeniesiony do polskiego 306 dywizjonu, wykonującego w tym okresie loty bojowe nad okupowaną Europę. Wiosną 1941 został awansowany do stopnia porucznika w Polskich Siłach Zbrojnych oraz do stopnia porucznika, po czym w lipcu 1941 do stopnia kapitana w RAF. Otrzymał wówczas dowództwo eskadry B ("flight B") dywizjonu. Latał od tej pory na myśliwcach Supermarine Spitfire. Między lipcem a wrześniem zaliczono Skalskiemu zestrzelenie nad Francją 5 myśliwców Bf 109, jednakże weryfikacja tych zwycięstw jest utrudniona. We wrześniu 1941 Skalski został wysłany na odpoczynek od latania bojowego. Powrócił 1 marca 1942, zostając dowódcą eskadry w polskim 316 dywizjonie, stacjonującym w Northolt. Na początku maja 1942 został dowódcą polskiego 317 dywizjonu, awansując na brytyjski stopień Squadron Leader (major), jednocześnie otrzymując w tym roku awans do stopnia kapitana w PSZ. Od listopada 1942 miał ponownie przerwę w lataniu bojowym, zostając instruktorem 58. Jednostki Szkolenia Operacyjnego (58 OTU) w Grangemouth.
Afryka Północna i Sycylia.
W lutym 1943 zgłosił się do Polskiego Zespołu Myśliwskiego ("Polish Fighting Team"), działającego od marca do maja 1943 w Afryce Północnej. Mimo iż oficjalnie dowódcą jednostki był Tadeusz Rolski, zaczęła ona być znana jako „cyrk Skalskiego”, w uznaniu umiejętności pilotów, a zwłaszcza Skalskiego. Odniósł tam trzy zwycięstwa. W 1943 został awansowany do stopnia majora w PSZ i do stopnia wing commander (podpułkownika) w RAF.
Po walkach w Afryce Anglicy zaoferowali Skalskiemu dowództwo brytyjskiego 601 dywizjonu RAF, który brał udział w desancie na Sycylii. Skalski dowodził nim od 4 lipca do 20 października 1943. Skalski następnie powrócił do Anglii i w grudniu 1943 został dowódcą polskiego 131 Skrzydła Myśliwskiego, w składzie dywizjonów: 302, 308, 317. Od kwietnia 1944 dowodził polskim 133 Skrzydłem Myśliwskim (dywizjony: 306, 315, brytyjski 129), które podczas D-Day osłaniało i wspierało lądujących w Normandii żołnierzy. Latał wówczas myśliwcem P-51 Mustang III. 24 czerwca 1944 zaliczono mu ostatnie zwycięstwa, odniesione w nietypowy sposób – dwa zaatakowane przez niego nad Francją myśliwce Bf 109, zderzyły się ze sobą.
We wrześniu 1944 Skalski został wysłany do wyższej szkoły wojennej do Fort Leavenworth w USA. Prowadził następnie wykłady z taktyki dla oficerów amerykańskiej 3 Armii Powietrznej. Próbował dostać się na staż do amerykańskich jednostek na Dalekim Wschodzie, lecz został odwołany do Anglii, gdzie służył w sztabie 11 Grupy Myśliwskiej, a od marca 1945 do lutego 1946 ponownie w 133 Skrzydle w Bad Eilsen. W grudniu 1946 roku wstąpił do Polskiego Korpusu Przysposobienia i Rozmieszczenia.
Zasługi wojenne.
W sumie Skalskiemu zaliczono oficjalnie, według tzw. listy Bajana, 18 zestrzelonych samolotów niemieckich, 2 zestrzelone zespołowo (zaliczone jako 11/12) i 2 prawdopodobnie oraz 4 i 1/3 uszkodzone. Sam był dwukrotnie zestrzelony podczas walki, po drugim zestrzeleniu ratował się na spadochronie i był mocno poparzony. Otrzymał odznaczenia m.in. Złoty (1944) i Srebrny (21 grudnia 1940) Krzyż Orderu Virtuti Militari (był jednym z siedmiu lotników polskich odznaczonych Krzyżem Złotym Orderu Virtuti Militari), brytyjskie Distinguished Service Order i Distinguished Flying Cross (jako jedyny cudzoziemiec – trzykrotnie), czterokrotnie Krzyż Walecznych, Order Krzyża Grunwaldu III klasy, Krzyż Kawalerski Orderu Odrodzenia Polski.
Czasy powojenne.
Po zakończeniu działań wojennych i rozwiązaniu Polskich Sił Powietrznych Stanisław Skalski otrzymał propozycję przyjęcia obywatelstwa brytyjskiego i dalszej służby w RAF z zachowaniem stopnia podpułkownika. Taką propozycję przedstawił mu osobiście gubernator brytyjskiej strefy okupacyjnej w Niemczech marsz. Shorto Douglas. Postanowił powrócić do powojennej Polski. 4 czerwca 1947 opuścił Edynburg i po czterech dniach dopłynął statkiem do Gdańska, gdzie początkowo trafił do obozu repatriacyjnego „Narwik”. Następnie jako jeden z niewielu polskich pilotów powracających do kraju, został przyjęty do nowo formowanego Wojska Polskiego, gdzie w lipcu 1947 objął stanowisko inspektora do spraw techniki pilotażu.
Dokładnie rok po opuszczeniu Wielkiej Brytanii, 4 czerwca 1948 zawiadomiony przez żonę innego pilota z okresu wojny, Władysława Śliwińskiego, o jego zniknięciu, rozpoczął jego poszukiwania. W ich trakcie został aresztowany przy ulicy Filtrowej w Warszawie przez funkcjonariuszy Ministerstwa Bezpieczeństwa Publicznego pod fałszywym zarzutem szpiegostwa na rzecz Wielkiej Brytanii we współpracy ze Śliwińskim. Początkowo Skalski był przetrzymywany w areszcie w siedzibie MBP przy ulicy Koszykowej, a od 25 lipca w areszcie na Rakowieckiej. Od października 1948 do lipca 1949 podczas śledztwa był brutalnie torturowany przez oficerów MBP, m.in. Józefa Różańskiego i Adama Humera. 7 kwietnia 1950, po błyskawicznie krótkiej rozprawie, został skazany przez sędziego mjra Mieczysława Widaja na karę śmierci w tzw. procesie kiblowym. Tuż po tym Stanisław Skalski odmówił skorzystania z możliwości napisania prośby o ułaskawienie. Po otrzymaniu wiadomości o skazaniu syna, ojciec Skalskiego zmarł w wyniku zawału serca, matka zaś wpadła pod tramwaj, doznając tylko niegroźnych obrażeń. 4 stycznia 1951 Najwyższy Sąd Wojskowy zatwierdził wyrok kary śmierci. 24 stycznia 1951 prezydent Bolesław Bierut wydał ułaskawienie S. Skalskiego, o co starała się matka skazanego, w wyniku czego kara śmierci została zamieniona na dożywocie (Stanisław Skalski został powiadomiony o tym 7 kwietnia 1951, co oznacza, że przez równo rok przebywał w celi oczekując na wykonanie kary śmierci). Był więziony w Zakładzie Karnym w Rawiczu, od grudnia 1953 w Zakładzie Karnym we Wronkach. Podczas uwięzienia spisywał swoje wspomnienia. Na początku 1954 roku prokuratora wojskowa podjęła działania weryfikujące oskarżenie Skalskiego. W 1955 adwokat Skalskiego złożył wniosek o przyśpieszenie rewizji wyroku. 31 marca 1956 roku do Najwyższego Sądu Wojskowego wpłynął wniosek o rewizję sprawy Skalskiego wniesiony przez Naczelnego Prokuratora Wojskowego gen. Zarakowskiego. Prokurator wnosił o złagodzenie kary więzienia Skalskiemu do 12 lat. Sąd nie zgodził się z wnioskiem i postanowieniem Najwyższego Sądu Wojskowego z 11 kwietnia 1956 Skalski został uwolniony z więzienia w dniu 20 kwietnia tego roku. Przyznano mu odszkodowanie w wysokości 79 tys. zł. W czerwcu 1956 w piśmie „Świat” ukazał się duży reportaż dotyczący fałszywych oskarżeń wobec Skalskiego.
Po zmianach w odwilży gomułkowskiej i rehabilitacji, w listopadzie 1956 powrócił do wojska i w stopniu majora został początkowo zatrudniony w sztabie Wojsk Lotniczych i Obrony Kraju. W 1957, w stopniu podpułkownika, przeszedł przeszkolenie na samolotach odrzutowych w Oficerskiej Szkole Lotniczej nr 5 w Radomiu. Służył jednak następnie głównie na stanowiskach biurowych. Na własną prośbę został przeniesiony do rezerwy 10 kwietnia 1972. 15 września 1988 uchwałą Rady Państwa został mianowany generałem brygady.
Jego wspomnienia z okresu kampanii wrześniowej pt. "Czarne krzyże nad Polską" było wpierw publikowane w odcinkach przez czasopismo „Kierunki”, a w 1957 zostały wydane przez wydawnictwo Ministerstwa Obrony Narodowej (ponadto w okresie więzienia Stanisław Skalski przygotowywał wspomnienia z innych okresów swojego życia i służby: "Na podniebnym szlaku" – do maja 1939, "Miłość żąda ofiary" – do 1945).
Działalność polityczna i społeczna.
W okresie PRL pozostawał bezpartyjny. Był wieloletnim członkiem Rady Naczelnej oraz Zarządu Głównego Związku Bojowników o Wolność i Demokrację, a także Rady Ochrony Pamięci Walk i Męczeństwa (w kadencji 1988–1990 oraz 1990–1992). 20 maja 1968 w stopniu pułkownika został sekretarzem generalnym Aeroklubu PRL. W styczniu 1971 roku wszedł w skład Obywatelskiego Komitetu Odbudowy Zamku Królewskiego w Warszawie na czele z I sekretarzem KW PZPR Józefem Kępą. W grudniu 1975 roku był sygnatariuszem Listu 59, który wyrażał sprzeciw polskich intelektualistów przeciwko zmianie Konstytucji PRL i wpisaniu do niej kierowniczej roli PZPR i wieczystego sojuszu z ZSRR. W latach 80. zaangażował się w działalność Zjednoczenia Patriotycznego „Grunwald”. 21 marca 1988 stanął na czele Komitetu Honorowego spotkania weteranów lotniczej służby, który został powołany z okazji 60-lecia dęblińskiej „Szkoły Orląt”. W lutym 1989 wszedł w skład działającej przy Radzie Ochrony Pamięci Walk i Męczeństwa Komisji do spraw Upamiętnienia Ofiar Represji Okresu Stalinowskiego. W 1989 był przewodniczącym Obywatelskiego Komitetu ds. Rewaloryzacji Grobu Nieznanego Żołnierza w Warszawie.
W wyborach parlamentarnych w 1991 kandydował bez powodzenia do Sejmu z ramienia Chrześcijańskiej Demokracji w okręgu bielskim (otrzymał 3052 głosy). Wspierał protesty Związku Zawodowego „Samoobrona”. W 1992 był współzałożycielem partii Przymierze Samoobrona. W wyborach parlamentarnych w 1993 kandydował bezskutecznie z 1. miejsca listy utworzonego przez nią komitetu Samoobrona – Leppera do Sejmu w okręgu warszawskim (otrzymał 5020 głosów). Był członkiem założonego w 1993 przez Andrzeja Leppera „Komitetu Samoobrony Narodu”. Napisał również przedmowę do jego książki "Samoobrona. Dlaczego? Przed czym?".
Przed wyborami prezydenckimi w 2000 był członkiem komitetu wyborczego gen. Tadeusza Wileckiego. Związał się ze Stowarzyszeniem Ofiar Wojny Mieczysława Janosza. W okresie tym pozostawał na uboczu życia publicznego. W sporadycznych wywiadach w prasie wypowiadał się w duchu nacjonalistycznym na tematy polityczne i społeczne, pisywał także w tygodniku „Ojczyzna” Bogusława Jeznacha.
W 1996 należał do grupy generałów - współzałożycieli Klubu Generałów WP.
Starość i śmierć.
Prasa donosiła, że w ostatnich latach życia, jako człowiek schorowany i uzależniony od pomocy osób trzecich, został okradziony przez swoich opiekunów, którzy przejęli mieszkanie i oszczędności. Ostatnie miesiące życia spędził w domu pomocy społecznej. Zmarł 12 listopada 2004. Został pochowany na Cmentarzu Wojskowym na Powązkach (kwatera A29-tuje-3). W pogrzebie uczestniczył m.in. były prezydent RP na uchodźstwie Ryszard Kaczorowski oraz przewodniczący Samoobrony RP Andrzej Lepper. W imieniu żołnierzy Wojska Polskiego, zmarłego pożegnał ówczesny zastępca dowódcy Sił Powietrznych gen. dyw. pil. Stanisław Targosz.
Upamiętnienie.
Strona WWW poświęcona Stanisławowi Skalskiemu.
www.stanislawskalski.pl
Kultura.
W 2005 roku powstał film dokumentalny reżyserii Zbigniewa Kowalewskiego pt. „Spętany anioł” zawierający m.in. liczne wypowiedzi samego generała.
W 2008 powstał wyreżyserowany przez Agnieszkę Bujas film „Żyłem, jak chciałem” opowiadający o losach Stanisława Skalskiego.
W 2007 ukazała się biografia generała autorstwa Katarzyny Ochabskiej pt. „Stanisław Skalski”. W 2015 Grzegorz Sojda i Grzegorz Śliżewski opublikowali kolejną biografię tego lotnika pt. „Generał pilot Stanisław Skalski: portret ze światłocieniem”.
Tablice pamiątkowe.
Odsłonięto tablice pamiątkowe honorujące Stanisława Skalskiego: w listopadzie 2005 na budynku domu, w którym zamieszkiwał, przy al. Wyzwolenia 10 w Warszawie, 11 października 2011 w Szkole Podstawowej nr 118 im. płk. pil. Bolesława Orlińskiego we Wrocławiu.
Patronaty.
Patronat Stanisława Skalskiego przyjęły Wrocławski Klub Seniorów Lotnictwa, Szkoła Podstawowa im. gen. Stanisława Skalskiego w Polichnie, Zespół Szkół im. gen. Stanisława Skalskiego w Woli Mystkowskiej, Aeroklub Pomorski im. gen. Pilota Stanisława Skalskiego w Toruniu.
2 listopada 2015 roku podsekretarz stanu Maciej Jankowski, działając z upoważnienia Ministra Obrony Narodowej, nadał 22 Bazie Lotnictwa Taktycznego w Malborku imię gen. bryg. pil. Stanisława Skalskiego.
Ulice i place.
Dodatkowo 30 grudnia 2004 Rada Miasta Torunia przyjęła uchwałę nadającą nazwę „Plac Generała Pilota Stanisława Skalskiego” skrzyżowaniu ulic Okrężnej i Broniewskiego.
7 października 2010 roku warszawskiej ulicy pozostającej do tej pory bez nazwy, znajdującej się na Gocławiu w dzielnicy Praga-Południe nadano nazwę ulicy gen. Stanisława Skalskiego.
Inne.
Wizerunek pilota został umieszczony na samolocie myśliwskim MiG-29 nr 4105 z 22 Bazy Lotnictwa Taktycznego.

</doc>
<doc id="97999" url="https://pl.wikipedia.org/wiki?curid=97999" title="Powiat białogardzki">
Powiat białogardzki

Powiat białogardzki – powiat w północno-zachodniej Polsce, w woj. zachodniopomorskim, utworzony w 1999 roku w ramach reformy administracyjnej. Jego siedzibą jest miasto Białogard.
W skład powiatu wchodzą:
Według danych z 31 grudnia 2019 roku powiat zamieszkiwało 47 560 osób. Natomiast według danych z 30 czerwca 2020 roku powiat zamieszkiwało 47 43? osób.
Położenie.
Według danych z 1 stycznia 2009 powierzchnia powiat białogardzkiego wynosi 845,46 km².
Powiat w całości położony jest w dorzeczu Parsęty, na Równinie Białogardzkiej będącej częścią składową Niziny Szczecińskiej, pomiędzy Pobrzeżem Słowińskim (Koszalińskim), a Pojezierzem Drawskim. Decydujący wpływ na współczesną rzeźbę terenu wywarło najmłodsze zlodowacenie bałtyckie, faza pomorska oraz procesy, które nastąpiły po epoce lodowcowej.
Powiat białogardzki graniczy z czterema powiatami:
Demografia.
Według danych z 30 czerwca 2012 roku powiat białogardzki zamieszkiwało 49 245 osób
Liczba ludności:
Miejsce w województwie (na 18 powiatów ziemskich) pod względem:
Środowisko geograficzne.
Jeziora.
Powiat białogardzki charakteryzuje się bardzo małą liczbą jezior. Większość jezior to małe, nie przekraczające 5 ha powierzchni. Do największych jezior zaliczyć należy:
Gospodarka.
Gospodarka powiatu to przemysł drzewny, rolno-spożywczy, a także rolnictwo. Turystyka wodna i wędkarstwo na Parsęcie.
W końcu kwietnia 2012 liczba zarejestrowanych bezrobotnych w powiecie białogardzkim obejmowała ok. 5,0 tys. mieszkańców, co stanowi stopę bezrobocia na poziomie 29,1% do aktywnych zawodowo.
We wrześniu 2019 liczba zarejestrowanych bezrobotnych wynosiła 2 400 osób, a stopa bezrobocia 16,4%
Przeciętne wynagrodzenie pracownicze w październiku 2008 r. wynosiło 2390,40 zł, przy liczbie zatrudnionych pracowników w powiecie białogardzkim – 5983 osoby. Przeciętne wynagrodzenie w sektorze publicznym wynosiło 2879,17 zł, a w sektorze prywatnym 2122,36 zł.
W 2013 r. wydatki budżetu samorządu powiatu białogardzkiego wynosiły 51,5 mln zł, a dochody budżetu 53,0 mln zł. Zadłużenie (dług publiczny) samorządu według danych na IV kwartał 2013 r. wynosiło 22,1 mln zł, co stanowiło 41,8% dochodów.
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie białogardzkim wynosił 69,7%. W 2009 r. stwierdzono w powiecie m.in. 245 kradzieży z włamaniem, 4 kradzieże samochodów, 24 przestępstwa narkotykowych.
Gmina Karlino położona jest w strefie nadgranicznej i zasięgiem służbowym obejmuje ją placówka Straży Granicznej w Kołobrzegu z Morskiego Oddziału SG.
Powiat białogardzki jest obszarem właściwości Prokuratury Rejonowej w Białogardzie i Prokuratury Okręgowej w Koszalinie.
Na terenie powiatu działają 4 jednostki Ochotniczej Straży Pożarnej włączone do krajowego systemu ratowniczo-gaśniczego. Ponadto istnieje jednostka ratowniczo-gaśnicza przy Komendzie Powiatowej Państwowej Straży Pożarnej w Białogardzie.
Administracja.
Siedzibą władz powiatu jest miasto Białogard. Organem uchwałodawczym jest Rada Powiatu w Białogardzie, w której skład wchodzi 17 radnych.
Rada Powiatu
Gminy powiatu białogardzkiego są obszarem właściwości Sądu Rejonowego w Białogardzie i Sądu Okręgowego w Koszalinie. Powiat białogardzki jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy powiatu białogardzkiego wybierają radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu wyborczego nr 99, a posłów do Parlamentu Europejskiego z okręgu wyborczego nr 13.
Współpraca zagraniczna.
Powiat posiada następujące umowy partnerskie:

</doc>
<doc id="98001" url="https://pl.wikipedia.org/wiki?curid=98001" title="Powiat choszczeński">
Powiat choszczeński

Powiat choszczeński – powiat w północno-zachodniej Polsce, w woj. zachodniopomorskim, utworzony w 1999 roku w ramach reformy administracyjnej. Jego siedzibą jest miasto Choszczno.
W skład powiatu wchodzą:
Według danych z 31 grudnia 2019 roku powiat zamieszkiwały 48 243 osoby. Natomiast według danych z 30 czerwca 2020 roku powiat zamieszkiwało 48 035 osób.
Położenie.
Według danych z 1 stycznia 2009 powierzchnia powiatu choszczeńskiego wynosi 1327,71 km². Położony jest w następujących regionach fizycznogeograficznych: Pojezierze Choszczeńskie, Pojezierze Myśliborskie i Pojezierze Ińskie oraz Równina Drawska.
Prawie 50% powierzchni zajmują użytki rolne, 39% lasy i grunty leśne, 4% tereny zabudowane, 4% nieużytki, a 3% wody. Połowa ludności zamieszkuje tereny wiejskie. Na terenie powiatu leżą liczne jeziora, przepływa przez niego także Drawa, mająca na niektórych odcinkach górski charakter. Zarówno Drawa jak i Korytnica są miejscem uprawiania spływów kajakowych. Ostatnie lata przyniosły rozwój gospodarstw agroturystycznych. W powiecie choszczeńskim leży Drawieński Park Narodowy.
Powiat choszczeński graniczy z sześcioma powiatami:
Demografia.
Według danych z 30 czerwca 2012 roku powiat choszczeński zamieszkiwało 50244 osób
Liczba ludności:
Miejsce w województwie (na 18 powiatów ziemskich) pod względem:
Gospodarka.
W końcu kwietnia 2012 liczba zarejestrowanych bezrobotnych w powiecie choszczeńskim obejmowała ok. 4,1 tys. mieszkańców, co stanowi stopę bezrobocia na poziomie 26,6% do aktywnych zawodowo.
We wrześniu 2019 ta liczba zdecydowanie spadła do 2 000 osób, a stopa bezrobocia 14,7%
Przeciętne wynagrodzenie pracownicze w październiku 2008 r. wynosiło 2517,30 zł, przy liczbie zatrudnionych pracowników w powiecie choszczeńskim – 5473 osoby. Przeciętne wynagrodzenie w sektorze publicznym wynosiło 3076,29 zł, a w sektorze prywatnym 2223,16 zł.
W 2013 r. wydatki budżetu samorządu powiatu choszczeńskiego wynosiły 50,3 mln zł, a dochody budżetu 53,9 mln zł. Zadłużenie (dług publiczny) samorządu według danych na IV kwartał 2013 r. wynosiło 10,3 mln zł, co stanowiło 19,1% dochodów.
Zarys dziejów.
Najstarsze ślady osadnictwa na terenie dzisiejszego powiatu choszczeńskiego, pochodzą z V tys. p.n.ne. (epoka kamienia gładzonego). Ówczesnymi mieszkańcami tego obszaru była ludność zajmująca się rolnictwem i hodowlą.
Środowisko geograficzne.
Największe rzeki powiatu:
Na terenie powiatu znajduje się 111 jezior o powierzchni lustra wody powyżej 1 ha. Są to jeziora pochodzenia polodowcowego (rynnowe, morenowe oraz sandrowe) wchodzące w skład Pojezierza Choszczeńskiego, do którego przynależą jeziora Pojezierza Myśliborskiego i częściowo Pojezierza Drawskiego.
Kultura i rozrywka.
Latem cyklicznie odbywają się „Dni Choszczna” oraz „Piknik nad Drawą” w ramach którego tradycyjnie już organizowana jest Noc Hip-Hopowa. Lipiec jest w powiecie miesiącem hołdującym historii. Gmina Bierzwnik organizuje festyn historyczny oraz warsztaty archeologiczne „Dni na cysterskim szlaku”, a w Reczu można obejrzeć doskonale przygotowane przez mieszkańców widowisko historyczne „Na kupieckim szlaku”.
Sport i rekreacja.
W okresie letnim odbywa się ogólnopolski turniej koszykówki ulicznej i towarzyszące mu liczne konkursy. W Pełczycach i Choszcznie odbywają się coroczne maratony pływackie. Cykliczną imprezą są również powiatowe zawody w strzelaniu myśliwskim śrutowym oraz powiatowe mistrzostwa drwali w Kruczaju. Na terenie powiatu choszczeńskiego znajdują się szlaki turystyczne umożliwiające uprawianie turystyki rowerowej m.in.: Choszczeński Szosowy Maraton Kolarski "Pętla Drawska". Odbywa się też wojewódzki turystyczny rajd po Ziemi Drawieńskiej, odbywający się w trzech kategoriach: pieszej, rowerowej i samochodowej. Organizowany jest spływ kajakowy Drawą, a w Choszcznie organizowany jest Ogólnopolskie Kryterium Kolarskie o memoriał red. Z.Weissa. W Choszcznie rozgrywane są turnieje kajak polo, a choszczeńscy kajak-poliści zdobywają tytuły mistrza Polski i są członkami kadry narodowej w tej dyscyplinie. We wrześniu odbywają się: Ogólnopolski Bieg Uliczny "Choszczeńska 10" w Choszcznie oraz "Bieg Bursztynowy" w Pełczycach.
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie choszczeńskim wynosił 86,2%. W 2009 r. stwierdzono w powiecie m.in. 148 kradzieży z włamaniem, 6 kradzieży samochodów, 159 przestępstw narkotykowych.
Powiat choszczeński jest obszarem właściwości Prokuratury Rejonowej w Choszczno i Prokuratury Okręgowej w Szczecinie.
Na terenie powiatu działa 8 jednostek Ochotniczej Straży Pożarnej włączonych do krajowego systemu ratowniczo-gaśniczego. Ponadto istnieje jednostka ratowniczo-gaśnicza przy Komendzie Powiatowej Państwowej Straży Pożarnej w Choszcznie.
Administracja.
Siedzibą władz powiatu jest miasto Choszczno. Organem uchwałodawczym jest "Rada Powiatu w Choszcznie", w której skład wchodzi 17 radnych.
Rada Powiatu
Gminy powiatu choszczeńskiego są obszarem właściwości Sądu Rejonowego w Choszcznie. Gminy powiatu są obszarem właściwości Sądu Okręgowego w Szczecinie. Powiat choszczeński jest obszarem właściwości miejscowej Samorządowego Kolegium Odwoławczego w Szczecinie.
Mieszkańcy powiatu choszczeńskiego wybierają radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.

</doc>
<doc id="98002" url="https://pl.wikipedia.org/wiki?curid=98002" title="Gary Becker">
Gary Becker

Gary Stanley Becker (ur. 2 grudnia 1930 w Pottsville, Pensylwania, zm. 3 maja 2014 w Chicago) – amerykański ekonomista, laureat Nagrody Banku Szwecji im. Alfreda Nobla w dziedzinie ekonomii w 1992 roku (wcześniej otrzymał John Bates Clark Medal, 1967).
Życiorys.
Od 1970 roku profesor University of Chicago. Zaliczany jest do przedstawicieli tzw. ekonomicznej szkoły chicagowskiej postulującej m.in. minimalizowanie roli państwa w działalności gospodarczej. Analizując w latach 50. problemy dyskryminacji społecznej i rasowej przewidział ekonomiczną konieczność upadku apartheidu w Republice Południowej Afryki. Wprowadził do ekonomii pojęcie inwestycji w człowieka i wykazał opłacalność pomocy państwa w kształceniu bezrobotnych. Stworzył także nową dyscyplinę operującą na pograniczu polityki, prawa, psychologii, socjologii i kryminologii – ekonomiczną teorię przestępstw.
Za zastosowanie metod mikroekonomii w badaniach nad zachowaniem ludzi, także w kontekście pozarynkowym został wyróżniony Nagrodą Banku Szwecji im. Alfreda Nobla w 1992 r.
W Polsce wydano zbiory jego esejów: "Ekonomiczna teoria zachowań ludzkich" (1990), "Ekonomia życia. Od baseballu do akcji afirmatywnej i imigracji, czyli w jaki sposób sprawy realnego świata wpływają na nasze codzienne życie" (2006, wraz z żoną, Guity N. Becker) oraz "Nieoczywistości. Ekonomiczna teoria wszystkiego" (2013, wraz z Richardem Posnerem).

</doc>
<doc id="98006" url="https://pl.wikipedia.org/wiki?curid=98006" title="Powiat drawski">
Powiat drawski

Powiat drawski – powiat w północno-zachodniej Polsce, w woj. zachodniopomorskim, utworzony w 1999 r. w ramach reformy administracyjnej. Jego siedzibą jest miasto Drawsko Pomorskie.
W skład powiatu wchodzą:
W lipcu 2017 przeprowadzone zostały konsultacje w związku z projektem zmiany granic powiatu, tj. włączenia do gminy Ińsko w powiecie stargardzkim części obrębu ewidencyjnego Ziemsko z terytorium gminy Drawsko Pomorskie i części obrębu ewidencyjnego Borowo z terytorium gminy Kalisz Pomorski. 1 stycznia 2019 roku nastąpiła likwidacja gminy Ostrowice.
Maskotką powiatu jest Bóbr Podrawek.
Według danych z 31 grudnia 2019 roku powiat zamieszkiwało 57 015 osób. Natomiast według danych z 30 czerwca 2020 roku powiat zamieszkiwały 56 842 osoby.
Położenie.
Według danych z 1 stycznia 2009 powierzchnia powiatu drawskiego wynosi 1764,25 km².
Położony jest na Pojezierzu Drawskim oraz na Równinie Drawskiej nad rzeką Drawą. W północno-wschodniej części powiatu znajduje się południowa część Drawskiego Parku Krajobrazowego, na terenie którego znajduje się najgłębsze jezioro województwa zachodniopomorskiego, Drawsko (głębokość 79,7 m). Siedzibą władz parku jest Złocieniec. Na terenie gmin Drawsko Pomorskie i Kalisz Pomorski znajduje się poligon drawski, jeden z największych w Europie (pow.36 111 ha), na którym odbywają się manewry wojsk NATO.
Powiat drawski graniczy z siedmioma powiatami:
Demografia.
Według danych z 30 czerwca 2012 roku powiat drawski zamieszkiwało 58799 osób
Miejsce w województwie (na 18 powiatów ziemskich) pod względem:
Gospodarka.
W końcu kwietnia 2012 liczba zarejestrowanych bezrobotnych w powiecie drawskim obejmowała ok. 5,1 tys. mieszkańców, co stanowi stopę bezrobocia na poziomie 24,9% do aktywnych zawodowo.
We wrześniu 2019 liczba zarejestrowanych bezrobotnych spadła do 2 300 osób, a stopa bezrobocia 12%
Przeciętne wynagrodzenie pracownicze w październiku 2008 r. wynosiło 2149,95 zł, przy liczbie zatrudnionych pracowników w powiecie drawskim – 12155 osób. Przeciętne wynagrodzenie w sektorze publicznym wynosiło 3023,65 zł, a w sektorze prywatnym 1909,53 zł.
W 2013 r. wydatki budżetu samorządu powiatu drawskiego wynosiły 65,9 mln zł, a dochody budżetu 67,9 mln zł. Zadłużenie (dług publiczny) samorządu według danych na IV kwartał 2013 r. wynosiło 19,8 mln zł, co stanowiło 29,1% dochodów.
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie drawskim wynosił 87,7% i był najwyższy w województwie zachodniopomorskim. W 2009 r. stwierdzono w powiecie m.in. 185 kradzieży z włamaniem, 5 kradzieży samochodów, 77 przestępstw narkotykowych.
Powiat drawski jest obszarem właściwości Prokuratury Rejonowej w Drawsku Pomorskim i Prokuratury Okręgowej w Koszalinie.
Na terenie powiatu działa 11 jednostek Ochotniczej Straży Pożarnej włączonych do krajowego systemu ratowniczo-gaśniczego. Ponadto istnieje jednostka ratowniczo-gaśnicza przy Komendzie Powiatowej Państwowej Straży Pożarnej w Drawsku Pomorskim.
Administracja.
Siedzibą władz powiatu jest miasto Drawsko Pomorskie. Organem uchwałodawczym jest "Rada Powiatu w Drawsku Pomorskim", w której skład wchodzi 17 radnych.
Rada Powiatu
Gminy powiatu drawskiego są obszarem właściwości Sądu Rejonowego w Drawsku Pomorskim i Sądu Okręgowego w Koszalinie. Powiat drawski jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy powiatu drawskiego wybierają radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu wyborczego nr 99, a posłów do Parlamentu Europejskiego z okręgu wyborczego nr 13.
Współpraca zagraniczna.
Partnerzy powiatu drawskiego to:

</doc>
<doc id="98008" url="https://pl.wikipedia.org/wiki?curid=98008" title="Powiat goleniowski">
Powiat goleniowski

Powiat goleniowski – powiat w północno-zachodniej Polsce, w woj. zachodniopomorskim, utworzony w 1999 roku w ramach reformy administracyjnej. Jego siedzibą jest miasto Goleniów.
Według danych z 31 grudnia 2019 r. powiat zamieszkiwało 82 421 mieszkańców. Natomiast według danych z 30 czerwca 2020 roku powiat zamieszkiwało 82 396 osób.
W skład powiatu wchodzą:
Położenie.
Według danych z 1 stycznia 2014 powierzchnia powiatu goleniowskiego wynosi 1615,53 km². Położony jest na Równinie Goleniowskiej, Równinie Nowogardzkiej oraz w zachodniej części w Dolinie Dolnej Odry. Większość powierzchni gmin Przybiernów, Stepnica i Goleniów zajmuje Puszcza Goleniowska. W okolicach Goleniowa znajduje się jedyny w województwie port lotniczy Szczecin-Goleniów.
Powiat goleniowski graniczy z siedmioma powiatami:
Gospodarka.
W końcu stycznia 2011 r. liczba zarejestrowanych bezrobotnych w powiecie goleniowskim obejmowała ok. 5,3 tys. mieszkańców, co stanowi stopę bezrobocia na poziomie 17,9% do aktywnych zawodowo.
We wrześniu 2019 liczba zarejestrowanych bezrobotnych wynosiła już tylko 1 800 osób, a stopa bezrobocia 5,3%
Przeciętne wynagrodzenie pracownicze w październiku 2008 r. wynosiło 3150,67 zł, przy liczbie zatrudnionych pracowników w powiecie goleniowskim – 15608 osób. Przeciętne wynagrodzenie w sektorze publicznym wynosiło 3355,03 zł, a w sektorze prywatnym 3081,08 zł.
W 2013 r. wydatki budżetu samorządu powiatu goleniowskiego wynosiły 77,5 mln zł, a dochody budżetu 81,5 mln zł. Zadłużenie (dług publiczny) samorządu według danych na koniec 2013 r. wynosiło 26,1 mln zł, co stanowiło 32,0% wartości wykonywanych dochodów.
Demografia.
Według danych z 30 czerwca 2012 roku powiat goleniowski zamieszkiwało 82035 osób
Liczba ludności:
Miejsce w województwie (na 18 powiatów) pod względem:
Historia.
Powiat goleniowski został powołany dnia 1 października 1954 roku w województwie szczecińskim, jako jeden z pierwszych powiatów utworzonych tuż po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat goleniowski złożyły się 2 miasta i 13 gromad, które wyłączono z dwóch ościennych powiatów w tymże województwie (w praktyce gromady te należały do tych powiatów przez zaledwie dwa dni):
Po zniesieniu gromad i reaktywacji gmin z dniem 1 stycznia 1973 roku powiat goleniowski podzielono na 2 miasta i 5 gmin :
Po reformie administracyjnej obowiązującej od 1 czerwca 1975 roku terytorium zniesionego powiatu goleniowskiego włączono do nowego (mniejszego) województwa szczecińskiego. 1 stycznia 1992 roku jednoimienne miasta i gminy Nowogard i Maszewo połączono we wspólne gminy miejsko-wiejskie.
Wraz z reformą administracyjną z 1999 roku przywrócono w województwie zachodniopomorskim powiat goleniowski o kształcie i podziale administracyjnym zbliżonym do wyglądu z 1975 roku. Ponieważ nie odtworzono powiatu nowogardzkiego, nowy powiat goleniowski przejął część jego dawnych gmin: Nowogard, Osina i Dobra. 1 stycznia 2002 roku reaktywowano powiat łobeski, do którego przyłączono gminę Dobra z powiatu goleniowskiego.
W sierpniu 2012 roku z inicjatywy mieszkańców powstało stowarzyszenie na rzecz powiatu goleniowsko-nowogardzkiego Partnerstwo i Rozwój celem którego jest zmiana nazwy powiatu. W lutym 2013 rozpoczęto zbieranie podpisów pod obywatelskim projektem uchwały uruchamiającym procedurę zmiany nazwy. W 2013 r. w gminie Nowogard i Osina zostały przeprowadzone konsultacje społeczne w przedmiocie zmiany nazwy powiatu goleniowskiego na powiat goleniowsko-nowogardzki.
28 stycznia 2014 Rada Miejska w Nowogardzie złożyła wniosek o zmianę nazwy powiatu goleniowskiego. W 2013 r. rady miejskie w: Goleniowie, Maszewie i Stepnicy oraz Rada Powiatu w Goleniowie wyraziły negatywną opinię w sprawie zmiany nazwy.
Środowisko geograficzne.
Na terenie powiatu znajduje się wiele zbiorników wód stojących. Są to akweny zarówno naturalnie jak i sztuczne. Do największych należą:
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie goleniowskim wynosił 72,6%. W 2009 r. stwierdzono w powiecie m.in. 364 kradzieży z włamaniem, 9 kradzieży samochodów, 143 przestępstw narkotykowych.
Gmina Stepnica jest położona w strefie nadgranicznej. Powiat goleniowski obejmuje zasięgiem służbowym placówka Straży Granicznej w porcie lotniczym Szczecin-Goleniów z Nadodrzańskiego Oddziału SG.
Powiat goleniowski jest obszarem właściwości Prokuratury Rejonowej w Goleniowie i Prokuratury Okręgowej w Szczecinie.
Na terenie powiatu działa 12 jednostek Ochotniczej Straży Pożarnej włączonych do krajowego systemu ratowniczo-gaśniczego. Ponadto istnieje jednostka ratowniczo-gaśnicza przy Komendzie Powiatowej Państwowej Straży Pożarnej w Goleniowie oraz jej posterunek w Nowogardzie.
Administracja.
Siedzibą władz powiatu jest miasto Goleniów. Organem uchwałodawczym jest "Rada Powiatu w Goleniowie", w której skład wchodzi 19 radnych.
Rada Powiatu
Powiat goleniowski jest obszarem właściwości miejscowej Samorządowego Kolegium Odwoławczego w Szczecinie.
Mieszkańcy powiatu goleniowskiego wybierają radnych do Sejmiku Województwa Zachodniopomorskiego w okręgu nr 2. Parlamentarzystów wybierają z okręgów wyborczych z siedzibą komisji wyborczej w Szczecinie, a posłów do Parlamentu Europejskiego z okręgu wyborczego nr 13.
Współpraca zagraniczna.
Partnerem powiatu goleniowskiego jest:

</doc>
<doc id="98010" url="https://pl.wikipedia.org/wiki?curid=98010" title="Przystosowanie ptaków do lotu">
Przystosowanie ptaków do lotu

Przystosowania ptaków do lotu – szereg cech anatomicznych, morfologicznych i fizjologicznych umożliwiających ptakom lot.
Ptaki w toku ewolucji wykształciły wiele przystosowań do lotu. Najważniejsze spośród nich to:
Lot wpłynął w sposób zasadniczy na zmysły i na system nerwowy ptaków.
Zdolność latania znacznie ułatwia ptakom zmianę miejsca w poszukiwaniu żeru, dogodnych stanowisk lęgowych, ucieczki przed wrogami, a to z kolei sprzyja rozprzestrzenianiu się geograficznemu, a także tworzenia nowych odmian i gatunków.
Lot ptaków współczesnych osiągnął pewną doskonałość, pojawiły się pewne specjalizacje związane ze środowiskiem i sposobem poruszania się poszczególnych gatunków.
Na skrzydło ptaka w locie działa siła oporu powietrza, którą można rozłożyć na dwie składowe. Jedna z nich dźwiga skrzydło ku górze, druga natomiast hamuje ruch postępowy. Wzajemny stosunek tych składowych zależy od kształtu skrzydła, szybkości ruchu, kąta nachylenia skrzydła w stosunku do kierunku ruchu, a także od mniej ważnych czynników jak: temperatura powietrza, wysokość nad poziomem morza, zimne lub gorące prądy powietrza, ukształtowanie terenu itp.
Prawie wszystkie ptaki szybują, przy czym ptaki małe szybują bezpośrednio przed lądowaniem, zaś ptaki duże mogą unosić się w powietrzu bez poruszania skrzydłami przez dłuższy czas. Długotrwały lot szybujący polega na wykorzystywaniu prądów powietrza wznoszących, bez potrzeby poruszania skrzydłami.
Niektóre ptaki w toku ewolucji wtórnie utraciły zdolność lotu. Cechy, które wtedy mogą ulec uwstecznieniu to przede wszystkim: skrzydła, pióra asymetryczne, pneumatyczne kości i grzebień na mostku.

</doc>
<doc id="98011" url="https://pl.wikipedia.org/wiki?curid=98011" title="Ronald Coase">
Ronald Coase

Ronald Harry Coase (ur. 29 grudnia 1910 w Londynie, zm. 2 września 2013 w Chicago) – brytyjski ekonomista, laureat Nagrody Banku Szwecji im. Alfreda Nobla w dziedzinie ekonomii w 1991 roku.
Kariera akademicka.
Ronald Coase był profesorem na University of Buffalo w latach 1951–1958, na University of Virginia w latach 1958–1964, a od 1964 był profesorem University of Chicago i redaktorem „Journal of Law and Economics”. Za swoje badania nad znaczeniem kosztów transakcyjnych i praw własności dla struktury instytucjonalnej i funkcjonowania gospodarki otrzymał w 1991 roku Nagrodę Banku Szwecji im. Alfreda Nobla.
Wkład w teorię ekonomii.
Pierwszą ważną publikacją autorstwa Coase’a jest (opublikowany w 1937 roku) artykuł zatytułowany "The Nature of the Firm", napisany, gdy Coase był jeszcze studentem. Coase, który w początkowym okresie swojego życia był socjalistą, usiłował udzielić w nim odpowiedzi na pytanie, dlaczego ekonomiści uważają, że gospodarka narodowa w socjalizmie nie może być efektywnie zarządzana jak jedno wielkie przedsiębiorstwo, podczas gdy istnieją duże przedsiębiorstwa kapitalistyczne takie jak General Motors czy Ford, które są skutecznie zarządzane. Zdaniem Coase’a, przedsiębiorstwa są wprawdzie zarządzane w podobny sposób, jak gospodarki planowe – różnica polega jednak na tym, że ich wielkość wyznaczona jest przez dobrowolne decyzje, które wynikają z wysokości rynkowych kosztów transakcyjnych. Gdyby koszty związane z zawieraniem transakcji były zerowe, wówczas, według Coase’a, nie byłoby potrzeby tworzenia przedsiębiorstw i wszelka działalność gospodarcza miałaby miejsce w formie bezpośrednich transakcji rynkowych. Jeżeli jednak rynkowe koszty transakcji są wysokie, wówczas działalność gospodarcza w obrębie przedsiębiorstwa może być bardziej efektywna niż za bezpośrednim użyciem mechanizmu rynkowego, bo taki sposób koordynacji kontraktów (np. umów o pracę) obniża koszty ich zawierania i realizacji. Wyjaśnienie, że zakres działalności przedsiębiorstwa zależy od poziomu kosztów transakcyjnych zapoczątkował nowy kierunek badań ekonomicznych. Artykuł Coase’a był cytowany w latach 1966–1980 co najmniej 169 razy.
Jeszcze częściej cytowaną pracą Coase’a jest jego późniejszy artykuł zatytułowany "The Problem of Social Cost", opublikowany w 1960 roku. Przedstawił w nim sposób rozwiązania problemu negatywnych efektów zewnętrznych, znany obecnie jako teoremat Coase’a. W przeciwieństwie do wcześniejszych prób rozwiązania tego problemu poprzez regulację rządową lub opodatkowanie zaproponowane przez Arthura Pigou i znane obecnie jako podatek Pigou, Coase argumentował, że w przypadku dobrze zdefiniowanych praw własności i niskich kosztów transakcyjnych problem efektów zewnętrznych może być rozwiązany poprzez dobrowolne transakcje pomiędzy stronami, których te efekty dotyczą.

</doc>
<doc id="98018" url="https://pl.wikipedia.org/wiki?curid=98018" title="Powiat gryficki">
Powiat gryficki

Powiat gryficki – powiat w północno-zachodniej Polsce, w województwie zachodniopomorskim, utworzony w 1999 r. w ramach reformy administracyjnej. Siedzibą władz powiatu jest miasto Gryfice.
Według danych z 31 grudnia 2019 r. powiat miał 60 277 mieszkańców. Natomiast według danych z 30 czerwca 2020 roku powiat zamieszkiwało 60 025 osób.
Na terenie powiatu występuje przemysł spożywczy i drzewny. Pas wybrzeża bałtyckiego z piaszczystymi plażami (gminy: Rewal i Trzebiatów) jest obszarem sektora usług turystycznych.
Położenie.
Według danych z 1 stycznia 2014 r. powierzchnia powiatu wynosiła 1017,37 km². Powiat stanowi 4,44% powierzchni woj. zachodniopomorskiego i zajmuje pod tym względem 13. miejsce.
Powiat gryficki leży na Pobrzeżu Szczecińskim, obejmując w większości Równinę Gryficką, środkową część Wybrzeża Trzebiatowskiego, a także małe fragmenty równin: Nowogardzkiej i Goleniowskiej (południowo-zachodnia część gminy Płoty).
Granicę północną powiatu na odcinku 40 km wyznacza brzeg Morza Bałtyckiego, od zachodu graniczy z powiatami: kamieńskim i goleniowskim, granicę wschodnią stanowi powiat kołobrzeski, a od południa powiat gryficki graniczy z powiatem łobeskim, którego utworzenie w 2002 r. wpłynęło na obecny kształt powiatu gryfickiego.
Środowisko naturalne.
Powiat gryficki posiada znaczne zasoby wód powierzchniowych. Główną oś hydrograficzną powiatu stanowi rzeka Rega, będąca jedną z największych rzek Pomorza, a także charakteryzująca się dość znaczną gęstością sieci rzecznej. Rzeka płynie przez wszystkie miasta powiatu aż do ujścia w mrzeżyńskim porcie. Wybrzeże powiatu obejmuje teren od Pobierowa do portu w Dźwirzynie (powiat kołobrzeski). Największe zbiorniki wodne to jezioro Resko Przymorskie, Liwia Łuża oraz Jezioro Rejowickie. Inne mniejsze to m.in. Jezioro Lisowskie, Jezioro Kołomąckie, Jezioro Łopianowskie, Jezioro Trzygłowskie Pierwsze i Drugie, Rybokarty.
Według podziału hydrograficznego Polski powiat gryficki położony jest w granicach czterech głównych obszarów zlewniowych: dorzeczu Regi, zlewni cieśniny Dziwny, zlewni jeziora Resko Przymorskie, zlewni przymorza od Dziwny do Regi.
Klimat.
Północna część powiatu posiada cechy charakterystyczne dla klimatu morskiego; mała amplituda roczna, sezonowa i dzienna temperatur powietrza, duża wilgotność i wietrzność, krótki okres występowania zimy, chłodniejsze lato i łagodniejsza zima oraz znaczna ilość opadów. Część południowo-wschodnia jest pod wyraźnym wpływem klimatu kontynentalnego, który cechuje się wyższymi temperaturami powietrza latem i niższymi zimą, dłuższym okresem trwania zimy z dłużej zalegającą pokrywą śnieżną, dłuższymi okresami ciszy. Pory roku są w tej strefie wyraźniej zaznaczone. Zróżnicowanie klimatu ma ogromne znaczenie w gospodarce rolnej.
Przyroda.
Według danych z 2012 r. na terenie powiatu gryfickiego ustanowiono 60 pomników przyrody. Około 600 ha powierzchni powiatu jest terenami o szczególnych walorach przyrodniczych prawnie chroniona, co stanowi 0,6% powierzchni powiatu.
W powiecie utworzono 4 rezerwaty przyrody. Pierwszy w 1959 r. rezerwat faunistyczny „Jezioro Liwia Łuża” (239,68 ha) dla ochrony stanowiska lęgowego, rzadkiego wówczas łabędzia niemego. Obiekt stanowi ostoję wielu gatunków ptactwa wodno–błotnego. Na zachód od miasta Płoty znajduje się rezerwat florystyczny „Wrzosowisko Sowno” (39,27 ha), gdzie występują zbiorowiska roślinne oraz rzadkie gatunki roślin porastające torfowisko przejściowe. W północnej części powiatu ustanowiono rezerwat florystyczny „Roby” (84,40 ha), mający na celu zachowanie stanowisk roślin naczyniowych i zarodnikowych. W 2010 r. utworzono rezerwat leśny „Nadmorski bór bażynowy w Mrzeżynie” (8,92 ha), gdzie występuje w pełni wykształcone zbiorowisko leśnego boru bażynowego na typowym siedlisku wydm nadmorskich.
Na terenie powiatu gryfickiego zostały ustanowione użytki ekologiczne, które w 2012 r. obejmowały łączną powierzchnię 119,59 ha.
W 2010 r. lasy zajmowały 20 818 ha, co stanowiło 20,5% powierzchni powiatu. Użytki rolne w 2005 r. zajmowały 66,1% powierzchni powiatu – 67 352 ha.
W północnej części powiatu zostały wytyczone 2 obszary Natura 2000 – Trzebiatowsko-Kołobrzeski Pas Nadmorski oraz „Wybrzeże Trzebiatowskie”.
Turystyka.
Powiat ze względu na swoje nadmorskie położenie jest odwiedzany w okresie wakacyjnym przez dużą liczbę turystów, ze względu na małą odległość od Bałtyku. Turyści mogą wziąć udział również w spływach kajakowych, które płyną zarówno rzeką Regą, jak i jej dopływami.
Teren powiatu obejmuje trzy miasta (Gryfice, Płoty, Trzebiatów), którym nadano prawa miejskie już w XIII w., dzięki czemu posiadają wiele zabytków. Tereny wiejskie były zamieszkiwane przez niemieckich arystokratów, którzy prowadzili folwarki i budowali swoje pałacyki. W większości wsi sołeckich znajdują się wybudowane przez okoliczną ludność zabytkowe kościoły.
Do najczęściej odwiedzanych w gminie obiektów zabytkowych można zaliczyć kościół mariacki w Trzebiatowie (jeden z wyższych w kraju), latarnię morska w Niechorzu oraz ruiny kościoła w Trzęsaczu.
Szlaki turystyczne.
Przez teren powiatu biegną 3 szlaki turystyczne:
Od kilku lat władze powiatu wprowadzają projekt szlaków rowerowych Gryfland, polegający na stworzeniu jednolitego systemu identyfikacji szlaków oraz współpracy gmin w ramach ich utrzymywania. W ramach projektu utworzono kilka szlaków rowerowych:
Większość szlaków rowerowych przebiega po drogach samochodowych. Infrastrukturą i oznaczeniem wszystkich szlaków rowerowych opiekuje się Powiatowe Centrum Marketingu, Rozwoju Gospodarczego i Integracji Europejskiej.
Historia.
Teren powiatu od XII do XVII wieku związany był z panującą na Pomorzu Zachodnim dynastią Gryfitów. Miasta posiadały dużą swobodę m.in. na przełomie XII/XIII wieku Trzebiatów i Gryfice prowadziły przeciwko sobie liczne konflikty. Od XIII wieku rozpoczęło się osadnictwo niemieckie na Pomorzu Zachodnim, co wpłynęło na strukturę ludności tutejszych terenów.
W 1618 r. rozpoczęła się wojna trzydziestoletnia istotnie wpływając na życie mieszkańców. W 1630 r. ziemię gryficką opanowały wojska szwedzkie. W 1637 r. umarł ostatni Gryfita i na mocy pokoju westfalskiego w 1648 r. tereny te zostały włączone do Brandenburgii.
W 1723 r. utworzono po raz pierwszy – powiat greifenberdzki (dziś gryficki), w wyniku reformy administracyjnej Królestwa Prus. Był jednym z 19. podlegających bezpośrednio pod Kamerę Wojenną i Domen Królewskich. W 1816 r. po reformie administracyjnej, powiat Greifenberg i. Pom. (dziś gryficki) w Prusach, podlegał pod rejencję szczecińską, natomiast w 1938 r., będąc w zasięgu terytorialnym III Rzeszy, na skutek zmian administracyjnych powiat (niem. "Landkreis Greifenberg i. Pom.") przeszedł pod rejencję koszalińską. W 1939 obejmował 765,28 km² powierzchni.
W marcu 1945 r. trwały tu walki m.in. I Armii Wojska Polskiego z oddziałami niemieckimi, które następnie osaczone zostały w oblężonym Kołobrzegu.
W maju 1945 r. zaczęła organizować się polska administracja. W czerwcu powstał Obwód Zagórze – nazwa ta wynikała z tymczasowej nazwy miasta Gryfice (do czerwca 1946). Powiat ten podzielony był na 2 gminy miejskie: Trzebiatów i Zagórze oraz 8 gmin zbiorowych: Brojce, Gołańcz Pomorska, Górzyca, Karnice, Mrzeżyno, Przybiernówko, Sadlno i Trzygłów. Identyczny podział został zachowany według stanu z lipca 1952 r.
W 1954 r. zniesiono podział Polski na gminy, a w ich miejsce wprowadzono gromady. Powiat gryficki podzielono na 2 miasta – Gryfice i Trzebiatów – i 17 gromad: Bielikowo (od 1956 Gąbin), Brojce, Cerkwica, Chomętowo, Dargosław, Gołańcz Pomorska, Gorzysław, Górzyca, Jasiel, Karnice, Przybiernówko, Rogozina, Rotnowo, Rybokarty, Sarbia, Śliwin i Trzygłów. 1 stycznia 1958 r. do powiatu gryfickiego przyłączono z powiatu łobeskiego miasto Płoty oraz gromady Mechowo, Modlimowo, Płoty i Wicimice; równocześnie gromadę Sarbia wyłączono z powiatu gryfickiego i przyłączono do powiatu kołobrzeskiego w woj. koszalińskim.
Według stanu z 1 lipca 1960 r. powiat gryficki składał się z 3 miast – Gryfice, Płoty i Trzebiatów – i już tylko 12 gromad: Brojce, Cerkwica, Gorzysław, Górzyca, Gryfice (nowa), Jasiel, Karnice, Płoty, Przybiernówko, Rogozina, Trzebiatów (nowa) i Wicimice. W dniu 1 stycznia 1965 obowiązywał ten sam podział administracyjny.
1 stycznia 1973 wraz z kolejną reformą administracyjną zniesiono gromady i reaktywowano gminy. Powiat gryficki podzielono na 3 miasta – Gryfice, Płoty i Trzebiatów – i 6 gmin: Brojce, Gryfice, Karnice, Płoty, Rewal i Trzebiatów.
W czerwcu 1975 r. w związku z reformą administracyjną zlikwidowano powiaty. Na obszarze tym zachowały się różne formy powiązań na szczeblu ponadgminnym, m.in. poprzez sąd rejonowy i Urząd Rejonowy w Gryficach.
1 stycznia 1999 r. przywrócono powiat gryficki, który objął 8 gmin: Brojce, Gryfice, Karnice, Płoty, Radowo Małe, Resko, Rewal, Trzebiatów. 15 lutego 2000 r. Rada Powiatu Gryfickiego ustaliła herb powiatu, na którym każda lilia symbolizuje jej gminę.
1 stycznia 2002 r. w wyniku powstania powiatu łobeskiego, od powiatu odłączone zostały gminy: Radowo Małe i Resko.
Demografia.
Według danych z 31 grudnia 2019 r. powiat gryficki zamieszkiwało 60 277 osób.
Poniższa tabela przedstawia gminy powiatu gryfickiego uszeregowane według ich powierzchni, liczby ludności i gęstości zaludnienia w 2013:
W 2002 r. w powszechnym spisie ludności na 61 140 mieszkańców powiatu gryfickiego przeważająca większość zdeklarowała narodowość polską. Największą grupą obywateli polskich w powiecie należącą do mniejszości narodowej lub etnicznej była mniejszość ukraińska, do której należały 393 osoby, stanowiące 0,643% ogółu mieszkańców.
Według danych uzyskanych w Narodowym Spisie Powszechnym z 2011 r. do narodowości innej niż polska należało 1,4% ludności powiatu (881 osób). Przynależność do mniejszości ukraińskiej zadeklarowało 429 mieszkańców, co stanowiło 0,7% ludności powiatu.
Gospodarka.
Według danych z 2010 r. na terenie powiatu działało 7,6 tys. prywatnych podmiotów gospodarczych, z czego 6,5 tys. stanowiły osoby fizyczne prowadzące działalność gospodarczą. W 2010 r. działalność prowadziło 65 spółek handlowych z udziałem kapitału zagranicznego. Największymi skupiskami obiektów handlowych są miasta: Gryfice, Trzebiatów oraz Płoty, a w sezonie letnim także miejscowości nadmorskie.
We wrześniu 2019 liczba zarejestrowanych bezrobotnych wynosiła 1 100 osób, a stopa bezrobocia 6,4%
Przeciętne wynagrodzenie pracownicze w październiku 2008 r. wynosiło 2426,61 zł, przy liczbie zatrudnionych pracowników w powiecie gryfickim – 4682 osób. Przeciętne wynagrodzenie w sektorze publicznym wynosiło 2870,39 zł, a w sektorze prywatnym 2014,27 zł.
Powiat gryficki obejmuje część wybrzeża Morza Bałtyckiego, zwanego Wybrzeżem Trzebiatowskim. W gminach nadmorskich, tj. gminie Rewal i gminie Trzebiatów znajdują się miejscowości wypoczynkowe z kąpieliskami i plażami. W północnej części powiatu zlokalizowana jest duża liczba ośrodków wczasowych, kempingów i kwater wypoczynkowych. Są one wykorzystywane głównie w sezonie letnim (lipiec, sierpień), kiedy zwiększa się napływ turystów. W powiecie znajduje się także wiele gospodarstw agroturystycznych.
Na terenie powiatu znajduje się kilka zakładów przemysłowych. W Gryficach produkowane są kabiny prysznicowe, wanny akrylowe, galanteria papiernicza i wyroby higieniczne. W Trzebiatowie znajduje się zakład produkujący wanny. W Mirosławicach działa zakład elektryczno-metalowy produkujący spawane konstrukcje stalowe i aluminiowe. W Płotach mieści się zakład produkujący pojemniki i kontenery stalowe. W Sownie produkuje się produkty gipsowe, kleje i zaprawy budowlane.
W 2005 r. 67 352 ha, czyli 66,2% obszaru powiatu zajmowały użytki rolne, z czego najwięcej (73,56%) stanowiły grunty orne. W Prusinowie znajduje się oddział produkcyjny Szczecińskiej Centrali Nasiennej, która zajmuje się obrotem zbożami i materiałem siewnym. Przedsiębiorstwo posiada także stację nasienną w Gryficach, będącą punktem handlowo-magazynowym.
Na obszarze powiatu mieści się kilka niewielkich zakładów przetwórstwa drzewnego.
Jedną z gałęzi gospodarki w powiecie jest rybołówstwo morskie. Na terenie powiatu znajduje się port morski Mrzeżyno oraz 2 przystanie morskie dla rybaków w Rewalu i Niechorzu.
Transport.
Transport kolejowy.
Przez powiat gryficki przechodzi obecnie jedna Linia kolejowa nr 402 (Goleniów – Koszalin), przejeżdżająca przez wszystkie miasta powiatu, a także mniejsze stacje kolejowe. Długość linii wynosi 49,631 km i jest we władaniu spółki PKP Polskie Linie Kolejowe. Linia stanowi połączenie kolejowe między Szczecinem a Kołobrzegiem i Koszalinem. Linia nie jest zelektryfikowana i jeżdżą po niej szynobusy SA136, zakupione przez Urząd Marszałkowski Województwa Zachodniopomorskiego (pociągi są obsługiwane przez Polregio).
W okresie wakacyjnym działa także jedna linia kolei wąskotorowej ("Gryfice Wąsk. – Pogorzelica Gryficka"). Należy ona do dawnej infrastruktury Gryfickiej Kolei Wąskotorowej i jest dofinansowywana przez gminę Rewal.
Transport drogowy.
Główny ruch pojazdów na terenie powiatu skupia się na drodze krajowej nr 6 (trasa Szczecin→Koszalin→Gdańsk). Przechodzi ona przez południe powiatu gryfickiego, w tym jedno z miast – Płoty, skąd odchodzą trzy drogi wojewódzkie. Droga wojewódzka nr 109 biegnie w kierunku północnym nad morze od Płot poprzez Gryfice, Trzebiatów do Mrzeżyna. Droga wojewódzka nr 108 odchodzi z Płot w kierunku zachodnim na Wolin i Świnoujście. Droga wojewódzka nr 152 odchodzi z Płot w kierunku wschodnim na Połczyn-Zdrój. Kolejną drogą wojewódzką odchodzącą od krajowej szóstki jest droga nr 105, która prowadzi przez dwie siedziby gmin (Brojce, Gryfice) w kierunku zachodnim na Kamień Pomorski.
W Gryficach rozpoczyna się droga wojewódzka nr 110 prowadząca w kierunku północnym (przez Karnice) na wybrzeże. Kolejną drogą wojewódzką przechodzącą przez teren powiatu jest droga wojewódzka nr 102, która jest trasą nadmorską wychodzącą z Kołobrzegu w kierunku południowo-zachodnim do Trzebiatowa, następnie do Rewala ciągnie się wzdłuż wybrzeża do Dziwnowa i Międzyzdrojów. Z Trzebiatowa odchodzi także droga wojewódzka nr 103 w kierunku południowo-zachodnim na Kamień Pomorski.
Na terenie powiatu znajduje się siedziba Rejonu Dróg Wojewódzkich Gryfice, który opiekuje się wszystkimi drogami wojewódzkimi.
W 2008 r. na terenie powiatu było 322,8 km dróg powiatowych i 119,6 km dróg gminnych.
Transport autobusowy zapewniają regionalni przewoźnicy: PKS Gryfice, Veolia Transport Kołobrzeg oraz lokalni przewoźnicy busów. Dworzec autobusowy znajduje się w Gryficach, a w Trzebiatowie znajduje się miejsce ze stanowiskami dla autobusów przy dworcu kolejowym.
Transport morski.
Największym obiektem morskim na wybrzeżu powiatu jest port morski w Mrzeżynie, będącym jednym z najmniejszych portów dostępnych dla jachtów balastowych. Wykorzystywany jest przez kurty rybackie oraz niewielkie jachty. Port jest ulokowany w ujściu Regi, w odległości 18 km (10 mil morskich) od Kołobrzegu, 39 km (21 NM) od Dziwnowa. W porcie Mrzeżyno ustanowiono morskie przejście graniczne, które obejmuje jedynie ruch towarowy statkami rybackimi o polskiej przynależności. Kolejnymi obiektami są dwie przystanie morskie: w Rewalu i Niechorzu, wykorzystywane przez rybaków.
Transport lotniczy.
Na terenie powiatu zlokalizowane jest byłe lotnisko wojskowe Płoty/Makowice z pasem startowym o wymiarach 2300 × 30 [m] – obecnie nie jest wykorzystywane. Najbliższy port lotniczy Szczecin-Goleniów znajduje się 5 km na północny wschód od Goleniowa i jest w pełni przystosowanym lotniskiem do obsługi cywilnego ruchu pasażerskiego i towarowego. W Bagiczu (powiat kołobrzeski), znajduje się najbliższe czynne lotnisko (sportowe) wykorzystywane przez Aeroklub Bałtycki.
Infrastruktura techniczna.
Na terenie powiatu zlokalizowanych jest 6 małych elektrowni wodnych (Rejowice, Likowo, Trzebiatów, Trzebiatów II, Płoty, Prusinowo) włączonych w spółkę Zespół Elektrowni Wodnych w Płotach (Koncern Enea SA). Wszystkie elektrownie są rozlokowane na rzece Rega. Dwie z nich tworzą zbiorniki zaporowe. Łączna moc elektrowni wynosi 3,2 MW.
Lista nadajników radiowych i telewizyjnych na terenie powiatu:
Kultura.
Według źródeł z 31 grudnia 2007 r. na terenie powiatu działało 50 instytucji kultury.
Na terenie powiatu wydawanych jest kilka gazet o zasięgu lokalnym. Poza ogólnokrajowymi stacjami nadaje także regionalna stacja radiowa VOX FM.
Na terenie powiatu gryfickiego są 23 placówki biblioteczne, 4 obiekty muzealne w tym:
oraz jedna sala wystawowa w Trzebiatowskim Ośrodku Kultury.
Wydarzenia kulturalne:
Od 2004 r. odbywa się konkurs „Gryficka Rega”, który stanowi wyróżnienie dla osób i instytucji o najkorzystniejszym i najbardziej pożądanym wizerunku gospodarczym, społecznym i kulturalnym powiatu gryfickiego. Statuetka Gryfickiej Regi przyznawana jest w 11 kategoriach.
Sport.
W powiecie znajduje się ponad 60 obiektów sportowych, lecz ich liczba w poszczególnych gminach powiatu gryfickiego jest bardzo zróżnicowana. Większość obiektów zlokalizowana jest wokół szkół, są to głównie sale gimnastyczne, boiska do koszykówki, siatkówki i piłki nożnej. 
Na terenie powiatu w 2008 r. we wszystkich dyscyplinach działało 13 klubów sportowych, w których ćwiczyło łącznie 702 osoby.
Imprezy sportowe:
Bezpieczeństwo.
Za porządek publiczny i bezpieczeństwo odpowiadają: Komenda Powiatowa Policji w Gryficach, komisariaty w Trzebiatowie, Rewalu, Płotach oraz zespół dzielnicowych w Brojcach. W 2009 r. wskaźnik wykrywalności sprawców przestępstw stwierdzonych w powiecie gryfickim wynosił 73,7%. W 2009 r. stwierdzono w powiecie m.in. 406 kradzieży z włamaniem, 15 kradzieży samochodów, 73 przestępstw narkotykowych.
Większa część obszaru powiatu obejmująca gminy: Brojce, Gryfice, Karnice, Trzebiatów, Rewal położona jest w strefie nadgranicznej. Powiat gryficki obejmuje zasięgiem służbowym placówka Straży Granicznej w Rewalu z Morskiego Oddziału SG.
Powiat gryficki jest obszarem właściwości Prokuratury Rejonowej w Gryficach i Prokuratury Okręgowej w Szczecinie.
Placówki Pogotowia Ratunkowego zlokalizowane są w Gryficach, Rewalu oraz Trzebiatowie. W zakresie zapobiegania powstawaniu chorób zakaźnych i epidemii działa Powiatowa Stacja Sanitarno-Epidemiologiczna. W Gryficach znajduje się także szpital wojewódzki, będący ogólnopolskim centrum leczenia poparzeń.
Na terenie powiatu działa 13 jednostek Ochotniczej Straży Pożarnej włączonych do krajowego systemu ratowniczo-gaśniczego. OSP Rewal oraz OSP Trzebiatów posiadają własne sekcje płetwonurków. Akcje wspomaga Komenda Powiatowa Państwowej Straży Pożarnej w Gryficach dysponująca specjalistycznym sprzętem.
Akcje ratunkowe na morzu kierowane są ze stacji ratownictwa morskiego Służby SAR w Kołobrzegu i Dziwnowie. W Gryficach działa także powiatowy oddział WOPR.
Na terenie powiatu znajdują się obecnie dwie formacje wojskowe: 78 Pułk Rakietowy Obrony Powietrznej w Mrzeżynie oraz 3 Batalion 7 Pomorskiej Brygady Obrony Wybrzeża w Trzebiatowie.
Oświata.
W 2006 r. w powiecie gryfickim do 4 techników uczęszczało 582 uczniów, w 7 liceach ogólnokształcących było 847 uczniów, w 2 liceach profilowanych 340 uczniów, w 3 zasadniczych szkołach zawodowych 405 uczniów.
Jednostki oświatowe podlegające pod starostwo powiatowe w Gryficach:
Szkoły średnie niepodlegające starostwu powiatu gryfickiego:
Pozostałe:
Religia.
Teren powiatu obejmuje dwa dekanaty rzymskokatolickie (dekanat Trzebiatów, dekanat Gryfice) archidiecezji szczecińsko-kamieńskiej. W Trzebiatowie mieści się sanktuarium maryjne z XIV wieku.
W powiecie znajdują się dwie cerkwie parafialne (prawosławny dekanat Szczecin): cerkiew Świętego Ducha w Trzebiatowie oraz neogotycka cerkiew Zaśnięcia Przenajświętszej Bogurodzicy w Gryficach.
W Trzebiatowie mieści się także cerkiew greckokatolicka pw. św. Piotra i św. Pawła oraz kościół ewangelicko-augsburski pw. św. Jana. W kościele rzymskokatolickim Przemienienia Pańskiego w Płotach odbywają się także nabożeństwa wspólnoty greckokatolickiej. W Gryficach znajduje się zbór Kościoła Chrystusowego. W Gryficach i Trzebiatowie działają zbory Świadków Jehowy.
Każda gmina posiada swoje cmentarze. Trzebiatów i Gryfice mają cmentarze komunalne. W gminie Brojce znajdują się 3 cmentarze komunalne (Brojce, Bielikowo i Kiełpino). W Karnicach i Pobierowie są cmentarze przykościelne. Na cmentarzu w Gryficach znajduje się lapidarium (kaplica św. Jerzego).
Administracja i samorząd.
Siedzibą władz powiatu jest miasto Gryfice. Organem uchwałodawczym jest Rada Powiatu Gryfickiego, w której skład wchodzi 19 radnych. Rada wybiera organ wykonawczy, którym jest Zarząd Powiatu Gryfickiego składający się z 5 członków. Na czele zarządu stoi Starosta Powiatu Gryfickiego.
W 2016 r. wykonane wydatki budżetu powiatu gryfickiego wynosiły 72,12 mln zł, a dochody budżetu 72,52 mln zł. Zobowiązania samorządu (dług publiczny) według stanu na koniec 2016 r. wynosiły 11,36 mln zł, co stanowiło 15,66% poziomu dochodów.
Zobowiązania (dług publiczny) powiatu gryfickiego w mln zł w latach 2000–2016:
Powiat gryficki jest członkiem Związku Celowego Powiatów Województwa Zachodniopomorskiego z siedzibą w Szczecinku.
Gminy powiatu gryfickiego są obszarem właściwości Sądu Rejonowego w Gryficach i Sądu Okręgowego w Szczecinie. Powiat gryficki jest obszarem właściwości miejscowej Samorządowego Kolegium Odwoławczego w Szczecinie.
Na terenie powiatu gryfickiego siedzibę ma szereg instytucji publicznych. Większość z nich w Gryficach, gdzie ma też siedzibę rejon dróg wojewódzkich, nadleśnictwo oraz oddział terenowy Zachodniopomorskiego Zarządu Melioracji i Urządzeń Wodnych.
W Płotach znajduje się oddział Archiwum Państwowego w Szczecinie, a także oddział zewnętrzny Zakładu Karnego w Nowogardzie.
Przy Starostwie Powiatu Gryfickiego działa: Biuro Rzeczy Znalezionych, Dom Dziecka w Gryficach, Zarząd Dróg Powiatowych, Powiatowe Centrum Pomocy Rodzinie w Gryficach, a także powiatowy rzecznik konsumentów.
Polityka.
Mieszkańcy powiatu gryfickiego wybierają radnych do Sejmiku Województwa Zachodniopomorskiego w okręgu nr 2. Posłów wybierają z okręgu wyborczego nr 41, senatora z okręgu nr 98, a posłów do Parlamentu Europejskiego z okręgu nr 13.
Starostowie powiatu gryfickiego:

</doc>
<doc id="98021" url="https://pl.wikipedia.org/wiki?curid=98021" title="Powiat bieruńsko-lędziński">
Powiat bieruńsko-lędziński

Powiat bieruńsko-lędziński – powiat w Polsce, w województwie śląskim. Powstał w 1999 roku jako "powiat tyski" (z siedzibą w Tychach, nie wchodzących w skład powiatu) i został przemianowany 1 stycznia 2002 roku na "powiat bieruńsko-lędziński" (z jednoczesnym przeniesieniem siedziby do Bierunia). Jest najmniejszym pod względem powierzchni i ludności powiatem w województwie śląskim.
Położony we wschodniej części województwa śląskiego, na obrzeżu konurbacji katowickiej. Przemysłowy charakter powiatu został ukształtowany przez rozwój górnictwa węglowego i hutnictwa. Na terenie powiatu prowadzi działalność wydobywczą Kopalnia Węgla Kamiennego Piast-Ziemowit. Historycznie teren powiatu leży na Górnym Śląsku.
W skład powiatu wchodzą:
Według danych z 31 grudnia 2021 roku powiat zamieszkiwało 59 513 osób.
Historia.
Powiat powstał 1 stycznia 2002 przez przemianowanie powiatu tyskiego na "powiat bieruńsko-lędziński", z jednoczesnym przeniesieniem siedziby z Tychów do Bierunia.
Demografia.
Piramida wieku mieszkańców powiatu bieruńsko-lędzińskiego w 2014 roku:
Transport.
Przez terytorium powiatu bieruńsko-lędzińskiego przebiega autostrada A4, droga ekspresowa S1, droga krajowa nr 44 oraz drogi wojewódzkie 931, 934 i 780.

</doc>
<doc id="98022" url="https://pl.wikipedia.org/wiki?curid=98022" title="Powiat gryfiński">
Powiat gryfiński

Powiat gryfiński – powiat w północno-zachodniej Polsce, w woj. zachodniopomorskim, utworzony w 1999 r. w ramach reformy administracyjnej. Jego siedzibą jest miasto Gryfino. Obejmuje obszar Równiny Wełtyńskiej, Puszczy Bukowej, Doliny Dolnej Odry i zachodnią część Pojezierza Myśliborskiego. Północna część powiatu należy do historycznego Pomorza Zachodniego, a południowa – do brandenburskiej Nowej Marchii.
Według danych z 31 grudnia 2019 roku powiat zamieszkiwały 80 882 osoby. Natomiast według danych z 30 czerwca 2020 roku powiat zamieszkiwało 81 598 osób.
Położenie.
Według danych z 1 stycznia 2011 powierzchnia powiatu gryfińskiego wynosi 1869,11 km². Powiat gryfiński jest powiatem o największej powierzchni w woj. zachodniopomorskim.
Na terenie powiatu znajdują się: Szczeciński Park Krajobrazowy „Puszcza Bukowa” (w gminie Stare Czarnowo), Park Krajobrazowy Dolina Dolnej Odry (polska część, między Odrą Zachodnią a Wschodnią) oraz Cedyński Park Krajobrazowy (na najdalej na zachód wysuniętym krańcu Polski). W Nowym Czarnowie koło Gryfina znajduje się Elektrownia Dolna Odra. Powiat graniczy z niemieckim landem Brandenburgia. Do 1975 r. na obecnym obszarze istniały 2 powiaty: gryfiński (część północna obecnego powiatu) i chojeński z siedzibą w Dębnie (część południowa).
W skład powiatu wchodzą:
Demografia.
Według danych z 31 grudnia 2010 roku powiat gryfiński zamieszkiwało 82 727 osób.
Gospodarka.
W końcu września 2019 liczba zarejestrowanych bezrobotnych w powiecie gryfińskim obejmowała ok. 1,9 tys. mieszkańców, co stanowi stopę bezrobocia na poziomie 7,9% do aktywnych zawodowo.
Przeciętne wynagrodzenie pracownicze w październiku 2008 r. wynosiło 3569,94 zł, przy liczbie zatrudnionych pracowników w powiecie gryfińskim – 7996 osób. Przeciętne wynagrodzenie w sektorze publicznym wynosiło 2946,55 zł, a w sektorze prywatnym 3780,94 zł.
W 2013 r. wydatki budżetu samorządu powiatu gryfińskiego wynosiły 70,4 mln zł, a dochody budżetu 72,3 mln zł. Zadłużenie (dług publiczny) samorządu według danych na IV kwartał 2013 r. wynosiło 15,9 mln zł, co stanowiło 21,9% dochodów.
Transport.
Komunikację autobusową w powiecie zapewniają przedsiębiorstwa PKS Szczecin (część północna) oraz PKS Myślibórz (część południowa). Bezpośrednie połączenia ze Szczecinem, Gorzowem Wielkopolskim, Myśliborzem, Choszcznem i Dębnem.
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie gryfińskim wynosił 74,2%. W 2009 r. stwierdzono w powiecie m.in. 235 kradzieży z włamaniem, 13 kradzieży samochodów, 119 przestępstw narkotykowych.
Większa część obszaru powiatu obejmująca gminy: Banie, Cedynia, Chojna, Gryfino, Mieszkowice, Moryń i Stare Czarnowo, położona jest w strefie nadgranicznej. Powiat gryfiński obejmuje zasięgiem służbowym placówka Straży Granicznej w Szczecinie z Morskiego Oddziału SG.
Powiat gryfiński jest obszarem właściwości Prokuratury Rejonowej w Gryfinie i Prokuratury Okręgowej w Szczecinie.
Na terenie powiatu działa 13 jednostek Ochotniczej Straży Pożarnej włączonych do krajowego systemu ratowniczo-gaśniczego. Ponadto istnieje jednostka ratowniczo-gaśnicza przy Komendzie Powiatowej Państwowej Straży Pożarnej w Gryfinie.
Administracja.
Siedzibą władz powiatu jest miasto Gryfino. Organem uchwałodawczym jest "Rada Powiatu w Gryfinie", w której skład wchodzi 21 radnych.
Rada Powiatu
Gminy powiatu gryfińskiego są obszarem właściwości Sądu Rejonowego w Gryfinie, jednakże sprawy karne dla 5 gmin (Cedynia, Chojna, Mieszkowice, Moryń i Trzcińsko-Zdrój) rozpatrywane są przez wydział zamiejscowy w Chojnie. Powiat gryfiński jest obszarem właściwości miejscowej Sądu Okręgowego w Szczecinie.
Powiat gryfiński jest obszarem właściwości miejscowej Samorządowego Kolegium Odwoławczego w Szczecinie.
Mieszkańcy powiatu gryfińskiego wybierają radnych do Sejmiku Województwa Zachodniopomorskiego w okręgu nr 5. Posłów na Sejm wybierają z okręgu wyborczego nr 41, senatora z okręgu wyborczego nr 98, a posłów do Parlamentu Europejskiego z okręgu wyborczego nr 13.

</doc>
<doc id="98024" url="https://pl.wikipedia.org/wiki?curid=98024" title="Powiat kamieński">
Powiat kamieński

Powiat kamieński – powiat w północno-zachodniej Polsce, w woj. zachodniopomorskim, utworzony w 1999 roku w ramach reformy administracyjnej. Jego siedzibą jest miasto Kamień Pomorski. Położony jest na wyspie Wolin, Wybrzeżu Trzebiatowskim i Równinie Gryfickiej.
Powiat ma rozbudowaną bazę turystyczną, z której największą atrakcją jest Woliński Park Narodowy, w którym to znajduje się najwyższy w Polsce klif. Siedzibą Parku są Międzyzdroje, bardzo popularne wśród turystów odwiedzających zachodniopomorskie wybrzeże. Do 1975 r. na obecnym obszarze istniały 2 powiaty: kamieński i woliński z siedzibą w Świnoujściu (obejmował teren wyspy Wolin).
W skład powiatu wchodzą:
Według danych z 31 grudnia 2019 roku powiat zamieszkiwało 46 999 osób. Natomiast według danych z 30 czerwca 2020 roku powiat zamieszkiwało 46 861 osób.
Gospodarka.
W końcu września 2019 liczba zarejestrowanych bezrobotnych w powiecie kamieńskim obejmowała ok. 1,8 tys. mieszkańców, co stanowi stopę bezrobocia na poziomie 12,2% do aktywnych zawodowo.
Przeciętne wynagrodzenie pracownicze w październiku 2008 r. wynosiło 2850,16 zł, przy liczbie zatrudnionych pracowników w powiecie kamieńskim – 5493 osoby. Przeciętne wynagrodzenie w sektorze publicznym wynosiło 3323,95 zł, a w sektorze prywatnym 2642,66 zł.
W 2013 r. wydatki budżetu samorządu powiatu kamieńskiego wynosiły 45,3 mln zł, a dochody budżetu 48,1 mln zł. Zadłużenie (dług publiczny) samorządu według danych na IV kwartał 2013 r. wynosiło 19,4 mln zł, co stanowiło 40,2% dochodów.
Demografia.
Według danych z 30 czerwca 2012 roku powiat kamieński zamieszkiwało 48273 osób
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie kamieńskim wynosił 75,8%. W 2009 r. stwierdzono w powiecie m.in. 204 kradzieży z włamaniem, 18 kradzieży samochodów, 130 przestępstw narkotykowych.
Większa część obszaru powiatu obejmująca gminy: Dziwnów, Międzyzdroje, Kamień Pomorski, Świerzno i Wolin, położona jest w strefie nadgranicznej. Powiat kamieński obejmuje zasięgiem służbowym placówka Straży Granicznej w Świnoujściu z Morskiego Oddziału SG.
Gminy powiatu kamieńskiego (prócz gminy Międzyzdroje) są obszarem właściwości Prokuratury Rejonowej w Kamieniu Pomorskim i Prokuratury Okręgowej w Szczecinie.
Na terenie powiatu działa 10 jednostek Ochotniczej Straży Pożarnej włączonych do krajowego systemu ratowniczo-gaśniczego. Ponadto istnieje jednostka ratowniczo-gaśnicza przy Komendzie Powiatowej Państwowej Straży Pożarnej w Kamieniu Pomorskim.
Administracja.
Siedzibą władz powiatu jest miasto Kamień Pomorski. Organem uchwałodawczym jest "Rada Powiatu w Kamieniu Pomorskim", w której skład wchodzi 17 radnych.
Rada Powiatu
Starostowie Powiatu Kamieńskiego:
Gminy powiatu kamieńskiego są obszarem właściwości Sądu Rejonowego w Świnoujściu, jednakże nie licząc gminy Międzyzdroje, są obsługiwane w 4 wydziałach zamiejscowych w Kamieniu Pomorskim. Wszystkie gminy są obszarem właściwości Sądu Okręgowego w Szczecinie. Powiat kamieński jest obszarem właściwości miejscowej Samorządowego Kolegium Odwoławczego w Szczecinie.
Mieszkańcy powiatu kamieńskiego wybierają radnych do Sejmiku Województwa Zachodniopomorskiego w okręgu nr 2. Posłów na Sejm wybierają z okręgu wyborczego nr 41, senatora z okręgu nr 98, a posłów do Parlamentu Europejskiego z okręgu nr 13.

</doc>
<doc id="98028" url="https://pl.wikipedia.org/wiki?curid=98028" title="Perłowiec malinowiec">
Perłowiec malinowiec



</doc>
<doc id="98029" url="https://pl.wikipedia.org/wiki?curid=98029" title="Neal Maxwell">
Neal Maxwell

Neal Ash Maxwell (6 lipca 1926 - 21 lipca 2004), Amerykanin, wysoki hierarcha Kościoła Jezusa Chrystusa Świętych w Dniach Ostatnich.
Od 1974 zasiadał w najwyższych władzach Kościoła Jezusa Chrystusa Świętych w Dniach Ostatnich, w październiku 1981 został apostołem kościoła (członkiem Kworum Dwunastu Apostołów); wyświęcił go jeden z liderów Kościoła, N. Eldon Tanner.
Studiował nauki polityczne na Uniwersytecie Utah w Salt Lake City, był następnie wykładowcą tej uczelni i autorem około 30 książek o tematyce religijnej. Pracował również jako dyrektor w kilku prywatnych firmach. W młodości był misjonarzem w Kanadzie.

</doc>
<doc id="98030" url="https://pl.wikipedia.org/wiki?curid=98030" title="Sosna wirginijska">
Sosna wirginijska

Sosna wirginijska ("Pinus virginiana" Mill.) – gatunek drzewa iglastego należący do rodziny sosnowatych ("Pinaceae"). Sosna wirginijska występuje w stanie dzikim we wschodnich rejonach USA. Obszar jej występowania rozciąga się od południowego New Jersey na zachód przez Pensylwanię i południowe Ohio aż do Karoliny Południowej, północnej Georgii, północnej Alabamy i północnej Missisipi. Żyje średnio 65-90 lat, rzadko osiąga wiek 150 lat.
Biologia i ekologia.
Drzewo jednopienne, wiatropylne. Pylenie następuje od marca do maja, w zależności od szerokości geograficznej. Do zapłodnienia dochodzi 13 miesięcy po zapyleniu. Szyszki dojrzewają na przełomie października i listopada w następnym sezonie, pozostają na drzewie przez kilka do kilkunastu lat. Igły opadają po 3–4 latach.
Rośnie na wysokości 15–760 m n.p.m. Preferuje gleby gliniaste oraz iły, chociaż toleruje także kwaśne i suche podłoże. Tworzy czysto-gatunkowe lasy iglaste lub, razem z innymi gatunkami sosen, lasy mieszane, głównie z dębem. Na obszarze Appalachów rośnie razem z sosną smołową ("P. rigida") oraz sosną kłującą ("P. pungens"). Na wschodnich wybrzeżach Wirginii i Maryland rośnie razem z "P. taeda" i ambrowcem amerykańskim ("Liquidambar styraciflua"). Lubi stanowiska nasłonecznione, nie toleruje zacienienia. Średnie temperatury letnie na obszarze występowania wynoszą od 21° do 24 °C, zimowe od -4° do 4 °C.
Nasiona sosny wirginijskiej są ważnym źródłem pokarmu dla wielu małych ssaków i ptaków.
Systematyka.
Synonimy: "Pinus inops" Aiton, "Pinus turbinata" Bosc ex Loudon.
Pozycja gatunku w obrębie rodzaju "Pinus":
Zastosowanie.
Dzięki łatwej adaptacji, wykorzystywana do zalesiania kopalnianych wyrobisk. Niegdyś stosowana do wyrobu stempli i podkładów kolejowych, obecnie stała się źródłem miazgi drzewnej.

</doc>
<doc id="98031" url="https://pl.wikipedia.org/wiki?curid=98031" title="Piotr Banach">
Piotr Banach

Piotr Jakub Banach (ur. 5 marca 1965 w Szczecinie) – polski muzyk, kompozytor i producent muzyczny.
Perkusista w zespołach Grass, Kumader, Kryterium oraz Kolaboranci (1987–1990). Założyciel, lider i gitarzysta grup Dum Dum, Hey (1992–1999), Indios Bravos oraz Ludzie Mili.
Życiorys.
Wczesne lata.
Piotr Banach urodził się 5 marca 1965 w Szczecinie. Do szkoły podstawowej poszedł rok wcześniej niż jego rówieśnicy. W 1979 rozpoczął naukę w VII L.O w Szczecinie gdzie trafił do szkolnej orkiestry, w której grał na puzonie. Jednak nie ukończył tego liceum – w pierwszej klasie został wyrzucony za 280 nieusprawiedliwionych godzin. Po wyrzuceniu z liceum podjął naukę w zawodowej szkole samochodowej. Słuchał wówczas takich zespołów jak Deep Purple, Pink Floyd i The Beatles. W szkole zawodowej poznał ludzi słuchających podobnej muzyki i razem z nimi założył pierwszy zespół muzyczny. Po ukończeniu szkoły rozpoczął naukę w technikum, z którego przeniósł się do liceum wieczorowego.
17 lutego 1982 zespół Paragraf 4, którego perkusistą był Piotr Banach, zagrał swój pierwszy koncert. Największym sukcesem grupy było zakwalifikowanie się do konkursu "Kto najlepszy w tym ro(c)ku?"
Kryterium, Grass, Kumander i Kolaboranci.
Kolejnym zespołem Piotra była grupa Kryterium, z którą zagrał w 1985 we Wrocławiu na Ogólnopolskim młodzieżowym przeglądzie piosenki. Na koncercie finałowym przeglądu zespół otrzymał wyróżnienie. Piotr poznał tam Andrzeja Puczyńskiego.
W 1985 wraz z grupą Kryterium Banach wystąpił po raz pierwszy na festiwalu w Jarocinie. Grupa zagrała w bloku reggae’owym zorganizowanym przez Roberta Brylewskiego. Ten występ otworzył muzykom drogę na festiwal Róbrege w Warszawie.
Na początku 1986 zespół rozpadł się na dwie formacje – Kryterium i Grass, perkusistą tego drugiego został Piotr. Zespół zadebiutował na Marlejkach w Warszawie.
Zainteresowania muzyczne Piotra były różnorodne: z zespołem Grass grał reggae, a z grupą Kumander punk rocka. W Szczecinie próby tej drugiej kapeli odbywały się w klubie "Pinokio", w którym po raz pierwszy (początek 1987) Piotr Banach usłyszał zespół Kolaboranci. Występował z nimi przez ponad dwa lata, jako perkusista, do 1990, kiedy, po nagraniu pierwszej płyty zespołu, zdecydował się na jego opuszczenie.
Dum Dum i Hey.
W tym samym roku założył Dum Dum (nazwa pochodzi od hinduskiej miejscowości). W zespole śpiewała wtedy Kasia Nosowska, na basie grał Darek Ciereszko, na bębnach Krzysztof Pakuła, na gitarach Piotrek Banach i Darek Niewiarowski, zastąpiony przez Wojtka Wójcickiego. Po pewnym czasie Nosowska opuściła zespół i zastąpił ją Grzegorz Porowski (przyszły wokalista zespołów The Days i Rotary), a perkusistą został Robert Ligiewicz (późniejszy perkusista grupy Hey). Jesienią 1991 zespół wygrał eliminacje do francuskiego festiwalu Printemps de Bourges i był jedynym zespołem reprezentującym Polskę. W 1992 Dum Dum nagrał materiał na debiutancką płytę.
Piotr założył kolejny zespół. Po różnych roszadach personalnych uformował się skład: Nosowska, Banach, Żabiełowicz (gitara), Chrzanowski (bas) i Ligiewicz (perkusja). W ten sposób powstał zespół Hey, z którym wydał 5 albumów studyjnych: "Fire" (1993), "Ho!" (1994), "?" (1995), "Karma" (1997), "Hey" (1999). W połowie 1999 zdecydował się opuścić zespół.
Indios Bravos i działalność solowa.
Również w 1999 wydana została, utrzymana w klimacie reggae, pierwsza płyta sygnowana Banach&amp;Indios Bravos – Part One. Od 2002 grupa Banacha – Indios Bravos stała się regularnym koncertowym zespołem.
24 października 2005 roku został wydany solowy, w pełni autorski, album Piotra Banacha zatytułowany "Wu-wei". W jego nagraniu wzięli udział wokaliści: Abradab, Alicja Janosz, Dziun, Gutek, Tomek Lipiński.
W 2014 został wyróżniony honorowym tytułem „Ambasadora Szczecina”, przyznawanym w uznaniu osiągnięć przyczyniających się do promocji miasta Szczecina w kraju i za granicą.
W 2015 – z okazji jubileuszu 35 lat na scenie i 50 urodzin artysty – ukazała się trzypłytowa kompilacja „35/50”.

</doc>
<doc id="98032" url="https://pl.wikipedia.org/wiki?curid=98032" title="Jean-Pierre Raffarin">
Jean-Pierre Raffarin

Jean-Pierre Raffarin (wym. ; ur. 3 sierpnia 1948 w Poitiers) – francuski prawnik i polityk, premier trzech gabinetów w okresie 2002–2005, były eurodeputowany, senator.
Życiorys.
Pochodzi z rodziny o tradycjach politycznych, jego ojciec był m.in. wiceministrem rolnictwa. Jean-Pierre Raffarin studiował prawo na Université Panthéon-Assas i ekonomię w ESCP w Paryżu. Pracę zawodową rozpoczął w branży marketingowej.
W działalność publiczną zaangażował się jako zwolennik nurtu politycznego, który wyznaczał Valéry Giscard d’Estaing. Był jednym z liderów wspierającej go organizacji młodzieżowej. Przystąpił później do centrowej Partii Republikańskiej, która współtworzyła federacyjną Unię na rzecz Demokracji Francuskiej. W 1977 po raz pierwszy został radnym miejskim Poitiers, funkcję tę pełnił do 1995. W 1986 uzyskał mandat radnego regionu Poitou-Charentes, od 1988 do 2002 kierował jego radą regionalną, później przez dwa lata był jej wiceprzewodniczącym. W samorządzie zajmował też stanowisko zastępcy mera Chasseneuil-du-Poitou (1995–2001).
W latach 1989–1995 zasiadał w Parlamencie Europejskim III i IV kadencji. Wchodził w skład frakcji Europejskiej Partii Ludowej, był m.in. wiceprzewodniczącym Komisji Budżetowej.
W 1995 po raz pierwszy wybrano go w skład Senatu. W trakcie wyborów prezydenckich w tym samym roku poparł kandydaturę Jacques’a Chiraca. Wziął w tym samym czasie udział w powołaniu Partii Ludowej na rzecz Demokracji Francuskiej, ugrupowania działającego w ramach UDF i skupiającego zwolenników nowego prezydenta. Po zwycięstwie Jacques’a Chiraca objął stanowisko ministra ds. średniej i małej przedsiębiorczości, handlu i przemysłu morskiego w rządzie Alaina Juppé. Funkcję tę pełnił do 1997, w tym samym roku powrócił do sprawowania mandatu senatora.
W 1998 opuścił PPDF, przystąpił wówczas do Demokracji Liberalnej, która odeszła z UDF i podjęła bliższą współpracę z gaullistowskim Zgromadzeniem na rzecz Republiki.
Po reelekcji Jacques’a Chiraca w wyborach w 2002 i dymisji socjalistycznego premiera, Lionela Jospina, 6 maja 2002 Jean-Pierre Raffarin stanął na czele pierwszego swojego rządu. Współtworzył Unię na rzecz Większości Prezydenckiej (przekształconej wkrótce w Unię na rzecz Ruchu Ludowego). 17 czerwca 2002, po jej wygranej w wyborach parlamentarnych, został po raz drugi premierem.
W 2003 zaproponował reformę systemu rentowo-emerytalnego, co spowodowało falę strajków społecznych na ulicach wielkich miast. W tym samym roku był także krytykowany za uznawaną za opóźnioną reakcję władz na falę niespotykanych upałów. W 2004 UMP znacząco przegrała wybory regionalne, wkrótce też wchodząca w skład tzw. większości prezydenckiej Unia na rzecz Demokracji Francuskiej zapowiedziała wyjście z koalicji. 30 marca 2004 Jean-Pierre Raffarin sformował swój trzeci rząd, w którym odwołano ministrów obwinianych za poprzednie błędy. Podał się do dymisji po odrzuceniu w referendum projektu traktatu ustanawiającego Konstytucję dla Europy, przeprowadzonym w dniu 29 maja 2005. Po przyjęciu tej rezygnacji na stanowisku premiera zastąpił go Dominique de Villepin.
W tym samym roku Jean-Pierre Raffarin kolejny raz został wybrany w skład Senatu, uzyskując reelekcję w 2014. W 2007 objął funkcję pierwszego wiceprzewodniczącego Unii na rzecz Ruchu Ludowego. W 2008 ubiegał się o nominację swojej partii na stanowisko przewodniczącego Senatu, jednak przegrał z Gérardem Larcherem.
Skład rządów Jean-Pierre’a Raffarina.
Drugi gabinet (od 17 czerwca 2002 do 30 marca 2004).
Skład ministrów pozostawał tożsamy z pierwszym gabinetem. Zmiany dotyczyły wyłącznie niższych stanowisk, odwołany został minister delegowany Renaud Donnedieu de Vabres. Nowymi ministrami delegowanymi zostali Nicole Fontaine, Noëlle Lenoir, Pierre-André Wiltzer, Claudie Haigneré, Christian Jacob i Nicole Ameline.

</doc>
<doc id="98033" url="https://pl.wikipedia.org/wiki?curid=98033" title="Polska Andegawenów">
Polska Andegawenów

W 1370 r. po śmierci Kazimierza III Wielkiego królem Polski został jego siostrzeniec, król Węgier Ludwik Węgierski. Drogę do korony i dziedzictwa po ostatnim Piaście na tronie polskim torował sobie układami z lat 1339 i 1355. Jednakże władzy na ziemiach polskich nie sprawował osobiście. Wyręczała go matka, Elżbieta Łokietkówna. W 1374 r. w zamian za uznanie przez szlachtę praw do korony polskiej jednej ze swych córek (nie posiadał męskiego potomka), wydał przywilej koszycki, który spowodował ograniczenie wpływów do królewskiego skarbca. Zmarł w 1382 r. Na tronie polskim, zgodnie z postanowieniami przywileju koszyckiego, miała zasiąść jedna z jego córek, pierwotnie miała to być Katarzyna. W latach 1382-1385 Wielkopolska była ogarnięta wojną domową Grzymalitów z Nałęczami, gdzie rycerski ród Nałęczów otwarcie wystąpił przeciwko rządom Andegawenów w Polsce.
Panowie polscy wybrali jednak młodziutką Jadwigę Andegaweńską, która panowanie w Polsce rozpoczęła dopiero w 1384 r. (koronowana w katedrze wawelskiej 16 października). Była ona zaręczona z księciem austriackim Wilhelmem, lecz panowie polscy w obliczu zagrożenia przez zakon krzyżacki ofiarowali rękę wielkiemu księciu litewskiemu Jagielle. Młodziutką królową trzeba było do tego kroku przekonywać. Używano przeróżnych argumentów, mianowicie, że zaręczyny w wieku nieletnim są nieważne, że to dla dobra państwa i dla krzewienia wiary (Jagiełło przyrzekł schrystianizować Litwę co stało się faktem w 1387 r.). Dzięki jej zgodzie zawarto w 1385 r. pierwszą unię polsko-litewską w Krewie.
W 1387 r. młoda władczyni wyprawiła się na Ruś Halicką, żeby dla Polski odzyskać ten teren, który w czasie panowania jej ojca znalazł się pod węgierską władzą. Wyprawa władczyni zakończyła się sukcesem. 17 lipca 1399 r. zmarła w Krakowie. W testamencie swoje klejnoty ofiarowała Akademii Krakowskiej. W 1979 r. została przez papieża Jana Pawła II ogłoszona błogosławioną a w 1997 r. świętą.

</doc>
<doc id="98035" url="https://pl.wikipedia.org/wiki?curid=98035" title="Powiat koszaliński">
Powiat koszaliński

Powiat koszaliński – powiat w północno-zachodniej Polsce (województwo zachodniopomorskie), utworzony w 1999 roku w ramach reformy administracyjnej. Jego siedzibą jest miasto Koszalin. Powiat położony jest na Wybrzeżu Słowińskim oraz na Równinie Białogardzkiej i Równinie Słupskiej. Powiat posiada dużą nadmorską bazę wypoczynkową (gm. Mielno), liczne gospodarstwa agroturystyczne, a w części południowej dominuje przemysł drzewny. Koszalin jest miastem na prawach powiatu i nie wchodzi w skład powiatu koszalińskiego.
Według danych z 1 stycznia 2010 powierzchnia powiatu wynosi 1653,40 km².
W skład powiatu wchodzą:
Według danych z 31 grudnia 2019 r. powiat miał 66 480 mieszkańców. Natomiast według danych z 30 czerwca 2020 roku powiat zamieszkiwało 66 465 osób.
Gospodarka.
W końcu września 2019 liczba zarejestrowanych bezrobotnych w powiecie koszalińskim obejmowała ok. 2,2 tys. mieszkańców, co stanowi stopę bezrobocia na poziomie 10,9% do aktywnych zawodowo.
Przeciętne wynagrodzenie pracownicze w październiku 2008 r. wynosiło 2681,13 zł, przy liczbie zatrudnionych pracowników w powiecie koszalińskim – 8882 osoby. Przeciętne wynagrodzenie w sektorze publicznym wynosiło 2900,79 zł, a w sektorze prywatnym 2525,53 zł.
W 2013 r. wydatki budżetu samorządu powiatu koszalińskiego wynosiły 72,0 mln zł, a dochody budżetu 72,8 mln zł. Zadłużenie (dług publiczny) samorządu według danych na IV kwartał 2013 r. wynosiło 11,9 mln zł, co stanowiło 16,3% dochodów.
Historia.
1 stycznia 2010 roku z gminy Będzino został odłączony obszar dwóch sołectw: Jamno i Łabusz, które zostały przyłączone do Koszalina. Powierzchnia powiatu została zmniejszona o 15,02 km².
Obiekty sportowe.
Pływalnie:
Korty:
Bezpieczeństwo.
Powiat koszaliński oraz Koszalin posiadają wspólną Komendę Miejską Policji. Komisariat Policji I w Koszalinie obsługuje teren gminy Sianów i gminy Mielno, a Komisariat Policji II w Koszalinie obsługuje teren gmin: Bobolice, Polanów, Manowo, Świeszyno, Biesiekierz, Będzino. W 2009 r. wskaźnik wykrywalności sprawców przestępstw stwierdzonych w Koszalinie i powiecie koszalińskim wynosił 72,6%. W statystyce komendy miejskiej na obszarze powiatu koszalińskiego i w Koszalinie w 2009 r. stwierdzono m.in. 773 kradzieży z włamaniem, 78 kradzieży samochodów, 514 przestępstw narkotykowych.
4 gminy: Będzino, Biesiekierz, Mielno i Sianów położone są w strefie nadgranicznej. Powiat koszaliński obejmuje zasięgiem służbowym placówka Straży Granicznej w Darłowie z Morskiego Oddziału SG.
Powiat koszaliński jest obszarem właściwości Prokuratury Rejonowej w Koszalinie i Prokuratury Okręgowej w Koszalinie.
Podobnie jak w przypadku policji – powiat koszaliński i Koszalin mają wspólną Komendą Miejską Państwowej Straży Pożarnej w Koszalinie przy której funkcjonują 2 jednostki ratowniczo-gaśnicze. Na terenie powiatu działa 10 jednostek Ochotniczej Straży Pożarnej włączonych do krajowego systemu ratowniczo-gaśniczego. Ponadto poza KSRG na terenie powiatu działa 15 jednostek OSP.
Administracja.
Siedzibą władz powiatu jest miasto Koszalin (wyłączone jako osobny powiat). Organem uchwałodawczym jest "Rada Powiatu w Koszalinie", w której skład wchodzi 19 radnych.
Rada Powiatu
Gminy powiatu koszalińskiego są obszarem właściwości Sądu Rejonowego w Koszalinie i Sądu Okręgowego w Koszalinie. Powiat koszaliński jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy powiatu koszalińskiego wybierają radnych do Sejmiku Województwa Zachodniopomorskiego w okręgu nr 4. Posłów na Sejm wybierają z okręgu wyborczego nr 40, senatora z okręgu wyborczego nr 100, a posłów do Parlamentu Europejskiego z okręgu wyborczego nr 13.

</doc>
<doc id="98036" url="https://pl.wikipedia.org/wiki?curid=98036" title="Argynnis paphia">
Argynnis paphia



</doc>
<doc id="98037" url="https://pl.wikipedia.org/wiki?curid=98037" title="Motyl (ujednoznacznienie)">
Motyl (ujednoznacznienie)



</doc>
<doc id="98039" url="https://pl.wikipedia.org/wiki?curid=98039" title="Powiat łobeski">
Powiat łobeski

Powiat łobeski – powiat w północno-zachodniej Polsce, w woj. zachodniopomorskim. Jego siedzibą jest miasto Łobez. Jest powiatem o najmniejszej liczbie mieszkańców w woj. zachodniopomorskim (36 696 osób w dniu 31 grudnia 2019 r.). Został utworzony w 2002 r. z pięciu gmin, wchodzących w skład powiatów: goleniowskiego, gryfickiego i stargardzkiego.
W skład powiatu wchodzą:
Pierwszy powiat łobeski istniał w latach 1945–75 i obejmował on miasta i gminy Łobez, Płoty (od roku 1954–58), Resko i Węgorzyno. Powiat ten został zlikwidowany w wyniku reformy administracyjnej w 1975 roku.
Według danych z 30 czerwca 2020 roku powiat zamieszkiwało 36 514 osób.
Położenie.
Według danych z 1 stycznia 2014 r. powierzchnia powiatu łobeskiego wynosi 1065,13 km².
Powiat położony jest centralnej części w woj. zachodniopomorskiego, na Wysoczyźnie Łobeskiej oraz Pojezierzach: Ińskim i Drawskim. Południowy skraj powiatu zajmuje Iński Park Krajobrazowy.
Jest „najmłodszym” powiatem województwa, został utworzony w 2002 r. z gmin powiatów: stargardzkiego (Łobez i Węgorzyno), gryfickiego (Resko i Radowo Małe) oraz goleniowskiego (Dobra). Łobez był także siedzibą powiatu od 1860 do 1975 r.
Gospodarka.
W końcu września 2019 liczba zarejestrowanych bezrobotnych w powiecie łobeskim obejmowała ok. 1,9 tys. mieszkańców, co stanowi stopę bezrobocia na poziomie 18% do aktywnych zawodowo.
Przeciętne wynagrodzenie pracownicze w październiku 2008 r. wynosiło 2207,23 zł, przy liczbie zatrudnionych pracowników w powiecie łobeskim – 2760 osób. Przeciętne wynagrodzenie w sektorze publicznym wynosiło 2357,84 zł, a w sektorze prywatnym 2157,70 zł.
W 2013 r. wydatki budżetu samorządu powiatu łobeskiego wynosiły 34,2 mln zł, a dochody budżetu 36,8 mln zł (najmniej w woj. zachodniopomorskim). Zadłużenie (dług publiczny) samorządu na koniec 2013 r. wynosiło 8,9 mln zł, co stanowiło 24,3% wartości dochodów.
Demografia.
Według danych z 31 grudnia 2013 r. powiat łobeski zamieszkiwało 37966 osób. Powiat łobeski jest powiatem o najmniejszej liczbie mieszkańców w woj. zachodniopomorskim.
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie łobeskim wynosił 72,2%. W 2009 r. stwierdzono w powiecie m.in. 177 kradzieży z włamaniem, 2 kradzieże samochodów, 40 przestępstw narkotykowych.
Powiat łobeski jest obszarem właściwości Prokuratury Rejonowej w Łobzie i Prokuratury Okręgowej w Szczecinie.
Na terenie powiatu działa 6 jednostek Ochotniczej Straży Pożarnej włączonych do krajowego systemu ratowniczo-gaśniczego. Ponadto istnieje jednostka ratowniczo-gaśnicza przy Komendzie Powiatowej Państwowej Straży Pożarnej w Łobzie.
Administracja.
Siedzibą władz powiatu jest miasto Łobez. Organem uchwałodawczym jest "Rada Powiatu w Łobzie", w której skład wchodzi 15 radnych.
Powiat łobeski jest obszarem właściwości miejscowej Samorządowego Kolegium Odwoławczego w Szczecinie.
Gminy powiatu łobeskiego są obszarem właściwości Sądu Rejonowego w Łobzie. Sąd Rejonowy w Łobzie został przywrócony 1 lipca 2015 r. Wszystkie gminy powiatu łobeskiego są obszarem właściwości Sądu Okręgowego w Szczecinie.
Mieszkańcy powiatu łobeskiego wybierają radnych do Sejmiku Województwa Zachodniopomorskiego w okręgu nr 2. Posłów na Sejm RP wybierają z okręgu wyborczego nr 41, okręgu wyborczego nr 98, a posłów do Parlamentu Europejskiego z okręgu wyborczego nr 13.
Zasłużony dla Powiatu Łobeskiego.
Tytuł i odznaczenie będące zaszczytnym honorowym wyróżnieniem osób fizycznych, osób prawnych, instytucji i organizacji, za wybitne zasługi na rzecz rozwoju Powiatu łobeskiego ustanowiony w roku 2016.
Lista uhonorowanych:

</doc>
<doc id="98040" url="https://pl.wikipedia.org/wiki?curid=98040" title="Powiat myśliborski">
Powiat myśliborski

Powiat myśliborski – położony jest w północno-zachodniej Polsce, w woj. zachodniopomorskim. Utworzony został w 1999 roku w ramach reformy administracyjnej. Jego siedzibą jest miasto Myślibórz.
W skład powiatu wchodzą:
 Barlinek;
 Dębno;
 Myślibórz
 Boleszkowice;
 Nowogródek Pomorski
Według danych z 31 grudnia 2019 roku powiat zamieszkiwało 65 638 osób. Natomiast według danych z 30 czerwca 2020 roku powiat zamieszkiwało 65 426 osób.
Położenie.
Powiat myśliborski jest najdalej wysuniętym na południowy zachód powiatem województwa zachodniopomorskiego. Położony jest na malowniczym Pojezierzu Myśliborskim oraz częściowo na Nizinie Gorzowskiej. We wschodniej części gminy Barlinek znajduje się fragment Barlinecko-Gorzowskiego Parku Krajobrazowego (z siedzibą w Gorzowie Wielkopolskim), a w przylegającej do Odry części gminy Boleszkowice, fragment Parku Narodowego Ujście Warty.
Przed reformą administracyjną z 1975 r. w obecnych granicach znajdowały się 2 powiaty: myśliborski i chojeński (z siedzibą w Dębnie), a w latach 1975–1999 teren obecnego powiatu znajdował się w granicach województwa gorzowskiego.
Według danych z 1 stycznia 2009 powierzchnia powiatu myśliborskiego wynosi 1182,40 km².
Na południu powiat myśliborski graniczy z powiatem gorzowskim w woj. lubuskim, oraz powiatem strzelecko-drezdeneckim, na wschodzie z powiatem choszczeńskim, na północy z powiatami gryfińskim, pyrzyckim i stargardzkim. Powiat graniczy również z niemieckim krajem związkowym Brandenburgia.
Historia.
Początki powiatu datowane są na rok 1816, kiedy to w wyniku pruskiej reformy administracyjnej został utworzony Kreis Soldin. W skład powiatu wchodziły wówczas cztery miasta: Barlinek, Lipiany, Myślibórz, Pełczyce. Taki stan rzeczy przetrwał do 1945 r. Po wojnie Lipiany i okolice zostały przyłączone do powiatu pyrzyckiego. W skład powiatu myśliborskiego wchodziły natomiast miasta: Myślibórz, Barlinek, Pełczyce. Na zachodzie powiat graniczył z powiatem chojeńskim z siedzibą w Dębnie, w skład którego wchodziły między innymi gminy Dębno i Boleszkowice. Obydwa powiaty należały do województwa szczecińskiego i graniczyły z województwem zielonogórskim. W granicach województwa szczecińskiego powiat funkcjonował do reformy administracyjnej w 1975 roku, w wyniku której zlikwidowano powiaty. Wszystkie gminy powiatu myśliborskiego i część gmin powiatu chojeńskiego zostały wówczas wcielone do nowo utworzonego województwa gorzowskiego. Od 1 stycznia 1999 roku powiat funkcjonuje w granicach województwa zachodniopomorskiego i obejmuje swym zasięgiem gminy: Barlinek, Boleszkowice, Dębno, Myślibórz i Nowogródek Pomorski.
Środowisko naturalne.
Na terenie powiatu myśliborskiego znajduje się Barlinecko-Gorzowski Park Krajobrazowy (powierzchnia 20285 ha), utworzony w 1991 roku w celu ochrony i zachowania walorów krajobrazowych naturalnego środowiska, wartości kulturowych, przyrodniczych oraz dydaktycznych. Na terenie gminy Boleszkowice znajduje się część Parku Krajobrazowego „Ujście Warty”, celem ochrony jest tu zachowanie walorów przyrodniczo-krajobrazowych dolin rzek: Warty i Odry oraz otaczających je wysoczyzn. Na terenie parku znajduje się Zespół Przyrodniczo-Krajobrazowy „Porzecze” (powierzchnia 142,74 ha), powstały w 1992 roku, w celu ochrony wyjątkowo cennych fragmentów krajobrazu naturalnego.
Na terenie powiatu istnieje 7 rezerwatów przyrody:
Oprócz parków i rezerwatów na terenie powiatu występuje także wiele pomników przyrody. Najczęściej są to drzewa pomnikowe (dąb, lipa, buk), rzadziej gniazda (orła bielika, bociana czarnego), głazy narzutowe, skały piaskowe. Mówiąc o przyrodzie nie sposób pominąć parki podworskie, powstające na terenie powiatu w XVIII i XIX wieku. Większość z nich jest wpisana do rejestru zabytków. Na szczególną uwagę zasługują parki w: Derczewie, Karsku, Dolsku, Golenicach, Smolnicy.
Jezioro Myśliborskie (powierzchnia 617,7 ha, maksymalna głębokość 22,3 metra) – to największe jezioro na całym Pojezierzu Myśliborskim, częściowo wpisujące się w układ urbanistyczny miasta Myślibórz. Na jeziorze znajdują się dwie wyspy, a cztery kanały, które wpadają do Jeziora Myśliborskiego, łączą jego wody z innymi, okolicznymi jeziorami, dzięki czemu można przeprawiać się między nimi bez konieczności wychodzenia na brzeg. Z Jeziora Myśliborskiego wypływa również rzeka Myśla, która wpada do Odry.
Jezioro Barlineckie (powierzchnia 270 ha, maksymalna głębokość do 18 metrów) – jedno z większych jezior Pojezierza Myśliborskiego. Na jego zachodnim, północnym i wschodnim brzegu rozciągają się zabudowania miasta Barlinek. Cały okoliczny krajobraz ukształtował się w formie wału czołowo-morenowego pozostawiając bardzo urozmaiconą, a zarazem atrakcyjną rzeźbę, z głęboko wcinającymi się jarami i wąwozami. Na jeziorze powstały cztery wyspy: Łabędzia, Sowia, Nadziei oraz Zielona. Każda z nich została objęta ochroną jako użytek ekologiczny.
Kultura.
Muzea.
Muzeum Regionalne w Barlinku – mieści się w tzw. Domu Gutenberga, w którym kiedyś była drukarnia. W muzeum znajdziemy ekspozycję dokumentującą życie i przebieg kariery wielkiego szachowego mistrza – dr Emanuela Laskera. Ekspozycja etnograficzna to głównie sprzęty gospodarstwa domowego tworzące fragment wnętrza izby z przełomu XIX i XX w. z klepiskiem, strzechą, piecem z kominem i sprzętem używanym w ówczesnej kuchni. Wśród pozostałych ekspozycji etnograficznych na uwagę zasługują kącik tkacki i pralniczy, warsztat szewski i zakład krawiecki.
Zabytki archeologiczne dokumentują z kolei najstarszą historię gminy. Zbiór obejmuje zabytki z młodszej epoki kamienia: toporki bojowe, motyki, siekierki (4500-1800 p.n.e.) oraz naczynia kultury łużyckiej z wczesnej epoki żelaza (700-500 p.n.e.).
Muzeum Pojezierza Myśliborskiego w Myśliborzu – mieści się w Kaplicy św. Ducha z XIV w. W muzeum znajdują się cztery sale ekspozycyjne:
Myślibórz we wczesnym średniowieczu z eksponatami z wczesnego średniowiecza, dotyczącymi historii Sołdzina (pierwsza nazwa Myśliborza);
Z dziejów Myśliborza – zgromadzone są tu muzealia związane z historią Myśliborza od XIV do XX w. m.in. ceramika z myśliborskiego warsztatu garncarskiego, renesansowe kafle piecowe, naczynia gliniane, misy i talerze, krucyfiks z Kapliczki Jerozolimskiej (XV w.), barokowe rzeźby sakralne, naczynia cynowe, kufry wianowe i cechowe, obrazy, starodruki;
Historia i etnografia – Można znaleźć tu między innymi fotografie Myśliborza (Soldina) sprzed 1945 r., narzędzia rolnicze z gospodarstwa domowego;
Galeria M – ekspozycja sztuki współczesnej – sala wystaw czasowych.
Edukacja.
Samorząd powiatowy jest organem prowadzącym dla sześciu szkół ponadgimnazjalnych:
Opieka zdrowotna.
Na terenie powiatu działają 2 szpitale (w Barlinku i w Dębnie) oraz 33 Niepubliczne Zakłady Opieki Zdrowotnej i poradnie, a także 17 aptek.
Gospodarka.
W końcu września 2019 liczba zarejestrowanych bezrobotnych w powiecie myśliborskim obejmowała ok. 1,4 tys. mieszkańców, co stanowi stopę bezrobocia na poziomie 6,6% do aktywnych zawodowo.
Przeciętne wynagrodzenie pracownicze w październiku 2008 r. wynosiło 2651,79 zł, przy liczbie zatrudnionych pracowników w powiecie myśliborskim – 9502 osoby. Przeciętne wynagrodzenie w sektorze publicznym wynosiło 2997,88 zł, a w sektorze prywatnym 2465,50 zł.
W 2013 r. wydatki budżetu samorządu powiatu myśliborskiego wynosiły 87,9 mln zł, a dochody budżetu 92,0 mln zł. Zadłużenie (dług publiczny) samorządu według danych na IV kwartał 2013 r. wynosiło 34,1 mln zł, co stanowiło 37,0% dochodów.
Demografia.
Według danych z 31 grudnia 2010 roku (stan na 1 stycznia 2011r.) powiat myśliborski zamieszkiwało 66 972 osób.
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie myśliborskim wynosił 72,5%. W 2009 r. stwierdzono w powiecie m.in. 353 kradzieży z włamaniem, 19 kradzieży samochodów, 89 przestępstw narkotykowych.
Gmina Boleszkowice i gmina Dębno są położone w strefie nadgranicznej. Powiat myśliborski obejmuje zasięgiem służbowym placówka Straży Granicznej w Szczecinie z Nadodrzańskiego Oddziału SG.
Powiat myśliborski jest obszarem właściwości Prokuratury Rejonowej w Myśliborzu i Prokuratury Okręgowej w Szczecinie.
Na terenie powiatu działa 7 jednostek Ochotniczej Straży Pożarnej włączonych do krajowego systemu ratowniczo-gaśniczego. Ponadto istnieje jednostka ratowniczo-gaśnicza przy Komendzie Powiatowej Państwowej Straży Pożarnej w Myśliborzu oraz jej posterunek w Dębnie.
Administracja.
Siedzibą władz powiatu jest miasto Myślibórz. Organem uchwałodawczym jest "Rada Powiatu w Myśliborzu", w której skład wchodzi 19 radnych.
Rada Powiatu.
Powiat myśliborski jest obszarem właściwości miejscowej Samorządowego Kolegium Odwoławczego w Szczecinie.
Mieszkańcy powiatu myśliborskiego wybierają radnych do Sejmiku Województwa Zachodniopomorskiego w okręgu nr 5. Posłów na Sejm wybierają z okręgu wyborczego nr 41, senatora z okręgu nr 98 a posłów do Parlamentu Europejskiego z okręgu nr 13.
Współpraca zagraniczna.
Partnerzy zagraniczni:
 Powiat Märkisch-Oderland; Powiat Heidekreis (do 31 lipca 2011 Powiat Soltau-Fallingbostel); Rejon kowieński
Ciekawostki.
Na terenie powiatu znajduje się wieś Dziedzice, będąca najstarszą wsią historycznie kaszubską, datowaną symbolicznie na 512 r. n.e.

</doc>
<doc id="98041" url="https://pl.wikipedia.org/wiki?curid=98041" title="Powiat policki">
Powiat policki

Powiat policki – powiat w północno-zachodniej Polsce, w woj. zachodniopomorskim. Jest powiatem o najmniejszej powierzchni w województwie. Jego siedzibą jest miasto Police.
Utworzony w 1999 roku w ramach reformy administracyjnej na miejscu zniesionego w 1975 roku powiatu szczecińskiego.
Według danych GUS z 31 grudnia 2019 r. powiat miał około 80 tys. mieszkańców. Natomiast według danych z 30 czerwca 2020 roku powiat zamieszkiwało 81 229 osób.
W skład powiatu wchodzą:
Położenie.
Według danych z 1 stycznia 2014 powierzchnia powiatu polickiego wynosi 665,33 km². Powiat policki jest powiatem o najmniejszej powierzchni w woj. zachodniopomorskim.
Powiat położony jest na Równinie Wkrzańskiej i na Wzniesieniach Szczecińskich nad Doliną Dolnej Odry. Obejmuje Puszczę Wkrzańską z Rezerwatem Świdwie. Granicami powiatu są: od północy Zalew Szczeciński, od wschodu i południa rzeka Odra i Szczecin, a od zachodu granica państwowa z Niemcami (landy Meklemburgia-Pomorze Przednie i Brandenburgia). Do 1975 r. gminy powiatu tworzyły powiat szczeciński (ziemski).
Powiat graniczy z:
Demografia.
Według danych z 31 grudnia 2013 r. powiat policki miał 74 483 mieszkańców.
Gospodarka.
W powiecie dominuje przemysł chemiczny (Zakłady Chemiczne Police).
W końcu września 2019 liczba zarejestrowanych bezrobotnych w powiecie polickim obejmowała ok. 1,3 tys. mieszkańców, co stanowi stopę bezrobocia na poziomie 3,8% do aktywnych zawodowo.
Przeciętne wynagrodzenie pracownicze w październiku 2008 r. wynosiło 3482,07 zł, przy liczbie zatrudnionych pracowników w powiecie polickim – 13370 osób. Przeciętne wynagrodzenie w sektorze publicznym wynosiło 4048,14 zł, a w sektorze prywatnym 2572,82 zł.
W 2013 r. wydatki budżetu samorządu powiatu polickiego wynosiły 75,1 mln zł, a dochody budżetu 78,0 mln zł. Zadłużenie (dług publiczny) samorządu według danych na koniec 2013 r. wynosiło 10,2 mln zł, co stanowiło 13,0% wartości wykonywanych dochodów.
Turystyka.
Do najciekawszych pod względem turystycznym miejsc i obiektów w powiecie polickim należą:
"Kąpieliska" znajdują się w:
Na Odrze, Gunicy, Roztoce Odrzańskiej i Zalewie Szczecińskim wyznaczono szlaki kajakowe będące częścią systemu szlaków Szczecina, Gryfina i Goleniowa.
Usługi hotelarskie są najlepiej rozwinięte w Policach, Trzebieży, Brzózkach, Mierzynie, Lubieszynie, Przecławiu i Przęsocinie, gdzie znajdują się hotele oraz ośrodki wypoczynkowe z możliwością organizacji kolonii dla dzieci, wczasów lub szkoleń. Baza noclegowa Nowego Warpna to ośrodek wypoczynkowy, marina, camping, pensjonat i pokoje w kwaterach prywatnych. Gospodarstwa agroturystyczne znajdują się m.in. w Rzędzinach i Kołbaskowie. W Ustowie działają hostel i zajazd.
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie polickim wynosił 70,0%. W 2009 r. stwierdzono w powiecie m.in. 229 kradzieży z włamaniem, 15 kradzieży samochodów, 137 przestępstw narkotykowych.
Powiat policki jest położony w strefie nadgranicznej i obejmuje go zasięgiem służbowym placówka Straży Granicznej w Szczecinie z Nadodrzańskiego Oddziału SG. Ponadto teren portów morskich: Police, Trzebież oraz Nowe Warpno obejmuje zasięgiem służbowym placówka SG Szczecin Port.
Powiat policki jest obszarem właściwości Prokuratury Rejonowej Szczecin-Zachód i Prokuratury Okręgowej w Szczecinie.
Na terenie powiatu działa 7 jednostek ochotniczych straży pożarnych włączonych do krajowego systemu ratowniczo-gaśniczego. Istnieje jednostka ratowniczo-gaśnicza przy Komendzie Powiatowej Państwowej Straży Pożarnej w Policach. Ponadto działa 3 jednostki OSP poza systemem KSRG.
Administracja.
Siedzibą władz powiatu jest miasto Police. Organem uchwałodawczym jest "Rada Powiatu w Policach", w której skład wchodzi 19 radnych.
Rada Powiatu
Gminy powiatu polickiego są obszarem właściwości miejscowej "Sądu Rejonowego Szczecin-Prawobrzeże i Zachód w Szczecinie", jednakże sprawy karne i wieczystoksięgowe dla gmin powiatu rozpatrywane są przez 2 wydziały zamiejscowe w Policach. Powiat policki jest obszarem właściwości miejscowej Sądu Okręgowego w Szczecinie.
Ponadto powiat policki jest obszarem właściwości Samorządowego Kolegium Odwoławczego w Szczecinie.
Mieszkańcy powiatu polickiego i Szczecina wybierają wspólnie 8 radnych do Sejmiku Województwa Zachodniopomorskiego (okręg nr 1). Posłów na Sejm wybierają z okręgu wyborczego nr 41, senatora razem z mieszkańcami Szczecina w okręgu nr 97, a posłów do Parlamentu Europejskiego z okręgu nr 13.

</doc>
<doc id="98043" url="https://pl.wikipedia.org/wiki?curid=98043" title="Chomiczak pręgowany">
Chomiczak pręgowany

Chomiczak pręgowany ("Cricetulus barabensis") – gatunek ssaka z podrodziny chomików (Cricetinae) w obrębie rodziny chomikowatych (Cricetidae).
Zasięg występowania.
Chomiczak pręgowany występuje w środkowo-wschodniej Azji zamieszkując w zależności od podgatunku:
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1773 roku niemiecki przyrodnik Peter Simon Pallas, nadając mu nazwę "Mus barabensis". Holotyp pochodził ze wsi Kasmalinskij Bor, przy brzegu rzeki Ob, w zachodniej Syberii, w Rosji. 
"C. barabensis" zaliczany do grupy gatunkowej "barabensis". W 1867 roku H. Milne-Edwards opisał gatunek "C. griseus", który później uznano za podgatunek chomiczaka pręgowanego, a następnie ponownie za odrębny gatunek. Jego status pozostaje niepewny, ale współcześnie "C. griseus" jest najczęściej uznawany za młodszy synonim lub podgatunek "C. barabensis". Nastąpiło spore zamieszanie dotyczące taksonomii tego gatunku oraz nazw "griseus" i "pseudogriseus"; wszystkie trzy taksony mają różne kariotypy ("griseus" 2n = 22, "pseudogriseus" 2n = 24 i "barabensis" 2n = 20), ale wszystkie formy mogą się z powodzeniem krzyżować. Rozpoznano aż sześć podgatunków, ale badania przeprowadzone w 2019 roku w oparciu dane genetyczne rozróżniły pięć odrębnych form. Autorzy "Illustrated Checklist of the Mammals of the World" rozpoznają pięć podgatunków.
Morfologia.
Długość ciała (bez ogona) 72–124 mm, długość ogona 15–33 mm, długość ucha 14–18 mm, długość tylnej stopy 13–19 mm; masa ciała 20–60 g. Jest to mały chomik. Futro grzbietu jest jasno szarobrązowe, ze słabo zaznaczoną czarną podłużną pręgą wzdłuż kręgosłupa. Spód ciała jest szary, włosy mają białe końcówki. Uszy są czarniawe z białym brzegiem.
Tryb życia.
Chomiczak pręgowany buduje nieskomplikowane nory z dwoma–trzema wejściami. Wejścia mają 2–3 cm średnicy. Mają one do metra długości, głębokość 10–50 cm i 4–5 odgałęzień, zakończonych komorami magazynowymi lub z gniazdem z trawy. W norze mieszka typowo 4–5 osobników, maksymalnie do 8. Gryzonie są najbardziej aktywne w pierwszej połowie nocy, kiedy poszukują ziaren i strąków; pokarm jest magazynowany w norach. Zimą zapadają w sen zimowy, z którego budzą się w lutym lub marcu. Szczyt sezonu rozrodczego przypada na marzec i kwiecień, i ponownie jesienią. Chomiczak pręgowany może przystępować do rozrodu 2–5 razy w roku. W miocie rodzi się od 1 do 10 młodych (typowo 6–7). Żyje na suchych terenach, od lasostepów przez stepy po półpustynie. Potrafi zaadaptować się do terenów przekształconych przez człowieka, często występuje na polach uprawnych, a czasem w budynkach.
Zagrożenia i ochrona.
Chomiczak pręgowany ma duży zasięg i liczebność populacji. Może być zagrożony utratą środowiska, związaną z wypasem trzody przez ludzi i pożarami, zarówno naturalnymi, jak i wznieconymi przez człowieka. Te czynniki nie są jednak uznawane za duże zagrożenia dla gatunku. Około 9% obszaru występowania w Mongolii obejmują tereny chronione. Międzynarodowa Unia Ochrony Przyrody uznaje go za gatunek najmniejszej troski.

</doc>
<doc id="98044" url="https://pl.wikipedia.org/wiki?curid=98044" title="Powiat pyrzycki">
Powiat pyrzycki

Powiat pyrzycki – powiat w północno-zachodniej Polsce, w woj. zachodniopomorskim, utworzony w 1999 roku w ramach reformy administracyjnej. Jego siedzibą jest miasto Pyrzyce. Powiat położony jest na Równinie Pyrzyckiej i Pojezierzu Myśliborskim. Powiat ma zdecydowanie rolniczy charakter (66-85% powierzchni gmin).
Według danych GUS z 31 grudnia 2019 r. powiat miał 39 336 mieszkańców. Natomiast według danych z 30 czerwca 2020 roku powiat zamieszkiwało 39 251 osób.
W skład powiatu wchodzą:
Położenie.
Według danych z 1 stycznia 2014 powierzchnia powiatu pyrzyckiego wynosi 726,00 km².
Obszar powiatu pyrzyckiego zajmuje południowo-zachodnią część województwa zachodniopomorskiego. Pod względem przyrodniczym jest to teren o zróżnicowanej budowie geologicznej i rzeźbie powierzchni, a w związku z tym zróżnicowanym występowaniu wód powierzchniowych i gruntowych oraz gleb i zespołów roślinnych. Powiat obejmuje okolice jeziora Miedwie, rzeki Płoni i jeziora Płoń oraz Pojezierza Barlineckiego pomiędzy Tetyniem a Jesionowem. Przez powiat przebiega 15 południk długości geograficznej wschodniej. Południk ten służy za podstawę do obliczania czasu strefy środkowoeuropejskiej. Przez południowe krańce powiatu przebiega 53 równoleżnik szerokości geograficznej północnej.
Krajobraz.
Największą rzeką powiatu jest rzeka Płonia przepływająca jeziora Płoń i Miedwie. Rzeźba powierzchni rozwinęła się w granicach 96 m, taka jest bowiem różnica wysokości między najniżej położonymi terenami wokół jeziora Miedwie, wyniesionego 14 m n.p.m., a najwyższymi pagórkami morenowymi w okolicy Krzemlina i Jesionowa dochodzącymi do 110 m wysokości n.p.m. Występuje tu gęsta sieć rzek i strumieni, liczne jeziora oraz podmokłe i torfowiska. Obszar powiatu odwadniają dwie większe rzeki uchodzące do Odry: Płoń i rzeka Myśla. Występujące na Ziemi Pyrzyckiej jeziora należą do jezior polodowcowych. Największym jeziorem jest Miedwie (36,8 km), piąte co do wielkości jezioro w Polsce. Dno jeziora sięga 28 m poniżej poziomu morza, w związku z tym jest kryptodepresją. Duża głębokość sprawia, że żyją tu ciekawe gatunki ryb, jak sieja miedwieńska i gatunki rzadkich raczków spotykanych jedynie w odległych wodach skandynawskich i jeziorach alpejskich. Drugim co do wielkości w powiecie jest jezioro Płoń, zajmujące płaskie obniżenie na dnie Niziny Pyrzyckiej o głębokości ok. 4 m. Jezioro ma również kształt rynny o długości około 7 km i szerokości 1,5 km. Podobnym jeziorem jest Będgoszcz. Linia brzegowa jest tu dobrze rozwinięta, a powierzchnia wody urozmaicona drobnymi wyspami. Ciekawy kompleks jeziorny stanowią jeziora: Chłop, Będzin i Wądół w okolicy Lipan. Są to jeziora rynnowe moreny czołowej. Linia brzegowa jest silnie rozwinięta, zarysowująca szereg półwyspów i wysp, a zbiorniki wodne posiadają liczne przewężenia, płycizny i progi. Mają stosunkowo duże głębokości i czyste wody chętnie odwiedzane przez wędkarzy.
Demografia.
Według danych z 31 grudnia 2013 r. powiat miał 40 532 mieszkańców.
Gospodarka.
W końcu września 2019 liczba zarejestrowanych bezrobotnych w powiecie pyrzyckim obejmowała ok. 1,2 tys. mieszkańców, co stanowi stopę bezrobocia na poziomie 10,4% do aktywnych zawodowo.
Przeciętne wynagrodzenie pracownicze w październiku 2008 r. wynosiło 2496,98 zł, przy liczbie zatrudnionych pracowników w powiecie pyrzyckim – 7150 osób. Przeciętne wynagrodzenie w sektorze publicznym wynosiło 2639,94 zł, a w sektorze prywatnym 2414,64 zł.
W 2013 r. wydatki budżetu samorządu powiatu pyrzyckiego wynosiły 42,9 mln zł, a dochody budżetu 41,7 mln zł. Zadłużenie (dług publiczny) samorządu według danych na koniec 2013 r. wynosiło 17,6 mln zł, co stanowiło 42,1% wartości wykonywanych dochodów.
Historia i zabytki.
Ziemia pyrzycka to teren bardzo starego osadnictwa. Wykopaliska przeprowadzone w wielu miejscach wskazują, iż od tysięcy lat uprawiano jej żyzną ziemię. Około 12 tysięcy lat przed naszą erą przybył tutaj pierwszy człowiek. Trzynaście wieków przed naszą erą pojawiły się na tych obszarach ludy kultury łużyckiej, uznawane przez niektórych badaczy za ludność prasłowiańską. Pierwszą wzmiankę o Pyrzyczanach znajdujemy u kronikarza zwanego Geografem Bawarskim. W IX wieku wymienia on nazwę szczepu "Prissini". W dobie wczesnohistorycznej plemię Pyrzczan zamieszkiwało ziemie, które już w X wieku zostały włączone do tworzonego przez Mieszka, państwa polskiego. Bolesław Krzywousty w początkach XII wieku umocnił polskie panowanie na podbitych ziemiach aż po Odrę i Bałtyk. Z jego inicjatywy przeprowadzono chrystianizację Pomorza Zachodniego. W 1124 roku misja św. Ottona dotarła do Pyrzyc, gdzie wzniesiono trzy chrzcielnice w pobliżu źródełka, z którego czerpano wodę podczas chrztu. Na pamiątkę tego wydarzenia w 1824 roku zbudowano "Studzienkę" według projektu Karola Schinkla, wzorowaną na baptysterium Konstantyna Wielkiego w Rzymie "Studzienka" kilkakrotnie przebudowywana przetrwała do dziś i stanowi ciekawy obiekt historyczny. W 1263 roku, w wyniku rozwoju gospodarczego i wzrostu znaczenia handlowego powstało miasto średniowieczne. Miasto wielokrotnie musiało bronić się przed najazdami z południa i atakami niemieckimi. Z tej przyczyny Pyrzyce otoczone zostały potężnym systemem fortyfikacji, który w dużej części zachował się do naszych czasów i jest obecnie cennym dokumentem dawnych dziejów, oglądanym i podziwianym przez turystów. Obwarowania tworzyły: wały ziemne, fosa oraz mury obronne z bramami i basztami. Wał ma długość ok. 2 km. Wzdłuż niego rosną klony, kasztanowce i lipy tworząc wspaniałą promenadę pełną zieleni. Teren fosy zajmują ogródki działkowe, graniczące z murami, których wysokość dochodzi do 10 m.
W murach istniały dwie bramy: Szczecińska i Bańska. Pierwsza zwana Zegarową prawie całkowicie zniszczona, natomiast doskonale zachowana Brama Bańska, o kwadratowej podstawie, ścianach ozdobionych wnękami i zwieńczona Zębatym murem jest ozdobą tej części miasta. Wspaniale prezentują się górujące nad miastem baszty. Lekko pochylona Baszta Sowia, Baszta Lodowa i Baszta Prochowa. Baszta Pijacka, zrujnowana i odbudowana, służyła jako izba wytrzeźwień. W centrum dawnego grodu wznosi się Katedra św. Maurycego jeden z najpiękniejszych zabytków architektury na Pomorzu Zachodnim. Budowę rozpoczęto w XIII wieku, obecny stan pochodzi z XV wieku. Nieopodal znajduje się równie wiekowa kaplica św. Ducha, w której mieści się biblioteka.
Drugim miastem w powiecie pyrzyckim o rodowodzie średniowiecznym są Lipiany. To bardzo stare osiedle, położone na przesmyku pomiędzy dwoma jeziorami połączonymi strugą. Wody otaczają miasto z trzech stron, dojście jest tylko od strony zachodniej. W Lipianach zachowało się wiele zabytków. Przede wszystkim sam układ ulic przetrwał do naszych czasów od średniowiecza. W rynku wznosi się klasyczny ratusz z XVIII wieku. Obok znajduje się studzienka przedstawiająca kupców i rycerzy pijących lipiańskie piwo. Miasto słynęło niegdyś z produkcji piwa o nazwie "zaczynaj". Na środku rynku rośnie potężny, stary dąb nazywany "dębem piwowarów". Na wzgórzu wznosi się kościół z początków XIII wieku. Przed wiekami całe Lipiany były otoczone murami miejskimi z bramami i basztami, które w znacznej części zachowały się do dziś. Wśród zabytków powiatu pyrzyckiego wiele jest przykładów architektury sakralnej. W każdej prawie miejscowości znaleźć można zabytkowy kościół. Są to najczęściej budowle wzniesione z granitowych ciosów w stylu gotyckim. Do wartych obejrzenia należą kościoły w Mechowie, Letninie, Barnimiu, Żabowie. Najcenniejszym jednak obiektem tego typu jest kościół parafialny w Brzesku. Obecnie jest to Sanktuarium Maryjne. Kościół ten wyróżnia się wyjątkową architekturą w skali całego kraju. Zbudowany w XIII wieku z ciosów granitowych. Później dobudowano wieżę. We wnętrzu ołtarz i ambona z początków XVII wieku. Bardzo ciekawy jest rzeźbiony i polichromowany strop z szyszkowymi konsolami zwisającymi ze środka sklepienia wykonany przez artystę ludowego.
Kultura.
Na terenie powiatu podtrzymywana jest kultura ludowa. Istnieje wiele ludowych zespołów artystycznych. Uświetniają one swoimi występami imprezy kulturalne organizowane w powiecie i poza nim. Biorą udział w przeglądach i konkursach również o zasięgu międzynarodowym. Najbardziej znany w kraju i za granicą jest "Zespół Pieśni i Tańca Ziemi Pyrzyckiej". Oprócz należy wymienić zespoły: "Nieborowianka" z Nieborowa, "Bandoska" z Mielęcna "Nadzieja" z Mechowa, "Kresowianka" z Letnina, "Chrapowiacy" ze Starego Chrapowa. W maju lub czerwcu każdego roku w Pyrzycach odbywają się Pyrzyckie Spotkania z Folklorem. Jest to impreza mająca na celu popularyzację regionalnych tradycji ludowych. Obecnie ma ona zasięg międzynarodowy i stanowi święto kultury ludowej różnych narodów. Uczestniczą w nim najlepsze zespoły folklorystyczne z Polski, Europy, Azji oraz Ameryki. Patronat nad spotkaniami sprawuje Międzynarodowe Stowarzyszenie Organizatorów Festiwali Folklorystycznych i Sztuki Ludowej - CIOFF z siedzibą w Kanadzie.
Oświata.
Na terenie powiatu są 23 szkoły podstawowe oraz 6 gimnazjów.
Szkoły specjalne i placówki opiekuńczo-wychowawcze:
Szkolnictwo ponadpodstawowe
W powiecie pyrzyckim funkcjonują dwa zespoły średnich szkół publicznych.
W powiecie są cztery szkoły niepubliczne, pierwsze dwie to szkoły parafii rzymskokatolickiej św. Ottona:
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie pyrzyckim wynosił 72,7%. W 2009 r. stwierdzono w powiecie m.in. 200 kradzieży z włamaniem, 7 kradzieży samochodów, 17 przestępstw narkotykowych.
Powiat pyrzycki jest obszarem właściwości Prokuratury Rejonowej w Pyrzycach i Prokuratury Okręgowej w Szczecinie.
Na terenie powiatu działa 11 jednostek ochotniczych straży pożarnych włączonych do krajowego systemu ratowniczo-gaśniczego. Istnieje jednostka ratowniczo-gaśnicza przy Komendzie Powiatowej Państwowej Straży Pożarnej w Pyrzycach.
Administracja.
Siedzibą władz powiatu jest miasto Pyrzyce. Organem uchwałodawczym jest "Rada Powiatu Pyrzyckiego", w której skład wchodzi 15 radnych.
Gminy powiatu pyrzyckiego są obszarem właściwości miejscowej Sądu Rejonowego w Stargardzie, jednakże dla spraw wieczystoksięgowych i karnych gminy powiatu pyrzyckiego obsługiwane są przez 2 wydziały zamiejscowe w Pyrzycach. Powiat pyrzycki jest obszarem właściwości Sądu Okręgowego w Szczecinie i Samorządowego Kolegium Odwoławczego w Szczecinie.
Mieszkańcy powiatu pyrzyckiego wybierają radnych do Sejmiku Województwa Zachodniopomorskiego w okręgu nr 5. Posłów na Sejm wybierają z okręgu wyborczego nr 41, senatora z okręgu nr 98, a posłów do Parlamentu Europejskiego z okręgu nr 13.

</doc>
<doc id="98046" url="https://pl.wikipedia.org/wiki?curid=98046" title="Lionel Jospin">
Lionel Jospin

Lionel Jospin (wym. []; ur. 12 lipca 1937 w Meudon) – francuski polityk, parlamentarzysta krajowy, eurodeputowany II kadencji, minister, dwukrotnie pierwszy sekretarz Partii Socjalistycznej (1981–1988, 1995–1997), od 1997 do 2002 premier Francji, kandydat na urząd prezydenta Francji w 1995 i 2002.
Życiorys.
Kształcił się w Instytucie Nauk Politycznych w Paryżu oraz w École nationale d’administration. W latach 1965–1970 pracował w ministerstwie spraw zagranicznych, zajmując się kwestiami współpracy zagranicznej. Od 1970 do 1981 pracował jako wykładowca ekonomii na Université Paris XI.
Działał m.in. w trockistowskim ugrupowaniu OCI, w 1971 dołączył do Partii Socjalistycznej. W 1973 został członkiem biura wykonawczego, obejmując funkcję jednego z sekretarzy krajowych, pełnił ją do 1981 (odpowiadając za różne działy). W latach 1977–1986 zasiadał w paryskiej radzie miejskiej.
W 1981 został pierwszym sekretarzem Partii Socjalistycznej, zastępując wybranego na urząd prezydenta François Mitterranda. Ugrupowaniem kierował do 1988. W latach 1981–1988 był również posłem do Zgromadzenia Narodowego, początkowo reprezentował Paryż, a od 1986 Górną Garonnę. Od 1984 do 1988 sprawował mandat eurodeputowanego II kadencji.
W 1988 zrezygnował z obu mandatów poselskich (w parlamencie krajowym i w PE) w związku z powołaniem w skład rządu. W maju tegoż roku został ministrem stanu oraz ministrem edukacji narodowej, nauki i sportu w pierwszym rządzie Michela Rocarda. W jego drugim gabinecie od czerwca 1988 otrzymał zbliżony zakres obowiązków (z wyjątkiem nauki, w miejsce której przydzielono mu sprawy młodzieży). Pozostał także w utworzonym w maju 1991 rządzie Édith Cresson, w którym do kwietnia 1992 sprawował urząd ministra stanu i ministra edukacji narodowej. Działał w dalszym ciągu w samorządzie jako radny departamentu Górna Garonna (1988–2002) i regionu Midi-Pireneje (1992–1997). W 1993 przegrał w swoim okręgu wybory parlamentarne z kandydatem centrystów i gaullistów Jeanem-Pierre Bastianim.
W 1995 był kandydatem socjalistów w wyborach prezydenckich. W pierwszej turze uzyskał najwięcej głosów (23,3%). Zwycięzcą wyborów okazał się jednak Jacques Chirac, przedstawiciel Zgromadzenia na rzecz Republiki, którego poparło w drugiej turze 52,6% głosujących. Pomimo porażki Lionel Jospin awansował w partyjnej strukturze – w tym samym roku objął ponownie funkcję pierwszego sekretarza PS, stanowisko to zajmował do 1997. W wyborach parlamentarnych w 1997 ponownie został wybrany do niższej izby francuskiego parlamentu, a socjaliści i ich sojusznicy (w tym komuniści i zieloni) uzyskali większość w Zgromadzeniu Narodowym XI kadencji.
3 czerwca 1997 Lionel Jospin objął urząd premiera Francji. Jego lewicowy rząd funkcjonował w ramach koabitacji z centroprawicowym prezydentem. Jego gabinet przeprowadził reformy wprowadzające 35-godzinny tydzień pracy, zmiany w ubezpieczeniach zdrowotnych i instytucję rejestrowanych związków partnerskich. Za jego urzędowania przyjęto we Francji wspólną europejską walutę euro.
W 2002 ponownie kandydował w wyborach prezydenckich, zajmując w pierwszej turze głosowania trzecie miejsce z wynikiem 16,2% głosów. Wyprzedzili go ubiegający się o reelekcję Jacques Chirac (19,9%) i przywódca skrajnie prawicowego Frontu Narodowego Jean-Marie Le Pen (16,9%). Lionel Jospin po porażce zapowiedział swoją dymisję. Na stanowisku premiera urzędował do 6 maja 2002 – dzień po drugiej turze wyborów prezydenckich, w których ponownie zwyciężył Jacques Chirac, na czele nowego gabinetu stanął Jean-Pierre Raffarin.
Wycofał się z bieżącej działalności politycznej. W 2007 wsparł jednak publicznie prezydencką kandydaturę Ségolène Royal, a w 2012 stanął na czele powołanej przez François Hollande’a rady doradczej do spraw reformy życia publicznego.
W 2014 przewodniczący Zgromadzenia Narodowego Claude Bartolone powołał go w skład Rady Konstytucyjnej, zasiadał w tym gremium od stycznia 2015 do marca 2019.

</doc>
<doc id="98047" url="https://pl.wikipedia.org/wiki?curid=98047" title="Powiat stargardzki">
Powiat stargardzki

Powiat stargardzki – powiat w północno-zachodniej Polsce, w woj. zachodniopomorskim, utworzony w 1999 roku w ramach reformy administracyjnej. Jego siedzibą jest miasto Stargard (do końca 2015 nazywające się Stargard Szczeciński).
Według danych GUS z 31 grudnia 2019 r. powiat miał około 120 tys. mieszkańców. Natomiast według danych z 30 czerwca 2020 roku powiat zamieszkiwało 120 151 osób.
W powiecie oprócz turystyki, występuje przemysł spożywczy, maszynowy i odzieżowy.
W skład powiatu wchodzą:
Położenie.
Według danych z 1 stycznia 2014 r. powierzchnia powiatu stargardzkiego wynosi 1519,94 km².
Powiat położony jest na Równinach: Pyrzycko-Stargardzkiej, Nowogardzkiej oraz na Pojezierzu Ińskim. We wschodniej części powiatu znajduje się Iński Park Krajobrazowy z siedzibą w Ińsku. Na zachód od Stargardu znajduje się piąte co do wielkości jezioro w Polsce – Miedwie, a w gminie Kobylanka znajduje się południowa część Puszczy Goleniowskiej.
Gospodarka.
W końcu września 2019 liczba zarejestrowanych bezrobotnych w powiecie stargardzkim obejmowała ok. 2,9 tys. mieszkańców, co stanowi stopę bezrobocia na poziomie 7,6% do aktywnych zawodowo.
Przeciętne wynagrodzenie pracownicze w październiku 2008 r. wynosiło 2670,96 zł, przy liczbie zatrudnionych pracowników w powiecie stargardzkim – 14 259 osób. Przeciętne wynagrodzenie w sektorze publicznym wynosiło 3312,93 zł, a w sektorze prywatnym 2450,99 zł.
W 2013 r. wydatki budżetu samorządu powiatu stargardzkiego wynosiły 99,5 mln zł, a dochody budżetu 104,5 mln zł. Zadłużenie (dług publiczny) samorządu według danych na koniec 2013 r. wynosiło 35,6 mln zł, co stanowiło 34,1% wartości wykonywanych dochodów.
Demografia.
Według danych z 31 grudnia 2013 r. powiat stargardzki miał 120 726 mieszkańców. Powiat stargardzki jest powiatem o największej liczbie mieszkańców w woj. zachodniopomorskim.
Przyroda.
Użytki rolne w powiecie stanowią 58,8% ogólnej powierzchni. Powiat należy do regionów o średniej lesistości – 23% powierzchni regionu (województwo zachodniopomorskie – 35,2%). Zasoby leśne posiadają dużą wartość rekreacyjną gospodarczą i ekologiczną. Powierzchnia o szczególnych walorach przyrodniczych prawnie chroniona wynosi 10,2% ogólnej powierzchni regionu. Na terenie powiatu zarejestrowano 34 pomniki przyrody. Unikatowe zasoby ochrony środowiska przyrodniczego podlegają różnym formom ochrony prawnej. Najważniejsze z nich, to:
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie stargardzkim wynosił 67,0%. W 2009 r. stwierdzono w powiecie m.in. 595 kradzieży z włamaniem, 18 kradzieży samochodów, 113 przestępstw narkotykowych.
Powiat stargardzki jest obszarem właściwości Prokuratury Rejonowej w Stargardzie i Prokuratury Okręgowej w Szczecinie.
Na terenie powiatu działa 13 jednostek ochotniczych straży pożarnych włączonych do krajowego systemu ratowniczo-gaśniczego. Istnieje jednostka ratowniczo-gaśnicza przy Komendzie Powiatowej Państwowej Straży Pożarnej w Stargardzie.
Administracja.
Siedzibą władz powiatu jest miasto Stargard. Organem uchwałodawczym jest "Rada Powiatu w Stargardzie", w której skład wchodzi 23 radnych.
Powiat stargardzki jest obszarem właściwości miejscowej Samorządowego Kolegium Odwoławczego w Szczecinie.
Mieszkańcy powiatu stargardzkiego wybierają radnych do Sejmiku Województwa Zachodniopomorskiego w okręgu nr 5. Posłów na Sejm wybierają z okręgu wyborczego nr 41, senatora z okręgu wyborczego nr 98, a posłów do Parlamentu Europejskiego z okręgu wyborczego nr 13.

</doc>
<doc id="98048" url="https://pl.wikipedia.org/wiki?curid=98048" title="Kościół św. Floriana w Krakowie">
Kościół św. Floriana w Krakowie

Kościół św. Floriana – parafialny kościół rzymskokatolicki, uniwersytecka kolegiata znajdująca się w Krakowie przy ul. Kurniki 2 na rogu ul. Warszawskiej i placu Matejki.
Jego lokalizację legenda łączy ze sprowadzeniem relikwii św. Floriana do Polski. Według tradycji w tym miejscu w 1184 stanęły woły wiozące szczątki świętego i nie ruszyły dopóty, dopóki nie zdecydowano się postawić tam świątyni dedykowanej temu męczennikowi.
Historia.
Pierwotny kościół powstał pomiędzy rokiem 1185 a 1216. Kolegiatę konsekrował biskup krakowski i kronikarz, Wincenty Kadłubek
Obecna świątynia pochodzi z XVII wieku. Powstała po pożarze kościoła podczas oblężenia Krakowa przez Szwedów, gdy Stefan Czarniecki nakazał spalić przedmieścia Krakowa. Gruntowną przebudowę świątyni w stylu barokowym przeprowadzono w latach 1657–1684 dzięki wsparciu finansowemu biskupa krakowskiego Andrzeja Trzebickiego i Akademii Krakowskiej. Konsekracji świątyni dokonał w 1686 biskup krakowski Mikołaj Oborski.
Po następnym pożarze i uszkodzeniach podczas walk konfederatów barskich, w latach 1755–1779 prowadzono kolejne prace – dobudowano nowe kaplice przy fasadzie zachodniej: Krzyża Świętego i Matki Boskiej Bolesnej, ołtarze boczne oraz elementy wyposażenia wnętrza. Kościół konsekrowano w 1779.
W latach 1902–1914 przeprowadzona została restauracja i modernizacja kościoła według projektu architektów Józefa Kryłowskiego i odpowiedzialnego za wyposażenie wnętrza Franciszka Mączyńskiego.
W 1439 tutejszym kanonikiem i kantorem został Jan Kanty. Proboszczem (prepozytem kapituły) w latach 1617–1641 był Marcin Wadowita. W 1667 przez pewien czas spoczywały tutaj szczątki królowej Ludwiki Marii Gonzagi, żony Jana Kazimierza. W 1818 złożono tu trumnę ze szczątkami Tadeusza Kościuszki. W kościele tym w 1900 Stanisław Wyspiański poślubił Teofilę Pytkównę. Od 17 sierpnia 1949 roku do końca sierpnia 1951 roku w świątyni tej pracował jako wikariusz ks. Karol Wojtyła – późniejszy Jan Paweł II. Tenże papież w 1999 nadał kościołowi św. Floriana tytuł bazyliki mniejszej, a odwiedził to miejsce podczas pielgrzymki do Polski 18 sierpnia 2002 roku. 4 maja 2011 roku kardynał Stanisław Dziwisz reaktywował kapitułę kolegiacką przy kościele św. Floriana.

</doc>
<doc id="98050" url="https://pl.wikipedia.org/wiki?curid=98050" title="Historia Włoch">
Historia Włoch

Historia Włoch – W okresie paleolitu tereny Włoch zamieszkiwali Ligurowie i Sykulowie. W okresie starożytności tereny Włoch znalazły się pod panowaniem Rzymian. Przed okresem rzymskim tereny Włoch były zamieszkiwane przez Fenicjan i Greków. Od średniowiecza do połowy XIX wieku, pomimo że Półwysep Apeniński był spójny pod względem językowym i kulturowym, jego historia składała się z dziejów niezależnych republik i księstw oraz obcych posiadłości i stref wpływów. W 1861 roku doszło do zjednoczenia wszystkich tych państw – ogłoszono powstanie Królestwa Włoch i koronowano Wiktora Emanuela II na króla tego państwa. W początkach XX wieku Włochy stały się państwem faszystowskim. Po II wojnie światowej w referendum konstytucyjnym obywatele Włoch opowiedzieli się za zmianą ustroju państwa na republikę, na czele której stoi prezydent Włoch.
Prehistoria.
Najstarsze świadectwa o życiu człowieka pochodzą z okresu paleolitu, z Terra d’Otranto. Pierwotnymi ludami zamieszkującymi Półwysep Apeniński byli Ligurowie i Sykulowie. Miejscem ich osiedlenia była Sycylia.
Starożytność.
Dzieje starożytnej Italii to przede wszystkim dzieje Rzymu jednoczącego plemiona italskie i celtyckie, podbijającego etruskie i greckie miasta-państwa i rozpoczynającego ekspansję w basenie Morza Śródziemnego.
W VIII w. p.n.e. rozpoczęła się kolonizacja Fenicjan (Sardynia i Sycylia) oraz Greków, którzy w VII–VI w. p.n.e. opanowali wschodnią Sycylię i południowe wybrzeża Półwyspu Apenińskiego. W VI–III w. p.n.e., rzymianie dokonali zjednoczenia Półwyspu, który stał się centralnym terytorium imperium Rzymskiego. Podczas panowania cesarza Augusta za granicę Italii uznano Alpy i został dokonany jej pierwszy podział terytorialny na 12 regionów, których nazwy w większości przetrwały do czasów współczesnych.
Średniowiecze.
Po upadku cesarstwa zachodniorzymskiego w 476 Włochy znalazły się pod panowaniem germańskiego wodza Odoakra. W 493 roku Odoaker został pokonany i zastąpiony przez Ostrogotów pod wodzą Teodoryka. W 552 roku Ostrogoci zostali wyparci przez Bizantyjczyków, którzy jednak wkrótce stracili część swoich posiadłości na rzecz germańskiego plemienia Longobardów.
Początek średniowiecza to okres rywalizacji bizantyjsko-longobardzkiej na półwyspie. Papieże, których siedziba znajdowała się na terenie Egzarchatu Raweńskiego, otrzymywali od Bizantyjczyków wsparcie przeciw Longobardom i byli od nich w pewnym stopniu zależni. W 751 roku Longobardowie położyli kres istnieniu egzarchatu, kończąc tym samym okres wpływów bizantyjskich na półwyspie, choć jeszcze przez kilka wieków Bizantyjczycy dominowali w jego południowej części. Zagrożone przez Longobardów papiestwo zwróciło się o pomoc do władców frankijskich, co rozpoczęło nowy okres w dziejach Italii. W 756 roku Frankowie pod wodzą Pepina Krótkiego pokonali Longobardów, ofiarowując papieżom władzę nad terytorium dawnego Egzarchatu Raweńskiego (zob. Państwo Kościelne).
Ostateczne zwycięstwo na Longobardami odniósł Karol Wielki, który zapoczątkował panowanie frankijskie w północnych Włoszech. W 800 roku papież koronował go na cesarza rzymskiego. Godność ta w IX i X w. przynależała do drobnych feudałów północnowłoskich, co stanowiło oś konfliktów politycznych tamtych czasów.
IX, X i XI wiek to okres najazdów normańskich i arabskich na Półwysep Apeniński. W IX w. Arabowie zdobyli Sycylię, którą w wieku XI odebrali im Normanowie, tworzący tam samodzielne królestwo.
W XI w. rozpoczyna się okres świetności niezależnych politycznie miast handlowych Włoch – Genui, Wenecji, Amalfi, Pizy. Papiestwo dąży wtedy do niezależności od cesarstwa (zob. spór o inwestyturę).
Renesans.
Pod koniec wieków średnich Włochy nadal były podzielone politycznie. Na Północy i w Toskanii dominowały bogate komuny, środkowe Włochy znajdowały się pod nominalną władzą rezydujących w Awinionie papieży, w istocie jednak były rozbite na wiele feudalnych małych państw, południe i wyspy okresowo znajdowały się pod obcymi rządami. Rozpoczynający się we Włoszech Renesans przyniósł im rozkwit gospodarczy, nie przyniósł jednak – mimo wielu wysiłków – zjednoczenia politycznego. Włoskie szlaki handlowe pokrywały cały obszar Morza Śródziemnego przyczyniając się do rozpowszechnienia wiedzy i kultury. Był to okres rozkwitu gospodarczego włoskich państw-miast, które osiągnęły faktyczną niezależność od Świętego Cesarstwa rzymskiego.
Renesans włoski rozpoczął się w Toskanii, a jego pierwszym ośrodkiem była Florencja, skąd rozprzestrzenił się w całych Włoszech. Wiek XV to także początek odrodzenia uwolnionego spod dominacji francuskiej papiestwa, co przyczyniło się do zjednoczenia Państwa Kościelnego i odbudowy świetności Rzymu.
W końcu XV w. roszczenia królów Francji do tronu Neapolu i Mediolanu dały początek wojnom włoskim 1494–1559. Przeciwko Francji występowała koalicja państw włoskich i europejskich – Liga Święta. Podczas toczącej się we Włoszech wojny hiszpańsko-francuskiej wojska cesarza Karola V zdobyły i złupiły Rzym (1527, tzw. "sacco di Roma"), a w jej wyniku Francja zrezygnowała z włoskich roszczeń na mocy pokój w Cambrai z 1529. Potwierdził to kończący wojny włoskie pokój w Cateau-Cambresis (1559), utrwalający rozdrobnienie Włoch i hiszpańską dominację. Władając Lombardią, Sardynią oraz połączonymi królestwami Neapolu i Sycylii, pozostającymi na prawach wicekrólestwa, Hiszpania utrzymywała w wasalnej zależności większość księstw włoskich. Pewną autonomię miała Republika Genui, natomiast względną niezależność zdołały zachować Wenecja (pozostająca nadal wielką potęgą morską), Wielkie Księstwo Toskanii (pod panowaniem Medyceuszy), Państwo Kościelne i księstwo Sabaudii.
Risorgimento – „Powstanie”.
Klęski Risorgimenta.
Odrodzenie włoskiej świadomości było inspirowane przez dwa przeciwstawne ruchy polityczne. Radykalny ruch „Młode Włochy” założony w 1831 roku przez Giuseppe Mazziniego dążył do zjednoczenia państwa poprzez powstanie ludowe. Natomiast skrzydło umiarkowane chciało doprowadzić do zjednoczenia przez utworzenie federacji państw rządzonych przez włoskich książąt. Ruch rewolucyjny został pobudzony już w 1846 roku po wyborze papieża Piusa IX, który wprowadził reformy w państwie kościelnym. W ciągu dwóch lat historia gwałtownie przyśpieszyła, narodziny narodu włoskiego zbiegają się z Wiosną Ludów. Rewolucyjne nastroje, ogarniające mieszczan, ludność wiejską i burżuazję, skłoniły władców do ustępstw na rzecz ruchu liberalno-konstytucyjnego. W połowie stycznia 1848 roku wybuchły walki w Palermo, następnie w Neapolu. Król Ferdynand II został zmuszony do uchwalenia 29 stycznia konstytucji. Tydzień później postąpił podobnie wielki książę Leopold II w Toskanii. 8 lutego 1848 roku król Sardynii Karol Albert wydał ustawę wprowadzającą dwuizbowy parlament i prawo wyborcze na wzór konstytucji francuskiej z 1830 roku. Gdy 18 marca 1848 roku w Mediolanie wybuchł bunt i po pięciu dniach walk miasto opuścił austriacki garnizon, wówczas król Karol Albert wezwał Włochów do „świętej wojny” przeciwko Austriakom. Podobnie było w Wenecji, w rękach powstańców znalazły się prawie całe północne Włochy. Po początkowych sukcesach Włochów między ich przywódcami wybuchły spory oraz osłabł zapał monarchów, co wpłynęło na opieszałość prowadzenia działań wojennych. Nieudolność tę wykorzystali Austriacy, którzy w lipcu zwyciężyli pod Custozą. W sierpniu zajęli Mediolan i zmusili Karola Alberta do podpisania rozejmu na niekorzystnych warunkach. Możliwość pokonania Austriaków i zjednoczenia Włochów zostały zaprzepaszczone.
Zakończyła się pierwsza faza walki Włochów o wolność, tzw. „wojna królewska” a rozpoczęła się „wojna ludowa”. Pod koniec 1848 roku doszło do starć między siłami Piemontu a ruchem radykalno-demokratycznym. W Państwie Kościelnym zastraszony papież mianował rząd złożony z radykałów, a następnie uciekł do Gaety w Królestwie Neapolu, gdzie 4 grudnia zwrócił się o pomoc do wielkich mocarstw. Zareagowały Francja i Austria. Wojska francuskie stłumiły rewolucję w Rzymie, gdzie w lutym 1849 roku utworzono republikę. Natomiast wojska austriackie po zwycięskiej bitwie pod Novarą weszły do Toskanii. Przyspieszyło to zwycięstwo sił reakcyjnych w Wenecji, Florencji, Modenie i Parmie. Całe Włochy ogarnęła fala represji. Klęska ruchów niepodległościowych lat 1848–1849 była dużym ciosem dla chcącej zjednoczenia politycznego większości narodu włoskiego.
Zwycięstwa Risorgimenta.
Na początku lat pięćdziesiątych na scenie pokazali się nowi politycy. We Francji – Napoleon III Bonaparte, po swym stryju przejął ideę popierania praw narodów uciskanych, a przede wszystkim włoskiego. W Królestwie Sardynii – król Wiktor Emanuel II mianował premierem hrabiego Camillo Cavoura, który postawił sobie za cel, aby Sardynia (Piemont) jako zreformowane państwo znalazło się na czele włoskiego ruchu zjednoczeniowego. W lipcu 1858 roku Napoleon III spotkał się z Cavourem na tajnej konferencji w Plombières, aby uzgodnić warunki ich przyszłego przymierza w przypadku zwycięstwa. Działania wojenne rozpoczęły się w kwietniu 1859 roku. Po kilku drobniejszych przegranych bitwach Austriacy ponieśli klęski: pod Magentą – 4 czerwca i Solferino – 24 czerwca. Jednocześnie, w środkowych Włoszech wybuchła rewolucja. W Toskanii, Parmie i Modenie panujący zostali wygnani. Takiego obrotu sprawy nie przewidział Napoleon, który nie chciał być przywódcą rewolucji. Pod naciskiem Prus i Rosji, w lipcu 1859 roku zaproponował cesarzowi Franciszkowi Józefowi rozejm. Tym faktem Napoleon naraził się wszystkim: Austriakom, którzy pragnęli utrzymać we Włoszech "status quo"; Francuzom, którzy nie otrzymali obiecanych Nicei i Sabaudii oraz Włochom, którzy uważali się za zdradzonych. Rewolucja rozpoczęta przez Napoleona III i Cavoura wywołała bardzo silne wrażenie na społeczeństwie.
Zjednoczenie.
W marcu 1860 roku Królestwo Sardynii odstąpiło Francji Sabaudię i Niceę a Napoleon wyraził zgodę na przyłączenie Toskanii, Modeny, Parmy i Emilii-Romanii do Sardynii. W kwietniu 1860 roku na Sycylii rozpoczął się ruch powstańczy, w Genui zaś powstał komitet złożony z emigrantów sycylijskich – przeważnie mazzinistów, który podjął inicjatywę poparcia powstania przez wyprawę zbrojną. 6 maja na dwóch statkach wypłynął z Genui z „tysiącem czerwonych koszul” Giuseppe Garibaldi. Po pięciu dniach wylądował w Marsalii na Sycylii, gdzie w imieniu Wiktora Emanuela II mianował się dyktatorem. Do jego oddziałów zgłaszali się ochotniczo liczni powstańcy. Do końca maja po kilku zwycięstwach Garibaldi zajął całą wyspę. Dzięki tym akcjom stał się bohaterem walki o wolność Włoch. Ustanowił tymczasowy rząd i powszechny obowiązek służby wojskowej. W połowie sierpnia już około 30 000 powstańców przebyło Cieśninę Mesyńską i 7 września triumfalnie wkroczyło do Neapolu.
Tymczasem od północy na czele swych wojsk zmierzał Wiktor Emanuel, który uzyskał zgodę od Napoleona na zajęcie Państwa Kościelnego, Marche i Umbrii. Garibaldi, stawiając wyżej sprawę zjednoczenia niż swój program społeczny, polegający na rozdzielnictwie ziemi chłopom oraz ograniczeniu przywilejów arystokracji i kleru, podporządkował się Wiktorowi Emanuelowi. 18 lutego 1861 roku Cavour przekształcił parlament Sardynii – Piemontu w ogólno włoski. 17 marca 1861 roku parlament proklamował Królestwo Włoch i koronował Wiktora Emanuela II na jego króla, a także ogłosił tymczasową stolicą nowego państwa Turyn (od 1865 roku Florencja).
Rzym stolicą królestwa.
Młode państwo włoskie stanęło od razu wobec olbrzymich problemów wewnętrznych i zewnętrznych. Na południu dużym zagrożeniem był bandytyzm – do jego zwalczania używano oddziałów wojskowych, których straty były większe niż podczas wszystkich wojen Risorgimenta. Panował poważny rozłam pomiędzy rządzącymi a obywatelami, systematyczną opozycję wobec rządu stanowił kler katolicki. Ponadto młodemu państwu groziło bankructwo z powodu olbrzymiego długu (ok. 300 milionów lirów) zaciągniętego głównie na działania wojenne przez Królestwo Sardynii – Piemontu, który przeszedł teraz na nowe zjednoczone państwo. Natomiast największym wyzwaniem dla polityków była kwestia Wenecji i Rzymu, które przyłączono do państwa dzięki niezwykle skomplikowanej sytuacji międzynarodowej. W lipcu 1866 wybuchła wojna prusko-austriacka. Dzięki sojuszowi z Prusami Włosi zdobyli Wenecję w październiku 1866. Próby zdobycia Państwa Kościelnego wraz z Rzymem rozpoczął Garibaldi w 1867 roku, lecz dopiero klęska Francji pod Sedanem z Prusami w 1870 pozwoliła Włochom zająć Rzym we wrześniu 1870 roku. W lipcu 1871 roku stolica Królestwa Włoskiego została przeniesiona z Florencji do Rzymu.
Monarchia Włoska.
Utworzenie kolonii.
Podbój Libii – 1911–1912.
W 1911 roku wybuchła wojna włosko-turecka o tureckie posiadłości w Afryce Północnej. Włochy oskarżyły Imperium Osmańskie o złe traktowanie obywateli włoskich w Trypolisie, co stało się pretekstem do tej wojny. Została ona zakończona rok później zwycięstwem Włoch, które zdobyły tureckie terytoria w Afryce Północnej. W 1934 roku zostały one połączone w jedną kolonię – Libię.
Podbój Etiopii – 1935–1936.
Wielkie rozczarowanie społeczeństwa włoskiego, spowodowane niewielkimi zdobyczami terytorialnymi po zakończeniu I wojny światowej musiało zostać zażegnane. O zagarnięciu innych europejskich ziem nie było mowy, więc wybór Mussoliniego padł na Cesarstwo Abisynii. Było to jedno z trzech niepodległych państw Afryki, obok Liberii i Egiptu.
Papież Pius XI błogosławił wojska faszystowskich Włoch, wyprawiające się na wojnę. Od tej pory tylko parę dni dzieliło Etiopię od utracenia niepodległości.
W 1935 roku włoska armia wkroczyła na tereny Etiopii. Włosi szybko zdobywali tereny, gdyż ich wyposażenie było nowocześniejsze niż armii abisyńskiej. Włosi dysponowali lotnictwem, artylerią i bronią chemiczną. Cesarz Abisynii próbował ratować kraj na różne sposoby. Jednym z nich było manifestowanie swojego niezadowolenia na forum Ligi Narodów. Nie przyniosło to jednak większych skutków, prócz usunięcia Włoch z tejże organizacji.
Cesarz Haile Selassie I musiał szukać schronienia, aż w Wielkiej Brytanii. Do swojego kraju powrócił dopiero w roku 1941, podczas konfliktu pomiędzy Wielką Brytanią a Włochami. Konflikt ten wykorzystała również cała Abisynia, odzyskując swoją niepodległość. Ułatwiły to działania Brytyjczyków i partyzantów.
Podbój Albanii – 1939.
Królestwo Albanii popadało w zależność finansową od faszystowskich Włoch. 7 kwietnia 1939 roku (2 dni po narodzinach następcy tronu albańskiego Leki I) wojska włoskie wkroczyły do Albanii i uczyniły ją włoskim protektoratem. 16 kwietnia król Włoch został ogłoszony królem Albanii, co formalnie i oficjalnie detronizowało dotychczasowego króla Zogu I, który musiał wraz z rodziną uciekać do Grecji.
1915 – udział w I wojnie światowej.
Włochy były członkiem Trójprzymierza, lecz po wybuchu Wielkiej Wojny nie przyłączyły się do niej po stronie państw centralnych. Włosi uznali, że skoro w wojnie przeciw Niemcom udział wzięła Wielka Brytania oraz że to Niemcy wypowiedziały wojnę Francji, to Włochy nie obowiązuje "casus foederis". Rzeczywistym powodem były włoskie apetyty na niektóre prowincje austriackie – m.in. Trydent, Triest, Rijekę i Dalmację. Austriacy w zamian za przystąpienie do wojny po ich stronie byli skłonni do niewielkich ustępstw granicznych, ale to Ententa w tajnych rokowaniach zaproponowała więcej.
24 maja Włosi rozpoczęli działania wojenne przeciwko Austriakom. Walki w górskich rejonach Tyrolu trwały praktycznie do końca wojny – Austriacy byli dobrze ufortyfikowani, a źle przygotowani i dowodzeni Włosi wykrwawiali się w próbach zdobycia nowych terenów. Niektóre ofensywy austriackie docierały aż do rejonów Wenecji i Treviso. Natomiast na Adriatyku flota włoska skutecznie blokowała marynarkę wojenną Habsburgów, bez większych bitew morskich.
Dopiero ogólna klęska państw centralnych i rozpad Austro-Węgier w 1918 roku sprawił, że ostatnia włoska ofensywa zdołała wreszcie, choć nie bez trudu, pokonać cesarsko-królewskie oddziały i zająć część ziem, które miały przypaść państwu włoskiemu po wojnie. Okazało się jednak, że nadzieje terytorialne Włochów zostały spełnione tylko w części.
Włochy po I wojnie światowej.
Włochy wyszły z wojny w złym stanie gospodarczym, z dużym zadłużeniem, narastającymi niepokojami społecznymi, zdezorganizowanym systemem finansowym. Mimo że należały do państw zwycięskich, ich nadzieje na nabytki terytorialne nie zostały w pełni zaspokojone. Wzrastało bezrobocie, zarówno w mieście, jak i na wsi. Narastało niezadowolenie ludności, a propaganda komunistyczna znajdowała wielu zwolenników. Wśród Włochów narastało przekonanie o krzywdzie i chęć radykalnych zmian. To utorowało drogę do dyktatury Mussoliniego.
1922–1943 – dyktatura Mussoliniego.
Szczególnie niezadowoloną grupę społeczną tworzyli weterani wojenni. To wśród nich najszybciej rozpowszechnił się faszyzm, łączący w sobie etatyzm, pogardę dla demokracji, terror i zasadę wodzostwa. Na czele faszystów stał Benito Mussolini, który uważał, że tylko silne rządy mogą wydobyć państwo z powojennego chaosu. W 1922 roku poprowadził on marsz swoich zwolenników na Rzym i przejął dyktatorską władzę w całym kraju.
1940–1945: udział w II wojnie światowej.
Na początku II wojny światowej Włochy pozostały neutralne (za zgodą Hitlera), ale wypowiedziały wojnę Francji i Wielkiej Brytanii w dniu 10 czerwca 1940, kiedy klęska Francji była przesądzona. Mussolini wierzył, że Wielka Brytania będzie błagać o pokój – chciał mieć powód do zajęcia miejsca przy stole obrad pokojowych, ale przeliczył się. Włoska armia lądowa była głównym powodem rozczarowania Mussoliniego i Hitlera, niezbędna okazała się niemiecka pomoc w Grecji i Północnej Afryce.
Po tym jak niemiecka armia pokonała Polskę, Danię, Norwegię i Francję, Mussolini zdecydował wykorzystać Albanię jako trampolinę do inwazji na Grecję. Włosi rozpoczęli atak 28 października 1940 roku, a na spotkaniu dwóch faszystowskich dyktatorów we Florencji, Mussolini zaskoczył Hitlera oznajmieniem włoskiej inwazji. Mussolini liczył na szybkie zwycięstwo, ale grecka armia szybko zatrzymała Włochów i wkrótce wkroczyła do południowej Albanii.
Strach Albańczyków przed rządami Greków (brak współpracy z Grekami) umożliwił utworzenie stabilnego frontu w środkowej Albanii. W obawie, że Bałkany staną się „piętą achillesową” w ich dominacji w Europie, III Rzesza razem z Węgrami i Bułgarią zdecydowały się zaatakować Jugosławię i Grecję, a miesiąc później Państwa Osi przyłączyły Kosowo do zarządzanej przez Włochy Albanii. W taki ironiczny sposób albańscy nacjonaliści byli świadkami realizacji ich snów połączenia większości terenów zamieszkanych przez Albańczyków.
Po nieudanej inwazji na ZSRR (1941–42 – Plan Barbarossa) i przyłączeniu się do wojny Stanów Zjednoczonych (grudzień 1941), sytuacja państw Osi uległa pogorszeniu. W maju 1943 roku wojska angielsko-amerykańskie pokonały Włochów i Niemców w Północnej Afryce, a w lipcu wylądowały na Sycylii. Król Wiktor Emanuel III zareagował, aresztując Mussoliniego i ustanawiając głównodowodzącego armią, Pietra Badoglia szefem rządu.
Nowy rząd oficjalnie kontynuował wojnę z aliantami, ale rozpoczął z nimi tajne negocjacje. Hitler nie ufał nowemu premierowi i wprowadził na terytorium Włoch dużą jednostkę niemiecką pod pretekstem walk z inwazją aliantów. 8 września 1943 roku rząd Badogliego ogłosił zawieszenie broni z aliantami, ale nie wypowiedział wojny Niemcom, pozostawiając armię bez rozkazów. Premier i rodzina królewska przemieściła się do regionów kontrolowanych przez aliantów. W zaistniałym zamieszaniu większość armii włoskiej rozproszyła się, a Niemcy szybko zaczęli okupować prowincje północnych i środkowych Włoch (południe kontrolowali alianci). Niemieccy spadochroniarze uwolnili Mussoliniego, który uformował faszystowską Włoską Republikę Socjalną na terenach kontrolowanych przez Niemców. Flota włoska przepłynęła na stronę aliantów, ponosząc przy tym spore straty od ataków niemieckich. 13 października 1943 król Wiktor Emanuel III ogłosił wypowiedzenie wojny Niemcom i Japonii.
Postępy aliantów, spychających oddziały niemieckie na północ, były bardzo powolne (Rzym został oswobodzony czerwcu 1944 – patrz: Bitwa o Monte Cassino; Mediolan w kwietniu 1945 roku). Partyzanci włoscy nękali siły niemieckie jeszcze zanim siły angielsko-amerykańskie wypędziły je w kwietniu 1945 roku.
Republika Włoska.
W wyniku referendum konstytucyjnego 2 czerwca 1946 została zniesiona we Włoszech monarchia a ustanowiono republikę. W 1947 paryski traktat pokojowy nałożył na Włochy klauzule wojskowe i zobowiązania reparacyjne oraz uregulował kwestię granic: Francji przekazano Tende i La Brigue, Grecji – Dodekanez, Jugosławii – Istrię, część Krainy i Fiume, a Triest z niewielkim okręgiem wydzielono jako wolne terytorium. Włochy uznały niepodległość Albanii i utraciły kolonie w Afryce (pomiędzy 1950–1960 sprawowały mandat ONZ nad byłym Somali Włoskim). 27 grudnia 1947 uchwalono konstytucję.
W okresie powojennym scena polityczna była zdominowana przez 2 główne partie: Chrześcijańską Demokrację (zyskująca poparcie i wpływy jako jedyna skuteczna alternatywa wobec komunistów, rządzącą i współrządzącą 1944–1994) i Włoską Partię Komunistyczną (1944–1947 w koalicji rządowej z chadecją i socjalistami, od 1947 w opozycji, z silną reprezentacją w parlamencie i w lokalnych samorządach). 1948–1953 większościowe rządy chadecji („partii centrowej otwartej na lewo”, 1945–53 premier Alcide De Gasperi), po wyborach 1953, w których chadecja utraciła absolutną większość parlamentarną, przez 40 lat władzę sprawowały często zmieniające się, koalicyjne gabinety z udziałem socjaldemokratów, liberałów i republikanów, a od 1963 także socjalistów.
W 1948 Włochy przystąpiły do Planu Marshalla, 4 kwietnia 1949 – do NATO, 1951 były współzałożycielem Europejskiej Wspólnoty Węgla i Stali i Europejskiej Wspólnoty Gospodarczej w 1957. Załagodzono spory graniczne: 1950 z Austrią o Górną Adygę, 1954 podpisano porozumienie z Jugosławią o podziale terytorium Triestu. W 1955 Włochy zostały członkiem ONZ. Po powojennym kryzysie, wraz z pomyślną koniunkturą pierwszej połowy lat 50., nastąpił dynamiczny rozwój gospodarczy i cywilizacyjny, głównie jednak na terenach uprzemysłowionej północy Włoch. Południowa część półwyspu rozwijała się znacznie wolniej ze względu na jej znaczne zacofanie cywilizacyjne. W połowie lat 60. w kraju było ok. 8% analfabetów, ale na Sycylii i Sardynii odsetek ten wynosił ok. 25%, a w Kalabrii nawet 33%. Centrolewicowe koalicje przeprowadziły reformy obejmujące m.in. nacjonalizację energetyki, wprowadzenie elementów planowania w gospodarce i zwiększenie autonomii regionów. W latach 70., wraz z pogłębiającą się recesją gospodarczą, zaznaczył się wzrost wpływów skrajnej prawicy i ugrupowań neofaszystowskich, nasiliły zamachy terrorystyczne m.in. Czerwonych Brygad, które 1978 porwały i zamordowały głównego polityka chadecji, Aldo Moro. Ten okres w historii Włoch jest znany jako lata ołowiu (). W 1978 urząd prezydenta po raz pierwszy objął socjalista, Sandro Pertini.
Na początku lat osiemdziesiątych ujawnienie afer korupcyjnych zdestabilizowało życie polityczne Włoch na skutek skandalu w Banku Ambrosiano, oskarżenie czołowych polityków o przynależność do loży masońskiej P-2, powodując na kilka lat utratę przez chadecję stanowiska premiera. Od 1981 do 1983 był nim republikanin Giovanni Spadolini, a od 1983 socjalista Bettino Craxi. Wydarzenia w środkowej Europie na przełomie lat osiemdziesiątych i dziewięćdziesiątych. osłabiły także komunistów i doprowadziły do rozpadu WPK. Jednocześnie wzrosły wpływy Ligi Północnej, występującej z hasłami separatystycznymi i programem autonomii, oraz Włoskiego Ruchu Społecznego (od grudnia 1993 pn. Sojusz Narodowy, deklarującego orientację prawicową). W referendum 1993 odrzucono proporcjonalny system wyborczy, a parlament przyjął mieszaną ordynację większościowo-proporcjonalną.
Ujawnione na początku lat dziewięćdziesiątych afery korupcyjne, w które było zamieszanych ponad 200 czołowych polityków – oskarżanych także o współpracę z mafią – skompromitowały elity władzy, powodując załamanie się włoskiego systemu politycznego. W 1993 premierem Włoch został Carlo Azeglio Ciampi, gubernator Banku Włoch, niebędący zawodowym politykiem. W wyniku wyborów w 1994 utraciła władzę podzielona chadecja, przegrali także socjaliści, zwyciężył zaś blok wyborczy Sojusz Postępowców, utworzony przez partie niezwiązane ze skompromitowanymi strukturami władzy, kierowany przez Silvio Berlusconiego. W 1996 zwycięstwo wyborcze koalicji centrolewicowej z postkomunistami (premier Romano Prodi i inni). W 2001 do władzy powrócił obóz centroprawicowy Dom Wolności kierowany przez premiera Berlusconiego, a w 2006 zwyciężył w wyborach parlamentarnych blok centrolewicy Prodiego. W 2002 Włochy (od 1993 członek UE) wprowadziły euro jako prawny środek płatniczy. W 2003 rząd włoski poparł interwencję w Iraku.

</doc>
<doc id="98051" url="https://pl.wikipedia.org/wiki?curid=98051" title="Powiat sławieński">
Powiat sławieński

Powiat sławieński – powiat w północno-zachodniej Polsce, w woj. zachodniopomorskim, utworzony w 1999 roku w ramach reformy administracyjnej. Jego siedzibą jest miasto Sławno, zaś największym miastem powiatu jest Darłowo.
Według danych z 31 grudnia 2019 roku powiat zamieszkiwały 56 134 osoby. Natomiast według danych z 30 czerwca 2020 roku powiat zamieszkiwało 56 010 osób.
Miasta i gminy w powiecie.
W skład powiatu wchodzą:
gminy miejskie
gminy wiejskie
Położenie.
Według danych z 1 stycznia 2009 powierzchnia powiatu sławieńskiego wynosi 1043,26 km².
Powiat położony jest na Wybrzeżu Słowińskim i Równinie Słupskiej, nad Morzem Bałtyckim.
W latach 1975–1998 powiat był podzielony pomiędzy województwo słupskie (miasto Sławno, gminy Sławno i Postomino) i województwo koszalińskie (miasto Darłowo, gminy Darłowo i Malechowo).
Demografia.
Według danych z 31 grudnia 2019 roku powiat sławieński zamieszkiwały 56 134 osoby.
Gospodarka.
W powiecie dominuje turystyka, głównie w Darłowie, znaczącym ośrodku ruchu turystycznego, z kąpieliskiem w nadmorskiej dzielnicy Darłówko, w Dąbkach i Jarosławcu. Darłowo posiada port rybacki i handlowy, gdzie istnieje stocznia remontowa, zakłady przetwórstwa rybnego, wytwórnia sieci rybackich, przemysł przetwórstwa spożywczego, metalowy (odlewnia żeliwa) i drzewny (fabryka mebli).
W Sławnie przemysł drzewny i spożywczy. Na terenach wiejskich rolnictwo i leśnictwo.
W końcu września 2019 liczba zarejestrowanych bezrobotnych w powiecie sławieńskim obejmowała ok. 2,2 tys. mieszkańców, co stanowi stopę bezrobocia na poziomie 12,5% do aktywnych zawodowo.
Przeciętne wynagrodzenie pracownicze w październiku 2008 r. wynosiło 2323,67 zł, przy liczbie zatrudnionych pracowników w powiecie sławieńskim – 10 003 osoby. Przeciętne wynagrodzenie w sektorze publicznym wynosiło 3010,61 zł, a w sektorze prywatnym 2143,99 zł.
W 2013 r. wydatki budżetu samorządu powiatu sławieńskiego wynosiły 53,2 mln zł, a dochody budżetu 52,4 mln zł. Zadłużenie (dług publiczny) samorządu według danych na IV kwartał 2013 r. wynosiło 21,9 mln zł, co stanowiło 41,8% dochodów.
Komunikacja.
Morskie przejście graniczne Darłowo.
121420. Oddział Celny w Darłowie
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie sławieńskim wynosił 70,2%. W 2009 r. stwierdzono w powiecie m.in. 211 kradzieży z włamaniem, 9 kradzieży samochodów, 40 przestępstw narkotykowych.
Większa część obszaru powiatu obejmująca Darłowo, Sławno oraz gminy: Darłowo, Malechowo, Postomino i Sławno, położona jest w strefie nadgranicznej. Powiat sławieński obejmuje zasięgiem służbowym placówka Straży Granicznej w Darłowie z Morskiego Oddziału SG.
Powiat sławieński jest obszarem właściwości Prokuratury Rejonowej w Sławnie i Prokuratury Okręgowej w Koszalinie.
Na terenie powiatu działa 10 jednostek Ochotniczej Straży Pożarnej włączonych do krajowego systemu ratowniczo-gaśniczego.
Komenda Powiatowej Państwowej Straży Pożarnej w Sławnie Jednostka ratowniczo-gaśnicza - Posterunki w Sławnie i Darłowie.
Administracja.
Siedzibą władz powiatu jest miasto Sławno. Organem uchwałodawczym samorządu jest "Rada Powiatu w Sławnie", w której skład wchodzi 17 radnych. Starostwo powiatowe znajduje się Sławnie, jednak w celu poprawienia poziomu obsługi mieszkańców działa filia starostwa w Darłowie, która wykonuje zadania 3 wydziałów dla obszaru gminy Darłowo i miasta Darłowo.
Starostowie sławieńscy:
Gminy powiatu sławieńskiego są obszarem właściwości Sądu Rejonowego w Koszalinie, jednakże sprawy 3 gmin (gmina Postomino, miasto Sławno, gmina Sławno) są obsługiwane przez wydziały zamiejscowe w Sławnie. Wszystkie gminy powiatu sławieńskiego są obszarem właściwości Sądu Okręgowego i Samorządowego Kolegium Odwoławczego w Koszalinie.
Mieszkańcy powiatu sławieńskiego wybierają radnych do Sejmiku Województwa Zachodniopomorskiego w okręgu nr 4. Posłów na Sejm wybierają z okręgu wyborczego nr 40, senatora z okręgu nr 100, a posłów do Parlamentu Europejskiego z okręgu nr 13.

</doc>
<doc id="98052" url="https://pl.wikipedia.org/wiki?curid=98052" title="Powiat szczecinecki">
Powiat szczecinecki

Powiat szczecinecki – powiat w północno-zachodniej Polsce, w woj. zachodniopomorskim, utworzony w 1999 roku w ramach reformy administracyjnej. Jego siedzibą jest miasto Szczecinek.
W skład powiatu wchodzą gminy:
Według danych z 31 grudnia 2019 roku powiat zamieszkiwało 77 630 osób. Natomiast według danych z 30 czerwca 2020 roku powiat zamieszkiwały 77 394 osoby.
Położenie.
Według danych z 1 stycznia 2009 powierzchnia powiatu szczecineckiego wynosi 1765,39 km².
Powiat położony jest na Pojezierzach: Szczecineckim i Drawskim. Duże znaczenie dla turystyki wodnej i wypoczynkowej posiadają licznie występujące jeziora (w tym największe: Wierzchowo i Wielimie). Obecny jest także przemysł. Południowa część gminy Borne Sulinowo jest niezamieszkana, jest to pozostałość po radzieckim poligonie zlikwidowanym w 1993 r.
Demografia.
Według danych z 31 grudnia 2019 roku powiat szczecinecki zamieszkiwało 77 630 osób.
Gospodarka.
W końcu września 2019 liczba zarejestrowanych bezrobotnych w powiecie szczecineckim obejmowała ok. 3,4 tys. mieszkańców, co stanowi stopę bezrobocia na poziomie 13,8% do aktywnych zawodowo.
Przeciętne wynagrodzenie pracownicze w październiku 2008 r. wynosiło 2471,05 zł, przy liczbie zatrudnionych pracowników w powiecie szczecineckim – 11 862 osoby. Przeciętne wynagrodzenie w sektorze publicznym wynosiło 3018,46 zł, a w sektorze prywatnym 2109,41 zł.
W 2013 r. wydatki budżetu samorządu powiatu szczecineckiego wynosiły 92,4 mln zł, a dochody budżetu 89,3 mln zł. Zadłużenie (dług publiczny) samorządu według danych na IV kwartał 2013 r. wynosiło 35,4 mln zł, co stanowiło 39,7% dochodów.
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie szczecineckim wynosił 84,0%. W 2009 r. stwierdzono w powiecie m.in. 180 kradzieży z włamaniem, 18 kradzieży samochodów, 73 przestępstw narkotykowych.
Powiat szczecinecki jest obszarem właściwości Prokuratury Rejonowej w Szczecinku i Prokuratury Okręgowej w Koszalinie.
Na terenie powiatu działa 7 jednostek Ochotniczej Straży Pożarnej włączonych do krajowego systemu ratowniczo-gaśniczego. Istnieje jednostka ratowniczo-gaśnicza przy Komendzie Powiatowej Państwowej Straży Pożarnej w Szczecinku.
Administracja.
Siedzibą władz powiatu jest miasto Szczecinek. Organem uchwałodawczym jest "Rada Powiatu Szczecineckiego", w której skład wchodzi 19 radnych.
Gminy powiatu szczecineckiego są obszarem właściwości Sądu Rejonowego w Szczecinku i Sądu Okręgowego w Koszalinie. Powiat szczecinecki jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy powiatu szczecineckiego wybierają radnych do Sejmiku Województwa Zachodniopomorskiego w okręgu nr 4. Posłów na Sejm wybierają z okręgu wyborczego nr 40, senatora z okręgu wyborczego nr 100, a posłów do Parlamentu Europejskiego z okręgu wyborczego nr 13.

</doc>
<doc id="98053" url="https://pl.wikipedia.org/wiki?curid=98053" title="Powiat świdwiński">
Powiat świdwiński

Powiat świdwiński – powiat w północno-zachodniej Polsce, w województwie zachodniopomorskim, reaktywowany w 1999 r. w ramach reformy administracyjnej. Jego siedzibą jest miasto Świdwin.
W skład powiatu wchodzą:
Według danych z 30 czerwca 2020 roku powiat zamieszkiwało 46 526 osób.
Położenie.
Według danych z 2015 roku powierzchnia powiatu świdwińskiego wynosi 1093,06 km².
Powiat położony jest na Wysoczyźnie Łobeskiej i Pojezierzu Drawskim. Gospodarka powiatu opiera się na przemyśle drzewnym i przetwórstwie spożywczym oraz turystyce. W Połczynie-Zdroju znajduje się najstarsze uzdrowisko na Pomorzu.
Historia.
Powiat świdwiński powołano 1 października 1954 roku w województwie koszalińskim, jako jeden z pierwszych powiatów utworzonych tuż po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat świdwiński złożyły się 2 miasta i 18 gromad, które wyłączono z dwóch powiatów w województwie koszalińskim (w praktyce gromady te należały do tych powiatów przez zaledwie dwa dni):
1 stycznia 1958 roku do powiatu świdwińskiego przyłączono:
Równocześnie z powiatu świdwińskiego wyłączono gromadę Bolkowo i włączono ją do powiatu białogardzkiego.
Po zniesieniu gromad i reaktywacji gmin z dniem 1 stycznia 1973 roku powiat świdwiński podzielono na 2 miasta i 5 gmin :
Po reformie administracyjnej obowiązującej od 1 czerwca 1975 roku terytorium zniesionego powiatu świdwińskiego włączono do nowo utworzonego (mniejszego) województwa koszalińskiego. Wraz z reformą administracyjną z 1999 roku przywrócono w województwie zachodniopomorskim powiat świdwiński o kształcie i podziale administracyjnym identycznych do tych z 1975 roku (jedynie miasto i gminę Połczyn-Zdrój połączono 1 stycznia 1992 roku we wspólną gminę miejsko-wiejską Połczyn-Zdrój).
Gospodarka.
W końcu września 2019 roku liczba zarejestrowanych bezrobotnych w powiecie świdwińskim obejmowała ok. 1,7 tys. mieszkańców, co stanowi stopę bezrobocia na poziomie 11,9% do aktywnych zawodowo.
Przeciętne wynagrodzenie pracownicze w 2011 roku wynosiło 2772,15 zł, przy liczbie zatrudnionych pracowników w powiecie świdwińskim – 5866 osób. Przeciętne wynagrodzenie w sektorze publicznym wynosiło 2700,58 zł, a w sektorze prywatnym 1848,38 zł.
W 2013 r. wydatki budżetu samorządu powiatu świdwińskiego wynosiły 58,8 mln zł, a dochody budżetu 62,6 mln zł. Zadłużenie (dług publiczny) samorządu według danych na IV kwartał 2013 r. wynosiło 10,9 mln zł, co stanowiło 17,4% dochodów.
Demografia.
Według danych z 31 grudnia 2019 roku powiat świdwiński zamieszkiwały 46 724 osoby.
Komunikacja.
202 Gdańsk Główny – Stargard Szczeciński " (przez Świdwin, Nielep, Rąbino)"
421 Połczyn-Zdrój – Świdwin " (przez Stare Ludzicko, Redło, Cieszeniewo, Smardzko)",
410 Grzmiąca – Kostrzyn " (przez Kołacz, Połczyn-Zdrój, Międzyborze, Zajączkowo, Dobino, Toporzyk, Gawroniec)"
wąskotorowe:
 151 Świdwin – Recz,
 152 Połczyn-Zdrój – Płoty " (przez Świdwin)", 
 162 Kołobrzeg – Drawsko Pomorskie " (przez Sławoborze, Świdwin i Brzeżno)",
 163 Kołobrzeg – Wałcz " (przez Połczyn-Zdrój)", 
 170 Połczyn-Zdrój – Tychowo,
 172 Połczyn-Zdrój – Szczecinek, 
 173 Połczyn-Zdrój – Drawsko Pomorskie.
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie świdwińskim wynosił 76,6%. W 2009 r. stwierdzono w powiecie m.in. 164 kradzieży z włamaniem, 8 kradzieży samochodów, 54 przestępstw narkotykowych.
Powiat świdwiński jest obszarem właściwości Prokuratury Rejonowej w Świdwinie i Prokuratury Okręgowej w Koszalinie.
Na terenie powiatu działa 7 jednostek Ochotniczej Straży Pożarnej włączonych do krajowego systemu ratowniczo-gaśniczego. Istnieje jednostka ratowniczo-gaśnicza przy Komendzie Powiatowej Państwowej Straży Pożarnej w Świdwinie.
Administracja.
Siedzibą władz powiatu jest miasto Świdwin. Organem uchwałodawczym jest "Rada Powiatu w Świdwinie", w której skład wchodzi 17 radnych.
Gminy powiatu świdwińskiego są obszarem właściwości Sądu Rejonowego w Białogardzie, jednakże sprawy karne i wieczystoksięgowe rozpatrywane są przez 2 wydziały zamiejscowe w Świdwinie. Powiat świdwiński jest obszarem właściwości miejscowej Sądu Okręgowego w Koszalinie. Powiat świdwiński jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy powiatu świdwińskiego wybierają radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.

</doc>
<doc id="98054" url="https://pl.wikipedia.org/wiki?curid=98054" title="Powiat wałecki">
Powiat wałecki

Powiat wałecki – powiat w północno-zachodniej Polsce, w województwie zachodniopomorskim, utworzony w 1999 roku w ramach reformy administracyjnej. Jego siedzibą jest miasto Wałcz.
W skład powiatu wchodzą:
 Człopa,
 Mirosławiec,
 Tuczno,
 Wałcz
 Wałcz
 Człopa,
 Mirosławiec,
 Tuczno
 Wałcz 
Według danych z 30 czerwca 2020 roku powiat zamieszkiwało 52 929 osób.
Położenie.
Według danych z 1 stycznia 2009 powierzchnia powiatu wałeckiego wynosi 1414,95 km². 
Powiat położony jest w południowo-wschodniej części woj. zachodniopomorskiego, na Pojezierzu Wałeckim i Równinie Wałeckiej. W zachodniej części gminy Człopa znajduje się wschodnia część Drawieńskiego Parku Narodowego. 
Do 1999 r. gminy powiatu wchodziły w skład województwa pilskiego.
Historia.
W czasie rozbicia dzielnicowego tereny dzisiejszego powiatu wałeckiego należały do Wielkopolski, co znajduje potwierdzenie w dokumentach zebranych w Kodeksie dyplomatycznym.
Gospodarka.
W końcu września 2019 liczba zarejestrowanych bezrobotnych w powiecie wałeckim obejmowała ok. 1,2 tys. mieszkańców, co stanowi stopę bezrobocia na poziomie 7,6% do aktywnych zawodowo.
Przeciętne wynagrodzenie pracownicze w październiku 2008 r. wynosiło 2829,18 zł, przy liczbie zatrudnionych pracowników w powiecie wałeckim – 6502 osoby. Przeciętne wynagrodzenie w sektorze publicznym wynosiło 3108,24 zł, a w sektorze prywatnym 2555,22 zł.
W 2013 r. wydatki budżetu samorządu powiatu wałeckiego wynosiły 61,2 mln zł, a dochody budżetu 52,6 mln zł. Zadłużenie (dług publiczny) samorządu według danych na IV kwartał 2013 r. wynosiło 37,0 mln zł, co stanowiło 70,3% dochodów (powiat wałecki ma najwyższy poziom zadłużenia wśród powiatów woj. zachodniopomorskiego).
Demografia.
Według danych z 31 grudnia 2019 roku powiat wałecki zamieszkiwało około 53 tys. osób.
Struktura demograficzna mieszkańców powiatu wałeckiego według danych z 31 grudnia 2008:
Bezpieczeństwo.
W 2009 r. wskaźnik wykrywalności sprawców przestępstw stwierdzonych w powiecie wałeckim wynosił 78,3%. W 2009 r. stwierdzono w powiecie m.in. 173 kradzieży z włamaniem, 15 kradzieży samochodów, 105 przestępstw narkotykowych.
Powiat wałecki jest obszarem właściwości Prokuratury Rejonowej w Wałczu i Prokuratury Okręgowej w Koszalinie.
Na terenie powiatu działa 7 jednostek Ochotniczej Straży Pożarnej włączonych do krajowego systemu ratowniczo-gaśniczego. Istnieje jednostka ratowniczo-gaśnicza przy Komendzie Powiatowej Państwowej Straży Pożarnej w Wałczu.
Administracja.
Siedzibą władz powiatu jest miasto Wałcz. Organem uchwałodawczym jest "Rada Powiatu w Wałczu", w której skład wchodzi 17 radnych. 
Gminy powiatu wałeckiego są obszarem właściwości Sądu Rejonowego w Wałczu i Sądu Okręgowego w Koszalinie. Powiat wałecki jest obszarem właściwości miejscowej Samorządowego Kolegium Odwoławczego w Koszalinie. 
Mieszkańcy powiatu wałeckiego wybierają radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu wyborczego nr 99, a posłów do Parlamentu Europejskiego z okręgu wyborczego nr 13.
Turystyka.
Podstawą turystyki powiatu są liczne jeziora (największe to Bytyń Wielki) i pozostałości Wału Pomorskiego.

</doc>
<doc id="98055" url="https://pl.wikipedia.org/wiki?curid=98055" title="Przetrwalniki">
Przetrwalniki



</doc>
<doc id="98056" url="https://pl.wikipedia.org/wiki?curid=98056" title="Powiat żarski">
Powiat żarski

Powiat żarski – powiat w Polsce (województwo lubuskie), utworzony w 1999 roku w ramach reformy administracyjnej. Jego siedzibą jest miasto Żary. Powiat położony jest w następujących regionach fizycznogeograficznych: Bory Dolnośląskie, Wzniesienia Żarskie, Wzniesienia Gubińskie z Borami Zielonogórskimi oraz Obniżenie Nowosolskie, Kotlina Zasiecka i Wał Mużakowski.
Na zachodzie graniczy z niemieckimi landami Brandenburgia i Saksonia.
Podział administracyjny.
Stan na dzień 31 grudnia 2021:
Demografia.
Powiat żarski jest powiatem ziemskim o największej liczbie mieszkańców województwa lubuskiego.
Według danych z 31 grudnia 2010 r. powiat miał 98 266 mieszkańców. 
Według danych z 31 grudnia 2019 roku powiat zamieszkiwało 96 111 osób. Natomiast według danych z 31 grudnia 2020 roku powiat zamieszkiwało 95 423 osób.

</doc>
<doc id="98057" url="https://pl.wikipedia.org/wiki?curid=98057" title="REM">
REM



</doc>
<doc id="98058" url="https://pl.wikipedia.org/wiki?curid=98058" title="Synagoga Kupa w Krakowie">
Synagoga Kupa w Krakowie

Synagoga Kupa – synagoga znajdująca się w Krakowie przy ulicy Miodowej 27 (adres także ul. Warszauera 8), na Kazimierzu. Jest ostatnią synagogą powstałą w okresie istnienia miasta żydowskiego.
Zwana również była Szpitalną, ze względu na swoje bliskie sąsiedztwo z dawnym szpitalem żydowskim oraz Ubogich, ponieważ modlili się w niej najbiedniejsi członkowie gminy żydowskiej.
Historia.
Synagoga została zbudowana w XVII wieku, około roku 1635, z funduszy pochodzących z datków rzemieślników i drobnych kupców (kupat-cdaka to po hebrajsku puszka ofiarna, stąd nazwa). W 1643 roku budowa żydowskiej świątyni została wsparta kwotą 200 złotych przez cech złotników, dzięki którym została ukończona w tym samym roku.
Północna ściana synagogi przylega do średniowiecznego muru obronnego Kazimierza. Jej pierwotny poziom był obniżony o około 80 centymetrów w stosunku do obecnego poziomu posadzki, przez co była w całości schowana za murem i pomiędzy sąsiadującymi budynkami.
W XVIII wieku, gdy mury obronne przestały spełniać swoje zadania, przeprowadzono gruntowną przebudowę bożnicy – przekuto nowe okna od strony północnej, podniesiono mury budynku, a w główną salę modlitewną przykryto drewnianym sklepienie beczkowym. W związku z budową dzisiejszej ulicy Miodowej powstał średnich rozmiarów ogród. W latach 1830-1834 dobudowano piętrową oficynę, mieszczącą przedsionek, sanitariaty, a na piętrze babiniec oraz mieszkania dla ubogich rzemieślników. W 1861 roku dobudowano skrzydło zachodnie. Pod koniec XIX wieku doszło do połączenia synagogi z budynkiem znajdującym się po wschodniej stronie bożnicy. Ulokowano w niej m.in. modlitewnię Bractwa Ner Tamid.
Na początku XX wieku odsłonięto fragmenty średniowiecznego muru obronnego, który można obecnie oglądać od strony ulicy Kupa. W okresie międzywojennym w synagodze przeprowadzono szereg prac konserwatorskich oraz estetyzujących. Wewnątrz na suficie powstały nowe malowidła, a ogród otoczono kutym płotem. Podczas II wojny światowej hitlerowcy zdewastowali wnętrze synagogi. Bezpowrotnie zniszczono bimę, pulpit kantora ze schodkami oraz ruchomy sprzęt liturgiczny.
Po zakończeniu wojny w synagodze przez kilka lat ponownie odbywały się nabożeństwa, a w oficynie północno-zachodniej mieszkali żydowscy repatrianci z ZSRR. 11 sierpnia 1945 roku synagoga została splądrowana podczas antyżydowskich zamieszek na Kazimierzu. Następnego dnia wnętrze synagogi zostało podpalone, ale pożar udało się ugasić. W latach 1946-1947 znajdowała się w niej wytwórnia macy, a do śmierci rzezaka Abrahama Lesmana w 1985 roku, funkcjonowała w jednym z pomieszczeń synagogi rytualna ubojnia drobiu.
W 1951 roku bożnicę przejęła spółdzielnia inwalidzka z przeznaczeniem jej na magazyny oraz zakład produkujący obuwie. Użytkowała ją do 1991 roku. Obecnie synagoga jest w posiadaniu Gminy Wyznaniowej Żydowskiej w Krakowie, która w 1995 roku rozpoczęła jej remont.
Na przełomie 2000 i 2002 roku przeprowadzono rozległe prace konserwatorskie pod kierownictwem Józefa Furdyny, mające na celu przywrócenie synagodze jej dawnego wyglądu. We wnętrzu gruntownie odnowiono Aron ha-kodesz oraz znajdujące się na ścianach oraz suficie polichromie. Prace nad renowacją pochłonęły około 5 milionów złotych, z których 4,25 miliona przekazał Społeczny Komitet Odnowy Zabytków Krakowa. 29 kwietnia 2008 roku synagogę odwiedził książę Karol Mountbatten-Windsor z małżonką Camillą, gdzie spotkali się z przedstawicielami polskiej społeczności żydowskiej.
Obecnie synagoga służy jako miejsce spotkań, koncertów, wystaw, odczytów, szczególnie podczas Festiwalu Kultury Żydowskiej oraz stała się główną synagogą krakowskiej Gminy. W galeriach dla kobiet znajdują się korytarze domu gościnnego Gminy Wyznaniowej Żydowskiej w Krakowie.
Architektura.
Murowany budynek synagogi wzniesiono na planie prostokąta w stylu barokowym. Jedynym zewnętrznym elementem wskazującym na jej sakralny charakter są wysokie, półokrągło zakończone okna. Całość jest przykryta dachem dwuspadowym. Wewnątrz w centralnej części znajduje się kwadratowa sala modlitewna, do której wchodzi się przez małą przybudówkę znajdującą się na ścianie północnej. W zachodniej części znajduje się przedsionek, nad którym na piętrze znajduje się babiniec otwarty na salę główną trzema zakratowanymi otworami.
Na drewnianym stropie głównej sali modlitewnej znajdują się pochodzące z 1925 roku malowidła przedstawiające: od strony północnej panoramę Jerozolimy oraz potop, od strony południowej Tyberiadę i dąb Mamre, od strony wschodniej Jaffę i Ścianę Płaczu oraz od strony zachodniej panoramę Hebronu i Hajfy. Całe malowidło o licznych motywach geometrycznych okalają instrumenty muzyczne. Pod obecną warstwą polichromii znajdują się cztery fragmenty innych warstw malowideł pochodzących z XVII, XVIII oraz XIX wieku.
Na ścianie zachodniej pod trzema otworami babińca znajdują się trzy obrazy przedstawiające sceny biblijne. Pomiędzy drzwiami przedsionka znajdują się wizerunki wysokich, korynckich kolumn. Na belkowaniu galerii dla kobiet znajduje się pełny cykl znaków zodiaku, co czyni synagogę jedną z siedmiu w Polsce, które właśnie taki cykl posiadają. Na ścianie południowej i zachodniej zachowały się również fragmenty o wiele starszej polichromii.
Na ścianie wschodniej pomiędzy dwoma oknami znajduje się XVII-wieczny, barokowy Aron ha-kodesz, w którego centralnej części umieszczono koronę z inskrypcją hebrajską, a w szczytowej wazon z kwiatami oraz tablicę ze złoconym hebrajskim napisem, w której w dwu miejscach przekuto pierwotny tekst wprowadzając aktualne dane:
Zmiany wprowadzono m.in. w latach 1778-1779 oraz 1911-1912. Wnękę ujmują smukłe kanelowane kolumny. Z XVIII wieku pochodzi namalowana nad arką czerwona kotara zwieńczona koroną na Torę.
W glifie prawego okna znajdującego się w ścianie wschodniej, znajduje się jego tablica fundacyjna bractwa kapłanów i lewitów pochodząca z lat 1646-1647. W jej zwieńczeniu przedstawiono dłonie w geście błogosławieństwa, symbol kapłanów oraz dzban, symbol lewitów. Jej treść brzmi:
Na lewo od Aron ha-kodesz znajduje się prostokątna polichromia przedstawiająca stół na dwanaście chlebów pokładnych, symbolizujących 12 plemion Izraela.
W synagodze polichromie w bardzo śmiały i realistyczny sposób przedstawiają ludzkie postacie z ukazaniem twarzy. W przypadku znaków zodiaku: strzelec to centaur trzymający napięty łuk, bliźnięta to dwaj młodzieńcy z pochodniami, a panna to dziewczyna niosąca snop zboża. Na jednym z obrazów przedstawiono również Noego z widoczną twarzą, który wprowadza zwierzęta do arki.
Na środku sali znajdują się fundamenty dawnej ośmiobocznej, altanowej bimy zaznaczone ciemnymi płytkami. W niedawnym czasie zainstalowano kuty żyrandol, zbudowany z trzech dziewięcioramiennych świeczników (chanukija).

</doc>
<doc id="98061" url="https://pl.wikipedia.org/wiki?curid=98061" title="Synagoga Wysoka w Krakowie">
Synagoga Wysoka w Krakowie

Synagoga Wysoka – synagoga znajdująca się w Krakowie przy ulicy Józefa 38, na Kazimierzu.
Sala modlitwy umieszczona jest na piętrze, stąd pochodzi jej nazwa. Do dnia dzisiejszego pozostaje najwyższą synagogą Krakowa oraz jedyną w Polsce synagogą umieszczoną na piętrze.
Historia.
W drugiej połowie XVI wieku nieznany z nazwiska bogaty kupiec Izrael wystąpił do króla Zygmunta II Augusta z prośbą o zgodę na wystawienie synagogi. Zgodę uzyskał i w 1563 roku rozpoczął budowę. Inne źródła podają jako datę budowy synagogi lata 1556–1563. Według jednej z hipotez synagogę zbudowali emigranci – Żydzi sefardyjscy, niewątpliwie na wzór bożnic wznoszonych w getcie weneckim.
Fundator synagogi zdecydował się na nadbudowę sali modlitewnej nad sklepami znajdującymi się na parterze pierwotnego budynku. Być może stało się tak ze względu na ograniczenia urbanistyczne miasta. Usytuowanie głównej sali modlitewnej było podyktowane względami bezpieczeństwa, gdyż bożnica znajdowała się w miejscu szczególnie ruchliwym, tuż obok bramy miasta żydowskiego i blisko domów chrześcijańskich.
W 1657 roku podczas potopu szwedzkiego synagoga została zdewastowana. Po tych wydarzeniach została wyremontowana, a do ściany północnej dobudowano małą przybudówkę w której ulokowano babiniec. Budynek synagogi odnawiano poza tym po pożarach w latach 1623, 1643, 1693 oraz gruntownie w roku 1863. Pod koniec lat 80. XIX wieku, do zachodniej ściany dobudowano dwupiętrowy budynek pod numerem 36. Na jego piętrze znajdowała się dodatkowa sala modlitewna z babińcem, a na parterze bożnica Bractwa Ner Tamid.
Podczas II wojny światowej hitlerowcy doprowadzili do znacznej dewastacji wnętrza synagogi oraz bezpowrotnego przepadku jej cennego wyposażenia. Dzieła zniszczenia dopełnił pożar. Nie wiadomo, czy był on skutkiem celowego podpalenia, czy wynikiem wybuchu granatu wrzuconego do budynku.
Jedynym elementem wyposażenia ruchomego synagogi jaki przetrwał czasy wojny jest XVII-wieczny, barokowy świecznik chanukowy, który został przewieziony na Wawel i tam doczekał zakończenia działań wojennych. Obecnie znajduje się na stałej wystawie w synagodze Starej przy ulicy Szerokiej 24.
Po zakończeniu wojny w synagodze mieścił się magazyn papieru i rupieciarnia. Na początku lat 50. planowano ją przebudować na Teatr Lalki, Maski i Aktora Groteska, lecz plany spełzły na niczym. W międzyczasie Wydział Kultury PWRN w Krakowie zabezpieczył mury synagogi z kredytów Ministerstwa Kultury i Sztuki i połączył go z sąsiednim budynkiem poprzez wykucie drzwi na ścianie wschodniej.
W 1966 roku synagoga została przekazana Pracowni Konserwacji Zabytków, która w latach 1969–1972 dokonała remontu i przebudowy wnętrz synagogi. Wówczas przebito nowe wejścia, dodano klatkę schodową, sklepienie kolebkowe sali głównej zastąpiono płaskim stropem, przeniesiono skarbonę do sąsiedniego budynku oraz nadbudowano szklaną konstrukcję na dachu bożnicy, poprzez co zyskała dodatkową kondygnację. W głównej sali modlitewnej zabezpieczono i zakonserwowano zabytkowe polichromie oraz Aron ha-kodesz. Wnętrza synagogi przez wiele lat przystosowane były do potrzeb działalności konserwatorskiej.
Po likwidacji Pracowni Konserwacji Zabytków synagogę przejął syndyk tego przedsiębiorstwa. Przez wiele lat stała opuszczona, a przejęcie jej przez Gminę Wyznaniową Żydowską w Krakowie było niemożliwe ze względu na niejasne stosunki własnościowe lokali parterowych oraz rozbieżności co do wyceny dokonanej po wojnie przebudowy dachu i kondygnacji znajdującej się bezpośrednio nad główną salą modlitewną.
We wrześniu 2005 roku budynek synagogi został udostępniony zwiedzającym. Można było w niej zobaczyć przygotowaną przez Spółkę Konserwacji Zabytków w Krakowie S.A., Krakowskie Towarzystwo Fotograficzne oraz Muzeum Historii Fotografii im. Walerego Rzewuskiego stałą wystawę zdjęć Aleksandra Skotnickiego pt. „Dwa oblicza Żydów krakowskich” poświęconą zwyczajom i tradycjom społeczności żydowskiej z okresu międzywojennego, ocalonym przez Oskara Schindlera oraz chasydom z Bobowej. Przed Aron ha-kodesz w małej gablocie umieszczono miniaturową replikę żydowskiego stroju weselnego. W 2008 roku synagogę odzyskała Gmina Wyznaniowa Żydowska w Krakowie.
28 czerwca 2008 roku w synagodze odbyła się hawdala zorganizowana przez Towarzystwo Kultury Żydowskiej Beit Warszawa – była to pierwsza uroczystość religijna w synagodze od zakończenia II wojny światowej. Uroczystość prowadziła rabin Tanja Segal. Była to także pierwsza uroczystość religijna w Krakowie prowadzona przez rabinkę.
Od 2008 roku Synagoga Wysoka znajduje się we władaniu wydawnictwa Austeria; jest miejscem koncertów, spotkań promocyjnych oraz wystaw (m.in. wystawa rysunków Andrzeja Wajdy do spektaklu „Dybuk”, wystawa fotografii Żydów polskich Fundacji Shalom „I ciągle widzę ich twarze”). Jest udostępniona zwiedzającym.
Architektura.
Murowany budynek synagogi wzniesiono na planie prostokąta w stylu renesansowym. Południowa ściana budynku zwrócona w stronę ulicy Józefa, podparta jest czterema szkarpami i przecięta gzymsem, biegnącym tuż nad parterem. Pomiędzy szkarpami na wysokości pierwszego i drugiego piętra znajdują się trzy wysokie, półkoliście zakończone okna, które odpowiadają dwóm oknom i okutym drzwiom na ścianie północnej.
Okna zapewniały doskonałe oświetlenie jednoprzestrzennej, wysokiej na 10 metrów głównej sali modlitewnej nakrytej sklepieniem kolebkowym z lunetami, ozdobionym dekoracją stiukową. Dawne drzwi główne znajdowały się na miejscu lewego okna na ścianie północnej. Drzwi do sieni na parterze ujęte są kamiennym, późnorenesansowym portalem z XVI wieku, o profilowanych węgarach, zamkniętym półkolistą, oprofilowaną arkadą z kluczem.
Na ścianie wschodniej znajduje się największy i zarazem najstarszy w Polsce renesansowy Aron ha-kodesz, którego obramienie pochodzi prawdopodobnie z końca XVI wieku, a zwieńczenie z końca XVIII wieku. Jej prostokątne obramienie pokrywa ornament groteskowy w postaci dwóch gryfów, które dawniej trzymały koronę i hebrajskiej inskrypcji "keter Tora", co znaczy "korona Tory". Wnękę ujmują smukłe kanelowane kolumny z kompozytowymi kapitelami. Podczas prac konserwatorskich, w latach 1971-1972 po bokach kolumn odkryto domalowane ciężkie kotary, które z biegiem czasu zanikły.
Pierwotnie Aron ha-kodesz zamykany był podwójnymi drzwiami. Zewnętrzne drzwi metalowe były ażurowe z motywem orła polskiego w koronie i literą S, pod nimi dwa niedźwiadki trzymające szofary, a nad nimi – dwa ptaki. Wewnętrzne, zaś drewniane, pokrywa dekoracja rzeźbiarska polichromowana, przedstawiająca menorę z dzbanuszkami na oliwę i stoły na chleby pokładne. Obecnie drewniane są przechowywane w Muzeum Izraela w Jerozolimie. W dolnej partii drzwi metalowych znajdowała się sygnatura wykonawców: Zelamana i Chaima, synów Aarona. Jest to najstarszy znany dotychczas przykład sygnatury artystów żydowskich na wyposażeniu synagog w Polsce.
O dawnej świetności przypominają również skarbona przy wejściu oraz gdzieniegdzie widoczne fragmenty XVII-wiecznej polichromii, odkrytej i zakonserwowanej w latach 60. XX wieku. Fragmenty te świadczą o tym, że ściany sali męskiej, łącznie z ościeżami okien, wypełnione były inskrypcjami ujętymi w bordiury, niekiedy w formie kolistego wieńca. Przedstawiają one m.in. błogosławiące dłonie kapłańskie pod koroną na Torę czy wielkich rozmiarów kandelabrowe kompozycje bukietów w wazonach. Pomiędzy oknami na ścianie południowej znajduje się cytat z księgi Rodzaju (28:17): "O jak straszne jest to miejsce. Jest to dom Pana i brama niebios", przy którym znajduje się data odnowienia synagogi w 1863 roku. Pozostałe malowidła, zwłaszcza w partiach inskrypcji, są prawie nieczytelne co wynika z przezierających przez siebie dwu lub trzech warstw z okresu XVII–XIX wieku. Przed II wojną światową ściany były pokryte licznymi scenami biblijnymi, m.in. ofiarowaniem Izaaka, Arką Noego, Żydami nad rzekami Babilonu, Świątynią Jerozolimską.
Nad dawnym wejściem do sali na pierwszym piętrze umieszczony jest relief z gzymsem i symetrycznie wkomponowanym ornamentem roślinnym z końca XIX wieku.
Na zewnętrznej ścianie synagogi znajduje się tablica pamiątkowa z tekstem w języku polskim, zwieńczona gwiazdą Dawida i napisem w języku jidysz: הויכע שול (trl. "hojche szul", co znaczy Wysoka Synagoga), upamiętniająca pierwotne przeznaczenie budynku:
Krakowska synagoga Wysoka ma swoją odpowiedniczkę w Pradze. Tak samo usytuowaną, mającą taki sam wygląd, noszącą tę samą nazwę, tyle tylko, że wzniesioną później, bo w 1568 roku. Służyła dawniej jako miejsce modlitwy głównie urzędnikom i członkom praskiej gminy żydowskiej. Wiele publikacji błędnie podaje, że to właśnie krakowska synagoga była wzorowana na praskiej, a było dokładnie odwrotnie.

</doc>
<doc id="98063" url="https://pl.wikipedia.org/wiki?curid=98063" title="Synagoga Poppera w Krakowie">
Synagoga Poppera w Krakowie

Synagoga Wolfa Poppera, zwana Małą – synagoga znajdująca się w Krakowie na Kazimierzu, przy ulicy Szerokiej 16.
Historia.
Synagoga została ufundowana w 1620 przez bogatego żydowskiego kupca i finansistę Wolfa Poppera. Dzięki szczodrości Wolfa Poppera synagoga mogła poszczycić się najbogatszym wyposażeniem wnętrza spośród wszystkich krakowskich bożnic. Jej kosztowne utrzymanie doprowadziło kolejnych spadkobierców synagogi do poważnego zubożenia, graniczącego z bankructwem. W związku z tym synagogę przejęła krakowska gmina żydowska, która niezbyt troszczyła się o utrzymywanie jej świetności. Po raz pierwszy bożnicę wymieniono w spisie podatkowym z 1653.
Pierwotnie synagoga znajdowała się na zapleczu kamienicy Poppera przy ul. Szerokiej, a jej wschodnia ściana przylegała do muru obronnego Kazimierza. W 1827 synagoga przeszła generalną rozbudowę: dobudowano przybudówki, w których ulokowano babiniec, przebudowano dach, schody i ganki komunikacyjne piętrowych babińców. Przy ulicy Szerokiej wybudowano trójosiową bramę prowadzącą do synagogi. Kolejne restauracje i przebudowy miały miejsce w 1898 i 1904.
Podczas II wojny światowej hitlerowcy doprowadzili do znacznej dewastacji wnętrza synagogi oraz bezpowrotnego przepadku jej cennego wyposażenia. Po zakończeniu wojny synagoga znajdowała się w bardzo złym stanie. Trafiony bombą dach zawalił się, a mur od strony ulicy Dajwór został uszkodzony. Dzięki staraniom "Kongregacji Wyznania Mojżeszowego" w Krakowie, synagoga została szybko wyremontowana.
W późniejszym okresie w pomieszczeniach dawnych galerii dla kobiet mieszkali przez kilka lat żydowscy repatrianci ze Związku Radzieckiego. W 1956 Miejska Rada Narodowa wydała nakaz eksmisji kongregacji z synagogi, w celu przeznaczenia jej na dom kultury dla głuchoniemych. Przeciwko tym planom głośno zaprotestowała "Kongregacja Wyznania Mojżeszowego" z prezesem Maciejem Jakubowiczem na czele, która nie chciała dopuścić do przeznaczenia synagogi na lokal rozrywkowy. W międzyczasie dyrekcja Polskiego Związku Głuchoniemych w Krakowie uznała, że synagoga nie nadaje się na dom kultury i zrzekła się przydziału na nią. Protest kongregacji z 1956 był największym protestem środowiska żydowskiego w powojennej Polsce.
W latach 1965–1967 przeprowadzono kapitalny remont budynku, podczas którego zamurowano wnękę na Aron ha-kodesz, wejście od strony ulicy Dajwór zamieniono na okno oraz rozebrano drewniane ganki i przybudówki. Po zakończeniu remontu w synagodze za zgodą Gminy Wyznaniowej Żydowskiej w Krakowie mieściła się do roku 2017 filia Staromiejskiego Centrum Kultury Młodzieży.
W 2005 bożnica przeszła kolejny remont, podczas którego otynkowano budynek oraz wymieniono okna na takie, które w całości przypominają te sprzed wojny. Od 1996 podczas Festiwalu Kultury Żydowskiej w synagodze odbywają się warsztaty artystyczne „Odkrywanie Kazimierza”, podczas których uczestnicy poprzez sztukę, poznają historię i kulturę Kazimierza – byłej żydowskiej dzielnicy Krakowa.
W roku 2017 bożnica została wykupiona, obecnie mieści się w niej filia księgarni Austeria – wydawnictwa zajmującego się publikowaniem i sprzedawaniem artykułów papierniczych, muzyki, oraz literatury powiązanej z kulturą żydowską.
Architektura.
Budynek synagogi w stylu barokowym, z murami podpartymi potężnymi skarpami, wzniesiono na planie prostokąta z cegły i kamienia (dolne partie murów). Wewnątrz znajduje się prostokątna główna sala modlitewna ze sklepieniem kolebkowym, do której wchodzi się przez mały przedsionek. Przed wejściem do bożnicy od strony ul. Szerokiej znajduje się mały prostokątny dziedziniec, który zamyka ażurowa, trójosiowa brama. Nad środkowym przejściem znajduje się tablica ze zrekonstruowanym napisem w języku hebrajskim:
Do dnia dzisiejszego zachował się pierwotny układ sali modlitewnej oraz pomieszczeń dla kobiet w części północnej, do których prowadzą schody zewnętrzne w narożniku północno-zachodnim. Na ścianach i sklepieniu zachowały się pozostałości polichromii autorstwa Schoenkera, które obecnie zostały zamalowane cienką warstwą białej farby kredowej.
Z oryginalnego wyposażenia zachowały się jedynie dębowe, płaskorzeźbione i polichromowane, barokowe drzwiczki Aron ha-kodesz z XVIII wieku, które obecnie znajdują się w zbiorach prywatnego Muzeum Isaaka i Edith Wolfsonów w Jerozolimie. Przedstawiają one postacie lwa, orła, jelenia i lamparta, symbolizujące zdolności i siły człowieka. Wieńczy je korona Tory oraz napis w języku hebrajskim.

</doc>
<doc id="98067" url="https://pl.wikipedia.org/wiki?curid=98067" title="Miecz szybrowy">
Miecz szybrowy



</doc>
<doc id="98072" url="https://pl.wikipedia.org/wiki?curid=98072" title="Kampala">
Kampala

Kampala – stolica i największe miasto Ugandy położone w południowej części kraju, w pobliżu Jeziora Wiktorii.
Kampala jest głównym ośrodkiem gospodarczym i kulturalnym kraju. Miejscowość jest centrum handlu produktami rolnymi (kawą, bawełną, herbatą, tytoniem, cukrem); funkcjonują tu również zakłady przemysłu włókienniczego, metalowego, drzewnego, maszynowego i spożywczego. W mieście działają: Ugandyjskie Towarzystwo Naukowe (zał. 1933), Uniwersytet Makerere (zał. 1922) i wyższa szkoła techniczna oraz liczne instytucje kulturalne, m.in.: muzeum narodowe i teatr narodowy. 35 km na południowy zachód od Kampali znajduje się międzynarodowy port lotniczy Entebbe, a w samym mieście znajduje się nieczynny port lotniczy Kampala.
Kampala rozwinęła się wokół starego fortu, założonego przez Brytyjską Imperialną Kompanię Wschodnioafrykańską w 1890 roku. W 1949 roku otrzymała prawa miejskie, a w 1962 roku, wraz z uzyskaniem niepodległości przez Ugandę, Kampala została stolicą kraju.
W dniach 31 maja – 11 czerwca 2010 miejsce obrad pierwszej Konferencji Przeglądowej Statutu Rzymskiego z 1998. Delegacje państw-stron przyjęły na niej dwie poprawki do Statutu: pierwsza z nich dotyczy definicji zbrodni agresji i zasad wykonywania jurysdykcji przez Międzynarodowy Trybunał Karny wobec tej zbrodni, druga rozszerza niektóre definicje zbrodni wojennych (używanie zakazanych broni jak broń chemiczna i amunicja dum-dum) na konflikty o charakterze niemiędzynarodowym. Poprawki zatwierdziło jak dotąd 37 stron.
W marcu 2017 roku miasto było gospodarzem 42. IAAF Mistrzostw Świata w Biegach Przełajowych.
Demografia.
Liczba ludności w poszczególnych latach:

</doc>
<doc id="98074" url="https://pl.wikipedia.org/wiki?curid=98074" title="Jamnik krótkowłosy">
Jamnik krótkowłosy

Jamnik krótkowłosy – jedna z ras jamnika. Jest jego pierwotną postacią, która pochodzi od dawnych psów gończych z terenów dzisiejszych Niemiec. Głównym przeznaczeniem jamnika krótkowłosego jest gonitwa za zwierzyną, płoszenie i norowanie, chociaż obecnie jamniki dobrze sprawdzają się jako psy trzymane w mieszkaniach do towarzystwa. 
Włos krótki, gęsty i gładko przylegający, który nie powinien być zbyt delikatny ani zbyt obfity.
Nie gubi sezonowo włosa, nie wymaga strzyżenia. Przeciętnie żyje .

</doc>
<doc id="98075" url="https://pl.wikipedia.org/wiki?curid=98075" title="Terweł">
Terweł

Terweł (bułg. Тервел, w polskiej literaturze historycznej notowana jest także forma imienia Terwel) – chan Bułgarii w latach 701–718. Syn Asparucha z rodu Dulo.
Wyprawa na Konstantynopol.
Zaraz na początku swego panowania Terweł poparł obalonego cesarza bizantyńskiego Justyniana II. Justynian II został pozbawiony władzy w 695 roku, zwycięzcy obcięli mu nos, co zapewniło mu u potomności przydomek "Rinotmetos" i zesłali do Chersonezu. Ani okrutne okaleczenie, ani odległe zesłanie nie odebrały mu energii, po kilku latach więzienia zbiegł na dwór kagana chazarskiego, a gdy ten chciał go wydać poselstwu bizantyńskiemu, uciekł do Pliski, na dwór chana Terweła. Wydaje się, że pomiędzy Bułgarami nie było jednomyślności, co do poparcia Justyniana, inskrypcja z Madary mówi bowiem: "Moi wujowie spod Sołunia nie dali wiary beznosemu cesarzowi i odjechali do Kisyńskich Siół". Jeśli słuszna jest identyfikacja wujów spod Sołunia z Kuberem od 685 roku mieszkającym ze swym ludem w przyłączonym do Bułgarii kraju nad Timokiem, to prawdopodobnie inskrypcja przekazuje echa konfliktu pomiędzy Kuberem a Terwełem.
Ostatecznie jesienią 705 roku Terweł wyruszył na czele piętnastotysięcznej armii bułgarsko-słowiańskiej na Konstantynopol. Mury stolicy Cesarstwa były zdolne oprzeć się liczniejszym napastnikom. Obrońcy, czując się za nimi całkiem bezpieczni drwili sobie z Justyniania i jego dynastycznych roszczeń. Justynian był jednak człowiekiem wielkiej energii. Czwartej nocy od rozpoczęcia oblężenia z kilkoma śmiałkami wczołgał się do miasta przez rurę miejskiego akweduktu. Jego pojawienie się w mieście sparaliżowało obrońców. Cesarz Tyberiusz II uciekł z miasta, a Justynian ponownie zajął pałac na Blanchernach. Po odzyskaniu tronu Justynian II okazał się hojny dla swoich dobroczyńców. Wznowił wypłatę trybutu, którą Konstantyn IV zobowiązał się wypłacać Bułgarii, a Terweł na znak specjalnego wyróżnienia otrzymał tytuł cezara. Nie uprawniał on wprawdzie chana do udziału w rządzeniu Cesarstwem, ale zapewniał mu honory równe cesarskim. Po raz pierwszy został przyznany obcemu księciu. Przed powrotem do Bułgarii, hojnie obdarowany Terweł przyjął, jako nowo kreowany cezar hołdy od mieszkańców i wojska. Jako zapłatę za oddane usługi pozwolono mu też włączyć do Bułgarii małą dzielnicę Zagoria (między wschodnią częścią Starej Płaniny a Strandżą) wraz z Zatoką Burgaską.
Wojny z Bizancjum.
W trzy lata później Justynian zwrócił się przeciw swym dawnym bułgarskim sprzymierzeńcom i na czele silnej armii wylądował w Anchialos (obecnie Pomorie). Terweł niespodziewanie zaatakował zgromadzone pod Anchialos wojska i całkowicie rozgromił Bizantyńczyków. Przyczyna konfliktu nie jest znana.
W ostatnich dniach 709 lub na początku 710 roku wybuchło w Bizancjum powstanie przeciw Justynianowi II. W styczniu 711 roku miasto otwarło swe bramy przed uzurpatorem Bardanesem. Terweł wysłał na pomoc cesarzowi kilkutysięczny oddział wojska, który na wieść o śmierci Justyniana II zawrócił do Bułgarii. Nie przeszkodziło to chanowi ogłosić się w następnym roku mścicielem zgładzonego cesarza i najechać Cesarstwa. Wojska Terweła spustoszyły Trację i dotarły bez przeszkód pod sam Konstantynopol. Bardanes próbował ściągnąć na pomoc oddziały z temu Opsykion, te jednak zbuntowały się przeciwko cesarzowi. Terweł poprzestał na splądrowaniu i zniszczeniu bogatych willi podmiejskich i wycofał się przed nadciągającymi wojskami buntowników. W czerwcu 713 roku Bardanes został zdetronizowany i oślepiony, a władzę objął kandydat armii Anastazjusz II. Prawdopodobnie, wykorzystując zamęt w Cesarstwie, Terweł zdobył znajdującą się w bizantyńskich rękach Warnę. Chcąc zapobiec niespodziewanemu atakowi floty bizantyńskiej nakazał usypać wzdłuż południowego brzegu Zatoki Warneńskiej ogromne wały ziemne – wysokie na 6 metrów i długie na 3 kilometry.
Traktat pokojowy.
Pod koniec 715 roku po trwającej pół roku wojnie domowej miejsce Anastazjusza II zajął Teodozjusz III. Wykorzystując trudne położenie Cesarstwa zagrożonego przez Arabów, Terweł po raz kolejny wyprawił się na Konstantynopol. Teodozjusz poprosił o pokój. Traktat pokojowy, którego treść przekazał nam Teofanes, zawierał 4 punkty:
Traktat miał fundamentalne znaczenie ekonomiczne dla młodego państwa bułgarskiego. Pozwolił Bułgarom odgrywać coraz aktywniejszą rolę w eksporcie trackiego zboża do miast bizantyńskich, głównie na wybrzeżu Morza Czarnego, oraz na import wyrobów z Konstantynopola i krajów śródziemnomorskich na Bałkany.
Schyłek panowania.
W 717 roku Leon III, Izauryjczyk obalił cesarza Teodozjusza. Na dworze chana bułgarskiego pojawił się poprzedni władca bizantyjski Anastazjusz. Terweł udzielił mu swego poparcia. Leon niezbyt jeszcze pewnie władający Cesarstwem, a nadto zagrożony przez Arabów, ratyfikował traktat z Bułgarią z 716 roku, a Terweł cofnął swoje poparcie dla Anastazjusza.
1 września 717 roku flota arabska stanęła u wejścia do Złotego Rogu. Rozpoczęło się drugie wielkie oblężenie Konstantynopola przez Arabów. Ataki arabskie rozbijały się o potężne mury miasta, a flocie bizantyjskiej udało się przy pomocy ognia greckiego zadać dotkliwe straty okrętom nieprzyjaciela. W dodatku zima z 717 na 718 była wyjątkowo ostra, wielu Arabów padło jej ofiarą. Jeszcze większe szkody w ludziach wyrządził towarzyszący jej głód. Terweł, wezwany przez cesarza na pomoc, lojalnie pospieszył swemu sprzymierzeńcowi z odsieczą. Spadł na nie spodziewających się ataku Arabów, zadając im poważne straty. Według Teofanesa wymordował około 20 tysięcy Arabów i z bogatym łupem powrócił do siebie. Ostatecznie 15 sierpnia 718 roku wódz arabski Maslama ibn Abd al-Malik odstąpił od oblężenia.
Po 718 roku informacje o chanie Terwelu w źródłach bizantyjskich urywają się, urywają się też informacje o Bułgarii na około 40 lat. Daje to części historyków (Ostrogorski, Lang, Wasilewski) asumpt do datowania śmierci Terweła na rok 718. Inni, którzy opierają się na "Imienniku chanów protobułgarskich" wedle którego Terweł rządził 21 lat, datują koniec jego panowania na 721 lub 722 rok. Zważywszy jednak na to, że liczb podanych w "Imienniku" nie da się pogodzić z danymi pochodzącymi z innych źródeł, historycy ci uznając wiarygodność "Imiennika" w tym miejscu muszą mu jej odmówić w innym. Jeszcze inni przesuwają koniec panowania Terweła na rok 715 biorąc za podstawę okoliczność, że traktat z 716 roku zawierał w imieniu Bułgarii nie Terweł, a Kormesij, którego uznają za następcę Terweła.
Paisij Chilendarski, autor osiemnastowiecznej "Historii słowianobułgarskiej", utrzymuje, że Terweł złożył władzę i dokończył życia jako mnich w klasztorze w Ochrydzie. Trudno tę informację, ze względu na jej późne pochodzenie, łączyć z żywotem Terweła, wiąże się z nią jednak inne interesujące zagadnienie: związków Terweła z chrześcijaństwem. Niewątpliwie chrześcijaninem był jego dziad Kubrat. Odnaleziono też pieczęć z wyobrażeniem Terweła, krzyżem i wezwaniem: "Bogurodzico pomagaj cezarowi Terwełowi".
Zabytki związane z Terwełem.
Oprócz wspomnianych już umocnień wokół Warny z panowaniem Terweła łączy się początki najstarszego zespołu pałacowego w Plisce. W obrębie zewnętrznych wałów ziemnych usypanych jeszcze za panowania Asparucha wyrósł masywny mur z olbrzymich bloków kamiennych z okrągłymi bastionami na rogach, blankami oraz rozmieszczonymi w pewnych odstępach wieżami pięciobocznymi. Do środka wiodły cztery potężne bramy. W środku za kolejnym, tym razem ceglanym murem znajdowała się prywatna rezydencja chana: pałac z cegły na kamiennych fundamentach z drewnianymi balkonami. Całość musiała powstać zdaniem badaczy w pierwszych dziesięcioleciach VIII wieku.
Drugim ważnym zabytkiem związanym z Terwełem jest monumentalna rzeźba Jeźdźca z Madary. Wprawdzie w tym przypadku o dokładne datowanie powstania zabytku jeszcze trudniej. Wiele jednak wskazuje na to, że może ona być interpretowana jako wyraz tryumfu władcy bułgarskiego i nawiązywać do osadzenia na tronie cesarskim Justyniana II w 705 roku. Znajdująca się obok płaskorzeźby jeźdźca przebijającego włócznią lwa inskrypcja głosi: "Cesarz Justynian zawarł traktat i spróbował … u Bułgarów … i przybył do Terweła. Moi wujowie spod Sołunia nie dali wiary beznosemu cesarzowi i odjechali do Kisyńskich Siół … archont Terweł zgodnie z umową dał cesarzowi … 5000 … Cesarz [dzięki mnie] odniósł godne zwycięstwo".
Recepcja panowania Terweła.
Współcześni historycy podobnie jak dawni Bułgarzy szczególną wagę przywiązują do wydarzeń 705 roku: "Bułgarzy w ciągu ćwierćwiecza, między rokiem 680 a 705, nie tylko przesunęli się od ujścia Dunaju po Bosfor i cesarską stolicę, lecz uświadomili sobie, że mogą teraz intronizować czy detronizować cesarzy bizantyjskich". Albo jeszcze bardziej dobitniej: " W czasie jego panowania wykrystalizował się też jeden z celów polityki zagranicznej państwa bułgarskiego: zdobycie stolicy Bizancjum". Podnoszona jest również kwestia znaczenia dla stabilizacji państwa traktatu pokojowego, a szczególnie jego klauzul handlowych dla młodego organizmu państwa bułgarskiego. Wreszcie podkreśla się udział Terweła w powstrzymaniu inwazji Arabów na Europę.

</doc>
<doc id="98076" url="https://pl.wikipedia.org/wiki?curid=98076" title="Gwiazdozbiór Indianina">
Gwiazdozbiór Indianina

Indianin (łac. "Indus", dop. "Indi", skrót "Ind") – mało wyraźny, 49. co do wielkości gwiazdozbiór nieba południowego, a przy tym bardzo wydłużony, bo zajmuje deklinację od –45° do –74°. Przedstawia człowieka trzymającego włócznię i strzały. Nie wiadomo, czy jest to rdzenny mieszkaniec Indii Wschodnich (odkrytych przez holenderskich badaczy podczas ich wypraw) czy postać Indianina z Ameryki Północnej. Konstelacja składa się z niewielu słabych gwiazd, więc jedynie osoby z bogatą wyobraźnią mogą dostrzec w niej sylwetkę człowieka. Liczna gwiazd dostrzegalnych nieuzbrojonym okiem wynosi około 20. W Polsce niewidoczna.
Pochodzenie nazwy.
Grupa gwiazd, którą obecnie uważa się za Indianina, leży zdecydowanie za daleko na południe, by mogła być obserwowana przez dawnych europejskich astronomów.
Konstelacja ta została wprowadzona przez nawigatorów holenderskich Pietra Dirksza Keysera oraz Fredericka de Houtmana pod koniec XVI w., którzy jako pierwsi systematycznie obserwowali te gwiazdy, i oni też zobaczyli w nich tubylca. Następnie Petrus Plancius umieścił Indianina – narysowanego tak, jakby był w trakcie polowania – na swoim globusie nieba w 1598 roku. Johann Bayer ujął ten gwiazdozbiór w swojej "Uranometrii" w 1603 roku. Na różnych mapach nieba przedstawiano w tym miejscu myśliwego podczas polowania trzymającego w ręku dzidę, utożsamianego z ludami zamieszkującymi Madagaskar, południe Afryki czy też Indie Wschodnie. Rycina w "Uranometrii" wskazuje na mieszkańca Madagaskaru, na którym holenderscy żeglarze zatrzymali się na dłużej podczas swojej podróży. Współczesny Bayerowi Julius Schiller, próbując ułożyć „chrześcijański” atlas gwiazd, połączył Indianina z sąsiednim gwiazdozbiorem Pawia, by stworzyć cierpiącą postać biblijnego Hioba. W odróżnieniu od pierwowzoru pomysł Schillera nie wytrzymał próby czasu. Poza tym od czasów Bayera nie było specjalnych zmian w gwiazdach konstelacji.
Gwiazdy Indianina.
Blade gwiazdy konstelacji zawierają mnóstwo galaktyk i gwiazdę, która jest jedną z najbliższych sąsiadek Słońca. Główne gwiazdy, Alfa, Beta, Delta i Theta, tworzą długi trójkąt nie przypominający figury narysowanej przez Bayera.
Interesujące obiekty.
W gwiazdozbiorze nie ma obiektów z katalogu Messiera, znajduje się on zbyt daleko na południe, by można było dostrzec jego gwiazdy z Europy. W konstelacji nie ma żadnych gromad gwiazd ani mgławic, które mogą obserwować amatorzy. Chociaż ten gwiazdozbiór jest bogaty w galaktyki, są one odległe i małe.

</doc>
<doc id="98077" url="https://pl.wikipedia.org/wiki?curid=98077" title="Kazirodztwo">
Kazirodztwo

Kazirodztwo – rodzaj parafilii polegający na zachowaniu seksualnym w stosunku do osoby blisko spokrewnionej, ale także osób spowinowaconych, np. poprzez adopcję czy małżeństwo krewnego. W wielu kulturach kazirodztwo pozostaje tematem tabu i postrzegane jako jednoznacznie złe – co uzasadnia się zwiększonym ryzykiem wystąpienia u potomstwa wad wrodzonych, niepełnosprawności fizycznej i intelektualnej oraz przedwczesnej śmierci. Jest ono tym większe, im wyższy jest stopień pokrewieństwa genetycznego rodziców.
Kontekst biologiczny.
W świecie roślin istnieją skomplikowane organy zapobiegające samozapyleniu. W stosunku do samych siebie rośliny mogą być jałowe (samopłonne). W innych wypadkach różny bywa czas dojrzewania ich pylników i znamion, co zapobiega samozapyleniu, bądź też pylnik i znamiona są od siebie przestrzennie oddalone. Znane jest też zjawisko heterostylii. Zapłodnienie służy przede wszystkim przemieszczaniu materiału genetycznego. Jako że u roślin rozwinęły się organy zapobiegające samozapłodnieniu wskutek obojnactwa, przemawia to za tym, że zapłodnienie krzyżowe jest jednoznacznie pozytywne dla procesów selekcji naturalnej.
U zwierząt najczęściej nie występują organy zapobiegające kazirodztwu, jako że ich większa ruchliwość w dostatecznym stopniu zapewnia przemieszanie się osobników w populacji. Na ogół rodzina po wykarmieniu młodych rozprasza się. W wielu wypadkach (np. u wiewiórki środkowoeuropejskiej) matka aktywnie wygania swe dzieci po zaprzestaniu karmienia. Ponieważ rodzina nie pozostaje we wspólnocie, wymiana genów w obrębie populacji jest tym samym zapewniona.
Niebezpieczeństwo regularnego chowu wsobnego występuje tylko tam, gdzie rodzina jest silnie zespolona. Tam też napotyka się wrodzone zahamowania przed krzyżowaniem się z rodzicami albo rodzeństwem. Przykładowo gęś gęgawa nie łączy się w pary ze współplemieńcami, z którymi wzrastała, nawet gdy nie są to rodzone siostry i bracia. U makaków japońskich stwierdzono coś w rodzaju zakazu kazirodztwa w odniesieniu do relacji matki z synem. Jane van Lawick-Goodall zauważyła, że dwa dojrzałe płciowo szympansy jako jedyne samce w grupie nie kopulowały z samicą, która była ich matką. Możliwym mechanizmem zapobiegającym krzyżowaniu się osobników zwierząt, w tym człowieka, blisko spokrewnionych jest efekt Westermarcka.
Antropologia.
Przedstawiciele wczesnej antropologii (na przykład Lewis Henry Morgan) żywili przekonanie, że związki między krewnymi prowadzą do biologicznego pogarszania się gatunku ludzkiego. W świetle dzisiejszej wiedzy z zakresu genetyki pogląd ten wydaje się zasadny. Badania nad dziećmi urodzonymi w związkach krewnych pierwszego stopnia wykazały, że 42% z nich rodzi się poważnymi wadami urodzeniowymi bądź umiera tuż po porodzie, a kolejne 11% zostaje dotkniętych przez łagodne upośledzenie umysłowe. W kazirodczym związku częściej ujawniają się też choroby autosomalne recesywne, ponieważ potencjalnie oboje rodzice mogą przekazać dziecku chorobotwórczy allel.
Jeśli para blisko ze sobą spokrewniona wyda na świat potomstwo, może nastąpić u niego wzmocnienie recesywnych oraz dominujących cech zarówno negatywnych jak i pozytywnych. Wynik takiego związku może być zarówno albo bardzo niekorzystny albo bardzo korzystny zależnie od danego układu genetycznego w zbiorowości, w obrębie której zachodzi mieszanie genów.
Wśród Egipcjan (podobnie jak wśród Persów czy Hindusów) rozpowszechnione były związki kazirodcze, a miłość między rodzeństwem dla „zachowania czystości krwi” była nawet uświęcona. Małżeństwo między bratem a siostrą nie było zabronione, a faraonom czasami nawet nakazywano zawieranie małżeństw kazirodczych. Przegląd literatury naukowej wykazał, że potomstwo kuzynostwa ma szansę na chorobę genetyczną kilka punktów procentowych większą, niż przeciętne dziecko, a potomstwo rodzeństwa lub związków rodzic-dziecko – kilkadziesiąt punktów procentowych. W starożytnej Grecji tabu kazirodztwa było powszechne i uregulowane prawnie jako poważne przestępstwo w prawodawstwie wielu poleis.
Według tezy fińskiego socjologa Edwarda Westermarcka z 1891 roku ludzie nie uznają swoich bardzo bliskich krewnych za atrakcyjnych seksualnie, a tabu tkwi w samym umyśle. Zgodnie z teorią Westermarcka mężczyźni nie tworzą związków seksualnych z matkami i siostrami nie z powodu norm społecznych, lecz po prostu dlatego, że nie pociągają ich osoby, z którymi się wychowali. Ani mężczyźni, ani kobiety nie są w stanie rozpoznać swoich krewnych jako krewnych, mogą jednak zastosować regułę, która w 99% przypadków zapobiega kazirodztwu: unikają tworzenia związków z tymi, których znają z dzieciństwa. W ten sposób wytwarza się awersja seksualna do najbliższych krewnych. Zjawisko to jest formą wdrukowania.
Reguła ta nie zapobiega małżeństwu kuzynów, ale ujawnienie się niepożądanych genów recesywnych w takich związkach jest mało prawdopodobne. Mogą natomiast pojawić się u potomstwa takich par korzyści wynikające z połączenia grup genów dobrze przystosowanych do współpracy między sobą.
Teza Westermarcka znajduje oparcie w etologii (przykładowo przepiórki rozpoznają swoich braci i siostry nawet wtedy, gdy chowały się oddzielnie, i wolą łączyć się z kuzynami, niż z obcymi), a także w historii obyczajowości. W izraelskich kibucach niespokrewnione dzieci, które wychowują się wspólnie w żłobkach, często zawierają przyjaźnie na całe życie, ale prawie nigdy nie zawierają ze sobą małżeństw. Na Tajwanie, zgodnie ze starymi zwyczajami chińskimi, praktykuje się w niektórych rodzinach małżeństwo "shim-pua", w którym dziewczynka od czasów niemowlęcych wychowuje się w domu swojego przyszłego męża. Takie małżeństwa są często bezpotomne, gdyż partnerzy nie są dla siebie atrakcyjni seksualnie. Natomiast odwrotnie: gdy siostra i brat wychowują się oddzielnie, to gdy spotkają się w odpowiednim wieku, często zakochują się w sobie.
Teorie psychologiczne.
Według teorii Zygmunta Freuda ludzie mają ukryte skłonności kazirodcze, ale społeczne tabu i normy pozwalają im opanować te pokusy. Zygmund Freud twierdził, że rodzic płci przeciwnej stanowi dla każdego człowieka pierwszy i najsilniejszy obiekt pożądania seksualnego (wiąże się to z tak zwanym kompleksem Edypa). Ponieważ tabu kazirodztwa nie można znaleźć w psychice jednostki, istnieje potrzeba surowego zakazu. Freud uważał, że gdyby nie tabu kazirodztwa, to cały gatunek ludzki cechowałby się wysokim stopniem wsobności i skutkiem tego powstawałyby aberracje genetyczne.
Kazirodztwo jako tabu kulturowe.
Tabu (zakaz) kazirodztwa należy do najbardziej powszechnych zakazów, występuje w zasadzie we wszystkich kulturach. Akceptowane społecznie kazirodztwo było spotykane tylko w starożytnym Egipcie, Persji, Fenicji, u Inków, Celtów i mieszkańców Tajwanu.
W świetle antropologii kulturowej źródło zakazu kazirodztwa leży w czynnikach kulturowych. Zgodnie z teorią Claude’a Lévi-Straussa zakaz ten jest podstawowym elementem organizacji społecznej, on właśnie leży u podstaw rozwoju społeczeństw pierwotnych. Jego funkcją jest „uruchamianie” "wymiany matrymonialnej", dzięki której ludzie nawiązują stosunek powinowactwa. Istotna więc treść zakazu kazirodztwa nie wyczerpuje się w samym fakcie zakazu czegoś; ona z natury swej ma rodzić wymianę – wymianę mężczyzn i kobiet między poszczególnymi grupami; ona też stanowi regułę, normę wyrażającą pragnienie grupy nawiązania przyjaznych stosunków z inną grupą i wyjścia z izolacji. Egzogamia afirmuje drugiego człowieka (po to zabrania małżeństw w ramach grupy, aby je zawierano między członkami różnych grup) i wskazuje na korzyści społeczne, które wynikają z faktu wymiany.
Antropologia strukturalna Claude’a Lévi-Straussa uznaje kazirodztwo za wręcz swego rodzaju początek kultury, punkt graniczny między "naturą" a "kulturą", w którym jedna się kończy, a druga zaczyna, przynależny do obydwu tych sfer (które poza tym są w opozycji).
Zakaz kazirodztwa bywał jednak różnie definiowany w różnych kulturach. W grupach społecznych, które cechuje endogamia, dopuszcza się (lub też dopuszczało się) związki między stosunkowo bliskimi krewnymi (zwłaszcza gdy są to niezbyt liczne grupy społeczne, np. arystokracja, rodziny królewskie, ze szczególnym przykładem dynastii faraonów). W takim kontekście małżeństwo między kuzynami lub między stryjem a bratanicą czasem nie było po prostu uważane za kazirodztwo, choć w innym kontekście kulturowym kazirodztwem jest.
W przypadku dynastii faraonów Egiptu, ze względu na ich święty, boski status w tamtej kulturze, mieli oni bardzo zawężony wybór potencjalnych małżonków. Wydanie niektórych sióstr faraona za kogokolwiek innego, niż on, byłoby świętokradztwem. Tradycja egipska ściśle określała, które relacje pokrewieństwa w rodzinie faraona są kazirodztwem, a które nie. Na przykład związek faraona z niektórymi siostrami nie był uznawany za kazirodztwo, a z niektórymi innymi był. Podobnie było w przypadku władców Inków. Sapa Inka (król) był uznawany za potomka bogów i tylko kobiety „boskiej krwi” mogły być jego żonami. Zazwyczaj zostawała nią jego siostra. Przypuszcza się, że te bliskie więzy pokrewieństwa doprowadzały np. do chorób genetycznych, jak to było w rodzinie Echnatona
Skrajnie abiologiczną tezę prezentuje Nancy Thornhill, dowodząc, że tabu kazirodztwa stanowi faktycznie zbiór norm małżeńskich wymyślonych przez obdarzonych władzą mężczyzn, aby uniemożliwić ich rywalom akumulację bogactw poprzez małżeństwa z kuzynkami. W świetle tej teorii zakaz kazirodztwa nie ma podłoża biologicznego, ale związany jest z władzą.
Religie.
Mitologia.
Prawdopodobnie najbardziej znanym przekazem na temat kazirodztwa jest grecki mit o Edypie przestrzegający przed „nieczystym zachowaniem” (zobacz Kompleks Edypa). Z drugiej jednak strony, w mitach greckich powszechne są kazirodcze związki pomiędzy bogami, takie jak związek Gai i Uranosa oraz Zeusa i Demeter, z którego narodziła się Persefona. W mitologii egipskiej natomiast Horus pojmuje za żonę swoją matkę Izydę. W mitologii chińskiej legendarny pierwszy władca Chin Fuxi pojął za żonę swoją siostrę imieniem Nügua.
Biblia.
Biblijna Księga Rodzaju opowiada historię Lota, który po ucieczce ze skazanej na zagładę Sodomy, uszedł wraz z córkami w bezpieczne miejsce, w góry. Tam jego córki, upoiwszy ojca winem, dopuściły się kazirodztwa współżyjąc z nim. Owocami tego związku byli Moab i Ben-Ammi, protoplaści plemion Moabitów i Ammonitów. Biblia zakazuje kazirodztwa w Księdze Kapłańskiej oraz Nowym Testamencie w 1. Liście św. Pawła do Koryntian.
Kościół katolicki.
Początkowo Kościół zabraniał zawierania małżeństw tylko do czwartego stopnia pokrewieństwa po mieczu według rzymskiego systemu obliczeń; w X-XII w. zakazał zawierania małżeństw do siódmego stopnia według rachuby germańskiej, odpowiadającej mniej więcej czternastemu stopniowi rachuby rzymskiej. W 1215 r. Sobór laterański IV ograniczył do czwartego stopnia przeszkody wynikające z prawowitego pokrewieństwa i powinowactwa, a wynikające z powinowactwa nieprawego – do stopnia drugiego.
Koran.
Sura An-Nisa, fragment Koranu uznawanego przez muzułmanów za bezpośrednie słowa Boga skierowane do Mahometa, precyzuje, z którymi kobietami wolno się żenić mężczyznom wedle islamu:
Nie żeńcie się z niewiastami, które były żonami ojców waszych, jest to występek, jest tu ścieżka do zguby; lecz jeśli się złe stanie, zachowaj twą niewiastę. Nie wolno wam żenić się: z matką, z waszymi córkami, siostrami, synowicami, mamkami, ich córkami, z matkami żon waszych, z córkami niewiast, którymi się opiekujecie, chybabyście nigdy nie mieszkali z ich matkami. Nie będziesz także pojmował: twoich pasierbic, ani dwie żyjące siostry; jeżeli występek popełniony. (4:26-27)
Aspekty prawne.
Kazirodztwo – przestępstwo polegające na dopuszczeniu się obcowania płciowego w stosunku do wstępnego, zstępnego, przysposobionego, przysposabiającego, brata lub siostry.
Stypizowane w art. 201 Kodeksu karnego z 1997 jako występek. Czyn zabroniony również w kodeksach karnych z 1969 i z 1932 (w tym ostatnim w węższym zakresie, ponieważ zakazowi nie podlegało obcowanie z osobą przysposobioną lub przysposabiającą).
Przepis karny:
Dobrowolne stosunki seksualne między dorosłymi krewnymi nie podlegają karze w Belgii, Holandii, Luksemburgu, Hiszpanii, Francji i Portugalii.
Kazirodztwo w kulturze na przestrzeni wieków.
Jako tabu kulturowe temat kazirodztwa stanowiło temat inspiracji dla wielu artystów.
Mit o Edypie stanowił jeden z czołowych tematów tragedii greckiej, niektóre z tych sztuk do dziś są wystawiane.
Mieczysław Karłowicz skomponował w 1906 poemat symfoniczny "Stanisław i Anna Oświecimowie" op. 12 (o miłości brata i siostry).
Richard Wagner w dramacie muzycznym "Walkiria" przedstawia miłość rodzeństwa Zyglindy i Zygmunta, owocem ich związku jest Siegfried, bohater dwóch kolejnych oper cyklu "Pierścień Nibelunga".
Jonathan Littell w epopei "Łaskawe" ustami głównego bohatera Maximiliana Aue opowiada o jego miłości do siostry – bliźniaczki Uny.
Thomas Mann w książce "Wybraniec" opisuje dzieje średniowiecznego bohatera, który jest owocem związku rodzeństwa, później żeni się z własną matką, pokutuje i zostaje papieżem.
Vladimir Nabokov w powieści "Ada albo Żar" opisuje namiętne uczucie między Ivanem „Vanem” Veenem i Adą Veen, którzy oficjalnie są kuzynostwem pierwszego stopnia a naprawdę – rodzeństwem – dziećmi Mariny Durmanow i Demona Veena.
Gabriel Garcia Marquez w powieści "Sto lat samotności" opisał historię rodziny przeklętej na 100 lat, za zawarcie małżeństwa pomiędzy dwójką bliskich kuzynów.
Mario Puzo w powieści historycznej "Rodzina Borgiów" inspirując się renesansowymi plotkami, opisał romans między głównymi bohaterami, dziećmi papieża Aleksandra VI – Lukrecją Borgią i jej bratem Cezarem.
George R.R. Martin w serii książek "Pieśni Lodu i Ognia" i pozostałych książek dziejących się w tym samym uniwersum, opisuje kazirodcze relacje w rodzie Targaryenów oraz romans królowej Cersei Lannister z jej bratem bliźniakiem Jaimiem.
Wiera Szkolnikowa w powieści „Namiestniczka” opisuje kazirodcze związki między bliźniętami rodu Aellinów, na przykładzie Inuona i Ivenną, jako naturalną cechę tego rodu.

</doc>
<doc id="98078" url="https://pl.wikipedia.org/wiki?curid=98078" title="Telec">
Telec

Telec (bułg. Телец) – chan Bułgarii w latach 762–765, z rodu Ugain.
"Imiennik chanów protobułgarskich", średniowieczny dokument, zestawiający listę władców bułgarskich podaje, że Winech pochodził z arystokratycznego rodu Ugain i władał przez 3 lata. T. Wasilewski i G. Ostrogoski ustalają jego panowanie na lata 762 – 765; D. Lang na lata 761 – 763, W. Złatarski i I. Wenedikow na 761 – 764, a M. Moskow na lata 760 – 763.
Telec został wyniesiony do władzy przez opozycję wielkobojarską, w związku ze zwycięstwem w łonie arystokracji protobułgarskiej nastrojów wojennych i antybizantyjskich. Oznaczało to jednocześnie w polityce wewnętrznej kurs antysłowiański. W wyniku zmiany władzy i położenia masy ludności słowiańskiej, kronikarze bizantyńscy obliczają je na 208 tysięcy, opuściły państwo przenosząc się na tereny Cesarstwa. Zostali w większości osiedleni przez administrację bizantyńską na terenie temu Opsikion w Bitynii. Wykorzystując osłabienie Bułgarii cesarz Konstantyn V Kopronim podjął wielką wyprawę na Bułgarię. 800 łodzi przewiozło na brzeg bułgarski 9600 konnych. 30 czerwca 763 roku w bitwie pod Anchialos wojska bułgarskie zostały całkowicie rozbite. Klęska zaowocowała przewrotem pałacowym, obaleniem i śmiercią Teleca. Chanem został probizantyjsko nastawiony Sabin.

</doc>
<doc id="98080" url="https://pl.wikipedia.org/wiki?curid=98080" title="NKGB">
NKGB

Ludowy Komisariat Bezpieczeństwa Państwowego ZSRR Народный Комиссариат Государственной Безопасности СССР, NKGB – istniejący od lutego do lipca 1941, oraz od kwietnia 1943 do marca 1946 radziecki urząd (odpowiednik ministerstwa) realizujący zadania m.in. wywiadu zagranicznego, kontrwywiadu oraz służby bezpieczeństwa wraz z jednostką śledczą do spraw specjalnych. Przekształcony w Ministerstwo Bezpieczeństwa Państwowego ZSRR (MGB).
Reorganizacja służb specjalnych ZSRR w lutym 1941.
W lutym 1941 na polecenie Sekretarza Generalnego KC WKP(b) Józefa Stalina część struktur służb specjalnych, w tym wywiad zagraniczny i kontrwywiad, została wyłączona z Ludowego Komisariatu Spraw Wewnętrznych (NKWD) i stała się częścią nowego urzędu – "Ludowego Komisariatu Bezpieczeństwa Państwowego ZSRR". Na jego czele stanął Wsiewołod Mierkułow.
NKWD pozostało pod zwierzchnictwem Ławrientija Berii i zasadniczo zajmowało się wewnętrznymi sprawami policyjnymi i projektami budowlanymi na dużą skalę.
Reorganizacja z lipca 1941 roku.
Do stanu poprzedniego powrócono już w lipcu tego samego (1941), po wybuchu wojny z III Rzeszą. Struktury byłego Komisariatu Bezpieczeństwa Państwowego przeniesiono do NKWD jako samodzielne jednostki w randze zarządów, z zachowaniem ich numeracji.
Powody reorganizacji.
Amerykański analityk wywiadu, John Dziak, pisze w swej książce – "Chekisty: A History of KGB" (1988) między innymi:
Tych szczególnych zmian organizacyjnych nigdy w pełni nie wyjaśniono, ale być może miały one coś wspólnego z wchłonięciem przez ZSRR podbitych krajów i narodów – Estonii, Litwy, Łotwy, części Polski i oderwaniem od Rumunii Besarabii i północnej Bukowiny. Liczba aresztowań, deportacji, egzekucji i łagrów zwiększyła się, a to wymagało zreorganizowanych i zwiększonych sił bezpieczeństwa.
(...) Szok spowodowany agresją i szybkimi postępami Wehrmachtu doprowadził w lipcu 1941 do fuzji i oba organy znowu połączyły się jako NKWD pod kierownictwem Berii.
(...) Zwycięstwa pod Stalingradem stworzyły perspektywę odzyskania wojennych strat, stąd ponowny rozdział, jak ten z 1941 (NKWD – NKGB).
Powtórny rozdział w 1943.
Powtórny rozdział służb i tym samym ponowne utworzenie Ludowego Komisariatu Bezpieczeństwa Państwowego (na czele którego stanął ponownie Wsiewołod Mierkułow) nastąpiło na mocy postanowienia Biura Politycznego KC WKP(b) z 14 kwietnia 1943. Taki system utrzymał się przez następne trzy lata, czyli do 1946:
W listopadzie 1945 utworzono wydział «К» ("kontrwywiadowczego zabezpieczenia obiektów przemysłu jądrowego"). W styczniu 1946 z Ludowego Komisariatu Spraw Wewnętrznych został przekazany Wydział «С» ("działalność wywiadowcza w zakresie problematyki jądrowej").
Dalsza reorganizacja była dokonywana już w ramach nowej struktury – Ministerstwa Bezpieczeństwa Państwowego, utworzonego 15 marca 1946.
Reorganizacja z 1946 roku.
Po przekształceniu w 1946 komisariatów ludowych w ministerstwa istniały niezależnie: Ministerstwo Spraw Wewnętrznych (Министерство внутренних дел, Ministierstwo Wnutriennych Dieł – MWD) i Ministerstwo Bezpieczeństwa Państwowego (Министерство государственной безопасности, Ministierstwo Gosudarstwiennoj Bezopastnosti – MGB).

</doc>
<doc id="98081" url="https://pl.wikipedia.org/wiki?curid=98081" title="Abram Słucki">
Abram Słucki

Abram Słucki, ros. Абрам Аронович Слуцкий (ur. 1898 we wsi Parafiewka w ujeździe borznieńskim guberni czernihowskiej, zm. 17 lutego 1938 w Moskwie) – komisarz bezpieczeństwa państwowego II rangi, funkcjonariusz organów bezpieczeństwa i wywiadu radzieckiego, m.in. szef Wydziału Zagranicznego Głównego Zarządu Bezpieczeństwa Państwowego (GUGB) w NKWD ZSRR.
Życiorys.
Słucki urodził się w rodzinie żydowskiego robotnika kolejowego. W młodości odbył praktyki w warsztacie rzemieślniczym, następnie pracował jako urzędnik w fabryce wyrobów bawełnianych.
W czasie I wojny światowej służył w armii carskiej jako ochotnik w 7 pułku strzelców syberyjskich. Aktywny uczestnik rewolucji październikowej i wojny domowej. W 1917 roku wstąpił do Socjaldemokratycznej Partii Robotniczej Rosji, przyłączając się do frakcji bolszewickiej. W czasie wojny domowej walczył w Armii Czerwonej. W roku 1920 wstąpił do organów bezpieczeństwa, kolejno CzeKa /GPU/OGPU, gdzie dzięki cechom osobowościowym szybko piął się w górę.
Służbę rozpoczął we wrześniu 1920 jako zwykły funkcjonariusz CzeKa w Taszkencie. Szybko awansował na szefa Biura Politycznego CzeKa. Od 1921 do maja 1921 roku był szefem Tajnej Jednostki Operacyjnej na obwód Taszkentu. Od 1922 do połowy 1926 roku pracował w Taszkencie w administracji sądowej, a następnie partyjnej.
27 czerwca 1926 roku wrócił do pracy w organach bezpieczeństwa (OGPU), zajmując stanowisko najpierw zastępcy szefa 6 Wydziału Zarządu Ekonomicznego (EKU OGPU), następnie już w grudniu tego samego roku szefa tego wydziału. Przez następne dwa lata pracował nadal w Zarządzie Ekonomicznym zajmując stanowisko szefa 1 Wydziału i 2 Wydziału, 16 lipca 1929 został zastępcą szefa EKU OGPU sprawował to stanowisko do 1 stycznia 1930 roku.
W 1930 rozpoczął pracę w Wydziale Zagranicznym (INO) OGPU. Służbę w wywiadzie rozpoczął od stanowiska głównego zastępcy szefa WZ. Szefem od 27 października 1929 do 31 lipca 1931 roku był jako pełniący obowiązki (p.o) urodzony w Warszawie Stanisław Messing, jego następcą został Artur Artuzow a Słucki jego zastępcą. Często wyjeżdżał za granicę m.in. do Niemiec, Francji i Hiszpanii, gdzie brał aktywny udział w trwającej tam wojnie domowej.
W 1936 Słucki zastąpił na stanowisku szefa Wydziału Zagranicznego Głównego Zarządu Bezpieczeństwa Państwowego Artura Artuzowa, posiadał już rangę komisarza bezpieczeństwa państwowego II rangi.
Słucki w lutym 1938 został zaproszony do gabinetu zastępcy ówczesnego Ludowego Komisarza Spraw Wewnętrznych Nikołaja Jeżowa, Michaiła Frinowskiego, potem wyniesiono jego ciało, oświadczając, że zmarł na zawał serca. Prawdopodobnie został otruty kwasem cyjanowodorowym. Jego miejsce szefa WZ zajął, na bardzo krótko, Zelman Pasow, który jak jego następca Siergiej Szpigelglas, też miał paść ofiarą czystek stalinowskich, które dotknęły Armię Czerwoną, Główny Zarząd Wywiadowczy i wreszcie sam Ludowy Komisariat Spraw Wewnętrznych.

</doc>
<doc id="98082" url="https://pl.wikipedia.org/wiki?curid=98082" title="Wasilij Zarubin">
Wasilij Zarubin

Wasilij Michajłowicz Zarubin, ros. Василий Михайлович Зарубин (ur. 1894, zm. 1974) – funkcjonariusz radzieckich służb specjalnych (Czeka, OGPU, NKWD, MGB), w 1940 roku pełnomocnik operacyjny w obozie kozielskim dla polskich jeńców wojennych, w latach 1941–1944 szef rezydentury radzieckiego wywiadu w Waszyngtonie, generał major (od 1945 roku).
Życiorys.
Młodość i początek kariery.
Urodzony i wychowany na Tagance w Moskwie, syn kolejarza. W wieku 14 lat, po zakończeniu dwóch klas szkoły, został pomocnikiem w firmie handlowej Łyżyna, potem kancelistą, jednocześnie kontynuował naukę.
W latach 1914–1917 walczył na Froncie Zachodnim, za antywojenną agitację skierowany do batalionu karnego, podczas walk był ranny. Brał udział w wojnie domowej w Rosji w szeregach Armii Czerwonej. Od 1918 roku w partii bolszewickiej.
Wywiad zagraniczny.
Od 1920 w Czeka, początkowo w Departamencie Gospodarczym. W 1923 został naczelnikiem wydziału ekonomicznego OGPU we Władywostoku, gdzie organizował zwalczanie przemytu narkotyków i broni z Europy do Republiki Chińskiej. W 1925 został przeniesiony do wywiadu – spędził za granicą w sumie 25 lat, z czego 16 lat przebywał jako nielegalny agent w wielu krajach, od 1927 razem z żoną Jelizawietą. Były to m.in. Chiny (1925), Finlandia (1926–1927), Dania i Niemcy (1927–1929), Francja (1929–1933), ponownie Niemcy (1934–1937), ponownie Chiny (1941), USA (1941–1944). We Francji współpracował z agentem radzieckim, Polakiem z pochodzenia.
Używał m.in. pseudonimów "Herbert i Jarosłav Kocek", działając jako obywatel Czechosłowacji w Mandżurii, Francji, Niemczech, gdzie jako szef rezydentury zwerbował jednego z przywódców paramilitarnej organizacji SA (ps. „Drug”), w Danii i Szwajcarii.
Obóz w Kozielsku.
Od 1937 roku pracował w 5 Wydziale (zagranicznym) Głównego Zarządu Bezpieczeństwa Państwowego (GUGB). W końcu października 1939 roku z ramienia GUGB, w stopniu majora bezpieczeństwa państwowego był oddelegowany jako pełnomocnik operacyjny Zarządu do spraw Jeńców Wojennych NKWD do obozu kozielskiego w celu rozpracowania więzionych tam polskich jeńców wojennych. Prowadził tam pracę śledczą oraz werbował agenturę. Celem inspekcji było oddzielenie oficerów interesujących z różnych powodów radzieckie władze bezpieczeństwa od pozostałych, przeznaczonych do rozstrzelania w ramach zbrodni katyńskiej.
W pamięci ocalonych zapisał się, zwłaszcza na tle innych funkcjonariuszy, jako człowiek inteligentny, uprzejmy, kulturalny i niepozbawiony humanitarnych odruchów. Świadczy o tym odpowiedź, której udzielił indagującemu go o zamiary władz gen. Henrykowi Minkiewiczowi: "Oszalelibyście, gdybym wam powiedział. Zapewniam was, to byłoby nieludzkie. Lepiej, abyście nie wiedzieli, co chcemy z wami zrobić". Niejednokrotnie zapraszał jednego z jeńców na osobistą pogawędkę, podczas której częstował go jedzeniem niedostępnym na co dzień.
Według relacji m.in. prof. Stanisława Swianiewicza, na uwięzionych sprawiał tak korzystne wrażenie, że z polecenia najstarszego stopniem generała Henryka Minkiewicza jako jedynemu z enkawudzistów jeńcy salutowali. Wyróżniał się spośród załogi obozu wysokim wykształceniem, posługiwał się kilkoma językami, jego stosunek do jeńców był bez zarzutu, prezentował maniery człowieka światowego. Do obozu przywiózł podręczną bibliotekę, złożoną z około 500 tomów w języku rosyjskim, angielskim (np. "Światowy kryzys" autorstwa Winstona Churchilla), francuskim i niemieckim, po czym udostępnił książki jeńcom. W trakcie pobytu Wasilija Zarubina w obozie jeden z więzionych tam Polaków, Bolesław Pohorecki (1878–1940, cywil, prezes Izby Cywilnej Sądu Najwyższego), zadał mu pytanie, na jakiej podstawie w obozie jeńców wojennych trzymane są osoby cywilne, na co Zarubin szorstko odpowiedział, że Pohorecki "powinien wreszcie zrozumieć, że władzom sowieckim fakt przewodniczenia Sądowi Najwyższemu burżuazyjnego państwa wystarcza w zupełności do zatrzymania go w zamknięciu".
Zarubin opuścił obóz w Kozielsku 4 marca 1940. Część literatury polskiej wspomnieniowej i naukowej podawała błędnie jego stopień z okresu pobytu w Kozielsku – spowodowane to było podobieństwem dystynkcji NKWD i Armii Czerwonej, gdyż jeden romb na naszywce przysługiwał zarówno majorowi bezpieczeństwa państwowego, jak i wojskowemu kombrygowi (generałowi majorowi).
Kariera wywiadowcza od 1941.
W 1941 był współorganizatorem zamachu stanu w Jugosławii. Po wybuchu wojny z Niemcami kierował delegacją radziecką podczas rozmów z przedstawicielami służb brytyjskich na temat zasad wzajemnej współpracy.
Od października 1941 działał jako rezydent w Waszyngtonie (ps. „Maksim”, „Wasilij Zubilin”). Przed wyjazdem do USA był instruowany osobiście przez Józefa Stalina, któremu potem regularnie referowano materiały dostarczane przez Zarubina. Najprawdopodobniej polem działalności było głównie szpiegostwo przemysłowe. Przebywał na placówce jako trzeci, a następnie drugi sekretarz ambasady. Towarzyszyła mu żona Jelizawieta („Elsa”) Rosenzweig vel Liza Gorska, doświadczona pracownica radzieckiego wywiadu, która zajmowała się szpiegostwem atomowym. Zarubin miał wiele kontaktów wśród cudzoziemców, dzięki czemu z dużym powodzeniem osobiście werbował agentów oraz pracował z najważniejszą agenturą. Pracowitość stała się przyczyną jego wpadki. Częste spotkania z agentami i związane z tym wypady za miasto wzbudziły zainteresowanie kontrwywiadu FBI. W rezultacie, uznany za "persona non grata", w 1944 został wydalony ze Stanów Zjednoczonych. Po powrocie do ZSRR pracował w aparacie centralnym NKWD oraz MGB.
W 1948 w wieku 54 lat przeszedł do rezerwy ze względu na stan zdrowia. Był nagrodzony Orderem Rewolucji Październikowej, dwoma Orderami Czerwonego Sztandaru i Orderem Czerwonej Gwiazdy oraz dwukrotnie Orderem Lenina, Medalem jubileuszowym „XX lat Robotniczo-Chłopskiej Armii Czerwonej”, Medalem „Za zwycięstwo nad Niemcami w Wielkiej Wojnie Ojczyźnianej 1941–1945”.

</doc>
<doc id="98083" url="https://pl.wikipedia.org/wiki?curid=98083" title="Władimir Diekanozow">
Władimir Diekanozow

Władimir Diekanozow, Владимир Георгиевич Деканозов (ur. w czerwcu 1898 w Baku, zm. 23 grudnia 1953) – działacz partyjny WKP(b), m.in. zastępca przewodniczącego Rady Komisarzy Ludowych Gruzji, zastępca członka i członek Komitetu Centralnego WKP(b) wybrany na XVIII Zjeździe (1939) oraz członek Rady Najwyższej ZSRR pierwszej i drugiej kadencji; funkcjonariusz radzieckich organów bezpieczeństwa.
Wykształcenie i działalność polityczna oraz wstąpienie do Armii Czerwonej.
Urodzony w rodzinie urzędnika przedsiębiorstwa naftowego. Studiował medycynę na uniwersytetach w Saratowie i Baku.
Podczas pobytu w Tbilisi w 1918 związał się z grupą marksistowską. Do partii komunistycznej wstąpił w 1920 roku. W czerwcu 1920 wstąpił do Armii Czerwonej, w której już w latach 1918–1919 działał ochotniczo. Od czerwca 1920 do czerwca 1921 roku, kiedy to oficjalnie stał się żołnierzem Armii Czerwonej, został naczelnikiem "Oddziału specjalnego" odkomenderowanego z "20 dywizji" 11 Armii do Baku. Różne źródła mówią, że Diekanozow był wykorzystywany przez miejscową Czekę, rozpracowując m.in. Ministerstwo Zdrowia krótko istniejącej Azerbejdżańskiej Republiki Demokratycznej.
Działalność w organach bezpieczeństwa.
W. Diekanozow w czerwcu 1921 roku oficjalnie wstąpił do organów bezpieczeństwa, tj. pierwszej policji politycznej nowego państwa Sowieckiego nazywanej Wszechrosyjską Komisją Nadzwyczajną do Walki z Kontrrewolucją i Sabotażem, od sierpnia 1918 roku "Wszechrosyjska Komisja Nadzwyczajna do Walki z Kontrrewolucją, Spekulacją i Nadużyciami Władzy", którą kierował Feliks Dzierżyński (tzw. żelazny Feliks), z pochodzenia Polak.
Swoją długoletnią służbę rozpoczął w Azerbejdżańskiej Socjalistycznej Republice Radzieckiej, w tamtejszej Czeka, jako komisarz Oddziału do Walki z Bandytyzmem ("OBB"). Jeszcze pod koniec 1921 roku został przesunięty także jako komisarz do Oddziału Ekonomicznego ("EKO") Azerbejdżańskiej Czeka. Już rok później został zastępcą naczelnika tego Oddziału (EKO), a pod koniec 1922 roku został przeniesiony jako komisarz do Oddziału Tajno-Operacyjnego ("СОЧ") Czeka. Po bardzo krótkiej służbie został przeniesiony na to samo stanowisko w Oddziale Tajno-Operacyjnym Gruzińskiej i Zakaukaskiej Czeka, gdzie służył aż do grudnia 1926 roku.
W międzyczasie nastąpiła reorganizacja aparatu represji Rosji Sowieckiej (m.in. w 1922 roku zlikwidowano Czeka i został powołany GPU przy NKWD RFSRR), lecz i ten stan nie utrzymał się długo. Po utworzeniu ZSRR W grudniu 1922 roku kierownictwo zrozumiało, że potrzebuje organu dla scentralizowania działania aparatu bezpieczeństwa państwowego działającego na całym odległym terytorium nowo powołanego państwa.
W listopadzie 1923 roku Państwowy Zarząd Polityczny (GPU) wyodrębniono ze struktur Ludowego Komisariatu Spraw Wewnętrznych RFSRR, a na jego bazie powołano Zjednoczony Państwowy Zarząd Polityczny (OGPU) i podporządkowano pod Radę Komisarzy Ludowych już ZSRR.
Od 20 grudnia 1926 do 17 kwietnia 1927 Diekanozow służył jako naczelnik Oddziału Ogólnoadministracyjnego(ОАЧ) przy Pełnomocnym Przedstawicielstwie (ПП/PP) OGPU Zjednoczonego Państwowego Zarządu Politycznego w Zakaukaskiej Federacyjnej Socjalistycznej Republice Radzieckiej, wykonywał tę samą pracę w Gruzji należącej wówczas aż do 1936 roku do ZFSRR.
Kiedy pod koniec września 1938 roku Ławrientij Beria został naczelnikiem Głównego Zarządu Bezpieczeństwa Państwowego NKWD, tym samym zastępcą Nikołaja Jeżowa ówczesnego szefa NKWD, swoją pracę rozpoczął od usunięcia ludzi Jeżowa z kluczowych stanowisk w Głównym Zarządzie Bezpieczeństwa Państwowego (a później ich fizycznej likwidacji) i zastępowaniem ich swoją kliką.
Byli to głównie Gruzini wywodzący się z Gruzińskiej Czeka/OGPU, lub funkcjonariusze organów bezpieczeństwa służący na Zakaukaziu, jak: Siergiej Goglidze, Wsiewołod Mierkułow, Ławrientij Canawa, Bogdan Kobułow, Sołomon Milsztejn i Władimir Diekanozow. Beria będąc już szefem NKWD mianował ich na kluczowe stanowiska w NKWD w centrali i w terenie, Mierkułow został jego I zastępcą i szefem Głównego Zarządu Bezpieczeństwa Państwowego, w terenie Canawa został szefem Białoruskiego NKWD, a Amajak Kobułow, brat Bogdana Kobułowa, bardzo bliskiego współpracownika Berii, p.o szefa Ukraińskiego NKWD.
Diekanozow został ściągnięty do centrali NKWD w listopadzie 1938 roku z Gruzińskiej SRR, gdzie był przedstawicielem członka Rady Komisarzy Ludowych Gruzińskiej SRR. 2 grudnia 1938 roku został szefem Oddziału 5 Głównego Zarządu Bezpieczeństwa Państwowego, (tzw. "INO" ИНОстранный отдел, Oddział Zagraniczny) zajmującym się wywiadem zagranicznym. Kierował nim do maja 1939 roku, kiedy został zastąpiony przez majora BP Pawła Michajłowicza Fitina absolwenta SZON, pierwszej oficjalnej szkoły wywiadu w ZSRR. Diekanozow w stopniu Komisarza BP 3 rangi został zastępcą szefa Głównego Zarządu Bezpieczeństwa Państwowego Mierkułowa oraz szefem Oddziału 3 (KRO) Głównego Zarządu Bezpieczeństwa Państwowego odpowiedzialnego za kontrwywiad. W 1939 został zastępcą członka, a w 1941 członkiem KC WKP(b).
W czasie gdy kierował kontrwywiadem Głównego Zarządu Bezpieczeństwa Państwowego został zastępcą Ludowego Komisarza Spraw Zagranicznych Mołotowa następnie ambasadorem ZSRR w Berlinie. Kiedy po śmierci Stalina Beria zlikwidował Ministerstwo Bezpieczeństwa Państwowego ZSRR, a jego komórki włączył do kierującego przez siebie Ministerstwa Spraw Wewnętrznych ZSRR, mianował Diekanozowa ministrem SW Gruzinskiej SRR. 
Diekanozow został aresztowany po upadku Ławrientija Berii, uznany przez Sąd Najwyższy za winnego próby odbudowy kapitalizmu i przywrócenia rządów burżuazji. Rozstrzelany w 1953.
Odznaczenia.
I 3 medale.

</doc>
<doc id="98084" url="https://pl.wikipedia.org/wiki?curid=98084" title="Alain Juppe">
Alain Juppe



</doc>
<doc id="98087" url="https://pl.wikipedia.org/wiki?curid=98087" title="Alain Juppé">
Alain Juppé

Alain Juppé (wym. []; ur. 15 sierpnia 1945 w Mont-de-Marsan) – francuski polityk, premier dwóch gabinetów, mer Bordeaux, parlamentarzysta krajowy i europejski, minister w różnych resortach, w latach 2002–2004 przewodniczący Unii na rzecz Ruchu Ludowego, sędzia Rady Konstytucyjnej.
Życiorys.
Absolwent "École normale supérieure" i "École nationale d’administration" z 1972. Po ukończeniu studiów pracował we francuskiej generalnej inspekcji finansowej.
Zaangażował się w działalność gaullistowskiego Zgromadzenia na rzecz Republiki. Należał do bliskich współpracowników Jacques’a Chiraca, w latach 1983–1995 pełnił funkcję zastępcy mera Paryża. W 1984 i 1989 uzyskiwał mandat posła do Parlamentu Europejskiego, który złożył na początku III kadencji PE. Dwa lata później po raz pierwszy został wybrany do Zgromadzenia Narodowego, później skutecznie ubiegał się o reelekcję w 1988, 1993, 1997 i 2002.
W 1986 w gabinecie Jacques’a Chiraca został młodszym ministrem (odpowiednik wiceministra) do spraw budżetu, a także rzecznikiem rządu. Obie te funkcje pełnił do 1988. W 1993 objął urząd ministra spraw zagranicznych w rządzie Édouarda Balladura.
W 1994 powołano go na przewodniczącego Zgromadzenia na rzecz Republiki. W maju 1995, po wygranych przez Jacques’a Chiraca wyborach prezydenckich, zastąpił Édouarda Balladura na urzędzie premiera. W tym samym roku został także merem Bordeaux. Kierował dwoma kolejnymi gabinetami (tworzonymi przez RPR i UDF) do czerwca 1997, ze stanowiska premiera ustąpił po przegranych przez prawicę wyborach parlamentarnych. Zrezygnował wówczas też z kierowania RPR. W 2002 został przewodniczącym nowo powołanej Unii na rzecz Ruchu Ludowego.
Na początku 2004 za nadużycia w publicznych funduszach z okresu kierowania gaullistami został w pierwszej instancji skazany na karę 18 miesięcy pozbawienia wolności z warunkowym zawieszeniem jej wykonania. Orzeczono także pozbawienie prawa do piastowania urzędów publicznych przez 10 lat. Były premier złożył apelację od tego wyroku, zrezygnował jednak z przewodniczenia UMP, urzędu burmistrza i mandatu poselskiego. Pod koniec 2004 sąd odwoławczy zmniejszył karę pozbawienia wolności do 14 miesięcy, a także obniżył okres utraty biernego prawa wyborczego do roku.
Przez rok pracował jako wykładowca w "École nationale d’administration publique" w Montrealu. W 2006 powrócił do krajowej polityki, kiedy to wygrał wybory na urząd burmistrza Bordeaux. 18 maja 2007 został ministrem stanu ds. środowiska, zrównoważonego rozwoju, energii i transportu w pierwszym gabinecie François Fillona. W czerwcu tego samego roku w drugiej turze wyborów do Zgromadzenia Narodowego minimalnie przegrał z kandydatem Partii Socjalistycznej. W związku z powyższym 18 czerwca podał się do dymisji, zgodnie z ustaloną wcześniej przez premiera zasadą, wedle której ci z ministrów, którzy będą kandydowali do parlamentu i nie zostaną wybrani, złożą rezygnację.
W 2008 skutecznie ubiegał się o urząd mera Bordeaux na kolejną kadencję, wygrywając już w pierwsze turze z wynikiem ponad 56% głosów. Reelekcję uzyskał również w 2014.
14 listopada 2010 powrócił w skład rządu, obejmując stanowisko ministra stanu, ministra obrony i spraw kombatantów w trzecim gabinecie François Fillona, 27 lutego 2011 został w tym samym gabinecie ministrem spraw zagranicznych i europejskich, urząd ten sprawował do 15 maja 2012.
W 2016 Alain Juppé wziął udział w prawyborach przed wyborami prezydenckimi w 2017, które zorganizowała centroprawica skupiona wokół partii Republikanie (będącej następczynią UMP). W pierwszej turze zajął drugie miejsce z wynikiem 29% głosów. W drugiej turze z wynikiem 33% głosów przegrał ze swoim kontrkandydatem François Fillonem.
W styczniu 2019, negując linię przyjętą przez przewodniczącego Republikanów Laurenta Wauquieza, ogłosił ostatecznie swoje wystąpienie z tej partii. W marcu 2019 zakończył pełnienie funkcji mera, w tym samym miesiącu zasiadł w Radzie Konstytucyjnej na dziewięcioletnią kadencję.
Odznaczenia.
Odznaczony m.in. Legią Honorową, Orderem Narodowym Zasługi oraz Krzyżem Wielkim Orderu Zasługi Rzeczypospolitej Polskiej.

</doc>
<doc id="98088" url="https://pl.wikipedia.org/wiki?curid=98088" title="RPR">
RPR



</doc>
<doc id="98089" url="https://pl.wikipedia.org/wiki?curid=98089" title="Zgromadzenie na rzecz Republiki">
Zgromadzenie na rzecz Republiki

Zgromadzenie na rzecz Republiki (fr. "Rassemblement pour la République", RPR) – francuska partia polityczna, działająca w latach 1976–2002, reprezentująca nurt gaullistowski. W 2002 rozwiązana w związku z utworzeniem Unii na rzecz Ruchu Ludowego.
Historia.
Lata 70. i 80..
Partia wywodzi się z gaullistowskiej Unii Demokratów na rzecz Republiki ("Union des démocrates pour la République"), rozwiązanej w 1976. Została założona 5 grudnia tego samego roku z inicjatywy Jacques’a Chiraca, wówczas byłego premiera i byłego lidera UDR z lat 1974–1975.
RPR początkowo konkurowało z centroprawicową i ukierunkowaną na integrację europejską Unią na rzecz Demokracji Francuskiej, utworzoną w 1978 z inicjatywy prezydenta Valéry’ego Giscarda d’Estaing. Stosunki między tymi ugrupowaniami poprawiły się po wygranej socjalisty François Mitterranda w wyborach prezydenckich w 1981. W okresie kierowania rządem przez lidera RPR, Jacques’a Chiraca (1986–1988), gaulliści tworzyli z centrystami koalicję rządową.
Lata 90..
W pierwszej połowie lat 90. RPR uczestniczyło w rządzie należącego do tej partii Édouarda Balladura. W 1995 partia po raz trzeci z rzędu wystawiła swojego lidera w wyborach prezydenckich (który dotąd przegrywał w 1981 i 1988). Jednocześnie część działaczy i koalicjanci z UDF opowiedzieli się za kandydaturą urzędującego premiera. Po zwycięstwie Jacques’a Chiraca, pełniącego funkcję mera Paryża, gaulliści współtworzyli nowy gabinet, na czele którego stanął Alain Juppé. Przeprowadzone dwa lata później przedterminowe wybory parlamentarne zakończyły się porażką centroprawicowego bloku.
W 1999 w partii doszło do rozłamu, kiedy to skupieni wokół Charles’a Pasqua działacze wystawili własną listę w wyborach do Parlamentu Europejskiego pod nazwą Zgromadzenie na rzecz Francji i Niezależności Europy. Grupa ta po dobrym wyniku wyborczym wystąpiła z RPR, tworząc eurosceptyczne Zgromadzenie na rzecz Francji. W tym samym roku Zgromadzenie na rzecz Republiki przystąpiło w PE do grupy Europejskiej Partii Ludowej i Europejskich Demokratów.
Wybory 2002 i rozwiązanie partii.
W wyborach prezydenckich w 2002 RPR ponownie wsparło Jacques’a Chiraca. Po pierwszej turze jego liderzy ogłosili przystąpienie do tworzenia Unii na rzecz Większości Prezydenckiej, do której akces zgłosiły też Demokracja Liberalna, grupa liderów UDF i partie afiliowane przy centrystach. Po zwycięskich wyborach parlamentarnych nadzwyczajny partyjny zjazd 21 września 2002 uchwalił rozwiązanie ugrupowania i przystąpieniu do Unii na rzecz Ruchu Ludowego.
Przed tymi zmianami część prominentnych działaczy RPR z regionu paryskiego była uwikłana w procesy związane z nielegalnym finansowanie partii. Na początku 2004 Alain Juppé za nadużycia w publicznych funduszach z okresu kierowania gaullistami został w pierwszej instancji skazany na karę 18 miesięcy pozbawienia wolności z warunkowym zawieszeniem jej wykonania, później obniżoną w postępowaniu odwoławczym.
Wyniki wyborcze.
Prezydenckie:
Parlamentarne:
Europejskie:

</doc>
<doc id="98090" url="https://pl.wikipedia.org/wiki?curid=98090" title="UDR">
UDR

UDR – akronim nazw dwóch kolejnych, gaullistowskich partii politycznych we Francji:

</doc>
<doc id="98091" url="https://pl.wikipedia.org/wiki?curid=98091" title="Storno czerwone">
Storno czerwone



</doc>
<doc id="98092" url="https://pl.wikipedia.org/wiki?curid=98092" title="Konto (rachunkowość)">
Konto (rachunkowość)



</doc>
<doc id="98095" url="https://pl.wikipedia.org/wiki?curid=98095" title="Leszczyna pospolita">
Leszczyna pospolita

Leszczyna pospolita, orzech laskowy ("Corylus avellana" L.) – gatunek krzewu należącego do rodziny brzozowatych. Występuje w stanie dzikim w całej Europie i Azji Mniejszej po Kaukaz. W Polsce pospolita zarówno na niżu jak i w górach do ok. 1300 m n.p.m.
Ekologia.
W rzadkich lasach liściastych stanowi najwyższą część podszytu, występuje również w zaroślach śródpolnych, zaroślach nadwodnych oraz na suchych stokach. W klasyfikacji zbiorowisk roślinnych gatunek charakterystyczny dla Cl. "Querco-Fagetea", Ass. "Stellario-Carpinetum". Gatunek nie ma specjalnych wymagań, poza nietolerancją gleb zbyt podmokłych. Niektóre szlachetne odmiany uprawne są bardziej wymagające, lubią gleby wapienne, głębokie i w miarę ciepłe. Dobrze rośnie na glebach żyznych, rędzinowych, zasobnych w węglan wapnia, a także w borach mieszanych i w zaroślach kserotermicznych. Unika gleb jałowych, suchych oraz podmokłych. Gatunek tolerancyjny w stosunku do światła – lubi miejsca słoneczne lub półcieniste. Może rosnąć w cieniu, jednak słabo wtedy owocuje. 
Zmienność.
W uprawie spotyka się szereg odmian i mieszańców uprawnych, zarówno ozdobnych jak i sadowniczych. Formy sadownicze otrzymano głównie z podgatunku leszczyna pontyjska ("Corylus avellana" var. "pontica" Winkl.), która w porównaniu z gatunkiem rodzimym charakteryzuje się większą siłą wzrostu i bardziej wzniesionym pokrojem, rodzi większe owoce o trójkątnej tarczce. W Średniowieczu sprowadzono ten podgatunek z Azji Mniejszej do klasztoru w Zell, skąd szereg odmian rozpowszechniło się w Europie pod nazwą Zellerówek.

</doc>
<doc id="98097" url="https://pl.wikipedia.org/wiki?curid=98097" title="Prostoskrzydłe">
Prostoskrzydłe

Prostoskrzydłe (Orthoptera) – rząd owadów uskrzydlonych w większości ciepło- i słońcolubnych (heliobiontów), rozpowszechnionych na całym świecie, głównie w strefie klimatu tropikalnego i subtropikalnego, potocznie nazywanych konikami polnymi. Charakteryzują się przeobrażeniem niezupełnym, dwiema parami niejednakowych skrzydeł i kryptycznym ubarwieniem. Należą do nich świerszcze, pasikoniki, reliktowe "weta" oraz – uznawane za jedne z najgroźniejszych szkodników upraw – szarańcze, stąd prostoskrzydłe są czasami nazywane szarańczakami. 
Liczą ponad 20 tysięcy gatunków zamieszkujących wszystkie kontynenty, poza Antarktydą. W Europie stwierdzono prawie 1000 gatunków. Z terenów Polski wykazano w literaturze 105 gatunków, z czego 82 gatunki zaliczono do polskiej ortopterofauny. W zapisie kopalnym znane są od pensylwanu (karbon).
Dział zoologii zajmujący się prostoskrzydłymi to ortopterologia.
Morfologia.
Prostoskrzydłe to owady średniej wielkości i duże, o wydłużonym ciele i charakterystycznym kształcie głowy, najczęściej ustawionej ortognatycznie względem osi ciała (prostopadle ku dołowi, płaszczyzna czoła tworzy z główną osią ciała kąt prosty), ale zdarza się opistognatyczne (hipognatyczne), a nawet prognatyczne ustawienie głowy.
Głowa jest relatywnie duża, zaopatrzona w kuliste lub półkuliste (rzadziej wydłużone i spłaszczone) oczy złożone oraz zazwyczaj trzy przyoczka. U gatunków żyjących pod ziemią lub w mrowiskach oczy są małe, a u gatunków jaskiniowych – znacznie lub całkowicie zredukowane. 
Aparat gębowy typu gryzącego, masywny, z dużą wargą górną, 5-członowym głaszczkiem szczękowym i 3-członowym głaszczkiem wargowym – występuje u larwy i owada dorosłego. Typ aparatu gębowego zwykle ortognatyczny, czasem opistognatyczny lub prognatyczny. Czułki szarańczaków mają różną długość i różną liczbę członów. Przedplecze duże, dobrze rozwinięte pleury tułowia, z wyjątkiem małych pleur przedtułowia.
Przednie skrzydła (tegmen) są węższe od tylnych, przekształcone w sztywne, skórzaste lub pergaminowate pokrywy (skrzydła pokrywowe). Tylne są szersze, błoniaste, składają się wachlarzowato, w czasie spoczynku są ukryte pod skrzydłami pokrywowymi. Przednie skrzydła mogą być zredukowane. Znane są też formy bezskrzydłe. 
U większości gatunków odnóża III pary są silnie zmodyfikowane, dobrze rozwinięte i skoczne. Dwie pierwsze pary odnóży są bieżne. U turkuciowatych pierwsza para grzebiąca, przekształcona na kształt łopat służących do kopania w ziemi. 
Wiele gatunków ma aparaty strydulacyjne służące do wydawania dźwięków oraz aparaty tympanalne pełniące funkcję narządu słuchu. U samic – z wyjątkiem turkuciowatych – obecne jest duże, wystające pokładełko rzeczywiste, u samców przysadki odwłokowe. Przewód pokarmowy z wolem i przedżołądkiem. Funkcję narządu wydalniczego pełni około 300 cewek Malpighiego.
Najmniejsze gatunki mierzą mniej niż 2 mm (tropikalne mrowiszczaki), a największe – 180 mm długości (południowoamerykańskie Proscopiidae). Rozpiętość skrzydeł u największych osobników sięga 250 mm. 
Biologia i ekologia.
Prostoskrzydłe zajmują różnorodne siedliska, głównie o charakterze stepowym, pola, łąki oraz powierzchniowe warstwy gleby. Niektóre żyją w jaskiniach.
Samce tworzą spermatofory, samice składają jaja w pakietach. Umieszczają je w glebie lub w tkankach roślin. Niektóre gatunki rozmnażają się partenogenetycznie. Rozwój z przeobrażeniem niezupełnym – nie występuje stadium poczwarki. W klimacie umiarkowanym zimują jaja.
Większość jest roślinożerna (fitofagi), ale są też gatunki żywiące się pokarmem zwierzęcym (zoofagi) lub szczątkami organicznymi (detrytusofagi). 
Klasyfikacja.
Rodziny współcześnie żyjących gatunków prostoskrzydłych grupowane są, głównie ze względu na długość czułków, w dwóch podrzędach:
Znaczenie gospodarcze.
W rolnictwie.
Niektóre prostoskrzydłe są zdolne do wytwarzania tzw. formy stadowej. Te, które w takiej formie migrują stanowią zagrożenie dla upraw na znacznych obszarach. Olbrzymie zgrupowania tych owadów mogą przemieszczać się na znaczne odległości. Do połowy XIX wieku stada migrującej szarańczy wędrownej pustoszyły uprawy w całej Europie. Dopiero objęcie kontrolą ich gniazd lęgowych zapobiegło powstawaniu ich fazy migrującej. W Afryce i w ciepłych strefach Azji stada kilku gatunków szarańczaków, a w Australii "Chortoicetes terminifera", nadal budzą poważne obawy farmerów i instytucji rządowych. W celu monitorowania rozwoju niebezpiecznych szkodników powołano m.in. Australian Plague Locust Commission w Australii, Desert Locust Control Organization for Eastern Africa i International Red Locust Control Organisation w Afryce.
Turkuć podjadek był jeszcze pod koniec XX wieku uważany za szkodnika upraw w ogrodach, inspektach, uprawach roślin okopowych i szkółkach. Obecnie nie ma większego znaczenia wobec znacznego spadku liczebności jego populacji.
W kuchni.
We współczesnej cywilizacji zachodniej, zwłaszcza europejskiej i północnoamerykańskiej zasadniczo nie spożywa się owadów, mimo że w starożytności owady były częścią europejskiej kuchni. 
Szarańczaki są natomiast rozpowszechnione jako pokarm w kuchniach azjatyckich, afrykańskich i południowoamerykańskich, gdzie stanowią ważny składnik diety – pod względem zawartości białka przypominają mięso drobiowe. W Afryce podawane są zwykle po ugotowaniu lub z rusztu, a w Azji są często grillowane.
Szarańczaki w kulturze.
Prostoskrzydłe są częstym motywem w sztukach Wschodu, zwłaszcza w poezji japońskiej i chińskiej. 
W kulturze europejskiej, w tym polskiej, pojawiają się motywy nawiązujące do świerszcza (np. Świerszczyk – czasopismo dla dzieci, "Świerszcze" jako nazwa zespołów, piosenka 
Magdy Umer "Koncert jesienny [na dwa świerszcze i wiatr w kominie]")

</doc>
<doc id="98098" url="https://pl.wikipedia.org/wiki?curid=98098" title="Bolesław II opolski">
Bolesław II opolski

Bolesław II opolski, znany także Bolko II opolski (ur. ok. 1300, zm. 21 czerwca 1356) – w latach 1313–1323 z bratem Albertem w Opolu i Strzelcach, od 1323 roku samodzielny książę opolski, od 1327 roku dziedziczny lennik czeski.
Bolko II był drugim pod względem starszeństwa synem księcia opolskiego Bolka I i nieznanego pochodzenia Agnieszki. W chwili śmierci ojca w 1313 roku był prawdopodobnie jeszcze niepełnoletni w związku z czym znalazł się pod opieką starszego brata Bolesława Pierworodnego. W pełni samodzielne rządy Bolko II objął w 1323 roku, kiedy w wyniku podziału księstwa opolsko-strzeleckiego dokonanego z młodszym bratem Albertem objął środkową część dzierżaw z Opolem, jako stolicą księstwa.
W 1326 roku ożenił się Elżbietą (zmarła 8 lutego 1348 roku) córką księcia świdnickiego Bernarda, co go chwilowo zbliżyło do polityki przyjaznej Władysławowi Łokietkowi. 5 kwietnia 1327 we Wrocławiu ulegając jednak przewadze militarnej króla Czech złożył hołd lenny Janowi Luksemburczykowi, jako ostatni z piastowskich książąt górnośląskich.
W swoich rządach w księstwie opolskim Bolko II skupił się na działalności gospodarczej lokując wiele miejscowości na prawie niemieckim i dbając o rozwój handlu, rzemiosła, stan dróg i bezpieczeństwo podróżników. Uzyskane dzięki dobrej gospodarności fundusze wykorzystał na wykup w 1351 roku od księcia legnickiego Wacława Byczyny i Kluczborka i od księcia bytomskiego Bolesława Sławięcic. Bolko II szczególnie upodobał sobie Klasztor Franciszkanów w Opolu, w którym kaplica Św. Anny stała się nekropolią Piastów Opolskich. Tam też umierając 21 czerwca 1356 roku został pochowany.
Z małżeństwa z Elżbietą świdnicką miał trzech synów (Władysława Opolczyka, Bolka III i Henryka) i cztery oddane do klasztoru córki (Kunegunda – klaryska na Węgrzech (Stara Buda), , Elżbieta – kantorka trzebnicka i Anna – klaryska wrocławska). Po śmierci swojej pierwszej żony Bolko II ożenił się prawdopodobnie powtórnie (co część literatury historycznej neguje) z nieznaną bliżej kobietą (być może na imię miała Małgorzata), z którą miał córkę Agnieszkę poślubioną później margrabiemu morawskiemu Jodokowi.

</doc>
<doc id="98100" url="https://pl.wikipedia.org/wiki?curid=98100" title="Pasikonik">
Pasikonik



</doc>
<doc id="98101" url="https://pl.wikipedia.org/wiki?curid=98101" title="Tettigonia">
Tettigonia

Tettigonia – rodzaj owadów prostoskrzydłych z rodziny pasikonikowatych (Tettigoniidae). Obejmuje owady dość duże, o masywnym ciele, barwie zielonej lub brązowawej, z długimi skocznymi tylnymi odnóżami. Przechodzą przeobrażenie niezupełne. 
W Polsce występują 3 gatunki z tego rodzaju: pasikonik zielony, pasikonik długopokładełkowy i pasikonik śpiewający.
Gatunki.
Do rodzaju "Tettigonia" zaliczane są gatunki:

</doc>
<doc id="98102" url="https://pl.wikipedia.org/wiki?curid=98102" title="Bazyli Hopko">
Bazyli Hopko

Bazyli Hopko, Vasiľ Hopko (ur. 21 kwietnia 1904 w Hrabské - zm. 23 lipca 1976 w Preszowie) – duchowny czechosłowacki, Słowak, greckokatolicki biskup pomocniczy w Preszowie.
Przyjął święcenia kapłańskie w 1929. Został administratorem parafii Pakostov, następnie pracował jako proboszcz parafii greckokatolickiej w Pradze. W 1946 papież Pius XII mianował go biskupem pomocniczym eparchii preszowskiej (z biskupią stolicą tytularną Midila). W 1950 został internowany. Po ponad roku ciężkich przesłuchań w październiku 1951 roku został skazany przez sąd w Bratysławie na 15 lat więzienia. Poważnie chory w 1964 został zwolniony. Przez ponad 13 lat znosił twardy więzienny rygor. Po zwolnieniu, reżim w dalszym ciągu nękał biskupa, który nie odstąpił od wierności Rzymowi; jednocześnie jednak władze zezwoliły na działanie kościoła greckokatolickiego i Hopko został oficjalnie potwierdzony przez papieża Pawła VI na urzędzie biskupim. Zmarł w wyniku następstw uwięzienia w lipcu 1976 w Preszowie.
14 września 2003 został beatyfikowany przez papieża Jana Pawła II w Bratysławie.

</doc>
<doc id="98103" url="https://pl.wikipedia.org/wiki?curid=98103" title="Thorsten Schmitt">
Thorsten Schmitt

Thorsten Schmitt (ur. 20 września 1975 w Villingen-Schwenningen) – niemiecki kombinator norweski, srebrny medalista mistrzostw świata.
Kariera.
W Pucharze Świata Thorsten Schmitt zadebiutował 13 stycznia 1998 roku w Ramsau, gdzie zajął 33. miejsce w sprincie. Tym samym już w swoim debiucie zdobył pierwsze pucharowe punkty (w sezonach 1993/1994-2001/2002 obowiązywała inna punktacja Pucharu Świata). W sezonie 1997/1998 punktował jeszcze sześciokrotnie, najlepszy wynik osiągając 18 stycznia 1998 roku w Chaux-Neuve. W klasyfikacji generalnej zajął ostatecznie 38. miejsce. W lutym 1998 roku brał udział w Igrzyskach Olimpijskich w Nagano, gdzie wraz z kolegami z reprezentacji zajął szóste miejsce w sztafecie. W konkursie indywidualnym nie wystąpił.
Najlepsze wyniki osiągnął w sezonie 2005/2006, który ukończył na osiemnastej pozycji. Trzykrotnie plasował się w czołowej dziesiątce, jednak na podium nie stanął, najlepiej spisując się 27 listopada 2005 roku w Ruce, gdzie był ósmy. W zawodach Pucharu Świata najlepiej zaprezentował się 20 stycznia 2002 roku w Libercu zajmując piąte miejsce. Schmitt startował także w zawodach Pucharu Świata B (obecnie Puchar Kontynentalny), w których osiągnął większe sukcesy. Czterokrotnie stawał na podium konkursów tego cyklu, przy czym 8 stycznia 1998 roku w Klingenthal odniósł swoje jedyne zwycięstwo. W klasyfikacji generalnej sezonu 1999/2000 był dziewiąty.
Swój największy sukces osiągnął jednak w 2003 roku, podczas Mistrzostw Świata w Val di Fiemme. Wspólnie z Georgiem Hettichem, Björnem Kircheisenem i Ronnym Ackermannem wywalczył srebrny medal w sztafecie. Drugie miejsce Niemcy zajmowali już po skokach, tracąc 13 sekund do prowadzących Austriaków. Nie zdołali ich jednak wyprzedzić w biegu, na mecie meldując się ze stratą 12.6 sekundy i o zaledwie 2.9 sekundy przed Finami. Podobnie jak na Igrzyskach w Nagano Schmitt nie wystąpił w Val di Fiemme w żadnym z konkursów indywidualnych. Thorsten zakończył karierę sportową w 2007 roku po tym, jak trener reprezentacji nie uwzględnił go w kadrze na Mistrzostwa Świata w Sapporo.
Jego brat Martin reprezentował Niemcy w skokach narciarskich.
Osiągnięcia.
Puchar Świata.
Miejsca na podium chronologicznie.
Schmitt nigdy nie stał na podium indywidualnych zawodów Pucharu Świata.
Letnie Grand Prix.
Miejsca na podium chronologicznie.
Schmitt nigdy nie stał na podium indywidualnych zawodów LGP.

</doc>
<doc id="98106" url="https://pl.wikipedia.org/wiki?curid=98106" title="Albert strzelecki">
Albert strzelecki

Albert strzelecki (urodzony po 1300, zmarł pomiędzy 1366 a 1375 rokiem) – w latach 1313–1323 z bratem Bolkiem II w Opolu i Strzelcach, od 1323 roku samodzielny książę strzelecki, od 1327 roku dziedziczny lennik czeski.
Albert był trzecim pod względem starszeństwa (najmłodszym) synem księcia opolskiego Bolka I i nieznanej z pochodzenia Agnieszki. Jest jednym z dwóch członków dynastii Piastów noszących to imię (drugim był Albert, uważany przez większą część literatury za syna Władysława Wygnańca). 
Miał dwóch starszych braci: Bolesława Pierworodnego, księcia niemodlińskiego, i Bolesława II, księcia opolskiego. Po śmierci ojca w 1313 roku będąc małoletnim sprawował rządy w księstwie opolsko-strzeleckim razem ze starszym bratem Bolesławem II.
W roku 1323, w wyniku podziału ojcowizny, został samodzielnym księciem strzeleckim. O jego rządach wewnętrznych, jak i polityce zagranicznej nie wiemy prawie nic. Z nieznanych powodów nie złożył w 1327 roku w Opawie wraz z innymi książętami górnośląskimi hołdu lennego królowi Czech Janowi Luksemburczykowi, choć w latach następnych księstwo strzeleckie jest traktowane jako część korony Św. Wacława w przeciwieństwie np. do księstw świdnicko-ziębickich. W 1326 roku nadał prawa miejskie stolicy swojego księstwa Strzelcom Opolskim. Zajął się też bliżej fundacją ojcowską – klasztorem cysterskim w Jemielnicy, który wsparł finansowo. Nie wiadomo kiedy dokładnie umarł.
Ostatnia wiadomość o Albercie jako żyjącym pochodzi z 1366 roku, zaś na pewno nie żył dziewięć lat później. Został pochowany w ufundowanym częściowo przez siebie klasztorze w Jemielnicy, gdzie do dzisiejszego czasu dochował się jego portret. W 1347 roku ożenił się z Agnieszką córką burgrabiego Magdeburga Burcharda I. Z małżeństwa tego dochował się tylko jednej córki Elżbiety, żony Władysława Białego. Po śmierci Alberta Strzelce Opolskie zostały odziedziczone przez bratanka księcia Bolka III. 

</doc>
<doc id="98109" url="https://pl.wikipedia.org/wiki?curid=98109" title="Kaskawel">
Kaskawel



</doc>
<doc id="98111" url="https://pl.wikipedia.org/wiki?curid=98111" title="Ōita">
Ōita

 – miasto portowe położone w Japonii, na wyspie Kiusiu, ośrodek administracyjny prefektury Ōita.
Miasto leży w północno-wschodniej części wyspy Kiusiu, nad zatoką Beppu (Morze Japońskie). W mieście znajduje się port handlowy i pasażerski; Ōita posiada także port lotniczy.
Historia.
Obszar miasta Ōita jest historycznie znany jako , stolica .
W okresie Sengoku (XV–XVI w.) potężny klan Ōtomo miał swoją siedzibę w Funai; obszar prosperował jako kluczowy port wymiany handlowej z Portugalią i chińską dynastią Ming. Sōrin Ōtomo, znany chrześcijański daimyō, był pierwszym, który zaczął szerzyć na tych terenach kulturę zachodnią. Funai było pierwszym miastem, w którym wybudowano szpital wzorowany na zachodnich i utworzono pierwszy japoński chór.
Gospodarka.
W latach 1960 i 1970 wzdłuż wybrzeża zatoki Beppu powstał okręg przemysłowy. Wśród zakładów powstałych w okręgu były firmy Nippon Steel i Shōwa Denkō.
W latach 70. XX wieku firmy Toshiba i Canon wybudowały i poszerzyły swoje zakłady w strefie śródlądowej. Do tego czasu miasto stało się głównym centrum produkcji podzespołów i urządzeń elektronicznych.
Obecnie rozwinięte jest hutnictwo żelaza i aluminium, przemysł drzewny, włókienniczy, chemiczny, petrochemiczny oraz celulozowo-papierniczy.
Centrum i dzielnice handlowe znajdują się na północ od stacji Ōita. Tereny te jednak stopniowo podupadają, ponieważ główne komercyjne obszary zostały rozproszone ze względu na budowę dużych centrów handlowych na przedmieściach.
Populacja.
Zmiany w populacji Ōita w latach 1970–2015:

</doc>
<doc id="98112" url="https://pl.wikipedia.org/wiki?curid=98112" title="Miednoje">
Miednoje

Miednoje () – wieś w Rosji, w obwodzie twerskim, w rejonie kalinińskim, około 200 km na północny zachód od Moskwy, były ośrodek wypoczynkowy NKWD.
Historia.
Miejsce pochówku ofiar zbrodni NKWD.
Od 1937 roku w pobliskich lasach pochowano ponad 12 tysięcy rozstrzelanych, z czego ok. połowę stanowią obywatele Polski. Wiosną 1940 roku w Miednoje pogrzebano zamordowanych przez radziecką policję polityczną NKWD oficerów Wojska Polskiego, funkcjonariuszy służb mundurowych – policjantów, pograniczników, funkcjonariuszy służby więziennej i straży pożarnej – a także pracowników sądownictwa i urzędników państwowych, łącznie około 6,3 tysiąca osób (część zbrodni katyńskiej). W Miednoje spoczywa 169
funkcjonariuszy, którzy służyli m.in. na terenie XII Okręgu Policji Państwowej (Pomorskiego) z siedzibą w Toruniu w okresie dwudziestolecia międzywojennego oraz łódzcy policjanci (np. z-ca komendanta PP w Łodzi – Józef Lewandowski).
Ofiary zbrodni zostały uwięzione po agresji ZSRR na Polskę w dniu 17 września 1939 roku przez NKWD i przetrzymywane pierwotnie w obozie jenieckim w Ostaszkowie. Od 5 kwietnia do 14 maja 1940 roku więźniowie byli systematycznie mordowani strzałem w tył głowy w pomieszczeniach piwnicznych wewnętrznego więzienia Obwodowego Zarządu NKWD w Kalininie (obecnie Twer) przy ul. Sowieckiej 6. Egzekucjami kierował i osobiście w nich uczestniczył główny kat NKWD, Wasilij Błochin; współdziałali z nim Michaił Kriwienko i Nikołaj Siniegubow. Funkcjonariuszom NKWD, którzy dokonywali rozstrzeliwań, wydawano alkohol i przyznawano nagrody pieniężne. Zwłoki były następnie wywożone ciężarówkami i wrzucane do masowych dołów koło miejscowości Miednoje w odległości ok. 32 km od miasta. Przez lata nie wolno było wspominać masakry pod karą śmierci.
Według zestawienia z dnia 25 maja 1940 roku komendanta obozu w Ostaszkowie, mjr. Pawła Borisowca, do Kalinina wysłano 6288 jeńców (do obozu juchnowskiego przewieziono 112 osób).
Zeznania Dmitrija Tokariewa.
W 1940 roku naczelnikiem Obwodowego Zarządu NKWD w Kalininie był Dmitrij Tokariew. W 1991 roku Tokariew, emerytowany generał sowieckich służb specjalnych (obecnie nieżyjący), złożył zeznania przed rosyjskim prokuratorem ppłk. Anatolijem Jabłokowem. Oto fragmenty: 
Prace ekshumacyjne.
Miejsce ukrycia zwłok nie było znane do wiosny 1990 roku. Kiedy 13 kwietnia 1990 roku agencja TASS opublikowała oficjalny komunikat władz ZSRR stwierdzający, że za mord katyński odpowiadają „Beria, Mierkułow i ich pomocnicy”, poszukiwania mogił jeńców obozu w Ostaszkowie rozpoczął kaliniński oddział rosyjskiego Stowarzyszenia „Memoriał” – „Twierskoj Memoriał”. Uzyskał on informacje o ukryciu zwłok Polaków w rejonie dacz NKWD w okolicach wsi Jamok i Miednoje. Publikacje prasowe na ten temat ukazały się w „Kalinińskiej Prawdzie”. W początkach lipca 1990 roku szef kalinińskiego KGB poinformował, że we wsi Miednoje odnaleziono groby jeńców obozu w Ostaszkowie, co uzyskało następnie potwierdzenie rzecznika MSZ ZSRR.
W dniach 15–30 sierpnia 1991 roku przeprowadzono czynności ekshumacyjne z udziałem specjalistów i prokuratorów polskich, lokalizując kilka grobów ze szczątkami głównie policjantów na wydzielonym do tych prac obszarze o powierzchni 120 × 80 m. Przeprowadzone w latach 1994–1995 badania sondażowo-ekshumacyjne z udziałem specjalistów Rady Ochrony Pamięci Walk i Męczeństwa doprowadziły do zlokalizowania 23 dołów śmierci ze szczątkami jeńców obozu w Ostaszkowie. Przeniesiono jedynie zwłoki z dwóch mogił przesyconych zawartością szamba postawionego bezpośrednio na mogile.
Polski Cmentarz Wojenny w Miednoje.
W latach 1999–2000 z inicjatywy Rady Ochrony Pamięci Walk i Męczeństwa w Miednoje powstał Polski Cmentarz Wojenny. Ma on łączną powierzchnię 1,7 ha i znajduje się na nim 25 zbiorowych mogił ponad 6,3 tys. jeńców obozu w Ostaszkowie.

</doc>
<doc id="98113" url="https://pl.wikipedia.org/wiki?curid=98113" title="D20">
D20



</doc>
<doc id="98116" url="https://pl.wikipedia.org/wiki?curid=98116" title="Beppu">
Beppu

 – miasto portowe położone w Japonii, w prefekturze Ōita, w północno-wschodniej części wyspy Kiusiu, nad zatoką Beppu.
W mieście swoje siedziby mają instytuty badawczo-naukowe (rolniczy i balneologiczny), zarządzające m.in. wielkim akwarium morskim i muzeum wulkanologicznym. W pobliżu znajduje się Park Narodowy Aso-Kujū.
Gorące źródła.
Beppu jest miejscowością turystyczną położoną między morzem a górami. Jest znanym uzdrowiskiem z gorącymi źródłami (onsen) mineralnymi oraz kąpieliskami morskimi. W mieście znajduje się dziewięć głównych geotermalnych plam gorąca, które są nazywane „dziewięcioma piekłami Beppu”. Siedem z nich znajduje się w dzielnicy Kannawa, a dwa w bardziej odległe dzielnicy Shibaseki. Beppu jest podzielone na osiem głównych obszarów z gorącymi źródłami zwanymi .
Rejony "Beppu Hattō".
Osiem rejonów gorących źródeł na terenie miasta: Beppu, Kankaiji, Kamegawa, Shibaseki, Kannawa, Myōban, Horita, Hamawaki.
Atrakcje.
Beppu jest częścią corocznego maratonu Beppu-Ōita. Bieg jest organizowany od 1952 roku i jest sklasyfikowany jako IAAF Silver Label wyścig drogowy. W 1990 zwycięzcą maratonu został Polak Bogusław Psujek z czasem 2.11:56.
Jezioro Shidaka znajduje się 600 m n.p.m.. Wodospad Otobaru jest lokalną atrakcją przyrodniczą, położony jest w górskim obszarze miasta Beppu, w odległości 20 minut spacerem od Wonder Rakutenchi, tradycyjnego parku rozrywki.
Takasakiyama Monkey Park położony jest 10 minut jazdy autobusem od centrum Beppu. Park jest domem dla ponad 1500 makaków japońskich.
W mieście znajduje się także park rozrywki Kijima Kōgen.
Beppu, oprócz zwykłych gorących źródeł, ma do zaoferowania łaźnie piaskowe i kąpiele stóp. Znanym ośrodkiem oferującym te usługi jest Beppu Kaihin Sunayu, położony 15 minut jazdy autobusem od stacji Beppu trasą nr 10.
Park Beppu znajduje się w centrum miasta, 15 minut spacerem od miejskiego dworca.
Festiwal sztucznych ogni organizowany pod koniec lipca, to jeden z największych pokazów sztucznych ogni w prefekturze. Pięć tysięcy fajerwerków jest wystrzeliwane z łodzi pływających po zatoce Beppu.
Populacja.
Zmiany w populacji Beppu w latach 1970–2015:

</doc>
<doc id="98120" url="https://pl.wikipedia.org/wiki?curid=98120" title="Prefektura">
Prefektura



</doc>
<doc id="98124" url="https://pl.wikipedia.org/wiki?curid=98124" title="Ed Greenwood">
Ed Greenwood

Ed Greenwood (ur. 1959 na terenie stanowiącym dziś część Toronto) bibliotekarz, pisarz, autor gier fabularnych.
Jego najbardziej znanym dziełem jest świat fantasy Zapomniane Krainy. Jest autorem i redaktorem kilkudziesięciu podręczników i powieści osadzonych w tym właśnie świecie.

</doc>
<doc id="98126" url="https://pl.wikipedia.org/wiki?curid=98126" title="Styks">
Styks

Styks (gr. Stýx, łac. Styx) – w mitologii greckiej główna spośród pięciu rzek Hadesu, przez którą musiała przeprawić się każda dusza zmarłej osoby w drodze do krainy zmarłych. Przez Styks przewoził Charon. Wypływała z Okeanosa, a jej wody wpadały do Kokytos.
Pozostałe cztery rzeki Hadesu to: Kokytos ("Oskarżony"), Acheront ("Lament"), Pyriflegeton ("Palący jak ogień"), Lete ("Zapomnienie"). .
Starożytni wyobrażali sobie Styks jako nimfę, córkę tytana Okeanosa i tytanidy Tetydy. Miała ona być matką Zelosa, Nike, Bii i Kratosa. Przyszła jako pierwsza z pomocą Zeusowi wysyłając swoje dzieci przeciw tytanom. W dowód wdzięczności Zeus pozwolił im na stałe zostać przy sobie, a Styks stała się bóstwem, na które składano najuroczystsze przysięgi.
Pochodzenie nazwy.
Styks – strumień w północnej Arkadii, który spływał po stromej skale i wpadał do rzeki Krathis. Starożytni przypisywali wodzie z tego strumienia właściwości szkodliwe dla zdrowia. Miało to spowodować nadanie rzece Podziemia tej samej nazwy.
Zatrucie Aleksandra Wielkiego wodami Styksu.
Wedle historyków starożytnych Grecji i Rzymu Aleksander Wielki miał umrzeć w wyniku zatrucia wodą ze Styksu. Takie pogłoski były rozgłaszane już od chwili jego śmierci. Podejrzewa się, że spiskować przeciwko Aleksandrowi miał Antypater i inni dowódcy obawiający się, że Aleksander dokona wśród nich kolejnej fali czystek. Wg innych trującą wodę ze Styksu kazał podać sobie sam Aleksander, by udowodnić wszystkim swoje boskie pochodzenie. W istocie bowiem w 333 roku p.n.e. wyrocznia w Egipcie wyjawiła Aleksandrowi, że jest synem samego Zeusa. Aleksander Macedoński z czasem zaczął wierzyć, że jest półbogiem, a pod koniec swego życia nabrał przekonania, że jest wręcz bogiem i wysłał list nakazujący greckim miastom uznanie jego boskości. Te uczyniły to, ale nie obyło się bez drwin pod adresem króla. 
Próba potwierdzenia trujących właściwości wód Styksu została przedstawiona przez amerykańskich naukowców (podczas XII Międzynarodowego Kongresu Toksykologii w dniach 19-23. lipca 2010 roku w Barcelonie ), którzy odkryli w skałach tej rzeki bakterię wytwarzającą silnie toksyczną substancję, kalicheamycynę, powodującą uszkodzenia DNA, z początkowymi objawami osłabienia, zmęczenia i bólu, a następnie zapaścią narządów wewnętrznych i układu nerwowego, ostatecznie prowadząc do śmierci. Objawy te są zbieżne z tymi, o których mówią źródła historyczne. Toksyczność wód Styksu była już opisywana w starożytności przez Hezjoda w VIII wieku p.n.e oraz geografa Pauzaniasza w II wieku naszej ery.
W literaturze.
W "Boskiej komedii" Dantego, zapożyczony z mitologii Styks jest rzeką w piątym kręgu Piekła, rozlewającą się w bagna, w których potępieni za gniew nieustannie walczą i toną. Otacza mury piekielnego miasta Disa, obejmującego najniższe kręgi piekielne.

</doc>
<doc id="98127" url="https://pl.wikipedia.org/wiki?curid=98127" title="Puszczykowo">
Puszczykowo

Puszczykowo – miasto w województwie wielkopolskim, w powiecie poznańskim. Położone ok. 12 km na południe od Poznania, otoczone obszarem Wielkopolskiego Parku Narodowego.
W latach 1934–1954 istniała wiejska gmina Puszczykowo.
Według danych z 31 marca 2011 miasto liczyło 9756 mieszkańców.
Położenie.
Według danych z roku 2002 Puszczykowo ma obszar 16,65 km², w tym:
Według danych z 1 stycznia 2011 r. powierzchnia miasta wynosiła 16,39 km². Miasto stanowi 0,88% powierzchni powiatu.
Sąsiednie gminy: Komorniki, Mosina.
Wieś duchowna, własność kapituły katedralnej poznańskiej, pod koniec XVI wieku leżała w powiecie poznańskim województwa poznańskiego. W latach 1975–1998 miasto administracyjnie należało do województwa poznańskiego.
Historia.
Po raz pierwszy nazwa Puszczykowo pojawia się w źródłach pisanych w formie "Posczucowo" w 1387, choć Niwka wspominana była już wcześniej – w 1302. Puszczykowo Stare i Puszczykówko do II rozbioru należały do Kapituły Poznańskiej. W 1613, po pożarze katedry poznańskiej, to z tutejszych lasów dostarczono drewno na jej odbudowę.
Początek zabudowy willowej, tak charakterystycznej dla miejscowości tworzących dzisiejsze miasto, datuje się na drugą połowę XIX wieku, kiedy to w latach 1870–1880 uregulowano bieg Warty. Tereny te wtedy nabrały charakteru eleganckiej miejscowości letniskowej i willowej. Rozwojowi sprzyjało położenie nad malowniczym odcinkiem rzeki, rozległe bory sosnowe i korzystny mikroklimat. Aby umożliwić coraz liczniej tu osiadającym się dojazd do Poznania, przy istniejącej tu od 1856 roku linii kolejowej (prowadzącej do Wrocławia) zbudowano budynki stacyjne. W okresie od początku XX wieku do 1939 roku ruch wycieczkowy był tak duży, że pociągi z poznańskiego dworca kursowały co 10 minut i aby nie kolidowało to z ruchem dalekobieżnym musiano zbudować dla nich dodatkowy tor. Wielką popularnością wśród poznaniaków cieszyły się wycieczki parostatkiem do Puszczykowa. Z przystani przy moście Św. Rocha pływał w latach 50. XX wieku parostatek „Janek Krasicki”, a w latach późniejszych motorowa „Dziwożona”. Mimo polityki germanizacyjnej, do 1918 część ośrodków wypoczynkowych miało zdecydowanie polski charakter (np. Letnisko Silva przy ul. Poznańskiej).
Podczas II wojny światowej miasto zostało wyzwolone spod okupacji niemieckiej 25 stycznia 1945 r. przez jednostki I Frontu Białoruskiego. Na przełomie stycznia i lutego w mieście urządzono siedziby sztabu związków operacyjnych wojsk radzieckich i szpitale wojskowe.
Naczelnikiem miasta Puszczykowa, w latach 1968–1984 był Władysław Krzyżański. W tych latach powstało wiele obiektów użyteczności publicznej.
W latach 70. XX w. na nadwarciańskich polach Niwki, na niezalesionym 15 ha terenie zlokalizowano szpital dla kolejowej służby zdrowia (obecnie szpital należy do Powiatu Poznańskiego i działa pod nazwą "Szpital w Puszczykowie im. prof. S.T. Dąbrowskiego S.A."). Wybudowano dwa 11-kondygnacyjne bloki z 40 m kominem i budynkami gospodarczymi.
Od 1998 roku przez Puszczykowo przebiega trasa turystyczna o nazwie Trasa Kórnicka.
Demografia.
Dane z 31 grudnia 2009:
Transport.
Drogi.
Przez Puszczykowo w osi północ-południe przebiega droga wojewódzka 430, oraz w osi wschód-zachód droga wojewódzka 431.
Kolej.
Przez miasto przebiega linia kolejowa 271 z Poznania do Wrocławia, na którym usytuowane są dwa przystanki osobowe: Puszczykowo i Puszczykówko oraz ma swój początek ok. 5 kilometrowa nieczynna, częściowo rozebrana linia kolejowa 361 do Osowej Góry.
Transport Publiczny.
Przez Puszczykowo przebiega linia autobusowa 651 organizowana przez ZTM Poznań, a przewoźnikiem jest Translub. Do 31 października 2017 roku EKO-Rondo Puszczykowo organizowało swoje własne linie, jednak firma zbankrutowała.
Inne.
W mieście znajduje się sanitarne lądowisko przy. ul. Kraszewskiego, które w 2011 zostało zmodernizowane.
Atrakcje turystyczne.
Puszczykowo jest także punktem startowym Drogi Wierności – jednego z przyrodniczych szlaków pielgrzymkowych, utworzonych z okazji 200-lecia kościoła pw. św. Marcelina w Rogalinie.
Oświata.
W Puszczykowie znajdują się 2 szkoły podstawowe, 3 gimnazja oraz liceum ogólnokształcące:
Media.
Strony internetowe:
Prasa:
Wychodząca:
Niewychodząca:
Sport.
W Puszczykowie znajduje się wiele kompleksów sportowych oraz Klub Jeździecki „Niwka” im. Krzysztofa Kulikowskiego. W mieście znajduje się również Centrum Tenisowe Angie, w którym trenuje niemiecka tenisistka polskiego pochodzenia Angelique Kerber.
Przy Liceum Ogólnokształcącym im. Mikołaja Kopernika działa MKS „Juvenia” Puszczykowo, w którym szkolą się młodzi lekkoatleci. Działa także dobrze rozwinięty klub siatkarski MKS Puszczykowo oraz klub piłkarski KP „Las” Puszczykowo.
Współpraca międzynarodowa.
Miasta i gminy partnerskie: Châteaugiron (w Bretanii, we Francji) – deklaracja współpracy 18 lipca 1997 r. w Puszczykowie, w lipcu 1998 r. w Châteaugiron odnowienie deklaracji

</doc>
<doc id="98130" url="https://pl.wikipedia.org/wiki?curid=98130" title="Małamir">
Małamir

Małamir (bułg.: Маламир, zm. 836) – chan bułgarski w latach 831-836, najmłodszy syn Omurtaga. 
Życie.
Małamir został następcą ojca po jego śmierci, z pominięciem starszych braci: Nrawoty, odsuniętego od sukcesji, ze względu na jego prochrześcijańskie skłonności i Presjana. Małamir był pierwszym chanem bułgarskim o słowiańskim imieniu, co może świadczyć o postępach slawizacji społeczeństwa na szczytach władzy w 150 lat po podboju terytoriów Słowian przez Bułgarów. Ze względu na małoletniość Małamira władzę w jego imieniu faktycznie sprawował kauchan Isbuł.
W okresie jego panowania głęboki kryzys wewnętrzny wywołany gwałtowną reakcją zaniepokojonych rozwijającym się chrześcijaństwem kapłanów pogańskich, wszedł w swą najostrzejszą fazę. Nową religię szerzyli głównie jeńcy greccy, znajdując szczególnie przychylne przyjęcie u ludności autochtonicznej, często potomków dawnych chrześcijan bizantyńskich. Nie tylko jednak skoro grecki jeniec nawrócił na chrześcijaństwo również brata Małamira Nrawotę-Zwoina. Ponieważ w tym czasie nastąpiło daleko idące wymieszanie słowiańskiego chłopstwa i warstw wyższych z ludnością miejscową, nowa wiara znajdowała równie łatwy przystęp do ludności słowiańskiej. Wobec słabnięcia elementu bułgarskiego i jego postępującej slawizacji zwiastowało to rychłe przesilenie i zmiany. Na razie jednak zaznaczyło się zaostrzeniem prześladowań. Ich ofiarą padł brat Małamira Nrawota.
Isbuł kontynuował politykę Omurtaga w zakresie budownictwa. Z zachowanej inskrypcji wynika, że wzniósł akwedukt doprowadzający wodę do Pliski. W 836 roku Bizantyńczycy naruszyli 30-letni traktat pokojowy zawarty przez Omurtaga i wtargnęli w granice Bułgarii. Zostali wyparci przez wojska dowodzone przez chana Małamira i kauchana Isbuła. Działania wojenne zostały przeniesione na tereny Cesarstwa do Tracji północnej i wschodniej. Po śmierci Małamira chanem formalnie został jego brat Presjan, niewykluczone jednak, że ze względu na wiek nowego władcy, faktyczna władza pozostała nadal w ręku kauchana Isbuła.
Rodzina.
Związki rodzinne Małamira

</doc>
<doc id="98133" url="https://pl.wikipedia.org/wiki?curid=98133" title="Union pour la Majorité Présidentielle">
Union pour la Majorité Présidentielle



</doc>
<doc id="98134" url="https://pl.wikipedia.org/wiki?curid=98134" title="Oita">
Oita



</doc>
<doc id="98136" url="https://pl.wikipedia.org/wiki?curid=98136" title="Unia na rzecz Ruchu Ludowego">
Unia na rzecz Ruchu Ludowego

Unia na rzecz Ruchu Ludowego ("Union pour un mouvement populaire", UMP) – francuska partia polityczna, działająca w latach 2002–2015. Zakończyła działalność w związku z przekształceniem jej w partię Republikanie, która stała się legalną sukcesorką UMP.
UMP stanowiła najliczniejsze francuskie ugrupowanie, reprezentuje różne nurty polityczne mieszczące się w ramach szeroko rozumianej centroprawicy. Stała się formacją, która jako jednolite ugrupowanie połączyła konkurujące ze sobą przez lata siły „gaullistów” i „giscardystów”. Unia opowiadała się za integracją europejską, jak również gospodarką wolnorynkową, obniżaniem podatków i ograniczaniem przywilejów socjalnych. Opowiada się również za działaniami ograniczającymi nielegalną imigrację.
Od czasu swojego powstania do 2012 partia ta pełniła funkcję partyjnego zaplecza dla urzędujących prezydentów: Jacques’a Chiraca w trakcie jego drugiej kadencji i Nicolasa Sarkozy’ego. Stanowiła też podstawową formację tworzącą w tym samym okresie kolejne rządy, kierowane przez Jean-Pierre’a Raffarina, Dominique’a de Villepin i François Fillona.
UMP wygrywała kolejne wybory parlamentarne w 2002 (jako Unia na rzecz Większości Prezydenckiej) i w 2007, uzyskując w izbie niższej absolutną większość. Posiada najliczniejszą frakcję w Zgromadzeniu Narodowym, a do 2011 miała też taką w Senacie. Po porażce wyborczej jej kandydata w wyborach prezydenckich w 2012 znalazła się w opozycji, przegrywając w tym samym roku również wybory parlamentarne. W Parlamencie Europejskim działała w ramach grupy Europejskiej Partii Ludowej.
Historia.
Koncepcje utworzenia nowej partii.
Pierwsze pomysły na utworzenie formacji skupiającej podstawowe siły centroprawicowe, tj. gaullistowskie Zgromadzenie na rzecz Republiki (RPR), Demokrację Liberalną (DL) i Unię na rzecz Demokracji Francuskiej (UDF), pojawiły się po wyborach do Parlamentu Europejskiego w 1999. W głosowaniu tym największe poparcie uzyskały Partia Socjalistyczna i eurosceptyczne Zgromadzenie na rzecz Francji oraz Niezależności Europy. Koalicja RPR-DL zajęła trzecie miejsce, natomiast centryści z UDF dopiero piąte.
We wrześniu tego samego roku powstał Klub „Dialog i Inicjatywa” ("Dialogue et Initiative"), powołany przez Michela Barniera i Dominique’a Perbena (obaj z RPR), Jacques’a Barrota (UDF) i Jean-Pierre’a Raffarina (DL). W listopadzie 2000 konserwatywny dziennik „Le Figaro” opublikował list podpisany przez ponad 350 francuskich parlamentarzystów obu izb, zainicjowany przez Dominique’a Baudisa i nawołujący do współpracy. Dalsze inicjatywy ogłaszano w 2001, m.in. były premier Édouard Balladur publicznie przedstawił koncepcję utworzenia wspólnej Unii na rzecz Reform ("l'Union pour la réforme").
13 stycznia 2001, także w „Le Figaro”, ukazał się sygnowany przez 160 deputowanych i senatorów z wszystkich trzech partii apel zatytułowany "France alternance: pour un nouveau contrat politique". Inicjatorami tego manifestu, który stał się podstawową deklaracją ideową późniejszej UMP, byli Alain Juppé i prezydencki doradca Jérôme Monod.
Współpracę między poszczególnymi partiami utrudniała jednak niemożność wyłonienia wspólnego kandydata w wyborach prezydenckich. Zamiar ubiegania się o reelekcję w 2002 ogłosił Jacques Chirac, otrzymując poparcie Zgromadzenia na rzecz Republiki. Swoje kandydatury zgłosili jednak również przywódcy Demokracji Liberalnej (Alain Madelin) i Unii na rzecz Demokracji Francuskiej (François Bayrou), a ponadto Christine Boutin z FRS, wcześniej związana z UDF.
Unia na rzecz Większości Prezydenckiej.
Pomimo wystartowania przywódców DL i UDF w wyborach prezydenckich, przewodniczący klubów parlamentarnych tych ugrupowań w Zgromadzeniu Narodowym XI kadencji, Jean-François Mattei i Philippe Douste-Blazy, ogłosili publiczny apel nawołujący do poparcia Jacques’a Chiraca już w pierwszej turze. Podpisało się pod nim m.in. 33 spośród 43 posłów liberałów i około 1/3 spośród 67 posłów centrystów.
Ubiegający się o reelekcję prezydent wygrał pierwszą turę wyborów, uzyskując 21 kwietnia 2002 niespełna 20% głosów. Żaden z pozostałych centroprawicowych kandydatów nie przekroczył 7% głosów. Drugie miejsce w głosowaniu zajął lider Frontu Narodowego, Jean-Marie Le Pen, wyprzedzając urzędującego premiera, socjalistę Lionela Jospina.
23 kwietnia Philippe Douste-Blazy ogłosił powołanie Unii na rzecz Większości Prezydenckiej ("Union pour la Majorité Présidentielle"). Przystąpiły do niej Zgromadzenie na rzecz Republiki, Demokracja Liberalna i część działaczy Unii na rzecz Demokracji Francuskiej, a także Forum Socjalnych Republikanów. UDF opuściły ponadto stowarzyszone z nią ugrupowania – Partia Radykalna François Loosa, Partia Ludowa na rzecz Demokracji Francuskiej Hervégo de Charette oraz tzw. niebiescy ekolodzy ("Écologie bleue") Nathalie Kosciusko-Morizet. Formacje te także przyłączyły się do UMP.
Jacques Chirac ostatecznie wygrał drugą turę wyborów prezydenckich, przeprowadzoną 5 maja 2002, otrzymując ponad 82% głosów. Dzień po uzyskanej reelekcji powołał nowy rząd, na czele którego stanął Jean-Pierre Raffarin. 11 maja UMP ogłosiła swoje listy wyborcze do parlamentu; na 577 okręgów wystawiła ponad 520 kandydatów pod własnym szyldem, a w kilkudziesięciu okręgach udzieliła poparcia kandydatom startującym z innych komitetów (głównie UDF). Wkrótce powołano też prowizoryczne władze, w tym trzyosobowy komitet organizacyjny, w skład którego weszli Philippe Douste-Blazy, Jean-Claude Gaudin i Serge Lepeltier.
Wybory parlamentarne, które odbyły się 9 i 16 czerwca 2002, przyniosły unii zdecydowane zwycięstwo. Do Zgromadzenia Narodowego XII kadencji dostało się ponad 350 kandydatów z ramienia UMP, blisko 30 z listy UDF, a także kilkunastu innych kandydatów z sojuszniczych komitetów wyborczych. Nowo utworzona grupa parlamentarna na początku kadencji liczyła 365 posłów – w tym ponad 200 należących do RPR, ponad 70 związanych z UDF i ponad 60 działaczy DL. Część Unii na rzecz Demokracji Francuskiej przeciwna dalszemu zjednoczeniu i skupiona wokół swojego lidera François Bayrou powołała odrębny, 30-osobowy, klub deputowanych. Po wyborczym sukcesie swojego zaplecza Jacques Chirac zatwierdził drugi gabinet Jean-Pierre’a Raffarina w tożsamym składzie, zdominowany przez działaczy UMP.
Powołanie Unii na rzecz Ruchu Ludowego.
Wkrótce po drugiej turze głosowania do parlamentu przystąpiono do dalszych działań mających na celu doprowadzenie do powstania jednolitej partii. 18 czerwca 2002 powołano tymczasowy zarząd w składzie: Alain Juppé (przewodniczący, RPR), Jean-Claude Gaudin (wiceprzewodniczący, DL), Philippe Douste-Blazy (sekretarz generalny, UDF).
21 września 2002 nadzwyczajne zjazdy Zgromadzenia na rzecz Republiki (większością 90% głosów) i Demokracji Liberalnej (większością 85% głosów) uchwaliły samorozwiązanie tych partii. Tożsamą decyzję podjęła Partia Ludowa na rzecz Demokracji Francuskiej, na bazie której powołano później małą frakcję polityczną pod nazwą Konwencja Demokratyczna ("Convention démocrate").
W październiku i listopadzie deklaracje współpracy ogłosiły także mniejsze ugrupowania. Władze "Écologie bleue" zapowiedziały przystąpienie do tworzenia „zielonej” frakcji w ramach UMP. Forum Socjalnych Republikanów, Narodowe Centrum Niezależnych i Chłopów i Partia Radykalna podjęły uchwały o stowarzyszeniu się z nową formacją przy zachowaniu odrębności organizacyjnej i przy zgodzie na podwójne członkostwo. Wsparcie dla UMP ogłosiło również Zgromadzenie na rzecz Francji.
Pierwszy kongres ugrupowania odbył się 17 listopada 2002. Powołano na nim nową partię pod nazwą Unia na rzecz Ruchu Ludowego ("Union pour un Mouvement Populaire"), w skład której weszli działacze stronnictw, które zakończyły swoją samodzielną działalność (RPR, DL, PPDF, niebieskich ekologów), dysydenci z UDF, jak również członkowie partii stowarzyszonych. Kongres ustalił partyjne barwy, a także wybrał swoje pierwsze władze. W głosowaniu na stanowisko przewodniczącego zdecydowanie wygrał poparty przez wszystkie główne frakcje Alain Juppé, otrzymując prawie 38 tys. głosów (ok. 79%) i pokonując Nicolasa Dupont-Aignana z eurosceptycznej partii Powstań Republiko (ok. 15%) oraz czterech niszowych kandydatów.
UMP pod przywództwem Alaina Juppé.
Centroprawicowy rząd, zdominowany przez UMP, podjął działania związane z zapowiedzianą bezpośrednio po swoim powołaniu decentralizacją, mającą na celu zwiększenie samodzielności (w tym finansowej) regionów. Wprowadził też szereg reform gospodarczych i społecznych, związanych m.in. ze zmianami w zakresie deficytowego systemu emerytalnego, wydłużeniem okresu składkowego, likwidacją części przywilejów branżowych i zwiększeniem kontroli nad systemem. Przeciwko tym reformom w 2003 gwałtownie protestowały liczne grupy zawodowe.
Na początku 2004 Alain Juppé, za nadużycia w publicznych funduszach z okresu kierowania gaullistami, został w pierwszej instancji skazany na karę półtora roku pozbawienia wolności z warunkowym zawieszeniem jej wykonania. Orzeczono także pozbawienie prawa do piastowania urzędów publicznych przez 10 lat. Problemy prawne lidera partii i niepopularne reformy przyczyniły się do spadku poparcia dla prezydenta, premiera, a także samej unii. W wyborach samorządowych z 21 i 28 marca 2004 ludowcy doznali porażki – koalicja lewicy skupiona wokół Partii Socjalistycznej wygrała w 20 z 22 regionów. UMP utrzymała tylko dwóch przewodniczących rad regionalnych (w Alzacji i na Korsyce), przegrał m.in. Valéry Giscard d’Estaing ubiegający się o reelekcję w Owernii.
Konsekwencją wyborczej klęski były zmiany w rządzie. Prezydent Jacques Chirac zdecydował się pozostawić na stanowisku dotychczasowego premiera, przy jednoczesnej wymianie części ministrów. Decyzję tę motywowano koniecznością kontynuowania dotychczasowych reform. W wyborach do Parlamentu Europejskiego z 13 czerwca 2004 UMP także poniosła porażkę. Zajęła drugie miejsce z wynikiem 16% i siedemnastoma na 78 mandatów, podczas gdy socjaliści uzyskali 28% i 31 miejsc w Europarlamencie.
W lipcu tego samego roku Alain Juppé złożył rezygnację z kierowania partią. Kongres mający wyłonić jego następcę odbył się 28 listopada 2004. Przewodniczącym unii został Nicolasa Sarkozy’ego, który otrzymał ponad 60 tys. głosów (85%), pokonując Nicolasa Dupont-Aignana i Christine Boutin.
UMP pod przywództwem Nicolasa Sarkozy’ego.
W 2005 Unia na rzecz Ruchu Ludowego zaangażowała się w kampanię poprzedzającą referendum dotyczące traktatu ustanawiającego Konstytucję dla Europy, którego projekt opracowano pod kierownictwem związanego z UMP byłego prezydenta Francji Valéry’ego Giscarda d’Estainga. 6 marca tego samego roku ogłoszono hasło wyborcze „Europa zasługuje na tak od nas” ("L'Europe mérite qu'on lui dise oui"). W przeprowadzonym 29 maja 2004 głosowaniu większość wyborców (ok. 55%) opowiedziała się jednak przeciw przyjęciu traktatu. W tym samym czasie Jean-Pierre Raffarin, według sondaży, stał się jednym z najmniej popularnych premierów w historii V Republiki; ostatecznie po przegranym referendum podał się do dymisji.
Nowy rząd, na czele którego stanął Dominique de Villepin, opierał się w parlamencie wyłącznie na UMP. Unia na rzecz Demokracji Francuskiej zdecydowała o opuszczeniu „większości prezydenckiej”, mimo to propozycję objęcia teki ministra edukacji przyjął jeden z jej liderów, Gilles de Robien. Do rządu powrócił, posiadający wysokie notowania w badaniach opinii publicznej Nicolas Sarkozy, uchodzący za głównego partyjnego przeciwnika nominowanego premiera. Przewodniczący unii objął kluczowe stanowisko ministra stanu oraz ministra spraw wewnętrznych.
Kampanie wyborcze w 2007.
Wśród potencjalnych kandydatów UMP na urząd prezydenta w wyborach w 2007 wymieniano Nicolasa Sarkozy’ego, a także premiera Dominique’a de Villepina, uchodzącego za faworyta urzędującej głowy państwa. Swoją kandydaturę publicznie zgłosił tylko pierwszy z nich. Kandydata unii wybrano w powszechnym głosowaniu przeprowadzonym wśród członków tej partii. Spośród ponad 338 tys. działaczy UMP w elekcji wzięło udział około 233 tys. Nicolasa Sarkozy’ego poparło ponad 229 tys. z nich, pozostali oddali puste głosy.
Lider UMP wygrał pierwszą turę wyborów z 22 kwietnia 2007, otrzymując najwięcej głosów (prawie 11,5 mln, tj. 31,18%) i wyprzedzając jedenastu pozostałych kandydatów. W drugiej turze z 6 maja Nicolas Sarkozy zmierzył się z reprezentantką socjalistów. Pokonał Ségolène Royal, uzyskując prawie 19 mln głosów, tj. 53,06%. 14 maja nowo wybrany prezydent zrezygnował z funkcji przewodniczącego UMP. Od tego czasu w partii wprowadzono kierownictwo wieloosobowe, składające się z wiceprzewodniczących i sekretarza generalnego UMP.
17 maja 2007 Nicolas Sarkozy mianował, należącego do Unii na rzecz Ruchu Ludowego, François Fillona na premiera nowego rządu. Resort obrony objął Hervé Morin, przywódca grupy parlamentarzystów UDF opowiadającej się za powrotem do „większości prezydenckiej”, która powołała partię Nowe Centrum. Ministrem spraw zagranicznych został Bernard Kouchner, dotąd związany z PS. Pozostałe resorty przypadły przedstawicielom UMP lub bezpartyjnym kandydatom rekomendowanym przez ludowców.
Przed wyborami do Zgromadzenia Narodowego, przewidzianymi na 10 i 17 czerwca tego samego roku, unia wystawiła swoich przedstawicieli w większości okręgów wyborczych. W kilkudziesięciu wsparła natomiast kandydatów innych komitetów, głównie dotychczasowych posłów z Nowego Centrum, startujących pod szyldem "Majorité présidentielle". Nowy premier zezwolił na start swoich ministrów, ustalając jednocześnie zasadę, wedle której ci, którzy nie zostaną wybrani, złożą rezygnację z zajmowanego stanowiska. W pierwszej turze skupione wokół unii zaplecze nowego prezydenta otrzymało ponad 45% głosów (w tym 39% kandydaci UMP). Przed drugą turą część sondaży prognozowała uzyskanie przez koalicjantów miażdżącej większości w nowym parlamencie (nawet 470 miejsc), co doprowadziło do powstania medialnego pojęcia „błękitnego tsunami” (od kolorów francuskiej prawicy). Ostatecznie do Zgromadzenia Narodowego XIII kadencji na 577 mandatów unia wprowadziła 313 swoich przedstawicieli, jej główni sojusznicy z NC wygrali w 22 okręgach, a niezależni kandydaci prawicy sympatyzujący z prezydentem w 9.
Lata 2007–2012.
19 czerwca 2007 François Fillon został po raz drugi mianowany przez prezydenta szefem nowego rządu, z którego musiał odejść były premier i pierwszy przywódca ludowców Alain Juppé, niespodziewanie pokonany przez socjalistę w swoim okręgu wyborczym.
W wyborach municypalnych, przeprowadzonych w 2008, unia uzyskała słabe wyniki. Jej kandydaci na merów zwyciężyli w 84 miastach powyżej 30 tys. mieszkańców, tym samym UMP straciła władzę w 25 miejscowościach tej wielkości (w tym w Strasburgu i Tuluzie).
Unia zadeklarowała udział w wyborach do Parlamentu Europejskiego w 2009. Na swoich listach umieściła także kandydatów Nowego Centrum Hervégo Morina, jak również socjaldemokratycznej Nowoczesnej Lewicy Jeana-Marie Bockela, a także ruchu "Les Progressistes" Érica Bessona. W głosowaniu z 7 czerwca 2009 koalicja prezydencka uzyskała największe poparcie na poziomie prawie 28%, co przyniosło 29 mandatów, z czego 24 przypadły ludowcom.
Do wyborów regionalnych w 2010 UMP przystąpiła pod szyldem większości prezydenckiej, utrzymała władzę jedynie w Alzacji. Konsekwencją tych wyników była przebudowa rządu. W 2011 ludowcy utracili większość w Senacie.
Przejście do opozycji i przekształcenie w Republikanów.
Na 2012 ponownie zaplanowano wybory, zarówno prezydenckie, jak i parlamentarne. W pierwszych z nich o reelekcję ubiegał się Nicolas Sarkozy. Związany z UMP prezydent w czasie pierwszej kadencji tracił na popularności, stając się jednym z najmniej popularnych prezydentów V Republiki. W pierwszej Nicolas Sarkozy zajął drugie miejsce. Otrzymał około 9,75 miliona głosów (27,18%), przechodząc do drugiej tury głosowania, w której przegrał z wynikiem ponad 48% głosów.
Zwycięstwo socjalisty François Hollande’a skutkowało dymisją tworzonego przez UMP rządu François Fillona. Unia przystąpiła do kolejnej kampanii wyborczej do Zgromadzenia Narodowego XIV kadencji. Partia wystawiła blisko 480 kandydatów, a także poparła kilkudziesięciu kandydatów z innych ugrupowań (w tym głównie radykałów, centrystów, chadeków). W wyniku wyborów parlamentarnych z 10 i 17 czerwca 2012 do niższej izby francuskiego parlamentu weszło 194 przedstawicieli UMP, zaś 35 mandatów uzyskali pozostali kandydaci centroprawicy startujący w większości z jej poparciem. Zdominowany przez unię obóz parlamentarnej prawicy otrzymał 44% głosów w drugiej turze, przegrywając z prezydencką lewicą, która zdobyła wówczas blisko 50% głosów i łącznie 331 mandatów. Poselskiej reelekcji nie uzyskali m.in. wiceprzewodnicząca partii Michèle Alliot-Marie i zastępca sekretarza generalnego Hervé Novelli.
W tym samym roku odbyły się wybory przewodniczącego Unii na rzecz Ruchu Ludowego. W wewnątrzpartyjnym głosowaniu nieznacznie zwyciężył Jean-François Copé, który dostał poparcie 50,3% głosujących, pokonując byłego premiera François Fillona. Wybory te, w których wzięło udział ponad 170 tys. członków partii, doprowadziły do kryzysu w partii, kwestionowano prawidłowość liczenia głosów i wysuwano oskarżenia o defraudację. Konsekwencją był rozłam w klubie parlamentarnym UMP, którego znaczna część działaczy skupiona wokół François Fillona powołała odrębną frakcję.
W grudniu 2012 kandydaci partii wygrali we wszystkich trzech okręgach powtórzone wybory poselskie w związku z ich unieważnieniem przez Radę Konstytucyjną. Miesiąc później doszło do porozumienia między frakcjami nowego przewodniczącego i byłego premiera – stronnicy tego drugiego otrzymali kierownicze stanowiska we władzach partii, a obie frakcje deputowanych ponownie zintegrowano pod szyldem UMP.
W wyborach europejskich w 2014 UMP z wynikiem 20,8% głosów pokonała socjalistów, przegrała jednak ze skrajnie prawicowym Frontem Narodowym. Wynik wyborczy i kolejne doniesienia mediów dotyczące nieprawidłowości przy finansowaniu kampanii prezydenckiej w 2012 doprowadziły do dymisji Jeana-François Copé z funkcji przewodniczącego partii z dniem 15 czerwca 2014. Kolegialne kierownictwo partii objęli byli premierzy François Fillon, Alain Juppé i Jean-Pierre Raffarin, a nowym sekretarzem generalnym został Luc Chatel.
W listopadzie 2014 przeprowadzono nowe wybory przewodniczącego ugrupowania, w których mogli wziąć udział wszyscy zarejestrowani członkowie partii. W głosowaniu zwyciężył były prezydent Nicolas Sarkozy, otrzymując 64,5% głosów. Jego kontrkandydaci, byli ministrowie Bruno Le Maire i Hervé Mariton, dostali odpowiednio 29,2% i 6,3% głosów.
Były prezydent zadeklarował dążenie do przekształcenia partii w nowe ugrupowanie, proponując powołanie na bazie UMP partii Republikanie. Zaakceptowało to ponad 83% biorących udział w głosowaniu członków ugrupowania. 30 maja 2015 odbył się kongres Republikanów, co faktycznie zakończyło okres funkcjonowania UMP.
Program.
Deklarację polityczną i społeczną Unii na rzecz Ruchu Ludowego stanowiła jej tzw. karta wartości ("Charte des valeurs"), w której wymieniono podstawowe idee promowane przez to ugrupowanie (wolność, odpowiedzialność, solidarność, naród i Europa).
Główne założenia programowe partii zostały ogłoszone przez Nicolasa Sarkozy’ego w trakcie jego kampanii wyborczej w 2007. Wśród postulatów gospodarczych znalazły się hasła dotyczące zmian w organizacji rynku pracy, w tym zwłaszcza propozycje wprowadzenia rozwiązań zachęcających do dłuższej pracy, ponad normatywne 35 godzin w tygodniu (m.in. poprzez obniżkę podatków). Zapowiedziano zmiany w prawie karnym, polegające na ustaleniu minimalnych kar pozbawienia wolności dla recydywistów. UMP konsekwentnie opowiada się też za ograniczaniem nielegalnej imigracji. Jednocześnie Nicolas Sarkozy przedstawił koncepcję przyznania mieszkańcom nieposiadającym obywatelstwa praw wyborczych.
Unia na rzecz Ruchu Ludowego należała do partii wspierających dalszą integrację w ramach Unii Europejskiej (popierała tzw. Konstytucję dla Europy). Po jego odrzuceniu zaaprobowała traktat lizboński – w lutym 2008 w niższej izbie parlamentu za jego ratyfikacją zagłosowało 206 spośród biorących udział w głosowaniu posłów unii.
W trakcie swojej kampanii prezydenckiej w 2007 lider UMP, Nicolas Sarkozy, opowiedział się za wzmocnieniem roli Francji w Europie, zadeklarował ponadto dążenie do poprawy relacji dwustronnych ze Stanami Zjednoczonymi i poparcie dla uchwalenia nowego traktatu instytucjonalnego UE. Ludowcy konsekwentnie opowiadają się przeciwko przyjęciu Turcji do Unii Europejskiej.
UMP wspierała także aktywne członkostwo Francji w Pakcie Północnoatlantyckim. W 2009 jej deputowani do Zgromadzenia Narodowego (z nielicznymi wyjątkami) poparli powrót tego kraju do pełnego udziału w strukturach wojskowych NATO.
Symbolika.
Unia na rzecz Ruchu Ludowego posługiwała się kolorami niebieskim i czerwonym. Partyjna flaga została podzielona na dwie pionowe części w tych barwach. Na środku zamieszczono biały symbol drzewa, zaś pod nim partyjny akronim UMP.
Struktura i działacze.
Organizacja.
Zgodnie z partyjnym statutem, w skład organów UMP wchodziły kongres, rada krajowa, komitet wykonawczy skupiający sekretarzy krajowych, biuro polityczne, przewodniczący i jego zastępcy, a także sekretarz generalny. Komitet wykonawczy zajmował się opracowywaniem politycznych inicjatyw unii, a także koordynowaniem współpracy z jej zapleczem parlamentarnym. Biuro polityczne stanowiło podstawowy organ zarządzający, zajmujący się bieżącymi sprawami pomiędzy sesjami rady krajowej. Składało się z kilkudziesięciu osób, częściowo wybieralnych, częściowo wchodzących w skład tego ciała w związku z zajmowanymi w danym czasie stanowiskami (m.in. aktualni członkowie rządu i byli prezydenci Francji).
Od 2007 nieobsadzone pozostawało stanowisko przewodniczącego ludowców, a ścisłe kierownictwo stanowili wiceprzewodniczący i sekretarz generalny. Jean-Claude Gaudin po wyborach prezydenckich w 2007 publicznie oświadczył, że partia nie planuje poszukiwania nowego kandydata, gdyż „moralnie przewodniczącym pozostaje Nicolas Sarkozy”. Funkcję jednoosobowego przewodniczącego przywrócono w 2012.
Liderzy.
Przewodniczący:
Sekretarze generalni:
Działacze.
Według stanu na 2013 UMP liczyła około 205 tys. członków. Do Unii na rzecz Ruchu Ludowego należało trzech byłych prezydentów (Valéry Giscard d’Estaing, Jacques Chirac, Nicolas Sarkozy), Nicolas Sarkozy, byli premierzy (Édouard Balladur, Alain Juppé, Jean-Pierre Raffarin, Dominique de Villepin, François Fillon). Jej działaczami byli przewodniczący Zgromadzenia Narodowego w latach 2002–2012 (Jean-Louis Debré, Patrick Ollier, Bernard Accoyer) oraz Senatu w latach 2002–2011 (Christian Poncelet, Gérard Larcher, który powrócił na tę funkcję w 2014), a także francuscy komisarze Jacques Barrot i Michel Barnier, dwie byłe przewodniczące Parlamentu Europejskiego (Simone Veil oraz Nicole Fontaine), jak również przewodniczący grup EPP-ED i EPP w Europarlamencie Joseph Daul.
W kampaniach wyborczych UMP korzystała z poparcia ludzi kina, estrady czy sportu. M.in. w 2007 jej kandydata w wyborach prezydenckich otwarcie wspierali m.in. aktorzy Jean Reno i Christian Clavier, piosenkarz Johnny Hallyday, kolarz Richard Virenque i tenisista Fabrice Santoro.
Organizacje współpracujące.
Partie afiliowane przy UMP lub z nią współpracujące zachowywały organizacyjną autonomię, jednocześnie dopuszczając możliwość posiadania podwójnego członkostwa w tym ugrupowaniu i w samej Unii na rzecz Ruchu Ludowego. W 2002 status taki uzyskało konserwatywne Forum Socjalnych Republikanów (kierowane wówczas Christine Boutin, przemianowane na Partię Chrześcijańsko-Demokratyczną). Podobną decyzję podjęło Zgromadzenie na rzecz Francji, które od 2004 faktycznie zanikło, a jego lider, Charles Pasqua, w tym samym roku został senatorem z ramienia UMP. W latach 2002–2011 status partii stowarzyszonej posiadała socjalliberalna Partia Radykalna (lider: Jean-Louis Borloo), a w latach 2002–2008 Narodowe Centrum Niezależnych i Chłopów (lider: Annick du Roscoät). Tradycyjnymi wyborczymi sojusznikami UMP pozostawały również m.in. Nowe Centrum i Nowoczesna Lewica.
Oficjalną organizacją młodzieżową unii był powołany w 2003 ruch Młodzi Ludowcy ("Jeunes Populaires").

</doc>
<doc id="98139" url="https://pl.wikipedia.org/wiki?curid=98139" title="UMP">
UMP



</doc>
<doc id="98140" url="https://pl.wikipedia.org/wiki?curid=98140" title="Union pour la Majorite Presidentielle">
Union pour la Majorite Presidentielle



</doc>
<doc id="98141" url="https://pl.wikipedia.org/wiki?curid=98141" title="Sjenit">
Sjenit

Sjenit, syenit – obojętna skała głębinowa. Sjenit zaliczany jest do skał jawnokrystalicznych. Najczęściej barwy ciemnoszarej lub czarnej. W przeciwieństwie do granitu, nie zawiera wcale, albo zawiera bardzo mało kwarcu. Na diagramie klasyfikacyjnym QAPF sjenit zajmuje pole 7.
W Polsce potocznie jako sjenity określa się granodioryt Kośmin i monzodioryt Przedborowa, nie są one jednak sjenitami. Skały te przez kilkadziesiąt lat są znane jako sjenity, stąd powstało określenie sjenity dolnośląskie.
Nazwa pochodzi od greckiej nazwy Asuanu – Syene.
Zastosowanie.
Używany jest głównie w drogownictwie i budownictwie, a także np. do budowy nawierzchni torów żużlowych. Sjenit jako materiał budowlany cechuje się mniejszą gęstością od granitu oraz większą łatwością w obróbce. Do bardziej znanych budowli wykonanych ze skał sjenitowych należą: Stonehenge, piramidy egipskie, mury obronne Niemczy, stele w Aksum.

</doc>
<doc id="98144" url="https://pl.wikipedia.org/wiki?curid=98144" title="Prefektura (administracja)">
Prefektura (administracja)

Prefektura – jednostka administracyjna podstawowego podziału administracyjnego w Japonii, Czadzie (1960–1999), Grecji (tzw. nomos do końca 2010 roku), Rwandzie, ChRL i Republice Środkowoafrykańskiej. W starożytności była to jednostka podziału terytorialnego w cesarstwie rzymskim (zob. prefektura (starożytność)). W Kościele katolickim prefekturą apostolską nazywa się "część Ludu Bożego, która z racji szczególnych okoliczności nie została jeszcze ukonstytuowana jako diecezja". 
Również urząd prefekta i tytuł prefekta.

</doc>
<doc id="98145" url="https://pl.wikipedia.org/wiki?curid=98145" title="Wymieranie permskie">
Wymieranie permskie

Wymieranie permskie – masowe wymieranie gatunków pod koniec permu, ok. 245–252 mln lat temu, określane czasem mianem „matki wielkich wymierań”. W ciągu ostatnich milionów lat permu wymarło ok. 90–95% gatunków organizmów morskich (m.in. koralowce czteropromienne oraz trylobity), przeszło 60% rodzin gadów i płazów i 30% rzędów owadów. Wymarły w tym czasie również drzewiaste widłaki, skrzypy i paprocie.
W wyniku tego zdarzenia wymarło o wiele więcej gatunków roślin i zwierząt niż w czasie o wiele bardziej znanego wymierania kredowego.
W wyniku wymierania permskiego pojawiło się wiele nowych linii ewolucyjnych.
W wyniku zdarzenia na pograniczu permu i triasu zagładzie uległo wiele ekosystemów, zarówno morskich (rafy), jak i lądowych oraz wielka bioróżnorodność.
Samo wymieranie stało się punktem przełomowym między dwiema erami paleozoiczną i mezozoiczną.
Bardzo ważnym dowodem wymierania późnopermskiego jest luka biokrzemionkowa przedzielona czarnymi łupkami.
Czas trwania.
Głównym źródłem informacji na temat wymierania są skały osadowe i skamieliny, jednakże skały osadowe z przełomu paleozoiku i mezozoiku są trudno dostępne z powodu długotrwałej regresji mórz w okresie permu. Na podstawie dostępnych materiałów niektórzy badacze uważali, że wymieranie trwało krótko (nawet mniej niż 200 tysięcy lat), inni sugerowali dłuższy okres (5–10 mln). Nowsze badania wskazały, że główny impuls trwał krócej niż poprzednio oceniano, bo 60 ±48 tysięcy lat.
W przebadanych profilach geologicznych z przełomu permu i triasu można wyróżnić dwa lub trzy epizody wymierania: jeden w najwyższym permie, drugi – największy na samej granicy i trzeci w najniższym dolnym triasie. Również odradzanie się życia przebiegało z perturbacjami, np. amonity, które odrodziły się po katastrofie i zaczęły różnicować na wiele nowych gatunków, kilkakrotnie zostały dotknięte wymieraniem wielu nowo powstałych gatunków.
Możliwe przyczyny.
W odróżnieniu od wymierania kredowego, nie znane są do tej pory przyczyny wymierania permskiego.
Wulkanizm.
Na przełomie permu i triasu powstały trapy syberyjskie, największe fanerozoiczne pokrywy lawowe. Wulkanizm, który utworzył je, jest uznawany za główną przyczynę wymierania. Erupcje te są prawdopodobnie również odpowiedzialne za bezpośrednio poprzedzający wymieranie skok zawartości dwutlenku węgla w atmosferze i oceanie.
Szacuje się, że trapy syberyjskie powstały w wyniku co najmniej 45 wylewów lawy; mają objętość ponad 1,5 mln km³. Datowanie tych skał wykazało, że powstały na przełomie permu i triasu, w czasie nie przekraczającym ok. 1 mln lat. W wyniku wzmożonego wulkanizmu mogło wówczas dojść do drastycznych i długotrwałych, choć przejściowych zmian w składzie atmosfery, a zatem także zmian klimatycznych: ochłodzenia wskutek zanieczyszczenia powietrza wyrzuconymi popiołami wulkanicznymi i związkami siarki, kwaśnych deszczów, pożarów czy zniszczenia warstwy ozonowej.
Dryf kontynentów.
Zmiany układu kontynentów, związane z uformowaniem się superkontynentu Pangei, również mogły mieć wpływ na wymieranie, jest to jednak w odróżnieniu od innych rozważanych zjawisk proces długotrwały. Połączenie kontynentów sprawiło, że na większości lądów panował bardzo suchy i niekorzystny klimat, a ponadto zanikło wiele mórz szelfowych.
O tej hipotezie pisze w swojej książce Benton, podkreślając, że dryf kontynentów trwał wiele milionów lat i trudno go wiązać z wymieraniem.
Katastrofa kosmiczna.
W przeciwieństwie do wymierania kredowego, długo sądzono, że przyczyną zagłady permskiej nie była katastrofa kosmiczna. Jednak geofizycy analizując ziemskie pole magnetyczne odkryli pod lodami Antarktyki anomalię, mogącą być kraterem uderzeniowym o średnicy prawie 500 km. Mógł on powstać w wyniku uderzenia w Ziemię planetoidy o średnicy do 50 km. W roku 2004 u północno-zachodnich wybrzeży Australii wykryto pod powierzchnią wód oceanicznych następny możliwy krater, tzw. krater Bedout, o średnicy 195 km, którego wiek szacuje się również na ok. 251 milionów lat.
Upadek tak dużych ciał kosmicznych, o ile miał miejsce, nie pozostał bez wpływu na środowisko, łącząc się ze skutkami wulkanizmu.
Wielu badaczy poszukiwało śladów upadku meteorytu w osadach z pogranicza permu i triasu, ale nie znaleziono ani podwyższenia zawartości irydu, ani kwarcu szokowego, czy stiszowitu, ani sferul.

</doc>
<doc id="98147" url="https://pl.wikipedia.org/wiki?curid=98147" title="Prefektura (starożytność)">
Prefektura (starożytność)

Prefektura (łac. "praefectura") - w starożytnym Rzymie urząd prefekta i okres jego kadencji, a od pierwszej połowy IV w. n.e. (za Konstantyna Wielkiego) nazwa czterech głównych jednostek administracyjnych państwa rzymskiego, na których czele stali prefekci pretorianów ("praefecti praetorio").
U schyłku IV wieku, w Cesarstwie rzymskim były cztery prefektury:

</doc>
<doc id="98149" url="https://pl.wikipedia.org/wiki?curid=98149" title="Himalaje Wysokie">
Himalaje Wysokie

Himalaje Wysokie – najwyższy fragment pasma Himalajów. Rozciągają się równoleżnikowo od masywu Nanga Parbat na zachodzie po przełom Brahmaputry na wschodzie.
Średnio wysokość szczytów dochodzi do ponad 6000 m n.p.m.. Północne stoki są w większości połogie, południowe zaś strome i znacznie trudniej dostępne. Dziesięć szczytów to ośmiotysięczniki. Są to: Mount Everest, Kanczendzonga, Lhotse, Makalu, Dhaulagiri, Manaslu, Czo Oju, Nanga Parbat, Annapurna oraz Sziszapangma.
Do Himalajów Wysokich zalicza się często także pasmo Ladakh. Charakterystyczne dla Himalajów Wysokich są skaliste, ostre wierzchołki, wieczna pokrywa śnieżna, lodowce. Główny budulec stanowią krystaliczne skały prekambryjskie oraz skały magmowe, metamorficzne i osadowe – karbońskie do kredowych. Najwyższym szczytem świata, Himalajów i Himalajów Wysokich jest Mount Everest – ma on 8850 m n.p.m.

</doc>
<doc id="98150" url="https://pl.wikipedia.org/wiki?curid=98150" title="Prefekt">
Prefekt



</doc>
<doc id="98153" url="https://pl.wikipedia.org/wiki?curid=98153" title="Prefekt (administracja)">
Prefekt (administracja)

Prefekt – współcześnie w niektórych państwach urzędnik administracyjny (np. we Włoszech kierownik prowincji, we Francji – administracji departamentu lub regionu), a także naczelnik policji miejskiej.

</doc>
<doc id="98156" url="https://pl.wikipedia.org/wiki?curid=98156" title="Unia na rzecz Demokracji Francuskiej">
Unia na rzecz Demokracji Francuskiej

Unia na rzecz Demokracji Francuskiej ("Union pour la démocratie française", UDF) – francuska partia polityczna, działająca w latach 1978–2007, do 1998 funkcjonująca jako federacja ugrupowań. Nazwa pochodzi od książki-manifestu politycznego pod tytułem "Démocratie française" autorstwa Valéry’ego Giscarda d’Estainga, wydanej przez wydawnictwo Fayard w 1976.
Historia.
Lata 70. i 80..
Unia na rzecz Demokracji Francuskiej została założona w 1978 jako federacja wyborcza ugrupowań centrowych i niegaullistowskiej, chadeckiej prawicy. UDF stała się zapleczem urzędującego od 1974 prezydenta Valéry’ego Giscarda d’Estainga i rządu pod przywództwem Raymonda Barre.
Unię utworzyły Partia Republikańska ("Parti Républicain") i Centrum Demokratów Społecznych ("Centre des démocrates sociaux"). Dołączyły do nich mniejsze partie, jak Partia Radykalna ("Parti radical „valoisien”") i socjalistyczne ugrupowanie MDSF ("Mouvement démocrate socialiste de France"), w 1982 przekształcony w Partię Socjaldemokratyczną ("Parti social-démocrate"). Uzupełniała federacja "Fédération Nationale des Clubs Perspectives et Réalités". Istniała także grupa działaczy należących bezpośrednio do UDF.
Unia początkowo konkurowała z gaullistowskim Zgromadzeniem na rzecz Republiki. Stosunki między tymi ugrupowaniami poprawiły się po wygranej socjalisty François Mitterranda w wyborach prezydenckich w 1981. W okresie kierowania rządem przez lidera RPR, Jacques’a Chiraca, UDF wchodziła w skład jego zaplecza parlamentarnego.
Lata 90..
W latach 90. UDF uczestniczyła w rządach Édouarda Balladura i Alaina Juppé. W 1995 wspierała pierwszego z nich w wyborach prezydenckich. Partia stała się zwolennikiem europejskiego federalizmu, aktywnie uczestnicząc w ramach Europejskiej Partii Ludowej. Poglądy poszczególnych jej działaczy pozostawały zróżnicowane, zarówno w sferze politycznej, jak i społecznej.
W 1995 doszło do istotnych zmian w ramach federacji. Na bazie "Fédération Nationale des Clubs Perspectives et Réalités" Hervé’a de Charette powołano Partię Ludową na rzecz Demokracji Francuskiej ("Parti populaire pour la démocratie française"). Centrum Demokratów Społecznych i Partia Socjaldemokratyczna w tym samym roku połączyły się w jednolitą Siłę Demokratyczną ("Force démocrate"). W czerwcu 1997 Partia Republikańska przekształciła się w Demokrację Liberalną z Alainem Madelinem na czele. Już w maju 1998 DL zasilona grupą działaczy PPDF (m.in. Dominique Bussereau, Jean-Pierre Raffarin i inni) opuściła Unię na rzecz Demokracji Francuskiej. Zwolennicy pozostania w ramach UDF (Alain Lamassoure, Renaud Donnedieu de Vabres) utworzyli wówczas Biegun Republikanów, Niezależnych i Liberałów ("Pôle républicain indépendant et libéral"). W 1998 z UDF usunięto kilku posłów (wśród nich Charles’a Millona), którzy w regionach weszli w nieformalne porozumienia z Frontem Narodowym.
29 listopada 1998 w ramach partii doszło do fuzji pomiędzy Siłą Demokratyczną, Biegunem Republikanów, Niezależnych i Liberałów oraz frakcją „bezpośrednich członków UDF” ("Adhérents directs de l'UDF"). Grupy te formalnie przestały istnieć, a unia została ugrupowaniem jednolitym, określanym jako Nowa UDF ("Nouvelle UDF"). Wciąż współpracujące z nią Partia Ludowa na rzecz Demokracji Francuskiej i Partia Radykalna uzyskały status autonomicznych ugrupowań stowarzyszonych.
Lata 2002–2007.
W wyborach prezydenckich w 2002 UDF formalnie poparła swojego lidera François Bayrou, który w pierwszej turze uzyskał 6,84%. Wcześniej partię opuściła Christine Boutin i jej Forum Socjalnych Republikanów. Jednocześnie wielu liderów partii (m.in. Philippe Douste-Blazy, Jacques Barrot, François Loos), a także około 1/3 posłów do Zgromadzenia Narodowego od początku wspierało kandydaturę ubiegającego się o reelekcję Jacques’a Chiraca, przystępując następnie przystąpiło do tworzenia Unii na rzecz Większości Prezydenckiej. Z UDF wystąpiły także obie partie afiliowane (Partia Radykalna i PPDF) oraz współpracująca organizacja niebieskich ekologów ("Écologie bleue"), również przechodząc do nowej centroprawicowej formacji.
W wyborach parlamentarnych działacze UDF startowali częściowo pod własnym szyldem (w tym około 20 kandydatów z oficjalnym poparciem UMP), częściowo w ramach Unii na rzecz Większości Prezydenckiej. Ostatecznie w Zgromadzeniu Narodowym XII kadencji centryści utworzyli własną 30-osobową grupę poselską. Pozostali deputowani dotąd należący do Unii opuścili to ugrupowanie, wstępując do Unii na rzecz Ruchu Ludowego.
Stanowiąc zaplecze premiera Jean-Pierre’a Raffarina, UDF zaczęła wkrótce krytykować politykę jego gabinetu. Ostatecznie opuściła większość prezydencką, chociaż jeden z jej liderów, Gilles de Robien, zdecydował się pozostać w rządzie.
Odejście z partii polityków i środowisk chadeckich czy centroprawicowych skutkowało przesunięciem się partii w kierunku politycznego centrum. Po relatywnie dobrym wyniku w wyborach do Parlamentu Europejskiego w 2004 (11 mandatów) UDF przeszła z EPP-ED do nowej centrowej i liberalnej grupy w Europarlamencie pod nazwą Porozumienie Liberałów i Demokratów na rzecz Europy.
Po zajęciu w następnych wyborach prezydenckich w 2007 trzeciego miejsca (z wynikiem 18,57%) François Bayrou odmówił poparcia w drugiej turze któregokolwiek z kandydatów oraz zapowiedział powołanie na bazie UDF nowej partii centrowej pod nazwą Ruch Demokratyczny (MoDem). Decyzja ta wspierana przez partyjne zaplecze, spotkała się ze sprzeciwem znacznej części działaczy zajmujących stanowiska wybieralne z Hervé Morinem na czele (którego poparło ponad 2/3 deputowanych). Grupa ta opowiedziała się za Nicolasem Sarkozym i powrotem do koalicji rządowej, a następnie powołała proprezydencką partię Nowe Centrum, blisko współpracującą z UMP.
W wyborach parlamentarnych w tym samym roku do nowego parlamentu weszło tylko 5 kandydatów związanych z UDF (startujących głównie pod szyldem EDF-MoDem), z których dwóch przystąpiło wkrótce do frakcji Hervégo Morina.
16 kwietnia 2008 władze Unii na rzecz Demokracji Francuskiej 19 głosami za przy 6 głosach przeciw zadecydowały o rozwiązaniu UDF i przystąpieniu do Ruchu Demokratycznego.
Wyniki wyborcze.
Prezydenckie:
Parlamentarne:
Europejskie:

</doc>
<doc id="98158" url="https://pl.wikipedia.org/wiki?curid=98158" title="UDF">
UDF



</doc>
<doc id="98161" url="https://pl.wikipedia.org/wiki?curid=98161" title="Andrzej Żuławski">
Andrzej Żuławski

Andrzej Żuławski (ur. 22 listopada 1940 we Lwowie, zm. 17 lutego 2016 w Warszawie) – polski reżyser, scenarzysta i aktor filmowy, pisarz, komandor Orderu Sztuki i Literatury.
Karierę filmową zaczynał jako asystent Andrzeja Wajdy. Zadebiutował w 1971 filmem "Trzecia część nocy", jednak po realizacji zakazanego przez polską cenzurę filmu "Diabeł" (1972) oraz w momencie zatrzymania przez polskie władze produkcji "Na srebrnym globie" (1976/1988) na stałe przeniósł się do Francji. Uznanie tamtejszych krytyków zdobył między innymi filmami "Najważniejsze to kochać" (1975), "Opętanie" (1981), "Borys Godunow" (1989).
Żuławski bywa zaliczany w poczet przedstawicieli poetyki surrealizmu w kinie polskim. Niekiedy jego dzieła porównywano pod względem swej drastyczności z kinem Davida Lyncha. Twórczość Żuławskiego znana była z frenetycznego wykorzystania dynamicznej kamery, filmującej fikcyjne wydarzenia z użyciem szerokokątnego obiektywu, niekiedy zespolonej z widokiem subiektywnym bohaterów. Wielokrotnie reżyser stosował wieloplanowe kompozycje w głąb oraz częsty montaż wewnątrzkadrowy. Słynął ze swojego trudnego charakteru i autorytarnego stylu reżyserowania. Kontynuatorem stylu Andrzeja Żuławskiego jest jego syn Xawery.
Życiorys.
Młodość i wykształcenie.
Urodził się w 1940, w rodzinie inteligenckiej. Jego stryjecznym dziadkiem był Jerzy Żuławski (1874–1915), autor "Trylogii księżycowej", którą Andrzej Żuławski zekranizował w filmie "Na srebrnym globie". Andrzej miał też trzech stryjów: Jacka (1907–1976), Marka (1908–1985) i Juliusza (1910–1999). Ojcem Andrzeja był pisarz i dyplomata Mirosław Żuławski (1913–1995), matką zaś – Czesława. Młodszymi braćmi Andrzeja byli Łukasz (ur. 1947) oraz Mateusz (ur. 1948).
W momencie ataku Niemiec na Związek Radziecki w czerwcu 1941, podczas bombardowania Lwowa, odniósł poważne obrażenia ciała i stracił wzrok na jedno oko, jego siostra Marta zaś zginęła. W 1945, kiedy Mirosław Żuławski został radcą kulturalnym w ambasadzie Rzeczypospolitej Polskiej w Paryżu, Andrzej uczył się dwa lata we Francji, spotykając się z prześladowaniami ze strony rówieśników. W 1947 rodzina Żuławskich przeniosła się do Pragi, gdzie trzy lata później Andrzej obejrzał swój pierwszy film. Pasję do kina wpoiła mu babcia, która była miłośniczką filmów przedwojennych. W 1956 rodzina Żuławskich ponownie wyjechała do Paryża, gdzie Mirosław reprezentował Polskę w UNESCO. Tam też Andrzej uczęszczał do dwujęzycznego liceum francusko-polskiego, gdzie w 1957 zdał egzamin dojrzałości.
Kariera filmowa.
1958–1972: pierwsze filmy, opieka artystyczna Wajdy.
W wieku 17 lat Andrzej Żuławski został przyjęty do paryskiej uczelni filmowej IDHEC, którą ukończył w 1959. W ramach nauki w IDHEC nakręcił debiutancką etiudę filmową pod tytułem "La Sorcière" (1958), opartą na opowiadaniu Antona Czechowa "Czarownica". Pod koniec nauki zachorował na pneumopatię. Następnie studiował filozofię na Sorbonie, gdzie jednak odrzuciła go nachalnie tam promowana filozofia egzystencjalna – kąśliwie przezeń komentowana jako „Sartre’owskie plagiaty z Heideggera”. Nie zadowalało go również przeniesienie się na Uniwersytet Warszawski, gdzie z kolei była wykładana filozofia marksistowska. Dzięki rekomendacji ze strony Romana Polańskiego otrzymał asystenturę u Andrzeja Wajdy (którego pierwszymi filmami był zachwycony) przy kręceniu filmu "Samson" (1961). Żuławski pomagał również Wajdzie przy realizacji "Miłości dwudziestolatków" (1962) oraz "Popiołów" (1965). Wkrótce potem w 1967 roku nakręcił dwa krótkometrażowe filmy telewizyjne, "Pavoncello" na podstawie opowiadania Stefana Żeromskiego oraz "Pieśń triumfującej miłości" według opowiadania Iwana Turgieniewa. Oba filmy zachowały się w wersji barwnej, aczkolwiek Telewizja Polska premierowo emitowała je w czerni i bieli.
Współpraca z reżyserem "Popiołu i diamentu" układała się Żuławskiemu dobrze, i to on doradził Wajdzie przeczytanie "Ziemi obiecanej" Władysława Reymonta, która posłużyła później jako materiał do adaptacji filmowej. Konflikt pomiędzy Żuławskim a Wajdą pojawił się w momencie, gdy późniejszy autor "Diabła" napisał swemu mentorowi scenariusz do adaptacji "Jądra ciemności" Josepha Conrada; mimo wyjazdu obu realizatorów do Stanów Zjednoczonych, gdzie wstępnie ułożyli warunki współpracy z jednym z zainteresowanych projektem amerykańskich producentów, Wajda zrezygnował z przedsięwzięcia i wkrótce potem wrócił do Polski. Żuławski potraktował takie rozwiązanie umowy jako niestosowne.
Do otwartego konfliktu pomiędzy Żuławskim a Wajdą doszło w momencie pełnometrażowego debiutu tego pierwszego, zatytułowanego "Trzecia część nocy" (1971). Scenariusz do tego filmu fabularnego był oparty na losach ojca Żuławskiego: główny bohater filmu (Leszek Teleszyński), straciwszy całą rodzinę podczas okupacji hitlerowskiej, zarabia na życie jako karmiciel wszy w instytucie produkującym szczepionki przeciwko tyfusowi. Zdjęcia do filmu reżyser kręcił w imitującym Lwów Krakowie, gdzie jego praca była słabiej nadzorowana niż w Warszawie; do produkcji filmu użyto wyblakłej barwnej taśmy Orwo. Wajda miał spore uwagi do filmu, w którym Żuławski posłużył się rwaną narracją oraz nerwowymi ruchami kamery, wobec czego debiutant odpowiedział weteranowi kina: „Wiesz, wybacz, ale to jest mój film i pocałuj się”. Pomimo dystrybucji na Festiwalu Filmowym w Wenecji, "Trzecia część nocy" została zignorowana przez tamtejszą krytykę. W Polsce była potępiana, natomiast we Francji cieszyła się niebywałą popularnością.
Konflikt pomiędzy Żuławskim a Wajdą pogłębił się, gdy realizator "Trzeciej części nocy" w ramach kierowanego przez Wajdę Zespołu Filmowego „X” nakręcił w 1972 "Diabła" – swój drugi film pełnometrażowy. Główny bohater filmu, młody szlachcic (Teleszyński) idący za podszeptem diabła (Wojciech Pszoniak), morduje swych bliskich, ale też uczestników patriotycznej konspiracji. Jak opisywał "Diabły" Sebastian Jagielski: „Wszystkiego jest tu, jak się zdaje, za dużo, za bardzo, za mocno: szaleńczy rytm kamery i niepokojąca muzyka Andrzeja Korzyńskiego, gwałt i histeria, orgie i makabra, kazirodztwo i śmierć”. "Diabeł" na tyle oburzył komisję kolaudacyjną, że film otrzymał zakaz rozpowszechniania trwający do połowy lat 80. XX wieku. Zdaniem Żuławskiego powodem zatrzymania filmu miała być zawarta w nim alegoria marca 1968; tytułowym diabłem miał być Mieczysław Moczar. Reżyser "Diabła" nie wybaczył wówczas Wajdzie, że ten za słabo bronił filmu przed komisją kolaudacyjną.
1975–2015: dalsza kariera we Francji i w Polsce.
W 1975 Żuławski, po wyjeździe do Francji, nakręcił tam swój pierwszy zagraniczny film fabularny, "Najważniejsze to kochać", adaptację powieści Christophera Franka "Noc amerykańska". Przedstawiał on kulisy podziemnego przemysłu pornograficznego, w którym próbują się odnaleźć początkująca aktorka oraz operator zdjęć (Romy Schneider, Fabio Testi). "Najważniejsze to kochać" odniosło zauważalny sukces komercyjny, było też powszechnie chwalone przez krytyków i dosłużyło się miana filmu kultowego. Szczególnie ceniona była gra Schneider oraz praca kamery: „płynna, wędrująca kamera Żuławskiego, preferująca średnie i bliskie ujęcia, której towarzyszy głośna partytura Georges’a Delerue, jest tak uważna na każde uderzenie, skurcz i najmniejszą nutę agonii, że zdaje się obnażać każdy nerw bohaterów”.
Po międzynarodowym sukcesie, Żuławski podjął się adaptacji "Trylogii księżycowej" swego dziadka stryjecznego Jerzego Żuławskiego, którą opisywał jako „pesymistyczny, ponury obraz rzeczywistości i ludzkości jako takiej oraz takiej ludzkości samotniczej”. Film "Na srebrnym globie" miał wpisywać się w prąd fantastycznonaukowych filmów poświęconych cywilizacyjnemu wyścigowi kosmicznemu, podobnie jak "" (1968) Stanleya Kubricka. Superprodukcja Żuławskiego spotkała się jednak na etapie realizacji z dezaprobatą wiceministra kultury Janusza Wilhelmiego, który kazał przerwać zdjęcia i zniszczyć wszelkie dekoracje. Ekipa filmowa nie posłuchała zarządzenia, jednak produkcja została wstrzymana. Film w okaleczonej formie ukazał się dopiero w 1988, kiedy Żuławski dokręcił szereg jazd kamery po najbardziej charakterystycznych miejscach i pejzażach Polski, dodając do nich opis nienakręconych scen.
Po konflikcie z polskimi władzami w sprawie "Na srebrnym globie" Żuławski wyemigrował do Francji, gdzie nakręcił w 1981 film "Opętanie". Bohater filmu, agent służb specjalnych operujący w Berlinie, odkrywa, że jego żona (Isabelle Adjani) zdradza męża z monstrum pożerającym zabijanych przez nią mężczyzn. "Opętanie" było bardzo dobrze oceniane przez krytyków, a kreująca główną rolę żeńską Adjani została uhonorowana nagrodą na Festiwalu Filmowym w Cannes. Żuławski liczył także na Złotą Palmę, lecz statuetka została przyznana Wajdzie za film "Człowiek z żelaza" (1981), toteż reżyser "Opętania" – żywiąc wciąż urazę do Wajdy – nie zjawił się na ceremonii przyznania nagród. Kolejne dwa dzieła Żuławskiego, "Kobieta publiczna" (1984) i "Narwana miłość" (1985), stanowiły odpowiednio luźne adaptacje "Biesów" i "Idioty" Fiodora Dostojewskiego. Zdjęcia do "Kobiety publicznej" wykonał ceniony operator Sacha Vierny, podczas gdy w "Narwanej miłości" wystąpiła Sophie Marceau, późniejsza towarzyszka życiowa reżysera.
Zrealizowane w 1989 "Moje noce są piękniejsze niż wasze dni", których bohater wynajdujący nowy język programowania zostaje zarażony śmiertelnym wirusem, to adaptacja powieści Raphaëlle Billetdoux. Recenzje filmu były chłodne, przykładowo Patrick Brion z „Revue des Deux Mondes” oceniał ów film jako „irytujący [...] topornością postaci, zauważalną banalnością dialogów”. Z lepszym odbiorem spotkała się brawurowa adaptacja opery "Borys Godunow" Modesta Musorgskiego, poświęconej czasom wielkiej smuty w Rosji na początku XVII wieku. Michał Oleszczyk uznał filmowego "Borysa Godunowa" za „jedną z najbardziej oryginalnych adaptacji operowych w historii”. W 1990 Żuławski zaangażował Dolpha Lundgrena do roli francuskiego kapitana Criona w przygodowym dramacie wojennym "Tygrys" ("Le Tigre"), którego akcja rozgrywała się podczas upadku Điện Biên Phủ; jednak projekt został przerwany ze względu problemy finansowe producenta. W 1991 w ramach koprodukcji francusko-niemieckiej Żuławski nakręcił "Błękitną nutę", autorską wizję 36 ostatnich godzin z życia Fryderyka Chopina, z udziałem Janusza Olejniczaka w roli polskiego kompozytora oraz Marie-France Pisier jako George Sand.
Po transformacji ustrojowej w Polsce Żuławski w 1996 roku nakręcił "Szamankę", film oparty na scenariuszu feministki Manueli Gretkowskiej. Bohaterka filmu, Włoszka (Iwona Petry), stopniowo usidla nauczyciela uniwersyteckiego (Bogusław Linda), wdając się z nim w niebezpieczną dla niego grę erotyczną skutkującą finałem, w którym kobieta pożera surowy mózg swojego kochanka. "Szamanka" wywołała w Polsce skandal; film porównywano na niekorzyść z "Ostatnim tangiem w Paryżu" Bernarda Bertolucciego, a odgrywająca w nim główną rolę Petry wyjechała do Wielkiej Brytanii ze względu na nagonkę ze strony polskich mediów. W ogólnym rozrachunku "Szamanka" – jak twierdził nawet przychylny reżyserowi Jakub Majmurek – okazała się „filmem niezrozumiałym, całkowicie odrzuconym przez publiczność i krytykę, brutalnie wyśmianym”.
W 2000 Żuławski nakręcił "Wierność", swobodną ekranizację powieści "Księżna de Cleves" Madame de La Fayette. Był to ostatni wspólny film nakręcony z Marceau. Piętnaście lat później zamknął swoją karierę równie swobodną adaptacją "Kosmosu" Witolda Gombrowicza, w której „młodzieńcza histeryczna powaga zderza się z (maskującym rozpacz?) kabotyństwem starca”, a rzeczywistość filmowa zlewa się z różnymi cytatami kulturowymi: „począwszy od odniesień do Henriego Bergsona, Roberta Bressona, Piera Paola Pasoliniego, Maksa Ophülsa czy Ingmara Bergmana; przez francuskie komiksy czy stare francuskie piosenki, z których cytatami przerzucają się bohaterowie” (Małgorzata Sadowska). Zdaniem Michała Piepiórki jednak „z tych intelektualno-błazeńskich dysput niewiele jednak wynika poza bufonadą”. Niezrealizowany scenariusz Andrzeja Żuławskiego pod nazwą "Mowa ptaków", który opisywał żywot kilkorga outsiderów z dala od prostactwa współczesnej Polski, nakręcił w 2019 roku jego pierwszy syn Xawery.
Kariera literacka.
Od początku lat 90. uprawiał także twórczość prozatorską. Jego literackim debiutem był "Lity bór" (1991), który opierał się na kontrowersyjnym pomyśle połączenia narracji mordercy syna Bolesława Piaseckiego oraz asystenta Andrzeja Wajdy, łatwo utożsamianego z autorem. "Lity bór" był paszkwilem na środowisko artystyczne PRL-u, określane przez Żuławskiego mianem „Księstwa Warszawskiego”. Swoją karierę prozatorską kontynuował głośnymi we Francji powieściami takimi jak "W oczach tygrysa" (1992) oraz "Moliwda" (1994). Rozgłos zyskała zwłaszcza "Moliwda", wyrastająca ze scenariusza planowanego filmu o Jakubie Franku. W inne quasi-autobiograficzne powieści reżysera, "Niewierność" (2001) oraz "O niej" (2003), wplecione zostały zwierzenia ze związku z Sophie Marceau.
Największy rozgłos zdobył jego dziennik pt. "Nocnik" (2010), w którym opisał okres od listopada 2007 do listopada 2008. Książka została wycofana ze sprzedaży po decyzji sądu, na wniosek Weroniki Rosati, poczuwającej się do pierwowzoru głównej bohaterki, którą Żuławski nazywał „małą kurewką” oraz „ślicznym ścierwem”. 19 lutego 2014 ten sam Sąd Okręgowy w Warszawie wydał wyrok w tej sprawie, nakazując Andrzejowi Żuławskiemu i wydawcy książki solidarną zapłatę Weronice Rosati kwoty 100 000 złotych z tytułu naruszenia dóbr osobistych, jednakże nie wycofał książki definitywnie ze sprzedaży, ani nie nakazał usunięcia spornych fragmentów, co również zostało wskazane w żądaniach powódki. Od tego wyroku obie strony sporu złożyły apelacje i 22 maja 2015 sąd apelacyjny w Warszawie wydał wyrok prawomocny podtrzymujący wyrok I instancji z 2014. Jakość literacka "Nocnika" była nisko oceniana; Janusz Wróblewski z „Polityki” pisał: „Czym jest ta książka? Obrazoburczym samogwałtem, wytryskiem złości, pawiem rzuconym na autorytety ku uciesze gawiedzi”. Grzegorz Wysocki z „Dwutygodnika” twierdził, że „reżyser najwyraźniej doszedł do wniosku, że sukces można osiągnąć tylko dzięki połączeniu rozważań filmowych, literackich i – powiedzmy na wyrost – filozoficznych z całymi, nomen omen, ustępami pełnymi bluzgów, wyzwisk i chamskich epitetów”.
Życie prywatne.
Pierwszą żoną Andrzeja Żuławskiego była Barbara Baranowska, którą reżyser poznał w trakcie prac nad tworzonym przez Wajdę segmentem "Miłości dwudziestolatków" (była wtedy związana z Adolfem Rudnickim). Podczas prac przygotowawczych do nakręcenia "Trzeciej części nocy" poznał Małgorzatę Braunek, którą zaangażował do głównej roli żeńskiej. Rychło wybuchł pomiędzy nimi romans, przypieczętowany rozwodami z dotychczasowymi małżonkami i ślubem. Z małżeństwa Żuławskiego i Braunek zrodził się pierwszy syn tegoż, Xawery Żuławski (ur. 1971). Szybko wybuchł jednak pomiędzy nimi konflikt; wkrótce po porodzie Braunek została zmuszona przez Żuławskiego do gry w "Diable", co opisywała jako traumatyczne doświadczenie. Po zakończeniu zdjęć do "Diabła" małżonkowie się rozwiedli.
W Paryżu Żuławski ożenił się z malarką Hanną Wolską, z którego to związku urodził się jego drugi syn Ignacy (ur. 1978). W 1985 roku związał się z 17-letnią wówczas Sophie Marceau. Z tego nieformalnego związku urodził się jego trzeci syn Vincent (ur. 1995). Zdarzało mu się emocjonalnie krzywdzić francuską artystkę; podczas prac nad "Szamanką" reżyser wdał się w romans z Manuelą Gretkowską. Żuławski i Marceau rozstali się w 2001 roku, ale Marceau jako jedyna partnerka życiowa reżysera wspominała go pozytywnie: „gdyby nie Andrzej, pewnie długo jeszcze grałabym naiwne, sympatyczne nastolatki. Otworzył mnie, odblokował jako człowieka i kobietę”. Krótko (2007–2008) trwał nieformalny związek Żuławskiego z młodszą o 43 lata aktorką Weroniką Rosati, którego szczegóły reżyser później opisał w "Nocniku".
Zdaniem monografistki Żuławskiego, Aleksandry Szarłat, Żuławski był mizoginem: „na partnerki wybierał młodziutkie dziewczyny, które mógł formować. Kształcił je, uczył, lepił niby Pigmalion, a kiedy już były uformowane, związek się kończył”. Był również alkoholikiem. Ponadto w wielokrotnie udzielanych wywiadach celowo zmyślał szczegóły ze swojej biografii, wprowadzając w błąd zarówno czytelników, jak i dziennikarzy.
Śmierć.
Andrzej Żuławski zmarł w wieku 75 lat w Warszawie po długiej chorobie nowotworowej. 22 lutego 2016 został pochowany w grobie rodzinnym na cmentarzu katolickim w Górze Kalwarii przy ul. Kalwaryjskiej.
Poglądy.
Żuławski przynależał światopoglądowo do lewicy, aczkolwiek przyznawał prawicy, że jest bardziej kompetentna pod względem ekonomicznym. Przy okazji rozmowy z Piotrem Kletowskim o "Trzeciej części nocy" potępiał wojnę jako „okropność”, organizatorów powstania warszawskiego nazywał nieodpowiedzialnymi „politykierami”, samego Tadeusza Bora-Komorowskiego – „endekiem, antysemitą, kretynem”. Jako ateista potępiał polski Kościół katolicki, który oceniał jako „nihilistyczny”. Fascynowały go mimo to tematy przyczynowości istnienia świata oraz samego zła w człowieku.
Andrzej Żuławski był zwolennikiem kina niemego, z pogardą odnosił się natomiast do reżyserów związanych z francuską Nową Falą oraz Dogmą 95. O autorach tego samego nurtu mówił: „robią filmy typu "M jak miłość", typu felieton telewizyjny. […] to jest kino dla kucharek ubrane w Nową Falę”. Nieprzychylnie wyrażał się też o późnej twórczości Krzysztofa Kieślowskiego, nazywając ją „kiczem”. Spośród filozofów imponował mu Albert Camus, natomiast nie znosił on pism Martina Heideggera i Friedricha Nietzschego.
Styl filmowy.
Andrzej Żuławski bywa zaliczany w poczet przedstawicieli poetyki surrealizmu w kinie polskim, obok Wojciecha Jerzego Hasa, Jana Lenicy, Waleriana Borowczyka oraz Piotra Szulkina. Niekiedy jego dzieła porównywano pod względem swej drastyczności z kinem Davida Lyncha, Alejandra Jodorowskiego oraz Daria Argenta. Twórczość Żuławskiego zdaniem Miłosza Stelmacha jest przepełniona apokaliptycznym tonem, ale również nieustannym przeczuciem, że świat reżysera nieuchronnie zmierza ku zagładzie. Według Agnieszki Morstin-Popławskiej Żuławski ukazuje świat w postaci spiralnego labiryntu wyobrażonego jako piekło z "Boskiej komedii" Dantego Alighieri. Z apokaliptyczną wyobraźnią wiąże się zdaniem Stelmacha tragiczne zakończenie większości filmów Żuławskiego, skutkujące śmiercią któregoś z protagonistów. Żuławski wielokrotnie odwoływał się również do tradycji polskiego romantyzmu, zwłaszcza w "Diable" podważając wizerunek republikańskiej Polski „jako kolebki demokracji, wolności i heroizmu”. Punktem wyjścia dla romantycznej twórczości Żuławskiego był jego dawny mentor Andrzej Wajda, aczkolwiek twórca "Trzeciej części nocy" znacznie silniej akcentował w swoich filmach biologizm żywotu ludzkiego.
Twórczość Andrzeja Żuławskiego znana była z frenetycznego wykorzystania dynamicznej kamery, filmującej fikcyjne wydarzenia z użyciem szerokokątnego obiektywu, niekiedy zespolonej z widokiem subiektywnym bohaterów (jak w "Na srebrnym globie"). Żuławski twierdził jednak, że metoda kręcenia kamery „z ręki” użyta w jego pierwszych, apokaliptycznych filmach, jest nadużywana we współczesnych „kryminalnych felietonach” pokroju filmów Patryka Vegi. Wielokrotnie reżyser stosował „wieloplanowe kompozycje w głąb oraz częsty montaż wewnątrzkadrowy”. Słynął ze swojego trudnego charakteru i autorytarnego stylu reżyserowania. O swojej metodzie prowadzenia aktorów mówił następująco:
w mojej pracy proszę aktora, aby sięgnął w głąb siebie i zrozumiał, po co w ogóle jest aktorem. Czy chce się popisywać? Czy chce istnieć w bardzo powierzchownym świecie, czy też naprawdę, rzeczywiście jest aktorem – co jest niemalże uczuciem religijnym.
Żuławski posługiwał się na początku swojej twórczości poetyką teatru okrucieństwa (zwłaszcza znajdując się pod wpływem sztuk Jerzego Grotowskiego), a stopniowo zbliżał się do konwencji naturalistycznego teatru Grand Guignol. O ile jednak „w początkach kariery potrafił przełożyć swoje intencje artystyczne na język filmu w sposób niebudzący sprzeciwu u publiczności”, o tyle już w przypadku "Szamanki" „intencje twórcy rozminęły się z materią dzieła i reakcją publiczności”. Notka z 1991 na łamach czasopisma „Film na Świecie” podkreślała, że Żuławskiemu „zazwyczaj zarzuca się pretensjonalność, skłonność do kiczu, manieryzm, estetyzację gwałtu i perwersji, mieszanie pierwiastków eschatologicznych ze skatologicznymi”. Zarzuty dotyczyły też sposobu portretowania przez reżysera filmowych kobiet jako „zdradzieckich pasożytów”, zwłaszcza w przypadku "Opętania" oraz "Szamanki". Grażyna Stachówna mimo wspomnianych uwag podkreślała, że Żuławski zawdzięczał międzynarodowy sukces swoich filmów właśnie swym osobnym, transnarodowym stylem nieporównywalnym „z niczym, co wcześniej czy później zaistniało w polskim kinie”.
Kontynuatorem stylu Andrzeja Żuławskiego był jego syn Xawery, który zdobył rozgłos "Wojną polsko-ruską" (2009), utrzymaną w surrealistycznej tonacji adaptacją powieści Doroty Masłowskiej, poniekąd dedykowaną ojcu, który bardzo lubił pierwowzór pisarki. Xawery Żuławski złożył jeszcze raz hołd zmarłemu ojcu w "Mowie ptaków" (2019), chaotycznej impresji filmowej o rosnącej agresji i bezguściu polskiego społeczeństwa, opartej na scenariuszu samego Andrzeja Żuławskiego. Twórczość reżysera "Opętania" wywarła też wpływ na zjawisko określane mianem francuskiego ekstremizmu ("The New French Extremity"), reprezentowane między innymi przez Claire Denis, Bruno Dumonta oraz Gaspara Noé.
Ordery i odznaczenia.
W 1996 został odznaczony francuską komandorią Orderu Sztuki i Literatury. W 2001 otrzymał Krzyż Komandorski z Gwiazdą Orderu Odrodzenia Polski, a w 2002 francuski krzyż kawalerski Orderu Legii Honorowej. 24 listopada 2021 w celu upamiętnienia twórczości Żuławskiego odsłonięto gwiazdę reżysera na Alei Gwiazd w Łodzi.

</doc>
<doc id="98162" url="https://pl.wikipedia.org/wiki?curid=98162" title="Małe Himalaje">
Małe Himalaje

Małe Himalaje (ang. "Lower Himalayas", urdu: چهُوٹـَا هِمَالـَيَه, hindi: लघु हिमालय, nep. तल्लो हिमाल, dzongkha: གངས་རི ཆུང་ངུ) – fragment pasma Himalajów. Nazwą tą określa się kilka niezależnych pasm górskich położonych pomiędzy Himalajami Wysokimi a Himalajami Zewnętrznymi, oddzielonych od nich dużymi kotlinami, np. Kotliną Katmandu.
Do Małych Himalajów należą, poczynając od zachodu: Pir Pandźal, Dhauladhar, Nag Tibba i nepalski Mahabharat. Najwyższe szczyty przekraczają 5000 m n.p.m., średnia wysokość regionu wynosi 3700 – 4500 m n.p.m.. Małe Himalaje tworzą skały magmowe i skały metamorficzne, a także w dużym stopniu skały osadowe.

</doc>
<doc id="98163" url="https://pl.wikipedia.org/wiki?curid=98163" title="Siwalik">
Siwalik

Siwalik, Śiwalik (hindi: शिवालिक, ang. Sivalik, Shivalik, Shiwalik, czasami nazywane Churia lub Chure Hills albo Himalajami Zewnętrznymi) – pasmo górskie wchodzące w skład Himalajów, geologicznie różniące się od Himalajów Wysokich i Himalajów Małych, wznoszące się do wysokości nieco ponad 2000 m n.p.m., średnio 900–1000 m n.p.m.
W odróżnieniu od pozostałej części Himalajów praktycznie w całości zbudowane są ze skał osadowych, poprzecinane dolinami rzek i szlakami komunikacyjnymi. Zbudowane są z piaskowców i zlepieńców, często słabo skonsolidowanych. W trakcie orogenezy alpejskiej, kiedy w dolnym miocenie w Himalajach doszło do powstania wielkich nasunięć płaszczowinowych, na przedpolu gór powstały serie osadów molasowych o znacznej miąższości. W plejstocenie, w końcowym etapie orogenezy alpejskiej, zostały one sfałdowane i wypiętrzone na znaczne wysokości.

</doc>
<doc id="98164" url="https://pl.wikipedia.org/wiki?curid=98164" title="Seto">
Seto



</doc>
<doc id="98169" url="https://pl.wikipedia.org/wiki?curid=98169" title="Równanie różniczkowe Poissona">
Równanie różniczkowe Poissona

Równanie różniczkowe Poissona – niejednorodne równanie różniczkowe cząstkowe liniowe drugiego rzędu typu eliptycznego.
Równanie to zapisać można w postaci:
lub inaczej
Funkcję formula_5 zmiennych przestrzennych traktuje się jako znaną.
Szczególne przypadki.
Równanie można również zapisać explicite dla przestrzeni o zadanym wymiarze.
Dla przestrzeni trójwymiarowej przyjmuje ono postać równania różniczkowego cząstkowego:
a dla dwuwymiarowej:
W przypadku jednowymiarowym równanie Poissona redukuje się do równania różniczkowego zwyczajnego:
W przypadku jednorodnym, tj. jeśli formula_9 to mamy do czynienia z przypadkiem szczególnym znanym pod nazwą równania różniczkowego Laplace’a.
Równanie Poissona opisuje wiele procesów zachodzących w przyrodzie, np. rozkład pola prędkości cieczy wypływającej ze źródła, potencjał pola grawitacyjnego w obecności źródeł, potencjał pola elektrostatycznego w obecności ładunków, temperaturę wewnątrz ciała przy stałym dopływie ciepła.
Nazwa równania pochodzi od nazwiska Simeona Denisa Poissona, który sformułował je na początku XIX wieku i przeprowadził analizę jego rozwiązań.
Rozwiązania i funkcje Greena.
Równanie różniczkowe Poissona z dołączonymi do niego warunkami brzegowymi tworzy eliptyczne zagadnienie brzegowe.
Zagadnienie to posiada rozwiązania regularne, o ile warunki brzegowe mają postać ciągłą.
Dla obszaru formula_10 i funkcji ciągłych formula_5 i formula_12 rozwiązaniem równania Poissona formula_13 w obszarze formula_10 spełniającym warunek formula_15 na brzegu formula_10 jest
gdzie formula_18 jest funkcją Greena obszaru (o ile dla danego obszaru taka funkcja istnieje).
Funkcją Greena półprzestrzeni formula_19 jest
gdzie formula_21 a formula_22 jest rozwiązaniem podstawowym laplasjanu.
Funkcją Greena (hiper)kuli jest
gdzie formula_24 a formula_22 jest rozwiązaniem podstawowym laplasjanu.

</doc>
<doc id="98170" url="https://pl.wikipedia.org/wiki?curid=98170" title="Paweł Włodkowic">
Paweł Włodkowic

Paweł Włodkowic z Brudzenia herbu Dołęga, też: "Paweł z Brudzenia", (ur. pomiędzy 1370 a 1373 w Brudzeniu Dużym, zm. pod koniec 1435 r. w Krakowie) – polski kapłan katolicki, uczony, prawnik, pisarz religijny i prawno-polityczny, rektor Uniwersytetu Jagiellońskiego, obrońca interesów Polski w sporach z Krzyżakami, prekursor tolerancji religijnej.
Życiorys.
Urodził się pomiędzy rokiem 1370 a 1373, jako syn Włodzimierza z rodu Dołęgów, w Brudzeniu, należącym do Stanisława Myśliborskiego. Ród Pawła Włodkowica miał posiadłości ziemskie w ziemi dobrzyńskiej i był spokrewniony z rodem Lasotów/Lasockich z Mazowsza (do którego należeli m.in. Mikołaj Lasota, skarbnik i cześnik Konrada Mazowieckiego, dyplomata Mikołaj Lasocki i Jan z Lasotek, skarbnik dobrzyński). Przypuszcza się, że wybór kariery duchownego, spowodowany był niezamożnością rodziny, lub możliwą wczesną śmiercią ojca.
Był absolwentem szkoły przy kolegiacie św. Michała w Płocku i tam też zapewne przyjął święcenia kapłańskie. Wraz z Andrzejem Łaskarzem studiował na uniwersytecie w Pradze, gdzie w 1389 uzyskał tytuł bakałarza, w 1393 tytuł mistrza sztuk wyzwolonych, a w 1396 bakałarza prawa kanonicznego. Po studiach uzyskał święcenia i został scholastykiem poznańskim, a w 1400 kanonikiem płockim.
Studia prawnicze kontynuował od około 1403/1404 roku na Uniwersytecie Padewskim, gdzie w 1408 został licencjatem dekretów (prawa kanonicznego). Prawdopodobnie w tym okresie bywał też w kurii rzymskiej, w zastępstwie Piotra z Kobylina, zastępując go w obowiązkach prokuratora króla polskiego. Po powrocie do Polski, ok. 1411. Paweł Włodkowic został kustoszem i kanonikiem krakowskim. Wkrótce otrzymał też stopień doktora dekretów w Krakowie.
W 1412 jako pełnomocnik księcia Janusza Mazowieckiego, wraz z pełnomocnikiem króla Polski Andrzejem Łaskarzem, którego znał ze studiów w Pradze i Padwie, brał udział w sporze między Polską a zakonem krzyżackim, toczącym się w Budzie przed rozjemcą cesarzem Zygmuntem Luksemburskim. W 1414-1415 pełnił funkcje rektora Akademii Krakowskiej.
W latach 1414-1418 trwał sobór w Konstancji. Paweł Włodkowic został na nim członkiem poselstwa polskiego, uczestnicząc w obradach soboru przez cały jego czas. Pozostał w Konstancji wraz z resztą poselstwa również po soborze i wrócił do kraju w maju 1418. W trakcie soboru, brał udział w opracowywaniu pism poselstwa polskiego, w szczególności zaś był autorem głównych pism prezentujących stanowisko strony polskiej w sporze z zakonem krzyżackim. Głównymi antagonistami Pawła Włodkowica ze strony krzyżackiej był dominikanin Jan Falkenberg i Jan z Bambergu. Spór został rozstrzygnięty na korzyść strony polskiej przez wyznaczoną przez papieża komisję kardynalską, tuż po zakończeniu soboru.
W 1418 Paweł Włodkowic został prorektorem Uniwersytetu w Krakowie. Po odnowieniu sporu z krzyżakami przed sądem rozjemczym Zygmunta Luksemburczyka we Wrocławiu, przygotowywał stanowisko prawne strony polskiej. Był obecny przy ogłoszeniu niekorzystnego dla Polski orzeczenia 6 stycznia 1420. Od tego orzeczenia, król Polski odwołał się do papieża Marcina V i wyznaczył Pawła Włodkowica, jako jednego ze swoich ambasadorów. Również tutaj przygotował on stanowisko prawne strony polskiej. W dalszych latach podróżował również na dwór papieski (1424) i do Padwy (1432). Po 1424 został też proboszczem kościoła św. Idziego w Kłodawie. 30 września 1426 r. został powołany przez arcybiskupa gnieźnieńskiego Wojciecha Jastrzębca do zespołu przygotowującego materiały dla procesu beatyfikacyjnego królowej Jadwigi.
Pod koniec życia Paweł Włodkowic mieszkał w Krakowie w zbudowanym przez siebie domu.
Zmarł prawdopodobnie pod koniec 1435 w Krakowie. Dom po jego śmierci przejęła kapituła krakowska, przeznaczając na mieszkanie dla kanoników, a dochody z niego przeznaczając na nabożeństwa za jego duszę.
Poglądy.
Paweł Włodkowic był wczesnym głosicielem idei tolerancji, który na soborze w Konstancji twierdził, iż narody pogańskie mają prawo do zachowania swych wierzeń. Głosił, że nikomu nie wolno zaczepiać (zwłaszcza pod pretekstem szerzenia wiary) innowierców żyjących spokojnie we własnym państwie. Dlatego dziś Rzecznik Praw Obywatelskich przyznaje nagrody im. Pawła Włodkowica osobom fizycznym i prawnym występującym w obronie praw i wolności, nawet wbrew zdaniu większości.
Twórczość.
Listy.
Bibliografię dzieł (ogłoszonych drukiem i rękopiśmiennych) Pawła Włodkowica podaje A. Niesiołowski "Dwie metody nawracania", Potulice 1937.

</doc>
<doc id="98179" url="https://pl.wikipedia.org/wiki?curid=98179" title="Turpizm">
Turpizm

Turpizm ( „brzydki”) – zabieg literacki polegający na wprowadzeniu do utworu elementów brzydoty w celu wywołania szoku estetycznego. Tendencja występująca w niektórych kierunkach poetyckich 2. połowy XX wieku, której cechą jest antyestetyzm i swoisty kult brzydoty. 
Turpizm polski.
W poezji polskiej turpizm pojawił się po 1956 roku i posługiwali się nim: Stanisław Grochowiak, Ernest Bryll, Andrzej Bursa i inni. Programowo przedstawiciele turpizmu włączyli do swoich utworów motywy brzydoty, kalectwa, choroby, śmierci. Opisywali przedmioty, krajobrazy i zjawiska odrażające (zniszczenie, przemijanie, starzenie się, rozkład), co miało służyć uwiarygodnieniu przedstawionej wizji świata, pomóc w afirmacji rzeczywistości ze wszystkimi jej aspektami.
napisał Grochowiak w wierszu „Czyści”, a w artykule „Turpizm, realizm, mistycyzm” tak odpierał oskarżenia o efekciarstwo wysyłane pod adresem turpistów:
Określenie zostało wprowadzone przez Juliana Przybosia w "Odzie do turpistów", w której krytykował Stanisława Grochowiaka, Różewicza i innych twórców zaliczonych przez niego do tej grupy. 
Poezja turpistyczna stanowiła protest pokoleniowy.
Poza literaturą.
Turpizm przejawia się też w innych dziedzinach sztuki, na przykład w malarstwie.

</doc>
<doc id="98180" url="https://pl.wikipedia.org/wiki?curid=98180" title="Imielin">
Imielin

Imielin – miasto w Polsce, w województwie śląskim, w powiecie bieruńsko-lędzińskim. W latach 1975–1998 administracyjnie należał do województwa katowickiego.
Położenie.
Miasto położone jest na obszarze Wyżyny Śląskiej, nad Imielinką i Przemszą, w południowo-wschodniej części GOP, a historycznie na Górnym Śląsku (niektórzy historycy uważają, że jest częścią Małopolski).
Imielin oddalony jest 18 km od Katowic. Zajmuje obszar 2800 ha, graniczy z Mysłowicami na północy, Chełmem Śląskim na południu, Jaworznem i gminą Chełmek na wschodzie i Lędzinami na zachodzie.
Miasto stanowi 18% powierzchni powiatu.
Środowisko naturalne.
Rzeźba terenu.
Terytorium miasta cechuje zróżnicowanie rzeźby terenu. W jego północno-wschodniej części znajdują się wzniesienia zwane Garby Imielina, spośród których najwyższym wzgórzem jest Golcówka. Południowo-zachodnia część miasta to teren równinny, znajdują się tam złoża węgla kamiennego.
Gleby.
Gleby w Imielinie posiadają 4–6 klasę, są piaszczyste, płytko zalegają podłoża skalne.
Klimat.
Klimat Imielina jest typowy dla Wyżyny Śląskiej, dni mroźnych jest około 20–40 w ciągu roku, z przymrozkami 120–130 dni. Pokrywa śnieżna zalega około 70 dni, długość okresu wegetacyjnego 210–220 dni. Średnia temperatura roczna wynosi 7,8 °C, zaś roczna suma opadów 667 mm. Średnia temperatura stycznia to –2 °C, lipca 18–20 °C.
Lasy.
Obszary leśne w Imielinie zajmują około 36 hektarów. W większości występują drzewa iglaste z przewagą sosny. Nad wodą występują lasy łęgowe z wierzbami, topolami, jesionami oraz wiklinami drzewnymi.
Struktura powierzchni.
Według danych z 2002 r. Imielin ma obszar 28 km², w tym:
Demografia.
Piramida wieku mieszkańców Imielina w 2021 r.:
Piramida wieku mieszkańców Imielina w 2014 r.:
Nazwa.
Nazwę miejscowości w zlatynizowanej staropolskiej formie "Jemyelenye" wymienia w latach 1470–1480 Jan Długosz w księdze "Liber beneficiorum dioecesis Cracoviensis".
Na pruskiej mapie z 1799 roku widnieje już jako Jemielin.
Historia.
W 1391 r. Imielin razem z Kosztowami i Chełmem Śląskim przekazany został przez księcia raciborskiego Jana II Żelaznego biskupowi krakowskiemu Janowi Radlicy jako odszkodowanie za napad na dobra biskupie klucza sławkowskiego i lipowieckiego(w skład tego drugiego wszedł Imielin). Odtąd do 1789 r. stanowił własność biskupów krakowskich, którzy sprawowali tutaj także władzę zwierzchnią. Z tego powodu przez historiografię pruską i niemiecką Imielin do końca epoki przedrozbiorowej nie jest zaliczany do składu Śląska. Zarządzanie biskupów krakowskich na tych ziemiach ma odzwierciedlenie również w kulturze - tradycyjnym strojem jest w Imielinie strój krakowski. W 1789 wieś przeszła na własność polskiego Skarbu Państwa i została włączona do powiatu krakowskiego w województwie krakowskim. W latach 1795–1922 miejscowość leżała w granicach Prus.
Na skutek III Rozbioru Imielin znalazł się w 1795 w granicach Prus, jednak już w 1807 roku na mocy pokoju w Tylży stał się częścią księstwa warszawskiego. W 1818 r. powrócił do Prus po kongresie wiedeńskim. W 1859 r. uzyskał połączenie kolejowe. Dawniej w Imielinie istniała synagoga, którą zburzono w latach 30. W latach 1945–1954 i 1973–1975 Imielin był siedzibą gminy wiejskiej Imielin. W 1957 r. zyskał status osiedla miejskiego, a w 1967 r. otrzymał prawa miejskie. W 1975 r. w wyniku reformy administracyjnej włączony został do Tychów, najrozleglejszego wtedy miasta województwa katowickiego, pozostał w jego granicach tylko do 1977 r., gdy przyłączono go do Mysłowic jako dzielnicę. W 1985 r. ukończono budowę zbiornika Dziećkowice. 30 grudnia 1994 r. Imielin, za zgodą mysłowickiej rady miasta, stał się ponownie osobnym miastem.
Od 2019 r. toczy się debata na temat fedrowania przez kopalnię Piast-Ziemowit pod północną częścią gminy.
Jako że do drugiej połowy XX wieku miejscowość była wsią, nie posiada charakterystycznego dla miast rynku.
Zabytki.
Na terenie miasta Imielin znajdują się budynki wpisane do rejestru zabytków:
Inne obiekty zabytkowe na terenie miasta:
Wspólnoty wyznaniowe.
W mieście funkcjonuje rzymskokatolicka parafia Matki Bożej Szkaplerznej.
Oświata.
W Imielinie funkcjonują trzy publiczne placówki oświatowe:
Polityka.
Burmistrz.
Od 1995 r. burmistrzem Imielina jest Jan Chwiędacz.
Transport.
Miasto posiada dogodne połączenie kolejowe i drogowe. Przez Imielin przebiega droga wojewódzka nr 934 relacji Katowice – Oświęcim.

</doc>
<doc id="98181" url="https://pl.wikipedia.org/wiki?curid=98181" title="Równanie różniczkowe Riccatiego">
Równanie różniczkowe Riccatiego

Równanie różniczkowe Riccatiego – typ równania różniczkowego zwyczajnego nieliniowego rzędu pierwszego.
Równanie postaci:
gdzie formula_2 są funkcjami ciągłymi, określonymi na pewnym ustalonym przedziale formula_3 nazywane jest równaniem Riccatiego, od nazwiska włoskiego matematyka, Jacopo Riccatiego.
Przypadki szczególne:
Można wykazać, że przez każdy punkt obszaru formula_6 przechodzi dokładnie jedna krzywa całkowa. Dowodzi to, że całkowanie równania Riccatiego na ogół nie daje się sprowadzić do kwadratur. Znając jednak pewne rozwiązanie szczególne formula_7 równania Riccatiego można sprowadzić je poprzez podstawienie:
do równania liniowego. Istotnie, po wstawieniu otrzymuje się:
skąd wobec równości:
otrzymuje się równanie różniczkowe liniowe:

</doc>
<doc id="98182" url="https://pl.wikipedia.org/wiki?curid=98182" title="Władcy Nepalu">
Władcy Nepalu



</doc>
<doc id="98184" url="https://pl.wikipedia.org/wiki?curid=98184" title="Propyloheksedryna">
Propyloheksedryna

Propyloheksedryna – organiczny związek chemiczny z grupy amin. Stosowana jako lek sympatykomimetyczny. Działa na ośrodkowy układ nerwowy słabiej od amfetaminy. Powoduje również mniejsze zwężenie naczyń krwionośnych. Hamuje łaknienie, co wykorzystywane jest przy walce z otyłością. Stosowana jest również w stanach psychofizycznego wyczerpania.
Propyloheksedryna jest związkiem lotnym, co ułatwia stosowanie jej w inhalacji przez nos w leczeniu przeziębień, alergicznego nieżytu nosa i zapalenia zatok. Propyloheksedrynę stosuje się u tych chorych, u których jest niewskazane leczenie efedryną.

</doc>
<doc id="98185" url="https://pl.wikipedia.org/wiki?curid=98185" title="Wielki Most Seto">
Wielki Most Seto

 – system mostów i wiaduktów ponad cieśninami Morza Wewnętrznego ("Seto-naikai"), o łącznej długości 13,1 km, zbudowany w latach 1978–1988. 
Trasa łączy miasto Sakaide na wyspie Sikoku ("Shikoku") i miasto Kurashiki na wyspie Honsiu ("Honshū"). Do budowy, ustawienia pylonów, wykorzystano pięć wysepek Shiwaku ("Shiwaku-shotō") usytuowanych pomiędzy brzegami głównych wysp. Mosty mają nazwy własne, najdłuższy z nich, południowy Bisan-Seto ma 1,648 km. 
Przejazd Wielkim Mostem Seto jest płatny. 
Most został otwarty 10 kwietnia 1988. Głównym materiałem z jakiego został wykonany jest stal. Koszt budowy wyniósł ponad 7 mld USD. Most ma dwa poziomy: dolny dla kolei i górny drogowy. Na poziomie drogowym biegnie autostrada E30 Seto-Chuo Expressway. 
Konstrukcja Wielkiego Mostu Seto to m.in.: trzy mosty wiszące, dwa wantowe, jeden most kratownicowy i cztery wiadukty. Południowy most Bisan-Seto (Minami Bisan-Seto Bridge), najdłuższy z wiszących, ma przęsło główne długości 1100 m. Podczas przypływu most jest 65,5 m ponad lustrem wody. Przy jego budowie pracowało ok. 5 tys. robotników, z czego 17 zginęło w trakcie prac. Z racji tego, że jest on w rejonie nękanym przez trzęsienia ziemi, ma specjalną konstrukcję, która potrafi wytrzymać trzęsienie o sile 8,5 stopnia w skali Richtera.

</doc>
<doc id="98186" url="https://pl.wikipedia.org/wiki?curid=98186" title="Kościerzyce">
Kościerzyce

Kościerzyce (niem. "Gross Neudorf") – wieś w Polsce położona w województwie opolskim, w powiecie brzeskim, w gminie Lubsza, nad rzeką Odrą.
W latach 1945–1954 siedziba gminy Kościerzyce. W latach 1954–1972 wieś należała i była siedzibą władz gromady Kościerzyce. 
W 1997 miejscowość nawiedziła powódź tysiąclecia.
W miejscowości działały Państwowe Gospodarstwo Rolne Kościerzyce, Rolnicza Spółdzielnia Produkcyjna i SKR.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "villa Costeritz".
Zabytki.
Do wojewódzkiego rejestru zabytków wpisane są:
Edukacja i oświata.
W Kościerzycach w latach 2001–2019 znajdowało się Publiczne Gimnazjum im. Tadeusza Kościuszki (w latach 1961–2001 szkoła podstawowa i ponownie od 2019 roku) oraz publiczne przedszkole.
Sport.
We wsi istnieją kluby sportowe:

</doc>
<doc id="98188" url="https://pl.wikipedia.org/wiki?curid=98188" title="Daniel Defoe">
Daniel Defoe

Daniel Defoe (właściwie "Daniel Foe", ur. 13 września 1660, zm. 24 kwietnia 1731) – pisarz angielski, prekursor powieści przygodowej. 
Syn Jamesa Foe, rzeźnika w dzielnicy Stoke Newington w Londynie, dodał do swego nazwiska arystokratycznie brzmiące „De” i stosował je odtąd w takim brzmieniu jako pseudonim literacki. Uważany jest za prekursora anglojęzycznej powieści, był również autorem broszur polemicznych i dziennikarzem.
Jego działalność polityczna zakończyła się aresztowaniem i przykuciem do pręgierza 31 lipca 1703. Główną przyczyną zatrzymania pisarza była broszura "The Shortest Way with Dissenters" (Najlepszy sposób na odszczepieńców), w której bezwzględnie wyszydził on wysokich urzędników kościelnych ze skrzydła torysów. Wydanie wiersza "Hymn to the Pillory" („Hymn do pręgierza”), skłoniło jednakże lud do rzucania kwiatów w przykutego Defoe, zamiast zwyczajowych kamieni, nieczystości i innych przedmiotów, oraz do wznoszenia za niego toastów.
Po trzech dniach pręgierza trafił do więzienia Newgate. Robert Harley, 1. hrabia Oxford i Mortimer, uiścił kaucję za jego wypuszczenie w zamian za współpracę w charakterze agenta wywiadu. Defoe miał w założonym w 1704 czasopiśmie „A Review of the Affairs of France” propagować politykę Harleya jako ministra. Pismo działało bez przerwy do 1713. Gdy Harley stracił władzę w 1708, Defoe nadal pisał, wspierając jego następcę Godolphina, a następnie ponownie Harleya i torysów w latach 1710 do 1713. Po śmierci królowej Anny i związanym z tym upadkiem władzy torysów, Defoe kontynuował pracę wywiadowczą dla rządu wigów.
Jego słynna powieść, "Przypadki Robinsona Kruzoe" (1719), opowiada o rozbiciu statku na bezludnej wyspie i późniejszych przygodach rozbitka. Autor mógł oprzeć swe opowiadanie na prawdziwej historii Alexandra Selkirka.
Następną powieścią był "Kapitan Singleton" (1720), historia o zadziwiającej potędze miłości dwóch mężczyzn. Hans Turley, profesor literatury angielskiej z Uniwersytetu Connecticut, przedstawił w swej książce z 2001 ("Rum, Sodomy and the Lash: Piracy, Sexuality, and Masculine Identity") m.in. wizję związku kwakra Williama z kapitanem Singletonem, które to uczucie odciąga tego ostatniego od morderczego życia pirata i obydwaj uroczyście ślubują sobie wspólne życie jako para, w Londynie, przebrani za Greków, nie mówiąc publicznie po angielsku, a Singleton dla zachowania pozorów poślubia siostrę Williama.
W 1722 ukazał się "A Journal of the Plague Year" ("Dziennik roku zarazy", tłumaczenie Jadwiga Dmochowska; książka ta funkcjonuje też pod tytułem "Dziennik roku dżumy"). Opowiada on o wielkiej zarazie dżumy jaka nawiedziła Londyn w 1665. Sucha, beznamiętna narracja skontrastowana jest z bezmiarem tragedii rozgrywającej się codziennie na oczach piszącego. Zabieg ten, jak pisał Gustaw Herling-Grudziński, pozwolił na upodmiotowienie umierania rzesz ludzkich. Była inspiracją dla powstania "Innego świata". Na "Dziennik roku zarazy" jako źródło inspiracji powołuje się Albert Camus w "Dżumie" oraz H.G. Wells, pisząc "Wojnę światów".
Napisał też "Moll Flanders" (1722), powieść łotrzykowską w postaci narracji w pierwszej osobie, opisującą upadek i ostateczne odkupienie win samotnej kobiety w XVIII-wiecznej Wielkiej Brytanii. Na początku objawia się ona jako prostytutka, bigamistka i złodziejka, dopuszcza się zdrady małżeńskiej i kazirodztwa, jednak mimo to zyskuje sympatię czytelnika. Zarówno ta powieść, jak i "Roxana, the Fortunate Mistress" (1724), są przykładem pomysłowości autora w kreowaniu „z życia wziętych” bohaterów.
W 1724 ukazała się też książka o piratach ("A General History of the Robberies and Murders of the Most Notorious Pyrates") autorstwa niejakiego kapitana Charlesa Johnsona. Zachodzi podejrzenie, że był to pseudonim Defoe.
Zmarł w wieku 70 lat, pochowany został w Bunhill Fields w Londynie.

</doc>
<doc id="98190" url="https://pl.wikipedia.org/wiki?curid=98190" title="Poemat">
Poemat

Poemat – dłuższy utwór wierszowany obejmujący ciąg wydarzeń tworzących fabułę lub grupę refleksji, opisów.
Niektóre gatunki poematów:
Odrębnym typem jest poemat prozą – gatunek liryczny ukształtowany w romantyzmie, rozpowszechniony we współczesnej poezji, mający charakter osobisty lub refleksyjny o zwartej kompozycji.

</doc>
<doc id="98195" url="https://pl.wikipedia.org/wiki?curid=98195" title="Fenyloaceton">
Fenyloaceton

Fenyloaceton ("BMK", z ang. "benzyl methyl ketone") – organiczny związek chemiczny z grupy ketonów. Jest półproduktem w syntezie amfetaminy i metamfetaminy.
Otrzymywanie.
Fenyloaceton można otrzymać przepuszczając mieszaninę kwasów octowego i fenylooctowego przez warstwę tlenku toru(IV) w temperaturze 430–450 °C. Produktami ubocznymi jest i . Inne metody syntezy fenyloacetonu to katalityczna redukcja fenylonitropropenu oraz alkilowanie benzenu chloroacetonem metodą Friedela-Craftsa.

</doc>
<doc id="98196" url="https://pl.wikipedia.org/wiki?curid=98196" title="BMK">
BMK



</doc>
<doc id="98197" url="https://pl.wikipedia.org/wiki?curid=98197" title="Lakkolit">
Lakkolit

Lakkolit (także: lakolit) – zgodna intruzja o kształcie bochenkowatym z płaską podstawą i wypukłą górną powierzchnią. Wdziera się między już istniejące, starsze warstwy, nie przecinając ich, lecz leżąc zgodnie na warstwie podścielającej i wybrzuszając warstwę nadległą. Jest to jedna z form zjawisk plutonicznych, w przeciwieństwie do batolitu powstała na niewielkiej głębokości, przeważnie subwulkaniczna (na głębokości do 1 km), choć znane są też lakkolity hipabisalne (na głębokości 1–5 km).
Lakkolit w planie ma kształt zbliżony do kolistego, od spodu przeważnie dochodzi doń żyła (dajka), którą napływała z głębi Ziemi magma. Lakkolity mogą być zbudowane ze skał magmowych głębinowych (np. granit) lub ze skał magmowych wylewnych (np. porfir).
Największym lakkolitem na świecie są Chibiny. W Polsce lakkolity występują w Górach Wałbrzyskich i w okolicy Dębnika, w obu przypadkach są one zbudowane z porfirów.

</doc>
<doc id="98198" url="https://pl.wikipedia.org/wiki?curid=98198" title="Siemens">
Siemens

Siemens , oficjalnie Siemens AG, zapis stylizowany SIEMENS – międzynarodowy koncern z branży energetycznej, elektrotechnicznej i telekomunikacyjnej. Główne siedziby przedsiębiorstwa znajdują się w Monachium i w Berlinie. Siemens AG notowana jest na Frankfurckiej Giełdzie Papierów Wartościowych.
Historia.
Początki przedsiębiorstwa sięgają połowy XIX wieku, gdy niemiecki wynalazca i inżynier Werner von Siemens, utworzył w Berlinie, 12 października 1847 przedsiębiorstwo "Siemens &amp; Halske". W 1848 r. "Siemens &amp; Halske" zbudowała pierwszą, długości 500 km, długodystansową linię telegraficzną między Berlinem a Frankfurtem nad Menem. W 1850 r, młodszy brat założyciela, Carl Wilhelm von Siemens ("Sir William Siemens"), otworzył przedstawicielstwo w Londynie, a w 1855 kolejny brat Wilhelma Siemensa – Carl Heinrich von Siemens otworzył przedstawicielstwo w Sankt Petersburgu. Związane to było z zamówieniami rosyjskimi na linie telegraficzne o dużym zasięgu.
Siemens AG zajmuje się inżynierią elektryczną i elektroniką. Działa w następujących segmentach: energia, opieka zdrowotna, przemysł, infrastruktura i miasta, inwestycje kapitałowe i usługi finansowe. Segment Energia oferuje produkty, usługi i rozwiązania w zakresie wytwarzania i przesyłania energii; oraz wydobycie, konwersję i transport ropy i gazu.
W 1866 r. wynaleziona przez Siemensa prądnica prądu stałego, napędzana przez młyn wodny wykorzystana została do wytworzenia prądu, którym zasilono pierwsze na świecie elektryczne oświetlenie uliczne w Godalming w Wielkiej Brytanii. W 1895 przedsiębiorstwo wygrało przetarg na budowę sieci elektrycznej oraz elektryfikację oświetlenia w Łodzi, ale nie podjęła się jego realizacji. W 1897 r. "Siemens &amp; Halske" zostało przekształcone w spółkę akcyjną ("Aktiengesellschaft" – AG).
W 1903 r. w Siemens AG, po przejęciu Schuckertwerke, utworzono dwa działy produkcyjne; pierwszy na bazie istniejącej "Siemens &amp; Halske AG" – produkujący urządzenia słaboprądowe i drugi "Siemens-Schuckertwerke GmbH", zajmujący się urządzeniami silnoprądowymi. W 1929 r. kapitał akcyjny koncernu wynosił 225 mln reichsmarek, obroty roczne 800 mln reichsmarek, a liczba zatrudnionych pracowników 137 000. Już w 1936 na koncern przypadało 31% obrotu całego przemysłu elektrotechnicznego. W 1938 r. liczba zatrudnionych zbliżyła się do 190 000 ludzi.
II wojna światowa.
Siemens AG zajmował istotną rolę w nazistowskim systemie państwowych monopoli stworzonych na potrzeby gospodarki wojennej III Rzeszy. W czasie II wojny światowej większość produkcji koncernu była kierowana na potrzeby armii. Siemens AG uczestniczył m.in. w produkcji pocisków V-1 i V-2. W 1941 r. kapitał akcyjny wzrósł do 400 mln reichsmarek, a sam koncern zaczął uczestniczyć w grabieży substancji przemysłowej państw okupowanych (w tym Polski i ZSRR). Wykorzystywał także pracę wywiezionych do Niemiec robotników przymusowych, jeńców wojennych oraz więźniów obozów koncentracyjnych – m.in. pracowali oni w zakładach urządzeń silnoprądowych "Siemens-Schuckertwerke GmbH", które znajdowały się w pobliżu obozu koncentracyjnego "Auschwitz-Birkenau" oraz w zakładach "Siemens &amp; Halske AG" zlokalizowanych przy obozie koncentracyjnym "Groß-Rosen". W 1943 r. koncern zatrudniał 250 000 ludzi (45% całkowitego zatrudnienia w całym przemyśle elektrotechnicznym).
Okres powojenny.
W 1950 r. "Siemens &amp; Halske AG" rozpoczął produkcję komputerów, półprzewodników, pralek i sztucznych rozruszników serca.
W 1966 r. Siemens &amp; Halske AG, Siemens-Schuckertwerke AG und Siemens-Reiniger-Werke AG połączone zostały w spółkę Siemens AG. W 1980 r. koncern wyprodukował pierwszą cyfrową centralę telefoniczną.
W 1988 r. Siemens przejął brytyjską firmę Plessey, działającą w sektorze obronnym, utworzono wtedy firmę Siemens Plessey (zajmującą się m.in. pracami nad udoskonalaniem radarów).
W 1990 r. Siemens AG przejął upadającą spółkę "Nixdorf Computer AG", tworząc na jej bazie nowe przedsiębiorstwo informatyczne "Siemens Nixdorf Informationssysteme AG". Spółka ta została ostatecznie sprzedana w 1999 r., a pod koniec roku zmieniono jej nazwę na Wincor Nixdorf. W 1997 r. Siemens zaprezentował pierwszy na świecie telefon komórkowy z kolorowym wyświetlaczem, działający w systemie GSM. W kwietniu 1999 r. z koncernu wyodrębniona została spółka Infineon – producent podzespołów elektronicznych.
1 października 2005 oddział telefonii komórkowej Siemensa nabyła za 350 milionów euro tajwańska firma BenQ. Równo rok później BenQ przestało finansować spółkę BenQ-Siemens, co spowodowało jej bankructwo.
W 2007 r. koncern został ukarany grzywną 201 mln euro. Według Sądu Krajowego w Monachium władze przedsiębiorstwa dysponowały nielegalnym funduszem (ok. 450 mln euro), który służył do wypłacania łapówek zagranicznym kontrahentom. Siemens oszacował wartość podejrzanych transakcji na 1,3 mld euro. W maju 2010 przed parlamentarną komisją śledczą w sprawie brania łapówek przyznał się były grecki minister transportu i komunikacji Tassos Mantelis (przyjął 200 tys. marek w 1998), później przekupowano także lokalnych greckich polityków i osoby z zarządu telekomu OTE. W zamian Siemens otrzymał wart setki milionów kontrakt przed igrzyskami olimpijskimi w 2004 r. Szef greckiej komisji śledczej Iosif Valyrakis zawnioskował aby Grecja domagała się od Siemensa sądownie 2 mld euro odszkodowania.
Pod koniec lata 2011 koncern ogłosił swoje wycofanie z energetyki jądrowej. Decyzja była odpowiedzią na „jasne stanowisko społeczeństwa i polityki w Niemczech za odejściem od energii jądrowej” po katastrofie w japońskiej elektrowni atomowej Fukushima.
W marcu 2017 niemiecki koncern przejął Mentor Graphics, amerykańskie przedsiębiorstwo informatyczne.
Profil działalności.
Obecna działalność Siemens AG koncentruje się na obszarach biznesowych:
Siemens jest jednym z największych na świecie dostawców produktów, usług i kompletnych rozwiązań dla sektora medycznego. Oferta przedsiębiorstwa obejmuje różnorodny sprzęt diagnostyczny i terapeutyczny oraz systemy informatyczne pozwalające placówkom służby zdrowia na bardziej efektywną pracę. Znajduje się w niej zarówno aparatura diagnostyczna dla ultrasonografii, tomografii komputerowej i rentgenodiagnostyki, jak i zestawy audioterapeutyczne. Siemens produkuje także urządzenia do angiografii i kardioangiografii, sprzęt dla medycyny nuklearnej oraz urządzenia obrazujące metodą rezonansu magnetycznego w układzie otwartym, stosowane do diagnostyki oraz zabiegów interwencyjnych.
Nowatorskim i oryginalnym rozwiązaniem Siemensa są sieci komputerowe umożliwiające archiwizację, opracowanie i przesyłanie danych dotyczących pacjentów i poszczególnych przypadków chorobowych, a tym samym pełne i efektywne wykorzystanie specjalistycznego sprzętu.
Siemens w Polsce.
Główna siedziba polskiej spółki mieści się w Warszawie przy ul. Żupniczej 11. Ponadto przedsiębiorstwo utrzymuje biura regionalne w Toruniu, Elblągu, Gdańsku, Katowicach, Krakowie, Poznaniu, Lublińcu i Wrocławiu.
We Wrocławiu przedsiębiorstwo oprócz biura regionalnego, posiada także "SIS PRO Global Delivery Center" (dawniej "SDC – Siemens Development Center").
Obecne w Polsce spółki zależne grupy Siemens to m.in.: Fujitsu Siemens Computers (produkcja komputerów), Osram (oświetlenie), Modelpol (energetyka), TurboCare (dawniej "Energoserwis") w Lublińcu (energetyka), Siemens Industrial Turbomachinery Elbląg (gazownictwo), VA Tech (metalurgia i energetyka), Mentor Graphics w Katowicach (producent oprogramowania do projektowania i produkcji sprzętu elektronicznego).
Wrocławskie Zakłady Elektroniczne Mera-Elwro zostały w 1993 roku sprzedane koncernowi Siemens, który uznał produkcję za nieopłacalną i zlikwidował zakłady, wyburzając większość hal produkcyjnych. Umowa zawierała klauzulę ograniczającą liczbę zwolnionych osób, jednak zwolniono większość pracowników za ich zgodą, w zamian za odprawy. 
Skandal korupcyjny.
Filia Siemens AG przyznała się, że w latach 2004–2006 płaciła łapówki wysokiej rangi przedstawicielom państwowej rosyjskiej spółki gazowej. Według szwajcarskiej prokuratury Siemens Industrial Turbomachinery (zarejestrowany dla celu podatkowego w Szwajcarii) w zamian za łapówki zdobyła kontrakty na dostawy turbin gazowych potrzebnych przy budowie gazociągu Jamał-Europa. Po zawarciu ugody na zamknięcie śledztwa, firma zapłaciła 136 tys. USD grzywny w formie dotacji dla Czerwonego Krzyża. Została też pozbawiona zysków z zakwestionowanych transakcji – oszacowanych na 10,6 miliona USD oraz zobowiązana do przekazania ich państwu szwajcarskiemu.
Według Associated Press, mimo że Gazpromu nie wymieniono w tym kontekście z nazwy, jest to jedyna państwowa rosyjska firma gazowa.

</doc>
<doc id="98199" url="https://pl.wikipedia.org/wiki?curid=98199" title="Tespis">
Tespis

Tespis z Ikarii ( – Thespis; VI w. p.n.e.) – grecki poeta i aktor, twórca tragedii – aktora (odpowiadacza), dialogu z chórem.
Tragedia Tespisa.
Tragedia Tespisa wyrosła na gruncie attyckim. Jej podstawą był dytyramb jako pieśń ku czci Dionizosa, ale w tym przypadku chór wykonujący dytyramb nie składał się z satyrów. Tworzyli go uczestnicy uroczystości dionizyjskich, tj. zwykli pasterze.
Tespis, wystawiając na wsiach dramaty, wykorzystywał czółno osadzone na kółkach (tzw. "carrus navalis" - „wóz Tespisa”), co uważa się za pierwszy rekwizyt teatralny. Mogło być tak, że sam Tespis, który występował jako Dionizos, siedział w czółnie i prowadził dialog z chórem. Tematem mogła być historia Dionizosa przybywającego z zamorskich terenów azjatyckich do Grecji.
Kluczowy w ewolucji tragedii był pierwszy aktor, którego wprowadził Tespis, a także mówiony, a nie śpiewany prolog, mający na celu zapoznanie odbiorców z przedstawianą historią. Pierwszy aktor stanowił zapowiedź dialogu, jaki toczył się między aktorem a przodownikiem chóru albo z samym chórem.
Tragedia Tespisa musiała odnieść ogromny sukces, ponieważ poeta wystąpił również w Atenach: „według tzw. "Marmor Parium" pierwszy występ Tespisa w stolicy Attyki odbył się w 534 roku p.n.e., kiedy to tragedię uznano za imprezę ogólnonarodową”.
Nie zachowały się autentyczne fragmenty jego dzieł.

</doc>
<doc id="98200" url="https://pl.wikipedia.org/wiki?curid=98200" title="Mogot">
Mogot

Mogot (hum, hom) – ostaniec krasowy, w postaci izolowanego, zazwyczaj kopułowatego lub stożkowego wzgórza o bardzo stromych, skalistych zboczach, zbudowanego ze skał krasowiejących, które oparły się procesom denudacji. Mają wysokości względne do kilkuset metrów.
Stanowią formę krasu powierzchniowego (tzw. kras wieżowy, kopiasty, stożkowy) charakterystyczną dla stref klimatów tropikalnych i subtropikalnych, odznaczających się wysoką wilgotnością i obfitością opadów (kras tropikalny). W mogotach występują jaskinie.
Przykładowe obszary występowania: aluwialne równiny Kuby (Sierra de los Órganos), południe Chin, Wietnam, Jamajka, Filipiny, (Wzgórza Czekoladowe na wyspie Bohol) . Spotykane są też na Płaskowyżu Ojcowskim.

</doc>
<doc id="98203" url="https://pl.wikipedia.org/wiki?curid=98203" title="Międzynarodowe Stowarzyszenie Robotników">
Międzynarodowe Stowarzyszenie Robotników

Międzynarodowe Stowarzyszenie Robotników (), również Pierwsza Międzynarodówka – międzynarodowa organizacja robotnicza założona 28 września 1864 roku w Londynie. Jej założycielami było 20 osób, m.in.: Henri Tolain, Friedrick Lessner, Hermann Jung, Karl Schapper, Konstanty Bobczyński, Ludwig Wolff. Za cel stawiała sobie koordynację działalności organizacji robotniczych z różnych krajów świata, miejsce wymiany doświadczeń i poglądów organizacji socjalistycznych oraz pomoc dla strajkujących i walczących o prawa robotnicze. Była forum, gdzie ścierały się osoby o bardzo zróżnicowanych poglądach od radykalnych działaczy anarchistycznych i komunistycznych do utopijnych socjalistów i umiarkowanych socjaldemokratów. Pierwszym przewodniczącym był Karol Marks a pierwszą siedzibą Londyn. Następnie siedziba została przeniesiona do Nowego Jorku.
W 1876 roku na kongresie w Filadelfii I Międzynarodówka została rozwiązana, ze względu na nie dające się pogodzić konflikty między anarchistami i marksistami. Część działaczy założyła w 1889 roku II Międzynarodówkę.
Spotkanie w Saint Martin’s Hall, Londyn 1864.
Po zduszeniu przez władze carskie powstania styczniowego w 1863 roku, francuscy i brytyjscy robotnicy rozpoczęli dyskusje i działania zmierzające do nawiązania bliższych więzi pomiędzy obiema grupami. W sierpniu 1863 roku w Londynie w St. James’ Hall miało miejsce spotkanie zwołane w celu uhonorowania polskiego zrywu niepodległościowego. Uczestniczyli w nim także przedstawiciele francuskiego ruchu robotniczego. Odbyła się tam dyskusja na temat potrzeby utworzenia międzynarodowej organizacji, która między innymi zajęła by się ochroną przed umożliwianiem imigracji zagranicznych pracowników, co mogłoby zostać wykorzystane przez pracodawców do łamania strajków. We wrześniu 1864 roku kilku francuskich delegatów ponownie odwiedziło Londyn w celu utworzenia specjalnego komitetu działającego w celu wymiany informacji ważnych dla robotników z różnych krajów. 28 września odbyło się wielkie spotkanie w St. Martin’s Hall, któremu przewodniczył profesor Edward Spencer Beesly. W swoim przemówieniu otwierającym obrady, opowiedział się za stworzeniem unii robotników świata w celu wprowadzenia ogólnoświatowej sprawiedliwości. W podobnym tonie wypowiedział się działacz związkowy, George Odger.
Na spotkaniu tam zdecydowano jednogłośnie o utworzeniu międzynarodowej organizacji pracowniczej. Jej siedziba miała być w Londynie, gdzie miał działać komitet złożony z 21 wybieranych członków. Miał on zająć się spisaniem zasad i statutu. Większość brytyjskich członków komitetu stanowili działacze związkowi, tacy jak George Howell; francuskimi byli np. Denoual, Victor Le Lubez, a z innych krajów pochodzili m.in. Johann Eccarius i Karol Marks.
5 października powstała Rada Generalna, do której dokooptowano przedstawicieli innych narodów. Różne grupy próbowały przeforsować swoje pomysły: Luigi Wolff (sekretarz Mazziniego) proponował wzorowanie się na włoskiej organizacji pracowniczej, a zwolennik filozofii Roberta Owena, John Weston przedstawił program związany z tym nurtem myśli politycznej. Międzynarodowe Stowarzyszenie Robotników stało się aliansem różnych, często nie zgadzających się ze sobą grup, takich jak francuscy mutualiści i blankiści, angielscy oweniści, włoscy republikanie, zwolennicy Mazziniego czy też inni socjaliści. W czasie swego krótkiego istnienia Stowarzyszenie rozwinęło się w duży ruch, z lokalnymi federacjami w wielu krajach, czego efektem było powstanie silnej bazy dla aktywizmu klasy pracującej. Karol Marks był najsilniejszą osobowością od samego początku – był wybierany do każdej następnej Rady Generalnej.
Z powodu dużej ilości różnych orientacji filozoficznych w łonie I Międzynarodówki, od początku pojawił się tam konflikt. Pierwsze obiekcje względem Marksa pojawiły się za sprawą mutualistów, którzy (jako działacze anarchistyczni) opowiadali się przeciwko komunizmowi i etatyzmowi. Jednakże wkrótce po przyłączeniu się do organizacji Michaiła Bakunina i jego zwolenników (nazywanych wówczas "kolektywistami") w 1868, I Międzynarodówka została spolaryzowana na dwa obozy: jeden pod przywództwem Marksa, drugi – właśnie Bakunina. Najbardziej chyba znamienną różnicą pomiędzy oboma stronnictwami była proponowana strategia osiągnięcia ich wizji socjalizmu. Anarchiści opowiadali się za bezpośrednią ekonomiczną walką z kapitalizmem, bez prowadzenia politycznej, parlamentarnej agitacji. Odwrotność propagowali myśliciele marksowscy, chcąc skupić się na działalności parlamentarnej. Z tego też powodu, kiedy w Cesarstwie Niemieckim w 1871 roku wprowadzono powszechne prawo wyborcze, wielu niemieckich socjalistów zostało aktywnymi członkami marksistowskiej Socjal-Demokratycznej Partii Niemiec.
Pierwszy kongres I Międzynarodówki miał miejsce w 1866 roku w Genewie. Jego najważniejszym postanowieniem było przyjęcie postulatu 8-godzinnego dnia pracy jako jednego z głównych żądań ruchu.
Kongres w Lozannie, 1867.
Kongres w Lozannie odbył się w dniach 2–8 września 1867 roku. Marks nie brał w nim udziału, był zajęty pisaniem ostatnich rozdziałów swego słynnego "Kapitału". W Kongresie brało udział 64 delegatów z Wielkiej Brytanii, Francji, Niemiec, Belgii, Włoch i Szwajcarii. Raporty dochodzące do uczestników kongresu mówiły m.in. o tym, iż zwiększa się wpływ I Międzynarodówki na klasy pracującej rozmaitych krajów. Delegatom z Francji, w większości proudhonistom udało się wywrzeć duży wpływ na postanowienia programowe, doprowadzając nawet do rewizji niektórych punktów ustaleń z Genewy (podkreślając zwłaszcza kwestie kooperacji i kredytu).
Jednakże Kongres w Lozannie potwierdził ważność rezolucji genewskiej dotyczącej walki ekonomicznej i strajków, a także wydał dokument dotyczący wolności politycznej, podkreślający iż socjalna emancypacja robotników nie może być oddzielona od wyzwolenia politycznego. Wbrew działaniom proudhonistów, Kongresowi udało się wybrać ponownie Radę Generalną w podobnym składzie jak poprzednio i pozostawić jej siedzibę w Londynie.
Kongres w Brukseli, 1868.
Kongres w Brukseli odbył się w 1868 roku. Głównym przedmiotem jego obrad stał się stosunek do anarchistycznej Ligi Pokoju i Wolności. Kongres opowiedział się (zgodnie z poglądami Marksa na ten temat) za niełączeniem się Stowarzyszenia z Ligą. Pomimo tego zachęcił robotników do popierania wszystkich progresywnych ruchów antymilitarnych.
Kongres w Hadze, 1872.
Po upadku Komuny Paryskiej (1871), Bakunin scharakteryzował idee Marksa jako autorytarne i stwierdził iż jeśli marksiści dojdą do władzy, wówczas skończą tak samo źle jak członkowie klasy panującej, przeciwko której walczą. W 1872 r., w czasie Kongresu w Hadze, konflikt ten osiągnął swoje apogeum i zakończył się rozłamem w łonie ruchu – Bakunina i Jamesa Guillaume wykluczono z Rady Generalnej Międzynarodówki. Moment ten uznawany jest za początek długiego konfliktu pomiędzy anarchistami a marksistami.
Rozłam.
Odtąd istniały de facto dwie organizacje uważające się za „Międzynarodowe Stowarzyszenie Robotników”. Sekcje krajowe odrzuciły decyzje kongresu haskiego i Rady Generalnej, która została według ustaleń tego kongresu przeniesiona do Nowego Jorku.
Sekcje krajowe (nazywane czasem „Międzynarodówką antyautorytarną” albo „Międzynarodówką anarchistyczną”) zwołały kilka następnych kongresów (w St. Imier, Genewie, Bernie, Verviers) natomiast próby zwołania kongresu przez Radę Generalną zakończyły się fiaskiem.
Rada Generalna I Międzynarodówki zakończyła działalność 4 lata później, po konferencji w Filadelfii, natomiast „Międzynarodówka antyautorytarna” działała do kongresu w Verviers, w 1877 r. Przez następne 5 lat próby ponownego powołania do życia stowarzyszenia zakończyły się niepowodzeniem. Jednakże w 1889 roku powstała II Międzynarodówka, natomiast anarchiści ostatecznie zdecydowali się podczas kongresu w Berlinie w 1922 r. na powołanie do życia anarchosyndykalistycznego Międzynarodowego Stowarzyszenia Pracowników.

</doc>
<doc id="98205" url="https://pl.wikipedia.org/wiki?curid=98205" title="Muskimol">
Muskimol



</doc>
<doc id="98206" url="https://pl.wikipedia.org/wiki?curid=98206" title="Deksamfetamina">
Deksamfetamina



</doc>
<doc id="98207" url="https://pl.wikipedia.org/wiki?curid=98207" title="I Międzynarodówka">
I Międzynarodówka



</doc>
<doc id="98208" url="https://pl.wikipedia.org/wiki?curid=98208" title="Romans (historyczny gatunek literacki)">
Romans (historyczny gatunek literacki)

Romans – jeden z gatunków literackich. Jest to dłuższy utwór narracyjny, pisany prozą lub wierszem, najczęściej jednowątkowy, obfitujący w zawikłania sytuacyjne, intrygi, nieprawdopodobne wydarzenia i zbiegi okoliczności. Tematyka najczęściej ma charakter awanturniczo-miłosny. 
Rodzaje romansu: historyczny, dydaktyczny, błazeński, religijny, dworski, heroiczno-miłosny, wychowawczy, historii sekretnych.
Romans należy do literatury popularnej, choć istniał także w wersji rycerskiej (literatura francuska i prowansalska w XII-XV w.). Podejmował różne tematy, od życia codziennego po bohaterskie czyny i perypetie kochanków, na ogół w tonie dalekim od heroicznego patosu i powagi - pełnym humoru, groteski, a nawet błazenady, wykorzystując wielowiekowe (od starożytności) wzorce i schematy przekształcane i dostosowywane do nowych okoliczności.
Początki romansu przypadają na ostatni okres epoki hellenistycznej (III-I w. p.n.e.). W starożytnej Grecji były to utwory prozaiczne, miłosne i fantastyczno-podróżnicze, posługujące się z reguły motywem rozłąki kochanków, którzy na koniec spotykają się i żyją długo i szczęśliwie. Romans był popularny również w starożytnym Rzymie – m.in. "Satyryki" Petroniusza i "Metamorfozy, albo Złoty osioł" Apulejusza z Madaury (II w. p.n.e.).
Rozkwit przeżył w literaturze bizantyjskiej i w późnym średniowieczu, kiedy to obok nawiązań do antyku sięgano po wątki biblijne, apokryficzne i hagiograficzne (żywoty świętych), orientalne, zaczerpnięte ze starofrancuskiej pieśni bohaterskiej (chansons de geste) i zbiorów anegdot biograficznych.
Był jednym z najpopularniejszych gatunków okresu baroku, zwłaszcza w wersji sentymentalno-przygodowej, ale pod koniec XVIII w. stawał się zjawiskiem coraz bardziej marginalnym. Zwalczany i ośmieszany przez publicystów i literatów oświeceniowych, w XIX w. przeszedł do "niskiego" obiegu literackiego – jarmarcznego, straganowego.
W Polsce pierwsze romanse w postaci przekładów i adaptacji utworów zagranicznych pojawiły się na początku XVI w. Romanse dzieli się na:
Współcześnie nazwą romansu określa się utwory prozatorskie, głównie o tematyce miłosnej i przygodowej, niekiedy świadomie stylizowane na wzory z przeszłości.

</doc>
<doc id="98209" url="https://pl.wikipedia.org/wiki?curid=98209" title="Anton van Leeuwenhoek">
Anton van Leeuwenhoek



</doc>
<doc id="98216" url="https://pl.wikipedia.org/wiki?curid=98216" title="Pankuronium">
Pankuronium

Pankuronium (ATC: M 03 AC 01) – organiczny związek chemiczny z grupy steroidów, pochodna androstanu. Stosowane jako lek zwiotczający mięśnie.
Działanie fizjologiczne.
Ma ok. 5× silniejsze działanie niż tubokuraryna. Powoduje zwiotczenie mięśni poprzecznie prążkowanych (w tym oddechowych) poprzez działanie kompetycyjne – w stosunku do acetylocholiny – na receptory płytki motorycznej. Nie wpływa na zwoje układu współczulnego, nieznacznie stymuluje wydzielanie noradrenaliny, w niewielkim stopniu wpływa na układ krążenia, uwalnianie histaminy i hamuje nerw błędny. 
Po około dwóch minutach od podania dożylnego wywołuje pełne zwiotczenie mięśni umożliwiające intubację, które utrzymuje się przez 40 minut. Średni okres półtrwania wynosi 100–120 minut (u chorych ze skrajną niewydolnością wątroby może on wynosić nawet 4 godziny), po około 3–4 godzinach lek ulega całkowitemu wydaleniu, częściowo w wyniku procesów metabolicznych w wątrobie (w około 40% wydalany z moczem oraz w około 10% z żółcią w niezmienionej postaci). Zniesienie resztkowego działania zwiotczającego następuje po podaniu leków blokujących cholinesterazę.
Zastosowanie medyczne.
Niedepolaryzujący lek blokujący przewodnictwo nerwowo-mięśniowe, znany pod nazwą handlową "Pavulon". Jako lek podawany jest w formie roztworu soli pankuronium: bromku pankuroniowego (C35H60Br2N2O4). Należy do grupy niedepolaryzujących środków zwiotczających. Pankuronium stosowane jest wyłącznie w lecznictwie zamkniętym w czasie operacji oraz do prowadzenia leczenia oddechem kontrolowanym z respiratora na szpitalnych oddziałach intensywnej terapii. Podaje się je we wstrzyknięciach dożylnych przez wenflon lub przez wkłucie centralne bezpośrednio do przedsionka serca.
Zastosowanie pozamedyczne.
Pankuronium stosowane jest w Stanach Zjednoczonych przy wykonywaniu wyroków śmierci przez zastrzyk trucizny. W Polsce stało się znane wskutek afery „łowców skór”, ujawnionej przez „Gazetę Wyborczą” na początku 2002 roku.
Otrzymywanie.
Można ją otrzymać wychodząc z 2α,3α:16α,17α-diepoksy-17β-acetoksy-5α-androstanu. W reakcji z piperydyną przyłączane są do niego dwie reszty tej aminy w pozycjach 2β i 16β. Uzyskany związek pośredni poddaje się alkilowaniu za pomocą bromku metylu. Produkt dimetylowany to dibromek pankuroniowy, a produkt monometylowany to bromek wekuroniowy.

</doc>
<doc id="98217" url="https://pl.wikipedia.org/wiki?curid=98217" title="Qin Ling">
Qin Ling

Qin Ling () – góry we wsch. części Chin o dł. ponad 1000 km. Najwyższym szczytem jest Taibai Shan (3767 m). Zostały ostatecznie wypiętrzone w czasie trzeciorzędowych i czwartorzędowych ruchów tektonicznych. Zbudowane są najczęściej z paleozoicznych skał metamorficznych oraz granitów. Opadają one ku północy, w kierunku doliny rzeki Wei He wysokim progiem tektonicznym. Głęboko rozcięte doliny górskich rzek stanowią dział wodny między dorzeczami Huang He i Jangcy.

</doc>
<doc id="98218" url="https://pl.wikipedia.org/wiki?curid=98218" title="John Dryden">
John Dryden

John Dryden (ur. w Aldwincle, zm. w Londynie) – angielski poeta i dramatopisarz, od 1668 nadworny poeta królów z dynastii Stuartów.
Życiorys.
John Dryden urodził się 9 sierpnia w wiejskim probostwie w pobliżu Oundle w hrabstwie Northamptonshire. Jego rodzicami byli Erasmus Dryden and Mary Pickering. Uczył się w King’s School w Westminsterze pod kierunkiem Richarda Busby’ego. Wyższe wykształcenie uzyskał w Trinity College Uniwersytetu w Cambridge. Przez całe życie był zawodowym pisarzem. Jego wczesne sztuki, najczęściej tragedie heroiczne, spotykały się ze zmiennym przyjęciem, lecz niewątpliwie promowały jego nazwisko i rojalistyczne sentymenty. Przybywając do Londynu w okresie Protektoratu, próbował bazować na parlamentarnych sympatiach swej rodziny, lecz nie udało mu się zdobyć wystarczających wpływów aż do momentu restauracji monarchii (króla Karola II). Wiersz "Astrea Redux" na cześć tego wydarzenia (1660) wyrobił Drydenowi dobrą markę.
Dryden zwrócił się jednak ku zarobkowemu pisaniu sztuk i wkrótce stał się największym dramaturgiem dekady porestauracyjnej. Tworzył oba główne gatunki literackie tego okresu: heroiczny dramat poetycki i komedię obyczajową. Pisał wyłącznie dla pieniędzy i twierdził, że tylko jedna z jego sztuk dostarczyła mu prawdziwej satysfakcji – "All For Love" (1677). Sukcesy w karierze dramatopisarskiej rozpoczął współpracą ze swoim szwagrem, Robertem Howardem, przy sztuce "The Indian Queen" (1664). Napisał także utwór "The Indian Emperor" (Indiański cesarz) – w pełni fikcyjne przedstawienie podboju Meksyku przez Hiszpanów. Pisywał też epigramaty.
Dryden był kłótliwy i często prowadził literackie wojny z innymi wybitnymi pisarzami. Zaatakował m.in. dramatopisarza Thomasa Shadwella w wierszu "MacFlecknoe", a Shadwella i Elkanaha Settle w drugiej części utworu "Absalom i Achitophel".
W 1663 roku został członkiem "Royal Society", ożenił się także z Lady Elizabeth Howard, co stało się dla niego wielkim awansem społecznym. Miał z nią trzech synów. Prawdziwa sława przyszła do niego dopiero po roku 1666. W 1668 został wyznaczony po Williamie Davenancie nadwornym poetą rodziny królewskiej ("Poet Laureate"). Utracił tę pozycję po dwudziestu latach, wraz z upadkiem króla Jakuba II. Nadal wiódł prym jako twórca komedii, jego najlepiej znanym utworem z tego gatunku jest "Marriage A-la-Mode" (1672). W latach 80. Dryden skoncentrował się na poezji, stosując rymowany dwuwiersz (heroic couplet), nadal jednak pisał sztuki oraz libretta. W 1686 roku przeszedł na katolicyzm. Przełożył obszerny żywot Franciszka Ksawerego autorstwa Dominicka Bohoursa. Dokonał też kilku tłumaczeń "Eneidy" Wergiliusza i pism Horacego, Owidiusza i Homera. Jest pochowany w Westminster Abbey. Jego grób znajduje się między miejscami spoczynku Geoffreya Chaucera i Abrahama Cowleya.
Jego najstarszy syn, Charles Dryden (1665/1666-1704), został szambelanem papieża Innocentego XII. Po powrocie do Anglii w 1697 lub 1698 utonął w Tamizie.
Kariera tłumacza.
John Dryden był jednym z najbardziej wpływowych tłumaczy, a także czołowym teoretykiem sztuki przekładu siedemnastowiecznej Anglii. Znany jest głównie z tłumaczeń wierszy, chociaż przekładał również prozę. Podczas pierwszych dwóch dekad swojej twórczości, która rozpoczęła się w 1660 roku, Dryden zajmował się pisaniem sztuk teatralnych. Napisał również wiersz historyczny "Annus Mirabilis" relacjonujący III wojnę angielsko-holenderską i wielki pożar Londynu.
Większość tłumaczeń Drydena powstała w ostatnich dwóch dekadach jego życia, głównie po roku 1689, kiedy lojalność wobec zdetronizowanego króla Jakuba II nie pozwoliła złożyć deklaracji posłuszeństwa wobec nowego króla Wilhlema III, przez co nowy król pozbawił Drydena pozycji na dworze królewskim i tytułu Poety-Laureata. Sytuacja ta zmusiła go do utrzymywania się z tłumaczeń, jednak jego kariera tłumacza rozwijała się na długo przed wypadnięciem z łask we współpracy z przedsiębiorczym i młodym wydawcą Jacobem Tonsonem. Od roku 1680 Dryden współpracował z Tonsonem jako autor, redaktor, pełnił pewne funkcje organizacyjne, a także był głównym źródłem inspiracji we wspólnych przedsięwzięciach. Tonson z kolei dostrzegł potencjalnych odbiorców tłumaczonej poezji zarówno wśród osób znających wiersze w oryginale, jak i tych, którzy musieli polegać wyłącznie na tłumaczeniu, by mieć dostęp do literatury zagranicznej. Druga grupa czytelników składała się w dużej mierze z kobiet, których wychowanie i edukacja uniemożliwiła czytanie literatury klasycznej w języku oryginału.
Rola w przekładzie.
Chociaż Dryden przedstawiany jest często, jako „teoretyk” przekładu, owa klasyfikacja może być myląca, bo sugeruje, jakoby stworzył oryginalne, spójne i obszerne opracowanie na temat przekładu. Tymczasem prace Drydena poświęcone przekładowi zawierają szereg rozproszonych stwierdzeń i refleksji, często uzupełniający pracę poprzedników i wywodzący się z ich zwierzchnictwa – zarówno z działalności poetów, jak i z ich mocy przekonywania. Najważniejsze wypowiedzi Drydena na temat przekładu są przedstawione w przedmowach lub dedykacjach dołączonych do dzieł lub zbiorów, takich jak: Ovid’s Epistels (1680), Sylvae (1685), The Satires of Juvenal and Parsius (1692), Examen Poeticum (1693), Virgil’s Aeneis (1697), Fables Antient and Modern (1700) oraz The Works of Lucian (1711). Omówienia tłumaczeń Drydena, podobnie jak reszta jego krytyki literackiej, to wypowiedzi okazjonalne.
Styl tłumaczenia.
Pierwsze i najbardziej znane omówienie tłumaczeń zostało opublikowane, zanim którekolwiek z jego największych osiągnięć w tej samej materii zostało wydane. W przedmowie do Listów Owidiusza (1680) poeta zaproponował trójpodział tłumaczeń na „metafrazę” („jako przekładanie słowo w słowo i linia za linią z jednego języka na drugi”), „parafrazę” („jako tłumaczenie przy zachowaniu pewnej dowolności, w której autor jest brany pod uwagę przez tłumacza, tak aby znaczenie tekstu nie zostało utracone, ale jego słowa nie są tak ściśle przestrzegane, jak jego wersji, jest też dopuszczone, aby mogło zostać wzmocnione, ale się nie zmieniło”) oraz „imitację” („gdzie tłumacz – jeśli on nie stracił tej nazwy – zakłada swobodę nie tylko stosując różniące się od tych zawartych w pierwowzorze słów i sensu, ale porzucił je wszystkie jako, że biorąc tylko kilka ogólnych wskazówek od oryginału, widzi okazję, aby obrabiać dany materiał wedle upodobania”).
Swoje translatorskie credo Dryden ujął w następujące słowa: "All Translation, I suppose, may be reduced to these three heads: First, that of Metaphrase, or turning an Author Word by Word, and Line by Line, from one Language into another Thus, or near this manner, was Horace his Art of Poetry translated by Ben Johnson. The second way is that of Paraphrase, or Translation with Latitude, where the Author is kept in view by the Translator, so as never to be lost, but his words are not so strictly follow’d as his sense; and that too is admitted to be amplified, but not alter’d. Such is Mr. Waller’s Translation of Virgil’s Fourth Æneid. [...] The Third way is that of Imitation, where the Translator (if now he has not lost that Name) assumes the liberty, not only to vary from the words and sence, but to forsake them both as he sees occasion; and taking only some general hints from the Original, to run division on the Ground-work, as he pleases. Such is Mr. Cowley’s practice in turning two Odes of Pindar, and one of Horace, into English."
Zarówno „metafraza” jak i „imitacja” są odrzucone przez Drydena. Podstawy ku temu (już ustanowione przez Sir Johna Denhama w swojej wpływowej przedmowie do "Zniszczenia Troi" z 1656), mówią, że tego typu metody pozostawiają zbyt duże pole do interpretacji, które są zarówno nieidiomatyczne i niejasne, i które w ten sposób zupełnie nie oddają „ducha” ich oryginału. Są to ostatnie ze sposobów, na jakie powinien zdobyć się wykonawca. Tłumacz ma tyle swobody, że wyniki są właściwie traktowane jako oryginalne kompozycje niż tłumaczenia.
„Parafraza”, metoda wybrana przez Drydena, aby przełożyć "Listy" Owidiusza, oferowana jest jako ideał za pośrednictwem wyśrodkowania pomiędzy dwoma niedopuszczalnymi skrajnościami. Dryden, aby upewnić się, czy miał rację, szeroko stosował się do „opisowego” stylu tłumaczenia do końca własnej kariery tłumacza. Dryden coraz częściej skłaniał się do korzystania z metody „metafrazy” i „imitacji” gdy uznawał je za niezbędne. Stosował na poziomie lokalnym elementy „metafrazy” i „imitacji”, gdy poczuł, że dane sposoby okażą się niezbędne. Przykładem jest tłumaczenie zwrotu "vitae pausa" rzymskiego poety Lukrecjusza, oznaczającą „lukę”, która istnieje, gdy struktura atomów, z których składa się człowiek rozpuszcza się w śmierci. Zwrot został przetłumaczony za pomocą metafrazy jako „przerwa życia”. Ma to miejsce również w jego tłumaczeniach satyry Juwenalia i Sztuki Kochania autorstwa Owidiusza. Czasami dzieła te posiadają odniesienia w oryginale „dostosowane” do realiów współczesnego świata z pewnymi odniesieniami do współczesnego Londynu. Większość wierszy jednak jest pozostawiona w oryginalnych realiach rzymskich.

</doc>
<doc id="98219" url="https://pl.wikipedia.org/wiki?curid=98219" title="Crossing over">
Crossing over



</doc>
<doc id="98220" url="https://pl.wikipedia.org/wiki?curid=98220" title="CrackMe">
CrackMe

CrackMe – mały program stworzony wyłącznie w celu złamania jego zabezpieczenia (lub zabezpieczeń), czyli odgadnięcie klucza, odpowiednie spreparowanie kodu wykonywalnego itp. Pisany najczęściej przez jednego crackera dla innych crackerów w celu sprawdzenia umiejętności inżynierii odwrotnej.
Programy Crackme mają podobne zabezpieczenia do tych stosowanych w aplikacjach komercyjnych. Poprawne rozwiązanie danego crackme zwykle określa autor i dołącza tę informację w postaci pliku „readme” lub informacji w samym programie. Czasami pojawiają się zakazy co do używania konkretnego narzędzia, jednak respektowanie tych zasad zależy od crackera. Typ rozwiązania uzależniony jest od natury samego crackme przy czym można dokonać następującego podziału programów crackme ze względu na cel jaki postawił autor:
Część programów crackme zawiera kod wykrywający różne narzędzia, którymi często posługują się crackerzy (np. OllyDbg, SoftICE). Kod ten stosowany jest aby utrudnić analizę kodu crackme. Czasami należy zneutralizować taki kod, aby poprawnie rozwiązać dane crackme.
Przykładowo prosty program CrackMe może wyglądać następująco:
using namespace std;
int main()
 int serial = 123;
 int liczba;
 cout « "Podaj serial:" « endl;
 while(true)
 cin » liczba;
 if (liczba == serial)
 cout « "Gratuluję, podany numer jest prawidłowy!" « endl;
 cout « "Koniec programu." « endl;
 return 0;
 else
 cout « "Numer nieprawidłowy." « endl;
Po skompilowaniu i przeanalizowaniu programu np. narzędziem IDA widać, że aby obejść zabezpieczenie wystarczy zmienić instrukcję jnz (skocz jeżeli nie zero) na jz (skocz jeżeli zero) i program zaakceptuje każdy numer seryjny poza oryginalnym (w tym wypadku 123). Nieskrakowany program skacze do funkcji wyświetlającej komunikat o dobrym numerze seryjnym, jeżeli wpisany numer jest identyczny z tym zapisanym w programie, natomiast program skrakowany w podany sposób działa odwrotnie.
Plik wygenerowany programem IDA Pro pokazujący różnicę między wersją z zabezpieczeniem i zmodyfikowaną wersją bez zabezpieczeń może wyglądać w tym przypadku następująco:
Dzięki temu wiadomo, że aby złamać to crackme, wystarczy w skompilowanym pliku przejść pod adres 797h i zmienić wartość bajtu z 75h na 74h.
To przykładowe crackme przedstawia najprostsze możliwe zabezpieczenie. W przypadku tego programu można również w prosty sposób odczytać poprawny numer seryjny. Bardziej zaawansowane crackme generują fałszywe seriale, są skompresowane, zaszyfrowane lub wykorzystują skomplikowane algorytmy sprawdzające poprawność podanych danych, w związku z czym rozwiązanie ich wymaga dużo większego nakładu pracy.

</doc>
<doc id="98221" url="https://pl.wikipedia.org/wiki?curid=98221" title="Ministrowie stanu Monako">
Ministrowie stanu Monako

Minister stanu Monako jest faktycznym szefem rządu Monako, przewodniczącym czteroosobowej Rady Rządowej.
Jest zawsze obywatelem Francji. Do 2004 nominowany był przez Księcia Monako spośród trzech kandydatów przedstawionych przez rząd francuski. Od 2004, w wyniku reformy politycznej przeprowadzonej w Monako przed jego wejściem do Rady Rządowej, jest nominowany przez Księcia Monako bez udziału strony francuskiej. Pierwszym ministrem stanu mianowanym w ten sposób był Jean-Paul Proust w 2005.

</doc>
<doc id="98224" url="https://pl.wikipedia.org/wiki?curid=98224" title="Premierzy Monako">
Premierzy Monako



</doc>
<doc id="98225" url="https://pl.wikipedia.org/wiki?curid=98225" title="Voldemort">
Voldemort



</doc>
<doc id="98226" url="https://pl.wikipedia.org/wiki?curid=98226" title="Mikroklimat">
Mikroklimat

Mikroklimat – klimat charakterystyczny dla małej części środowiska, której odrębność jest wynikiem specyfiki układu czynników ją tworzących, np. wysokością i wahaniami temperatury, wilgotności, prędkością ruchu powietrza itp. Określonym mikroklimatem może się charakteryzować zarówno obszar geograficzny (np. miejscowość, kotlina, czy wąwóz), jak i twór sztuczny zbudowany przez człowieka (wnętrze samochodu, mieszkanie, hala produkcyjna).
Mikroklimat kształtują zjawiska zachodzące w ok. 2-metrowej warstwie powietrza przylegającego do powierzchni gruntu oraz na powierzchni styku z podłożem związane przede wszystkim z warunkami lokalnymi powierzchni terenu (mikrorelief, ekspozycja, szata roślinna itp.). Ścisła zależność od niejednorodności powierzchni podłoża powoduje, że mikroklimat, nawet w obrębie tego samego topoklimatu cechuje duża zmienność, zarówno w kierunku pionowym, jak i poziomym. Można wobec tego mówić o mikroklimacie polany leśnej, strefy brzegowej lasu, kałuży, asfaltowej ulicy, poszczególnych pól płodozmianu, fragmentów zboczy, wzniesień i obniżeń terenu itp..
Do podstawowych czynników kształtujące mikroklimat zaliczamy: temperaturę powietrza, wilgotność, ruch powietrza, promieniowanie cieplne, ciśnienie atmosferyczne, itd.
Z punktu widzenia organizmów jest to zespół czynników fizycznych bezpośrednio określających bytowe warunki organizmu lub grupy organizmów i zależy bezpośrednio od różnych przedmiotów terenowych, naturalnych lub sztucznych. Organizmy w najniższych partiach lasu żyją w innym mikroklimacie niż te, które żyją w warstwie koron drzew, jaskinia stwarza szczególny mikroklimat organizmom jaskiniowym, podobnie człowiek może stworzyć roślinom mikroklimat, uprawiając je w szklarniach lub cieplarniach.
Wszystkie części składowe mikroklimatu wywierają wpływ na samopoczucie zwierząt i ludzi, sprawność fizyczną i umysłową, na wydajność pracy oraz zachowanie dobrego stanu zdrowia. Mikroklimat decyduje także o gospodarce cieplnej organizmu.

</doc>
<doc id="98227" url="https://pl.wikipedia.org/wiki?curid=98227" title="Pamiętnik">
Pamiętnik

Pamiętnik – gatunek literatury stosowanej, relacja prozatorska o zdarzeniach, których autor był uczestnikiem bądź naocznym świadkiem. Pamiętnik (w przeciwieństwie do dziennika) opowiada o zdarzeniach z pewnego dystansu czasowego, w związku z czym kształtuje się dwupłaszczyznowość narracji: autor pamiętnika opowiadać może nie tylko o tym, jak zdarzenia przebiegały, lecz może ujawniać również swoje stanowisko wobec nich w chwili pisania.

</doc>
<doc id="98228" url="https://pl.wikipedia.org/wiki?curid=98228" title="Dialog (literatura)">
Dialog (literatura)

Dialog – wypowiedź wielopodmiotowa, rozmowa dwóch lub większej liczby osób.
Dialog występuje w utworach literackich: w dramacie stanowi podstawową formę wypowiedzi, w epice obok narracji stanowi jedną z form podawczych.
Dialog jako gatunek literatury stosowanej, utwór literacki, złożony jest z odrębnych wypowiedzi na wspólny temat; nie ma jednak charakteru dzieła dramatyczno-scenicznego i jest zapisany. W starożytności dialogi były podstawową formą wypowiedzi na temat filozofii, np. dialogi Platona. Popularnym również w renesansie, przykładem z tego okresu jest "Krótka rozprawa między trzema osobami, Panem, Wójtem a Plebanem" Mikołaja Reja.
Dialogiem nazywa się również rozmowę dwóch lub więcej osób w obrębie innego dzieła literackiego: powieści, opowiadania, noweli itd.
Gatunkiem literatury stosowanej jest też „rozmowa”, czyli dialog ustny, związany z konkretną sytuacją życiową.
Według Józefa Tischnera:

</doc>
<doc id="98229" url="https://pl.wikipedia.org/wiki?curid=98229" title="Astrolabium">
Astrolabium

Astrolabium (gr. "ἁστρολάβον", astrolabon 'chwytający gwiazdy') – prosty pomiarowy przeziernikowy przyrząd astronomiczny używany w nawigacji do początku XVIII wieku, służący do wyznaczania położenia ciał niebieskich nad horyzontem, poprzednik sekstantu. Nazwy "astrolabium" używa się również w odniesieniu do współczesnego instrumentu astrometrycznego (astrolabium pryzmatyczne), wynalezionego przez francuskiego astronoma André Danjona.
Wynalezienie astrolabium przypisuje się Hypatii, filozofce i matematyczce greckiej żyjącej w IV wieku naszej ery lub też Hipparchowi, greckiemu matematykowi, geografowi i astronomowi żyjącemu w II wieku p.n.e. To urządzenie służyło żeglarzom do określania szerokości geograficznej, a także do pomiaru czasu.
Podstawową częścią astrolabium była mosiężna płyta, na której wyryto linie wysokości ciała niebieskiego nad horyzontem, linie azymutu i koła godzinne. Przez środek płyty przechodziła linia oznaczająca północny biegun nieba.
W innej wersji astrolabium składało się z okrągłej płyty z brązu lub cyny z ruchomą, zamocowaną w jej środku wskazówką zaopatrzoną na obu końcach w przezierniki. Po ustawieniu płyty w pozycji pionowej i po ustawieniu wskazówki na wybrane ciało niebieskie, odczytywano kąt na podziałce widocznej na górnej ćwiartce płyty.
Na płycie podstawowej była umocowana druga, obrotowa ażurowa płyta, zwana rete, której ostro zakończone wskaźniki określały położenia jasnych gwiazd. W rete było umieszczone niecentrycznie ażurowe koło ekliptyki.
Astrolabium używał m.in. Mikołaj Kopernik. Jako pierwsi stosowali je żeglarze arabscy od VIII wieku. W Europie pojawiło się dopiero w XIV wieku, a szerokie zastosowanie znalazło w XV wieku. Dopiero wynalezienie w XVIII wieku sekstantu i chronometru pozwoliło Europejczykom zrewolucjonizować nawigację i otworzyć całkiem nowy rozdział w żegludze światowej.

</doc>
<doc id="98230" url="https://pl.wikipedia.org/wiki?curid=98230" title="Artykuł">
Artykuł

Tekst.
Tekst publicystyczny, literacki lub naukowy zamieszczony w gazecie lub czasopiśmie:
Handel.
Produkt, który jest przedmiotem handlu:

</doc>
<doc id="98234" url="https://pl.wikipedia.org/wiki?curid=98234" title="Dramat romantyczny">
Dramat romantyczny

Dramat romantyczny – typ dramatu ukształtowany w okresie romantyzmu w opozycji do poetyki dramatu klasycystycznego, a w nawiązaniu do twórczości Williama Szekspira, barokowego dramatu hiszpańskiego (Lope de Vega, Calderon) i dramaturgii mieszczańskiej, zwłaszcza melodramatu. Typowymi przedstawicielami dramatu romantycznego byli: Victor Hugo (np. "Hernani", "Maria Tudor"), Alfred de Musset (np. "Lorenzaccio"), w Polsce Juliusz Słowacki ("Balladyna", "Kordian"), Adam Mickiewicz ("Dziady"), Zygmunt Krasiński ("Nie-Boska komedia").
Kompozycja dramatu romantycznego była luźna, poszczególne epizody cechowała duża niezależność, utwór nie podlegał typowym zasadom poetyki klasycystycznej, jak zasada trzech jedności czy zasada pięciu aktów, sceny monumentalne przeplatały się z kameralnymi i lirycznymi, toteż kwalifikuje się go do gatunku mieszanego. Typowe dla dramatu romantycznego było łączenie, uważanych przez klasyków za wykluczające się, kategorii estetycznych - patosu i groteski, realizmu i fantastyki, komizmu i tragizmu. Łączono także wszelkiego rodzaju przeciwstawne konwencje stylistyczne i gatunkowe oraz techniki dramaturgiczne. Tego rodzaju synkretyzm i niedostosowanie kompozycji do wymogów technicznych widowiska teatralnego sprawiło, że dramaty romantyczne miały charakter niesceniczny.

</doc>
<doc id="98235" url="https://pl.wikipedia.org/wiki?curid=98235" title="Akademia Francuska">
Akademia Francuska

Akademia Francuska () – towarzystwo naukowe założone w 1635 roku w Paryżu. Pierwsza tego typu instytucja w nowożytnej Europie, później przekształcona w instytucję państwową.
Najstarsza z pięciu akademii zgrupowanych w Instytucie Francuskim (fr. ).
Akademia Francuska została powołana za panowania króla Ludwika XIII przez kardynała Richelieu. Członków Akademii jest zawsze 40, kadencje są dożywotnie. Po śmierci jednego z akademików zostaje zwolniony „fotel”, a wtedy nowego członka wybierają pozostali. Do tej pory najmniej członków zajmowało fotel 26 (trzynastu), najczęściej zaś zmieniali się zasiadający na fotelu nr 4 (dwudziestu czterech).
Zadania Akademii Francuskiej.
Akademia Francuska odgrywa podwójną rolę:
Regulacja języka francuskiego.
Jest to pierwotna misja, powierzona jej statutowo w chwili powołania Akademii. W przeszłości w celu wypełnienia tej misji Akademia pracowała nad zachowaniem niezmienionego kształtu języka, tak aby stał się on wspólnym dziedzictwem Francuzów i wszystkich tych, którzy używają języka francuskiego.
Obecnie Akademia działa w celu utrzymania wysokiego poziomu języka używanego powszechnie, podejmuje się także śledzenia jego koniecznej ewolucji. Ustala normy języka francuskiego, czego owocem jest publikacja "Dictionnaire de l'Académie française" ("Słownik Akademii Francuskiej"), w której publikuje się normy i zalecenia w zakresie używania języka. Ponadto członkowie Akademii biorą udział w licznych komisjach pracujących nad opracowywaniem terminologii specjalistycznej.
Mecenat.
Druga misja – mecenat – nieprzewidziana początkowo, stała się możliwa dzięki dotacjom i zapisom testamentowym na rzecz Akademii. Akademia przyznaje każdego roku około 60 nagród literackich.
Szczególną rangę ma "grand prix de la Francophonie" (wielka nagroda w dziedzinie języka francuskiego), przyznawana corocznie od 1986. Jest ona wyrazem stałej dbałości Akademii o to, by język francuski odgrywał rolę kulturotwórczą w skali świata.
Akademia przyznaje subwencje stowarzyszeniom literackim i naukowym, organizacjom charytatywnym oraz środki celowe: na pomoc rodzinom wielodzietnym, wdowom, osobom pokrzywdzonym, lub takim które wyróżniły się poświęceniem jakiejś sprawie lub osobie. Istnieją także stypendia Akademii (noszą nazwy: "Zellidja", "Neveux", "Corblin", "Damade").
Historia Akademii.
Académie française, czyli Akademię Francuską, założył w 1635 roku kardynał Richelieu.
Statut i regulamin zaproponowane przez kardynała (wraz z licencją podpisaną przez króla Ludwika XIII i zarejestrowaną przez sąd, zwany parlamentem, w 1637) przyznawały charakter oficjalny stowarzyszeniu literatów, którzy już wcześniej spotykali się w sposób nieformalny.
Pierwotna misja stanowiła, że celem Akademii jest ustalenie trwałych zasad języka francuskiego oraz uczynienie go czystym i zrozumiałym dla wszystkich. W tym duchu miała działać ta nowa instytucja, a zacząć od stworzenia słownika.
Pierwsze wydanie słownika ukazało się w 1694, następne w latach: 1718, 1740, 1762, 1798, 1835, 1878, 1932–1935, 1992. Dziewiąte wydanie jest w trakcie publikowania.
Początkowo Akademia odbywała posiedzenia u poszczególnych jej członków, później u kanclerza Séguiera, od 1672 w Luwrze i w końcu w budynku zbudowanym naprzeciw Luwru – "Collège des Quatre-Nations" ("Kolegium Czterech Narodów") – do którego w 1805 wprowadził się Instytut Francuski.
W ciągu trzech i pół wieku swego istnienia Akademia umiała utrzymać swoje instytucje, które funkcjonowały regularnie, z wyjątkiem lat 1793–1803.
Tradycja otaczania Akademii szczególną troską przez najwyższe władze Francji została zapoczątkowana już przez jej fundatorów i trwa do dnia dzisiejszego.
„Nieśmiertelni”.
Od początku swego istnienia członkami Akademii Francuskiej zostało ponad 700 osób, jednocześnie funkcję pełni 40 członków. Akademicy są jedynymi osobami władnymi wybrać nowego członka Akademii, po zwolnieniu jednego z miejsc wskutek śmierci któregoś z nich.
W Akademii zasiadają poeci, powieściopisarze, ludzie teatru, filozofowie, lekarze, naukowcy, etnolodzy, krytycy sztuki, wojskowi, przedstawiciele Kościoła – tacy, którzy przysłużyli się szczególnie propagowaniu pięknej francuszczyzny.
Tytuł „Nieśmiertelnych” zawdzięczają akademicy nadanej przez kardynała Richelieu dewizie figurującej na ich pieczęci: „Dla nieśmiertelności” ("À l’immortalité").
Członkowie Akademii Francuskiej często są proszeni o wydanie światłej oceny prawidłowego użycia słów, tym samym o sprecyzowanie ich zakresu pojęciowego i niesionych przez nie wartości. Autorytet w dziedzinie semantyki przekłada się na autorytet moralny, ma wpływ na kulturę, obyczajowość i tradycje.
Słynny „zielony strój” akademików używany w czasie uroczystych posiedzeń został stworzony w czasach Konsulatu. Wybór do Akademii jest często uważany za najwyższą godność jaką można uzyskać w społeczeństwie francuskim.
W dziejach Akademii zdarzały się rzadkie przypadki wykluczeń z jej grona z powodu uchybienia honorowi. Szczególnie drastyczne przypadki miały miejsce po II wojnie światowej z powodu kolaboracji z wrogiem: Charles Maurras, Abel Bonnard, Abel Hermand i najsłynniejszej, dotyczącej marszałka Philippe'a Pétaina.
„41. fotel”.
Wielu pisarzy, często sławnych, z różnych przyczyn nigdy nie przekroczyło szacownych wrót Akademii. Działo się tak bądź dlatego, że nigdy nie kandydowali, bądź ich kandydatury były odrzucone, lub też zmarli przedwcześnie. Termin „41. fotel” został stworzony w 1885 przez pisarza Arsène’a Houssaye’a dla wskazania takich właśnie autorów (np. Jules Verne).

</doc>
<doc id="98237" url="https://pl.wikipedia.org/wiki?curid=98237" title="Poemat dygresyjny">
Poemat dygresyjny

Poemat dygresyjny – odmiana poematu epickiego powstała w epoce romantyzmu. Utwór wierszowany, o charakterze fabularnym, o luźnej, fragmentarycznej kompozycji, najczęściej związanej prowadzącym cały tekst motywem podróży bohatera, a czasem również wątkiem romansowym.
Szczątkowa, epizodyczna fabuła poematu dygresyjnego jest pretekstem do licznych wypowiedzi narratora (dygresji) na tematy aktualne, związane z literaturą (w tym autotematyczne), sztuką, polityką, historią oraz na tematy osobiste. Narrator często odchodzi od opowiadania głównej fabuły na rzecz snucia refleksji na różnorodne tematy, np. natury społecznej, politycznej, artystycznej, zdawania relacji z własnych wspomnień, opisywania uwag, anegdot, rozważań, obaw, przypuszczeń. Narrator często posługuje się ironią, żartem, bywa złośliwy, subiektywny, zachowuje dystans do utworu i jego bohaterów. Celowo akcentowana jest sztuczność i literackość fabuły, co służy uwypukleniu kreacyjności, jako podstawowej właściwości sztuki.
Pierwszymi poematami dygresyjnymi były utwory George’a Byrona "Wędrówki Childe Harolda" oraz "Don Juan". Kolejne to m.in. "Eugeniusz Oniegin" Aleksandra Puszkina, "Deutschland. Ein Wintermärchen" Heinricha Heinego, "Maryna" Andreja Sládkoviča oraz "El estudiante de Salamanca" i "El diabolo mundo" José de Esproncedy. W literaturze polskiej poematy dygresyjne tworzyli m.in. Juliusz Słowacki ("Podróż do Ziemi Świętej z Neapolu", "Beniowski"), Józef Korzeniowski ("Pan Fortunat"), Włodzimierz Stebelski ("Roman Zero"), Maria Konopnicka ("Imagina") czy Jacek Kaczmarski ("Widzenia na temat końca świata" – właściwie tylko szkic do poematu).

</doc>
<doc id="98238" url="https://pl.wikipedia.org/wiki?curid=98238" title="Patrick Leclercq">
Patrick Leclercq

Patrick Leclercq (ur. 2 sierpnia 1938 w Lille) – francuski i monakijski polityk.
Studiował na École Nationale d'Administration (ENA). Był ambasadorem Francji w Jordanii, Egipcie i Hiszpanii. Od 5 stycznia 2000 do 1 maja 2005 pełnił funkcję ministra stanu Monako ("premier Monako").

</doc>
<doc id="98241" url="https://pl.wikipedia.org/wiki?curid=98241" title="Problem komiwojażera">
Problem komiwojażera

Problem komiwojażera () – zagadnienie optymalizacyjne, polegające na znalezieniu minimalnego cyklu Hamiltona w pełnym grafie ważonym.
Nazwa pochodzi od typowej ilustracji problemu, przedstawiającej go z punktu widzenia wędrownego sprzedawcy (komiwojażera): dane jest n miast, które komiwojażer ma odwiedzić, oraz odległość / cena podróży / czas podróży pomiędzy każdą parą miast. Celem jest znalezienie najkrótszej / najtańszej / najszybszej drogi łączącej wszystkie miasta, zaczynającej się i kończącej się w określonym punkcie.
Symetryczny problem komiwojażera (STSP) polega na tym, że dla dowolnych miast A i B odległość z A do B jest taka sama jak z B do A. W asymetrycznym problemie komiwojażera (ATSP) odległości te mogą być różne.
Główną trudnością problemu jest duża liczba danych do analizy. W przypadku symetrycznego problemu komiwojażera dla "n" miast liczba kombinacji wynosi formula_1, tak więc dla 20 miast uzyskujemy wynik formula_2
Rozwinięciem problemu komiwojażera jest problem marszrutyzacji.
Historia.
Początek badań nad problemem komiwojażera nie jest jasny. Wspomina o nim podręcznik z 1832, który zawiera przykładową trasę po Niemczech i Szwajcarii, lecz nie zawiera żadnych matematycznych uzasadnień.
W 1859 irlandzki matematyk William Rowan Hamilton sformułował problem istnienia cyklu o długości "n" w grafie "n"-wierzchołkowym.
Za pierwszego autora, który sformalizował matematycznie problem komiwojażera uznaje się austriackiego matematyka Karla Mengera, który zdefiniował go w 1930 zwracając szczególną uwagę na trudność w obliczeniu rozwiązania. Niezależnie od niego ten sam problem poruszył w 1934 Hassler Witney na wykładzie w Princeton University. Natomiast pierwsza próba rozwiązania problemu miała miejsce w 1937, gdy Merrill Flood pracował nad rozwiązaniem wyznaczania tras dla autobusów szkolnych.
Z uwagi na bardzo prosty opis problemu oraz opinię o bardzo trudnym obliczeniowo procesie optymalizacji, problem komiwojażera stał się bardzo popularny. Fascynacja ta trwa od lat pięćdziesiątych XX wieku do dziś, zarówno wśród amatorów jak i profesjonalistów.
Przykład.
Miasta: Kutno, Warszawa, Poznań, Kraków
Odległości:
Należy znaleźć najkrótszą trasę zaczynającą się np. z Kutna, przechodzącą jednokrotnie przez wszystkie pozostałe miasta i wracającą do Kutna.
Problem ten jest NP-trudny.
Wersja decyzyjna.
W wersji decyzyjnej problemu, danymi są graf i pewna liczba "n", należy odpowiedzieć czy istnieje trasa komiwojażera krótsza od "n".
Tak sformułowany problem jest NP-zupełny.

</doc>
<doc id="98242" url="https://pl.wikipedia.org/wiki?curid=98242" title="Order Czerwonej Gwiazdy">
Order Czerwonej Gwiazdy

Order Czerwonej Gwiazdy () – radzieckie odznaczenie wojskowe ustanowione Uchwałą Prezydium Centralnego Komitetu Wykonawczego ZSRR z 6 kwietnia 1930 roku.
5 maja 1930 roku został zatwierdzony statut orderu. W późniejszym czasie kilkakrotnie były wprowadzane zmiany i uściślenia do statutu, ostatnia zmiana miała miejsce w dniu 28 marca 1980 roku, gdy zatwierdzono nową redakcję statutu.
Order Czerwonej Gwiazdy ustanowiony został dla nagradzania za bojowe zasługi w dziele obrony ZSRR oraz zapewnienia bezpieczeństwa publicznego zarówno w czasie wojny, jak i podczas pokoju.
Zasady nadawania.
Orderem nagradzani byli żołnierze Armii Czerwonej (od 1946 roku Armii Radzieckiej) i Floty Wojennej, wojsk ochrony pogranicza oraz wojsk wewnętrznych, pracownicy organów NKGB, a także funkcjonariusze organów spraw wewnętrznych (NKWD). Orderem mogli być również nagradzani żołnierze państw obcych.
Zgodnie ze statutem Orderem Czerwonej Gwiazdy nagradzano za:
Order Czerwonej Gwiazdy był nadawany przez Prezydium Rady Najwyższej ZSRR na wniosek ministra obrony narodowej, ministra spraw wewnętrznych lub Komitetu ds. Bezpieczeństwa Państwowego.
Osoby i podmioty odznaczone orderem.
Pierwszym kawalerem orderu Czerwonej Gwiazdy został w 1930 roku dowódca i późniejszy marszałek Związku Radzieckiego Wasilij K. Blücher, nagrodzony za świetne kierowanie operacją przeciwko wojskom chińskim w czasie radziecko-chińskiego konfliktu w 1929 roku. W 1933 roku za wybitne osiągnięcia w dziele umacniania gotowości bojowej i politycznej Armii Czerwonej orderem została nagrodzona gazeta „Krasnaja Zwiezda” (ros. "Краснaя Звезда").
Do czerwca 1941 roku nadano ponad 21 500 orderów Czerwonej Gwiazdy. Za zasługi i bohaterstwo w latach wielkiej wojny ojczyźnianej nadano ponad 2860 tys. orderów, a do 1983 roku ponad 3800 tys. Wśród wyróżnionych orderem Czerwonej Gwiazdy znajdują się setki jednostek wojskowych i związków taktycznych Armii Czerwonej, również jednostki Wojska Polskiego otrzymały ten order.
Wykaz jednostek Wojska Polskiego które otrzymały order Czerwonej Gwiazdy
Opis odznaki.
Odznaka orderu została wykonana ze srebra i przedstawia wypukłą, pięcioramienną gwiazdę pokrytą ciemnoczerwoną emalią. W centrum gwiazdy umieszczono srebrną tarczę z wyobrażeniem postaci czerwonoarmisty w płaszczu i z karabinem w ręku. Dookoła tarczy umieszczony jest napis „Proletariusze wszystkich krajów, łączcie się!” (ros. Пролетарии всех стран соединяйтесь), a w dolnej części ZSRR (ros. CCCP). Poniżej tarczy znajduje się sierp i młot. Na odwrotnej stronie kolejny numer.
Baretka orderu ma kolor bordowy z szerokim, szarym paskiem pośrodku.

</doc>
<doc id="98245" url="https://pl.wikipedia.org/wiki?curid=98245" title="Aktywność optyczna">
Aktywność optyczna

 
Aktywność optyczna, skręcalność optyczna, czynność optyczna – właściwość niektórych związków chemicznych polegająca na skręcaniu płaszczyzny polaryzacji światła spolaryzowanego liniowo.
Aktywność optyczna jest rodzajem dwójłomności, powiązanym zjawiskiem związanym z absorpcją światła jest dichroizm kołowy.
Zjawisko skręcania płaszczyzny polaryzacji światła spolaryzowanego następuje, gdy zmianie ulegają kierunek i płaszczyzna drgań wektora oraz prostopadłej do niej płaszczyzny polaryzacji. Skręcenie płaszczyzny polaryzacji wywołane jest oddziaływaniem światła z cząsteczkami substancji skręcającej znajdującej się na drodze wiązki świetlnej, przez którą przechodzi światło spolaryzowane liniowo. Obecnie znane są liczne związki zarówno krystaliczne, jak i bezpostaciowe lub w postaci roztworów, wykazujące zdolność skręcania płaszczyzny polaryzacji. Noszą one nazwę związków optycznie czynnych. Kąt skręcenia płaszczyzny polaryzacji światła jest charakterystyczny dla danej substancji.
Warunkiem koniecznym występowania aktywności optycznej cząsteczek jest ich chiralność, czyli istnienie w formie dwóch nienakładalnych enancjomerów. Nie wszystkie cząsteczki chiralne wykazują jednak aktywność optyczną. Aby ją wykazywać w zauważalnym stopniu, chiralne cząsteczki muszą mieć silnie spolaryzowane wiązania chemiczne blisko centrum chiralności lub mieć przy tym centrum znacząco różne podstawniki.
Skręcalność optyczna (której wartość liczbową podaje się jako skręcalność właściwą) jest funkcją długości fali światła (zjawisko to określa się jako dyspersję skręcalności optycznej). Znane są cząsteczki, które dla jednej długości fali skręcają światło w lewo, a dla innej w prawo, a jeszcze dla innej długości w ogóle nie skręcają. Określona konfiguracja przestrzenna cząsteczek nie przekłada się więc bezpośrednio na określoną aktywność optyczną. Z budowy przestrzennej cząsteczki nie da się z całkowitą pewnością bezpośrednio wywnioskować, w którą stronę będzie ona skręcać płaszczyznę polaryzacji światła.
Konfiguracja absolutna.
Tzw. konfiguracja absolutna cząsteczki może być określona bezpośrednio tylko w wyniku badań metodą rentgenografii strukturalnej lub pośrednio – poprzez przeprowadzenie jej syntezy asymetrycznej z substratów o wcześniej ustalonej konfiguracji absolutnej. Nie da się jej natomiast wywieść wprost z samych badań skręcalności płaszczyzny polaryzacji światła. W wielu grupach organicznych związków chemicznych zbierany przez lata materiał porównawczy pozwala jednak z dużą precyzją przewidzieć konfigurację absolutną na podstawie kierunku skręcania płaszczyzny polaryzacji światła. Np: w chemii steroidów istnieje tzw. reguła oktantów pozwalająca powiązać absolutną konfigurację cząsteczki z jej aktywnością optyczną. Podobne reguły znane są także dla aminokwasów i węglowodanów.
Skręcalność optyczną wykazuje wiele związków organicznych jak i nieorganicznych. Większość związków wykazujących tę cechę ma zazwyczaj jeden lub więcej atomów, do których są przyłączone co najmniej trzy różne podstawniki nie leżące na jednej płaszczyźnie. Atomy takie nazywa się centrami chiralności. Istnieją jednak także związki chemiczne, w których tego rodzaju atomy nie występują, ale są one chiralne jako całość np. na skutek budowy spiralnej, lub gdy posiadają sztywne ugrupowania cykliczne. Z drugiej strony występowanie niesymetrycznych atomów w cząsteczce nie gwarantuje ich chiralności (np: diasteroizomery).
W przypadku związków organicznych, centrami chiralności są zwykle atomy węgla, które posiadają cztery różne podstawniki. Dokładne wzajemne ustawienie tych podstawników względem siebie w przestrzeni jest nazywane konfiguracją absolutną. Konfigurację tę oznacza się literami R i S stawianymi przed systematyczną nazwą związku. Zasady ustalania tej konfiguracji są jednoznacznie precyzyjne, dzięki czemu można z samej nazwy związku odtworzyć dokładnie jej konfigurację przestrzenną.
Często spotykane w biochemii oznaczanie typów enancjomerów (+) i (–) wynika bezpośrednio z tego, jak skręcają one płaszczyznę polaryzacji monochromatycznego światła spolaryzowanego o długości odpowiadającej tzw. pierwszej linii sodowej, natomiast nic nie mówi o ich konfiguracji absolutnej. Enancjomery (+) skręcają płaszczyznę polaryzacji światła w prawo, zaś (–) w lewo.
Enancjomery (+) i (–) skręcają płaszczyznę polaryzacji światła zawsze dokładnie o taki sam kąt, ale w przeciwną stronę, dlatego ich równomolowa mieszanina wykazuje skręcalność zerową i nazywa się mieszaniną racemiczną. Pomiar aktywności optycznej jest często stosowany do określenia czystości enancjomerycznej (patrz nadmiar enancjomeryczny). Jest to jednak możliwe dopiero wtedy, gdy zna się wartość skręcalności optycznej dla czystych enancjomerów.
Wszystkie chiralne związki organiczne produkowane przez organizmy żywe istnieją tylko w postaci jednego z dwóch możliwych enancjomerów. Pomiar aktywności optycznej jest więc bardzo prostą metodą umożliwiającą rozróżnienie ich od sztucznie syntetyzowanych mieszanin racemicznych, aczkolwiek postępy w syntezie asymetrycznej umożliwiają współcześnie otrzymywanie wielu czystych enancjomerów, zupełnie nieodróżnialnych od ich naturalnych pierwowzorów.
Ilościowo aktywność optyczna określana jest przez takie parametry jak skręcalność właściwa, krzywa ORD, dichroizm kołowy.

</doc>
<doc id="98247" url="https://pl.wikipedia.org/wiki?curid=98247" title="Trevor Horn">
Trevor Horn

Trevor Charles Horn (ur. 15 lipca 1949 w Durham, Wielka Brytania) – brytyjski producent muzyczny, muzyk rockowy i nowofalowy.
Urodził się w Durham w Anglii. Grał przez pewien czas na kontrabasie w big bandach jazzowych i produkował płyty mało znanych artystów, następnie stworzył zespół Buggles, z którym nagrał przebojową piosenkę "Video Killed the Radio Star". W 1980, wraz z innym byłym członkiem Buggles – Geoffem Downesem, dołączył do grupy Yes. Horn zastąpił wokalistę, Jona Andersona – nagrał z Yes płytę "Drama", w jednym utworze grał także na gitarze basowej. Opuścił zespół po siedmiu miesiącach, na początku 1981, w wyniku niepowodzenia trasy koncertowej, koncentrując się na produkcji płyt. Pracował jeszcze później z Yes, współprodukując ich dwa kolejne albumy studyjne.
Współtworzył też na początku lat osiemdziesiątych studyjną grupę Art Of Noise.
Po nagraniu drugiej płyty Buggles, Horn skupił się na produkcji płyt artystów popowych i rockowych. Najbardziej znani spośród nich to Tina Turner, Frankie Goes to Hollywood, Tom Jones, Paul McCartney, Seal, Propaganda, Grace Jones, ABC, Lisa Stansfield, Pet Shop Boys, Mike Oldfield, Marc Almond, Genesis, t.A.T.u. i inni.
Horn był w 1983 współzałożycielem wytwórni płytowej ZTT, a w 1993 otrzymał nagrodę Grammy za produkcję drugiego albumu Seala.
W 2006 roku jego żona i współproducentka, Jill Sinclair, w wyniku nieszczęśliwego wypadku została postrzelona przez syna, Aarona. W wyniku odniesionych ran doznała trzyletniej śpiączki i kompletnego paraliżu ciała. Horn został wdowcem w 2014 roku.
31 grudnia 2010 Horn znalazł się na tradycyjnej, noworocznej liście osób uhonorowanych brytyjskimi odznaczeniami państwowymi. Otrzymał Order Imperium Brytyjskiego klasy Komandor (CBE). 
W 2004 roku Trevor Horn razem z zespołem The Buggles wystąpił na scenie, przed księciem Karolem, po kilkunastu latach przerwy, co zapoczątkowało okazjonalne koncerty zespołu po dziś dzień.
Linki zewnętrzne.
 

</doc>
<doc id="98248" url="https://pl.wikipedia.org/wiki?curid=98248" title="Mały Lew">
Mały Lew

Mały Lew (łac. "Leo Minor", dop. "Leonis Minoris", skrót "LMi") – niewielka, 64. co do wielkości i słabo widoczna konstelacja nieba północnego. W Polsce widoczny od zimy do lata. Liczba gwiazd do 6: około 20.
W odróżnieniu od swego większego imiennika, Lwa, nazwanego przez Ptolemeusza, Mały Lew został wyodrębniony jako osobny gwiazdozbiór przez Jana Heweliusza, w wydanym pośmiertnie w 1690 roku atlasie "Firmamentum Sobiescianum". Przedstawiony w postaci leżącego lwa, ponad znacznie większą, konstelacją Lwa. Można ją odnaleźć między tylnymi łapami Wielkiej Niedźwiedzicy a głową Lwa. W XIX wieku, aby nie używać dwuczłonowych nazw, próbowano zmienić nazwę gwiazdozbioru na Lwica, ale ostatecznie pozostano przy propozycji Heweliusza. 
Jak odnaleźć konstelację.
Gwiazdozbiór Małego Lwa zajmuje niewielki obszar na niebie i otoczony jest przez konstelacje Wielkiej Niedźwiedzicy, Rysia, Raka i Lwa. Najjaśniejszą gwiazdą jest 46 Leonis Minoris (Praecipua) o jasności 3,79m. Znajduje się ona mniej więcej w połowie odległości pomiędzy Phekdą (γ UMa) a Regulusem (α Leo).
Gwiazdy Małego Lwa.
Gwiazdozbiór ten nie ma gwiazdy oznaczonej Alfa. Angielski astronom Francis Baily, który przyporządkowywał greckie litery do gwiazd gwiazdozbiorów, nadał drugiej pod względem jasności gwieździe oznaczenie Beta Leonis Minoris, ale przegapił jaśniejszą 46 Leonis Minoris.
Interesujące obiekty.
Żadna z galaktyk nie ma porównania z lepiej znanymi galaktykami Lwa, ale ta mała konstelacja zawiera 17 galaktyk, odpowiednich dla średnich powiększeń.
Rój meteorów.
Leo Minorydy to rój meteorów o niskiej aktywności.

</doc>
<doc id="98249" url="https://pl.wikipedia.org/wiki?curid=98249" title="Powiat chrzanowski">
Powiat chrzanowski

Powiat chrzanowski – powiat w Polsce w województwie małopolskim, odtworzony w 1999 roku w ramach reformy administracyjnej. Jego siedzibą jest miasto Chrzanów. Powiat chrzanowski powstał po raz pierwszy w latach 1853/1854 jako jeden z dwóch powiatów Wielkiego Księstwa Krakowskiego w Królestwie Galicji.
Według danych z 31 grudnia 2019 roku powiat zamieszkiwało 124 536 osób. Natomiast według danych z 30 czerwca 2020 roku powiat zamieszkiwało 124 190 osób.
Geografia.
Podział administracyjny.
W skład powiatu wchodzą:
Środowisko geograficzne.
Według najnowszej aktualizacji przebiegu granic mezoregionów fizycznogeograficznych Polski, przygotowanej przez PAN, powiat chrzanowski leży w południowo-zachodniej części Wyżyny Krakowsko-Częstochowskiej. Z kolei utwory geomorfologiczne w zachodniej części powiatu należą do Pagórów Jaworznickich, części Wyżyny Śląskiej. Południowa część powiatu leży w Kotlinie Oświęcimskiej części Doliny Górnej Wisły. Występowanie poszczególnych jednostek geomorfologicznych przedstawia się następująco:
Południową granicę powiatu wyznacza rzeka Wisła, a jej lewy dopływ Chechło jest największą z lokalnych rzek.
Historia.
Dzieje ziem powiatu do 1853 r..
Teren powiatu chrzanowskiego w jego największej historycznej rozciągłości, należy do najstarszych ośrodków osadniczych w Polsce. Dzieje powiatu chrzanowskiego związane są z górnictwem rud cynku i ołowiu, z których uzyskiwano też spore ilości srebra.
Pierwsze wzmianki źródłowe na temat Chrzanowa pochodzą z XII wieku. Zapiski dotyczą handlowego, tranzytowego charakteru miasta na drodze ze Śląska do Małopolski i dalej na Ruś. W okresie I Rzeczypospolitej ziemie obecnego powiatu należały do powiatu krakowskiego od 1397 r. i podlegały staroście grodowemu w Krakowie. W 1795 r. zostały włączone do dystryktu olkuskiego w Galicji Zachodniej. W 1809 r. przeszły pod administrację Księstwa Warszawskiego i należały do departamentu krakowskiego. W latach 1815–1846 ziemie obecnego powiatu wchodziły w skład Wolnego Miasta Krakowa. Od 1846 r. należały do włączonego do Austrii Wielkiego Księstwa Krakowskiego.
Powiat chrzanowski 1853–1945.
Powiat chrzanowski powstał w latach 1853/54 w ramach reformy administracyjnej przeprowadzonej w Wielkim Księstwie Krakowskim i Królestwie Galicji, które zostały podzielone na powiaty. W 1860 r. do powiatu chrzanowskiego wcielono powiat jaworznicki. Od tego czasu, aż do roku 1939, granice powiatu pozostały niezmienne i na zachodzie biegły wzdłuż rzeki Przemszy, oddzielającej powiat od Górnego Śląska. Na południu granica powiatu opierała się na Wiśle, a na północy o granicę Austrii (Wielkiego Księstwa Krakowskiego) z Rosją (Królestwem Polskim), a po 1918 r. była to granica pomiędzy województwem krakowskim i kieleckim. Na wschodzie granica powiatu przebiegała na wschód od Poręby-Żegot i Rudawy, granicząc z powiatem krakowskim. Powierzchnia powiatu wynosiła 721 km², a ludność w 1931 r. liczyła 138 960 mieszkańców.
Jesienią 1939 r., po ataku i podboju, okupacji Polski przez III Rzeszę, powiat chrzanowski został po raz pierwszy w swej historii podzielony: zachodnia część z Chrzanowem, Jaworznem i Trzebinią została włączona bezpośrednio do Rzeszy Niemieckiej na prawach powiatu w Gau Oberschlesien. Wschodnia część z Krzeszowicami została włączona do Generalnego Gubernatorstwa. Taki podział utrzymał się do końca wojny. Od jesieni 1939 r. do stycznia 1940 r. obowiązki okupacyjnego starosty (landrata) pełnił dr Schutz, a od stycznia 1940 r. dr Cantner, który oficjalną nominację na starostę chrzanowskiego otrzymał dopiero 1 maja 1941 r.
Powiat chrzanowski w latach 1945–1975.
Odrodzony po II wojnie światowej powiat chrzanowski powrócił do swych granic sprzed 1939 r. Należał do województwa krakowskiego i obejmował początkowo miasta: Chrzanów, Jaworzno, Szczakowa, Trzebinia i Krzeszowice oraz okoliczne obszary wiejskie. W 1953 r. od powiatu oderwano osiedle Jęzor i przyłączono do powiatu sosnowieckiego w woj. katowickim. Rok później powiat chrzanowski powiększył się o wieś Brzoskwinia scedowaną przez powiat krakowski. Jednocześnie od powiatu oderwano wieś Lgota, którą przyłączono do powiatu olkuskiego. W 1958 r. Lgota powróciła w granice powiatu chrzanowskiego.
W roku 1954 na mocy reformy administracyjnej na obszarach wiejskich powołano gromady, z których następnie w roku 1956 wyodrębniono osiedla: Chełmek i Libiąż Mały, a w roku 1958 kolejne osiedla Siersza i Jeleń. Miasto Jaworzno w roku 1956 zostało wyłączone z powiatu chrzanowskiego, stając się miastem na prawach powiatu. Do Jaworzna przyłączono okoliczne wsie.
Dziesięć lat później – w roku 1968 – ludność i powierzchnia utworzonych jednostek administracyjnych przedstawiała się następująco:
W roku 1969 osiedla Chełmek i – po zmianie nazwy – Libiąż uzyskały prawa miejskie, a osiedle Siersza zostało połączone z Trzebinią w miasto Trzebinia-Siersza. W 1958 roku Jeleń otrzymał status osiedla, a w 1973 roku prawa miejskie 
W roku 1973, wraz z ustawowym zniesieniem statusu osiedli zniesiono gromady wiejskie, powołując w ich miejsce gminy w kształcie zbliżonym do obecnego.
Obszar byłego powiatu w latach 1975–1998.
Teren dotychczas istniejącego powiatu chrzanowskiego oraz Jaworzna został wskutek reformy administracyjnej z roku 1975 podzielony między województwa:
W roku 1977 miasto Jeleń przyłączono do Jaworzna jako kolejną dzielnicę, a nazwę miasta Trzebinia-Siersza zredukowano tylko do pierwszego członu. Dokonano korekt w podziale na gminy, likwidując m.in. gminę Myślachowice.
Wraz z powołaniem pomocniczych jednostek województwa katowickiego – tzw. rejonów – Chrzanów, Jaworzno, Trzebinia, Libiąż i Babice utworzyły rejon chrzanowski.
Wskutek reformy z lat 1991–1992 miasta Chrzanów, Trzebinia i Libiąż połączyły się z gminami wiejskimi mającymi w nich siedziby (miasto i gmina z siedzibą w mieście posiadały "de facto" wspólne urzędy), tworząc trzy gminy miejsko-wiejskie. W ten sposób liczba gmin w rejonie chrzanowskim zmniejszyła się z ośmiu do pięciu.
W roku 1993 Alwernia, pozostająca w województwie krakowskim, uzyskała prawa miejskie i stała się siedzibą gminy miejsko-wiejskiej.
Powiat chrzanowski od 1999 roku.
Na etapie projektowania nowego podziału administracyjnego, uwzględniającego istnienie powiatów, władze gminy Krzeszowice zdecydowanie sprzeciwiały się przyłączeniu do powiatu chrzanowskiego, dążąc do powołania odrębnego powiatu krzeszowickiego. Wynikało to między innymi z obaw, że Chrzanów zdecyduje się wejść w skład województwa śląskiego. Jednak władze Chrzanowa, Libiąża, Trzebini i Babic opowiedziały się za wejściem do województwa małopolskiego. Władze Alwerni wyraziły chęć dołączenia do tych czterech gmin i utworzenia wspólnego powiatu, natomiast Jaworzno głównie z przyczyn ekonomicznych i infrastrukturalnych zdecydowało się wejść w województwo śląskie. Nie doszło do utworzenia powiatu krzeszowickiego ze względu na niespełnienie kryteriów ludnościowych. Z kolei władze Chełmka zdecydowały o zachowaniu istniejącego powiązania administracyjnego z Oświęcimiem.
W rezultacie, istniejący w obecnym kształcie od 1999 roku powiat chrzanowski nie obejmuje już miast: Jaworzno (obecnie samodzielne miasto na prawach powiatu w województwie śląskim), Chełmek (obecnie w powiecie oświęcimskim, województwo małopolskie) oraz Krzeszowice (obecnie w powiecie krakowskim, także województwo małopolskie).
Starostowie chrzanowscy:
Wicestarostowie chrzanowscy:
Ludność.
Statystyka.
Liczba ludności w poszczególnych gminach (dane z 2006, 2007 i 2008 źródło: GUS)
Administracja.
Mieszkańcy powiatu wybierają posłów na Sejm z okręgu wyborczego nr 12.

</doc>
<doc id="98250" url="https://pl.wikipedia.org/wiki?curid=98250" title="Kinabalu">
Kinabalu

Kinabalu () – najwyższy szczyt (4101 m n.p.m.) Malezji, leżący w północno-wschodniej części wyspy Borneo, w górach Crocker. Podnóża góry porośnięte są wilgotnym lasem równikowym i objęte ochroną (Park Narodowy Kinabalu, ok. 754 km²), wpisanym na listę światowego dziedzictwa UNESCO.
Pierwotnie okolice góry zasiedlał lud Kadazan. Nazwa szczytu pochodzi od słowa "akinabalu", które w języku kadazan oznacza „czczone miejsce śmierci”. Początkowo szczyt Kinabalu nazywany był St Peter’s Mountain. Pierwszym Europejczykiem, który próbował zdobyć szczyt, był Sir Hugh Low. Dokonał tego w 1851 roku, wyprawę rozpoczynając w Tuaran (Sabah, Malezja). Nie doszedł jednak do najwyższego punktu; określił go jako "dostępne jedynie dla zwierząt skrzydlatych". W 1858 roku wraz ze Spenser St. John ponownie wyruszył na wyprawę. Najwyższy punkt szczytu zdobył jednak zoolog John Whitehead w roku 1888.
Kinabalu jest często odwiedzany przez turystów. Wspinaczka na szczyt składa się z dwóch etapów. W pierwszym osiąga się Laban Rata, pokonując 1400 metrów przewyższenia. Drugi to atak szczytowy – 800 metrów przewyższenia.
Rankiem 5 czerwca 2015 r. rejon szczytu nawiedziło trzęsienie ziemi o sile 6.0 w skali Richtera. Wywołało ono szereg zniszczeń, m.in. zawaliła się jedna z turni charakterystycznej dwoistej skały, zwanej Oślimi Uszami. W masywie przebywało wówczas 137 turystów górskich i przewodników. Zginęło 18 z nich. Jak podawały relacje "Wzorowo spisali się lokalni przewodnicy, którzy sprowadzili z góry klientów mimo zniszczenia szlaków i mimo wiadomości, że w dolinach sami potracili domy i bliskich".

</doc>
<doc id="98252" url="https://pl.wikipedia.org/wiki?curid=98252" title="Bacolod">
Bacolod

Bacolod – miasto i port na Filipinach, na północno-zachodnim wybrzeżu wyspy Negros, nad Cieśniną Guimaras. Jest ośrodkiem administracyjnym prowincji Negros Occidental. W 2010 roku jego populacja liczyła 511 820 mieszkańców. 
W mieście rozwinięty przemysł przetwórczy trzciny cukrowej, centrum handlu cukrem i ryżem, uniwersytet (zał. w 1941), lotnisko.

</doc>
<doc id="98253" url="https://pl.wikipedia.org/wiki?curid=98253" title="Wyspa Ostrów">
Wyspa Ostrów



</doc>
<doc id="98256" url="https://pl.wikipedia.org/wiki?curid=98256" title="Dumaguete">
Dumaguete

Dumaguete – miasto na Filipinach w regionie Środkowe Visayas, na południowo-wschodnim wybrzeżu wyspy Negros, nad Morzem Bohol. Jest to ośrodek administracyjny prowincji Negros Oriental. W 2010 roku liczyło 120 883 mieszkańców.
Miasto jest portem dla eksportu cukru oraz kopry. Rozwinięty przemysł rzemieślniczy (produkcja mat oraz naczyń), dwa uniwersytety (założone w 1901 i 1949).. Ośrodek turystyczny, świetne warunki do nurkowania.

</doc>
<doc id="98257" url="https://pl.wikipedia.org/wiki?curid=98257" title="Mati (Filipiny)">
Mati (Filipiny)

 
Mati – miasto na Filipinach, na wyspie Mindanao, nad Zatoką Pujada. Liczy 141 tys. mieszkańców (2015). Jest regionalnym centrum handlu, portem i miejscem eksportu kopry i drewna. Znajduje się tu również lokalny port lotniczy.

</doc>
<doc id="98258" url="https://pl.wikipedia.org/wiki?curid=98258" title="Allochoria">
Allochoria

Allochoria, alochoria, obcosiewność – rozprzestrzenianie diaspor roślin przy pomocy czynników zewnętrznych. 
W zależności od czynnika przenoszącego diaspory wyróżnione zostały typy allochorii:

</doc>
<doc id="98259" url="https://pl.wikipedia.org/wiki?curid=98259" title="Seter irlandzki">
Seter irlandzki

Seter irlandzki – jedna z ras psów, należąca do grupy wyżłów w sekcji wyżłów brytyjskich i irlandzkich, w typie seterów. Według klasyfikacji FCI podlega próbom pracy. Typ wyżłowaty.
Rys historyczny.
Seter irlandzki jest kojarzony z Irlandią, jednak wywodzi się z Francji, Hiszpanii oraz Macedonii. Pochodzi od długowłosego spaniela i powstał w wyniku skrzyżowania irlandzkiego spaniela wodnego z seterem angielskim, springer spanielem i pointerierem. W pierwszym okresie rozwoju rasy nie przywiązywano wagi do koloru, lecz zwracano przede wszystkim uwagę na właściwości myśliwskie.
Na początku XVII wieku równie popularne były psy o umaszczeniu białym, biało-czerwonym, biało-żółtym, nawet biało-czarnym, jak i czerwonym. Wszystkie były psami użytkowymi, myśliwskimi, przeszukującymi duże tereny w poszukiwaniu ptactwa. Nazwa "seter irlandzki" po raz pierwszy pojawiła się w druku w roku 1803 (czasopismo "Weteran Sportsmen"). W 1866 utworzono w Anglii klub czerwonego setera irlandzkiego. Od 1882 dopuszczano na prezentację wystawową wyłącznie jednokolorowe, czerwone psy. Spowodowało to niemal całkowite wymarcie wariantu czerwono-białego. The Comittee of The Irish Red Setter Club w Dublinie 29 marca 1885 roku przedstawił standard rasy setera irlandzkiego czerwonego.
Wygląd.
Budowa.
Długa głowa i długa kufa, przy końcu lekko graniasta; głęboka klatka piersiowa.
Szata i umaszczenie.
Sierść jest koloru dojrzałego kasztana lub mahoniowa. Nie sfalowana, tworzy długie, gładkie frędzle; występują tzw. portki i pióro na ogonie.
Zachowanie i charakter.
Seter irlandzki jest psem rodzinnym, potrzebującym kontaktu z człowiekiem. Wierny towarzysz zabaw i opiekun dzieci, bardzo cierpliwy. Inteligentny i żywy, potrzebuje zaspokojenia dużej potrzeby ruchu. Nieagresywny wobec obcych i innych zwierząt. Raczej szybko się uczy, ale przy tresurze trzeba być stanowczym, lecz łagodnym. W przypadku tego psa bardzo ważne jest wychowanie pozytywne, bez kar. Wychowane nieodpowiednio mogą uciekać.
Użytkowość.
Setery to psy myśliwskie przeznaczone do intensywnej pracy podczas polowania na ptactwo jako psy wystawiające (legawce).
Spośród seterów jest najlżejszy i najwyższy, dzięki temu najszybszy. Najdalej ze wszystkich okładający pole, przez to na polowaniu lepiej się sprawdzał przy koniu niż przy pieszym myśliwym.

</doc>
<doc id="98273" url="https://pl.wikipedia.org/wiki?curid=98273" title="HCV">
HCV



</doc>
<doc id="98275" url="https://pl.wikipedia.org/wiki?curid=98275" title="Mariew">
Mariew

Mariew – wieś w Polsce położona w województwie mazowieckim, w powiecie warszawskim zachodnim, w gminie Stare Babice.
W latach 1975–1998 miejscowość administracyjnie należała do województwa warszawskiego.
Miejscowość położona 15 km od Warszawy.

</doc>
<doc id="98277" url="https://pl.wikipedia.org/wiki?curid=98277" title="Żółtaczka zakaźna">
Żółtaczka zakaźna



</doc>
<doc id="98280" url="https://pl.wikipedia.org/wiki?curid=98280" title="Jutowie">
Jutowie

Jutowie – lud północnogermański osiadły pierwotnie w północnej i środkowej części Półwyspu Jutlandzkiego. W połowie V wieku, część Jutów zasiedliła południowo-wschodnią Anglię (Kent), reszta współtworzyła w późniejszych wiekach naród duński.

</doc>
<doc id="98283" url="https://pl.wikipedia.org/wiki?curid=98283" title="Syenit">
Syenit



</doc>
<doc id="98285" url="https://pl.wikipedia.org/wiki?curid=98285" title="HBV">
HBV



</doc>
<doc id="98286" url="https://pl.wikipedia.org/wiki?curid=98286" title="Druga Międzynarodówka">
Druga Międzynarodówka

Druga Międzynarodówka była międzynarodowym stowarzyszeniem partii i organizacji socjalistycznych. Organizacja powstała 14 lipca 1889 roku w Paryżu. Została założona przez partie socjaldemokratyczne z Wielkiej Brytanii, Francji, Niemiec i Belgii. Kontynuowała pracę rozwiązanej Pierwszej Międzynarodówki, z której wykluczono zwolenników silnego ruchu anarchosyndykalistycznego.
Podobnie jak I Międzynarodówka stawiała sobie za cel walkę o prawa robotnicze i dążenie do przekształcenia stosunków społecznych zgodnie z założeniami socjalizmu.
Zakres zmian, postulowanych przez partie socjalistyczne i socjaldemokratyczne był obszarem dyskusji i ścierania się poglądów w ramach 3 głównych nurtów ideologicznych II Międzynarodówki: marksistowskiego (późniejsi komuniści, syndykaliści, radykalna lewica antybolszewicka), centrowego (demokratyczny socjalizm) i reformistycznego (zwolennicy Eduarda Bernsteina).
Do wybuchu I wojny światowej odbyło się 9 zjazdów II Międzynarodówki. Po 1914 roku w wyniku toczonych walk działalność II Międzynarodówki ustała. Stało się tak, ponieważ w czasie
konferencji w Zimmerwaldzie w 1915 roku, w której uczestniczyli antywojenni socjaliści, poszczególnym partiom nie udało się stworzyć zunifikowanego frontu przeciwko wojnie. Zamiast tego skupiały się one na popieraniu polityki poszczególnych państw. Zabójstwo francuskiego socjalistycznego lidera Jeana Jaurèsa, w kilka dni przed rozpoczęciem wojny, stało się symbolem niepowodzenia antymilitarystycznej doktryny Drugiej Międzynarodówki.
Po zakończeniu I wojny światowej międzynarodowy ruch socjalistyczny podzielił się na dwa nurty:
Prominentni członkowie Drugiej Międzynarodówki.
Niemcy:
Francja:
Rosja:
Austria:
Holandia:
Belgia

</doc>
<doc id="98287" url="https://pl.wikipedia.org/wiki?curid=98287" title="Teodoryk Wielki">
Teodoryk Wielki

Teodoryk, zwany Wielkim (, „Król ludów”; ur. 451/455, zm. 30 sierpnia 526) – król Ostrogotów z dynastii Amalów. Wychowywał się jako zakładnik na dworze cesarza w Konstantynopolu. Król od 471, otrzymał od Ostrogotów Mezję Górną. Po wojnie z Odoakrem (489-493) i likwidacji jego państwa, założył w Italii państwo ostrogockie, uznając nad sobą zwierzchnictwo Cesarstwa Wschodniego, w 498 ogłosił się niezależnym władcą.
Teodoryk Wielki należy do najpotężniejszych, a zarazem do najbardziej światłych władców wczesnego średniowiecza, dzięki popieraniu rozwoju nauki i sztuki oraz wybitnym zdolnościom organizacyjnym.
Pochodzenie i młodość Teodoryka.
Jak podaje legenda, Teodoryk urodził się około 455 r. na brzegach Jeziora Nezyderskiego niedaleko Carnuntum, kiedy to Hunowie zaatakowali Gotów wschodnich, ale zostali pokonani przez Walamira. Dzień, kiedy nadeszła wieść o zwycięstwie, był według legendy dniem narodzin późniejszego króla rzymskiego. Istnieje jednak i druga hipoteza co do narodzin Teodoryka. Współczesna nauka bliższa jest twierdzeniu, że Teodoryk urodził się już w 451 r. i że wieść o pokonaniu Hunów mogła dotyczyć także Gotów, bo byli oni sprzymierzeńcami Attyli, dlatego Kasjodor w dziele "Dzieje Gotów" (łac. "Origo Gothico") mógł przenieść datę urodzin, aby dotyczyła ona czasów zwycięskich dla plemienia amalskiego.
Teodoryk (łac. "Flavius Theodoricus") był synem wodza plemiennego Tiudimera oraz Ereleuvy (Erelievy), która później przy chrzcie przyjęła imię Euzebia, i – jak sam twierdził – był Amalem. W 459 Walamir (brat Tiudimera oraz współwódz Ostrogotów) zdecydował się zaatakować wschodnie cesarstwo rzymskie, które zalegało z opłatami. Kiedy zdobyto stolice Epiru, Dyrrachion, cesarz Leon I rozpoczął negocjacje pokojowe, które dawały Gotom 300 funtów złota rocznie. Musieli oni jednak wrócić do Panonii, a młody Teodoryk jako zakładnik musiał zamieszkać od 459 do około 469 roku w Konstantynopolu, gdzie odebrał typowe rzymskie wychowanie, ale nie posiadł nigdy sztuki kaligrafii, przez co uznawany był do końca życia za analfabetę.
Rządy Teodoryka na wschodzie.
Powróciwszy z Bizancjum, Teodoryk objął część państwa po śmierci wuja Walamira, podczas gdy ojciec Teodoryka został kolejnym królem ostrogockim. Po śmierci Tiudimera w 471 r. Teodoryk został jego następcą i poprowadził swój lud na nowe ziemie wprost do Mezji Dolnej, gdzie dochodziło do wrogich kontaktów z inną grupą Ostrogotów, kierowaną przez Teodoryka Strabona. W 484 r. po śmierci tego wodza udaje się mu zjednoczyć obie grupy żołnierzy wywodzących się z barbarzyńców. Następnie Teodoryk otrzymuje tytuł "magister militum". Cztery lata później młody przywódca Ostrogotów osiąga porozumienie z cesarzem Zenonem i rezygnuje ze swoich aspiracji do podbicia Wschodu. Godzi się również dokonać najazdu na Italię. Niektóre źródła podają, że Teodoryk sam wystąpił z taką propozycją, o ile po pokonaniu Odoakra, który otwarcie wystąpił przeciw cesarzowi w 482 r., będzie mógł on osiąść tam ze swoim ludem. Zenon przystaje na zaproponowane warunki, a nawet czyni Teodoryka konsulem i uznaje go za swego syna.
Wojna w Italii i rządy Teodoryka.
Wojna została zapoczątkowana najazdem Teodoryka na Italię w roku 489 i trwała cztery lata, a większość tego czasu wypełniało przedłużające się oblężenie Rawenny. Teodoryk ogłosił się panem Włoch, ale Odoaker zdołał utrzymać się w dawnej stolicy cesarskiej aż do 493 r. Wtedy osiągnięto porozumienie co do podziału władzy. Jednak w niespełna dziesięć dni po tym, jak Teodoryk został wpuszczony do miasta, kazał zamordować Odoakra, a następnie jego żonę i syna oraz zwolenników w północnej Italii. Uratowało się tylko kilku rzymskich zwolenników upadłego reżimu, jak na przykład Kasjodor czy Liberiusz, którzy przeszli na stronę nowego władcy. Po tych zmianach i zastąpieniu wojska Odoakra przez Gotów Teodoryka (stali się armią Italii utrzymywaną z podatków ściąganych od włoskich właścicieli ziemskich w wysokości trzeciej części ich dochodów), rozpoczęło się nowe królestwo germańskie, a Teodoryk stał się, jak podają oficjalne dokumenty, królem zarówno Rzymian, jak i barbarzyńców italskich. Jego władza miała jednak pewne ograniczenia. Mógł wydawać edykty, ale nie mógł nadawać obywatelstwa rzymskiego ani mianować konsulów bez uprzedniego potwierdzenia cesarza; jego ludzie zaś nie mogli zawierać związków małżeńskich z Rzymianami i Rzymiankami.
Już na początku panowania w Italii Teodoryk porzucił ulubione skóry i futra, tak charakterystyczne dla władców germańskich, i otoczył swój tron i dwór przepychem w stylu Bizancjum, a sam nosił się w kolorze cesarskiej purpury. Znajomość obu dworów cesarskich pomagała mu w kontaktach z Rzymianami, a za pośrednictwem swego urzędu realizował oczekiwania ludu w zakresie ciągłości struktur państwowych. Podjął się także restaurowania starych i zniszczonych budowli oraz budowy nowych, chcąc w ten sposób kontynuować to, co zaczął Odoaker, tyle że na dużo większą skalę. Na przykład budował i remontował akwedukty, łaźnie publiczne, mury miejskie i pałacowe w większych miastach italskich, jak Rzym, Rawenna, Werona czy Pawia.
Polityka wewnętrzna.
Teodoryk przywrócił starą tradycję cesarską rozdawnictwa zboża biedocie rzymskiej oraz reaktywował niezwykle popularne i zarazem bardzo kosztowne igrzyska cyrkowe. Najwspanialsze z nich było prawdopodobnie zorganizowane w Rzymie w 500 roku dla upamiętnienia wizyty Teodoryka w tym mieście. Podczas tej wizyty przeżywał on zapewne po raz ostatni "adventus", czyli uroczysty i szczegółowo opracowany ceremoniał rzymski, realizowany z okazji przybycia cesarza do miasta. Na pamiątkę tego wydarzenia wybito specjalny medal oraz monetę z napisem "Rex Theodericvs Pivs Princis". Twarz władcy przedstawiona jest tam na modłę antyczną, frontalnie, a otaczają ją bardzo gęste włosy na końcu zawinięte w loki. Król nosi pancerz, a na nim płaszcz spięty fibulą na lewym ramieniu. W ręce trzyma posążek Wiktorii stojącej na kuli.
Na początku VI w. Teodoryk ogłosił Edykt, składający się z 154 reguł i przepisów. Z jednym lub dwoma wyjątkami nie były to nowe prawa, lecz skrótowo przedstawione prawo rzymskie, napisane językiem prostym i zrozumiałym. Edykt był niejako podręcznikiem wydanym dla sędziów i obejmował sprawy, które - zdaniem króla - najczęściej toczyły się przed sądami. Od tej chwili Goci stali się podmiotami prawa rzymskiego, ale nie sędziami rzymskimi. W Edykcie nie było też wzmianki o uznaniu ich własnych zwyczajów i świąt. Było to wyrazem pewnych niespójności w polityce Teodoryka, który starał się utrzymać odrębność Gotów i Rzymian i nie dopuścić do asymilacji obu nacji.
Na początku swego panowania król był bardzo tolerancyjny. Przejawiało się to również w kwestii wiary. Teodoryk starał się nie dopuścić do prześladowań religijnych i podkreślał to w swych listach nominacyjnych i innych dokumentach. Rzymianie byli katolikami, a Goci arianami. Gotów i Rzymian różnił również język. Ci pierwsi w połowie VI wieku mieli zarówno formę ustną, jak i pisemną swojego języka, używaną w celach świeckich oraz religijnych. Język Rzymian był natomiast ujednolicony. Większość pozostałych różnic koncentrowała się wokół prawa i gospodarki.
Raz do roku wojownicy udawali się do Rawenny, gdzie rezydował król, aby otrzymać pieniądze z jego rąk. Przy tej okazji Teodoryk osobiście dokonywał oceny swych wojsk. Żołnierze w służbie czynnej otrzymywali swoje racje bądź w naturze, bądź w formie ekwiwalentu pieniężnego. Ostrogoci za panowania Teodoryka wiedli więc zupełnie inne życie, niż ich przodkowie pod władzą Hunów.
Polityka zewnętrzna i jej skutki w państwie.
W latach 507-526 jako regent Teodoryk panował również nad Wizygotami. Po śmierci Anastazjusza w roku 518 senat wybrał na cesarza kandydata wysuniętego przez gwardię, oficera Justyna. Był on wyznania chalcedońskiego i potępiał innowierców. Rychło zresztą ujawnił się nowy konflikt Wschodu z Rawenną o podłożu wyznaniowym. Teodoryk obawiał się represji zwłaszcza po tym, jak grono senatorów wezwało Justyna do obalenia rządów króla Gotów. Policja gocka zdołała jednak przechwycić listy kompromitujące spiskowców, a Boecjusz, ówczesny "magister officiorum" w rządzie raweńskim, który zaciekle bronił pochwyconych, został uwięziony i po długim procesie skazany na śmierć w roku 524. Taki sam los spotkał jego teścia, głowę senatu, Symmachusa, który głośno wyrażał swoje niezadowolenie i oburzenie na bezwzględność władcy.
Śmierć Teodoryka Wielkiego.
Teodoryk umarł 30 sierpnia 526 roku i został pochowany w mauzoleum w Rawennie.

</doc>
<doc id="98289" url="https://pl.wikipedia.org/wiki?curid=98289" title="Samowychowanie">
Samowychowanie

Samowychowanie – samorzutna praca człowieka nad ukształtowaniem własnego poglądu na świat, własnych postaw, cech charakteru i własnej osobowości – stosownie do założonych kryteriów, wzorów oraz ideałów. Rozwijanie w procesie wychowania rodzinnego czy szkolnego motywacji pobudzającej dzieci i młodzież do pracy nad sobą jest działaniem, które zwielokrotnia wpływ wychowawczy rodziny i szkoły.

</doc>
<doc id="98290" url="https://pl.wikipedia.org/wiki?curid=98290" title="Kompresja">
Kompresja



</doc>
<doc id="98292" url="https://pl.wikipedia.org/wiki?curid=98292" title="Aecjusz Flawiusz">
Aecjusz Flawiusz

Aecjusz Flawiusz (łac. "Flavius Aetius", ur. ok. 390, zm. 21 września 454) – polityk i wódz rzymski z okresu panowania Walentyniana III, zwany „ostatnim Rzymianinem”.
Młodość.
Urodził się w Durostorum (dzisiejsza Silistra) nad Dunajem w Mezji. Matka była Rzymianką z bogatej rodziny z Italii. Ojciec Flawiusz Gaudencjusz ("Flavius Gaudentius"), pochodzenia scytyjskiego, zrobił karierę w armii rzymskiej, był między innymi wodzem jazdy cesarskiej ("magister equitum"), a potem dowódcą ("comes") w prowincji Africa Proconsularis. Dzięki jego pozycji Aecjusz zaczął służbę na dworze cesarskim. W latach 405–408 był zakładnikiem u króla Wizygotów Alaryka, potem zaś u Hunów. Nauczył się ich języka, a także świetnie jeździć konno. Nawiązał przy okazji przyjacielskie stosunki z ich władcą i wpływowymi wodzami.
Działalność.
Na Zachód wrócił pod koniec rządów cesarza Flawiusza Honoriusza. Gdy ten zmarł w 423, wybuchła wojna o tron cesarstwa zachodniego. W tym czasie Aecjusz został wysokim urzędnikiem ("curopalatines") na dworze uzurpatora Jana. Na jego rozkaz sprowadził 60 tysięcy Hunów do Italii, ale przybyli oni zbyt późno, aby zapobiec upadkowi Jana. Aecjusz za cenę stanowiska wodza ("comes") Galii przeszedł na stronę nowego cesarza Walentyniana III i jego matki Galli Placydii. Od 425 walczył z Wizygotami na południu i Frankami na północy Galii. Ocalił Arles oblegane przez Teoderyka, króla Wizygotów, a w 428 odebrał Frankom rzymskie terytoria nad Renem. W 429 został najwyższym wodzem armii Zachodu ("magister militum praesentalis"); w maju 430 na jego rozkaz oskarżono, aresztowano i zamordowano najpoważniejszego konkurenta, Feliksa Flawiusza.
Odniósł wiele sukcesów: pokonał Jutungów w Recji, potem innych barbarzyńców w Noricum, a w 432 ponownie rozbił Franków i został konsulem. Rychło musiał jednak uciekać do Hunów, gdy w bitwie pod Arminium przegrał walkę o kontrolę nad Italią z wodzem wojsk cesarskich w Afryce, Bonifacjuszem. Po śmierci konkurenta wrócił do Italii z Hunami i powrócił do władzy poślubiając wdowę po Bonifacjuszu, Pelagię. W 435 Aecjusz otrzymał tytuł patrycjusza. W następnych latach nadal wojował z barbarzyńcami w Galii. W 436 pokonał Burgundów i zawarł z nimi pokój, potem jednak nasłał na nich Hunów, którzy dokończyli dzieła zniszczenia. W 438 z pomocą Hunów z powodzeniem walczył z Wizygotami. W 439 został uhonorowany przez senat i lud posągiem w Rzymie. W 447 lub 448 zaprowadził porządki wśród Alanów i Franków w Galii.
Walki przeciw Hunom.
W bitwie na Polach Katalaunijskich w 451 wojska rzymskie i wizygockie pod jego dowództwem wspólnie pokonały Hunów pod wodzą króla Attyli. Mimo odniesionego zwycięstwa nie zniszczył on Hunów, lecz pozwolił im się wycofać, tak by nadal stanowili oni przeciwwagę dla Gotów w myśl zasady „dziel i rządź” ("divide et impera"). W 452 ponownie starał się przeciwdziałać najazdom Hunów, organizując obronę na linii rzeki Pad. Wobec szczupłości swoich sił nie zapobiegł on jednak zniszczeniu przez Attylę Mediolanu oraz Ticinum. Wkrótce po tych sukcesach Hunowie wycofali się ze względu na zagrożenie swojego państwa ze strony cesarza Marcjana.
Śmierć.
Osłabnięcie zagrożenia ze strony Hunów po śmierci Attyli sprawiło, że pozycja Aecjusza znacznie osłabła, ponieważ nie było zewnętrznego wroga, przed którym miałby chronić Rzym. By ugruntować swoją pozycję, Aecjusz uzyskał przyrzeczenie cesarza ożenku syna Gaudencjusza z córką Walentyniana III, Placydią. Dzięki temu Gaudencjusz miałby szansę na objęcie korony cesarskiej po śmierci Walentyniana III. Jednak dworzanie pod wodzą arystokraty Petroniusza Maksymusa, który utracił swoje stanowiska, przekonali cesarza, że te działania Aecjusza stanowią zagrożenie dla jego władzy. Rozwścieczony cesarz własnoręcznie zabił wodza podczas audiencji 21 lub 22 września 454. W odwecie żołnierze Aecjusza, także za namową Petroniusza Maksymusa, zamordowali cesarza w marcu 455 podczas przeglądu wojska.
Aecjusz w literaturze.
Aecjusz był bohaterem dwóch powieści Teodora Parnickiego – "Aecjusz, ostatni Rzymianin" i "Śmierć Aecjusza". Jest on także jednym z bohaterów filmu "Attyla".

</doc>
<doc id="98296" url="https://pl.wikipedia.org/wiki?curid=98296" title="Kompresja dynamiki">
Kompresja dynamiki

Kompresja dynamiki – proces polegający na zmniejszeniu dynamiki sygnału. Polega na konwersji sygnału elektrycznego tak, by każdemu poziomowi sygnału z zakresu dynamiki sygnału wejściowego przyporządkować poziom sygnału z zakresu dynamiki sygnału wyjściowego (docelowego). Działaniem odwrotnym jest ekspansja dynamiki.
Proces kompresji sygnału.
Kompresja analogowa.
Proces kompresji analogowego sygnału elektrycznego polega na zastosowaniu układu elektronicznego realizującego względem sygnału następującą funkcję matematyczną:
dla
oraz
dla
Tego rodzaju kompresja nazwana jest kompresją według krzywej typu A (ze względu na współczynnik A), a jej teoretyczne podstawy służą do kompresji sygnałów mowy w telekomunikacji (współczynnik A przyjmowany jest na poziomie A=87,6).
Istnieje również inny sposób przedstawienia zagadnienia kompresji dynamiki za pomocą wzoru:
dla
nazywany kompresją według krzywej typu μ (współczynnik μ przyjmowany jest w telekomunikacji na poziomie μ=255).
Kompresja cyfrowa.
Proces kompresji dynamiki sygnału analogowego zakodowanego cyfrowo polega na przekształceniu sygnału cyfrowego o większej liczbie stopni kwantowania na sygnał cyfrowy o mniejszej liczbie stopni kwantowania przy zastosowaniu algorytmu kompresowania dynamiki. Podstawy teoretyczne opierają się na ustaleniu większej liczby poziomów kodowania sygnału w zakresie niskich wartości sygnału i mniejszej liczby poziomów przy sygnale o wyższej wartości, a co za tym idzie na podziale na segmenty o większej lub mniejszej liczbie poziomów kwantyzacji. Przykładowy sposób kompresji dynamiki sygnału wymagającego zakodowania w 12 bitach na sygnał 8-bitowy przedstawia tabelka:
Oznaczenia:
Ośmiobitowy kod wyjściowy ma postać:
Szczegółowe zalecenia w zakresie kompresji dynamiki sygnałów występujących w telekomunikacji określa rekomendacja G.711 wydana przez ITU-T.
Przykład z samochodem.
Kompresja ma sens tam, gdzie duża dynamika sygnału utrudniałaby odbiór, np. w samochodzie. Silnik samochodu jest stosunkowo głośny, co utrudnia ustalenie komfortowej głośności dźwięku. Gdyby muzyka miała dużą dynamikę (czyli była momentami bardzo głośna, a momentami bardzo cicha), to albo byłoby słychać jedynie głośne momenty a poza tym muzyka ginęłaby w huku silnika, albo byłaby słyszalna, ale wtedy głośne momenty byłyby za głośne. Kompresja dynamiki powoduje, że muzyka ma cały czas mniej więcej tę samą głośność i to umożliwia słuchanie jej w samochodzie. Nie tłumaczy to jednak dlaczego poddawane temu procesowi są praktycznie wszystkie dostępne obecnie w sklepach płyty muzyczne. Z nadużywaniem kompresji dynamiki wiąże się problem wojny głośności.
Kompresja dynamiki na płytach CD w powszechnym mniemaniu wynika z parametrów urządzeń domowego audio oraz z typowych warunków odsłuchowych. Wynika też niestety ze swoistej mody (rozwiniętej do przesady przez wytwórnie muzyczne i stacje radiowe) na coraz głośniejszą w odbiorze muzykę (im głośniej zagramy od konkurencji, tym lepiej). Argument, że większość sprzętu (wzmacniacze i głośniki) nie zapewnia dynamiki na poziomie płyty CD (ponad 96 dB) nie jest tu najważniejszy. Jeśli chodzi o warunki odsłuchowe to musimy wziąć pod uwagę, że większość użytkowników nie słucha muzyki z naturalnym poziomem głośności (lecz ciszej), a samemu dźwiękowi towarzyszą odgłosy otoczenia (np. pracująca pralka czy sokowirówka, przy których obsłudze słuchający postanowił włączyć muzykę). Brak kompresji uniemożliwiałby poprawny odbiór dźwięku w niesprzyjających warunkach lub na sprzęcie niższej jakości. Czyli mamy tu do czynienia z sytuacją, gdzie teoretyczne możliwości nośnika CD (dynamika) celowo nie zostają wykorzystane (obniżono walory jakościowe nagrań w celu dopasowania się do przeciętnych warunków odsłuchowych i sprzętu najniższej jakości, np. przenośnych radioodbiorników). Stacje radiowe skompresowaną muzykę z CD, jeszcze bardziej kompresują, aby dostosować się również do technicznych aspektów transmisji FM (im głośniejsza muzyka, tym mniej słyszalne zakłócenia).
Parametry kompresji.
Istnieje wiele urządzeń i programów komputerowych umożliwiających kompresję na różne sposoby. Najczęstsze parametry kompresji, które można dostosować to:
Typowe nieporozumienie.
Kompresja dynamiki jest czymś zupełnie innym niż kompresja dźwięku (danych) taka jak np. mp3. Kompresja dynamiki odnosi się do dynamiki (miejsc cichych i głośnych) w sygnale, natomiast cyfrowa kompresja dźwięku (danych) jest bezstratną lub stratną kompresją zgodną z definicją kompresji danych.

</doc>
<doc id="98298" url="https://pl.wikipedia.org/wiki?curid=98298" title="Azotan miedzi(II)">
Azotan miedzi(II)

Azotan miedzi(II), Cu(NO3)2 – nieorganiczny związek chemiczny, sól kwasu azotowego i miedzi. Postać bezwodna tworzy niebiesko-zielone kryształy i sublimuje w próżni w temperaturze 150–200 °C.
Właściwości.
Tworzy formy uwodnione , gdzie x = 2,5, 3 lub 6. Sześciowodzian (heksahydrat) łatwo traci wodę w temp. 25 °C dając . Bezwodny jest otrzymywany z Cu oraz zgodnie z reakcją
w obecności katalizatora MeCN, po której następuje rozkład do . Próba dehydratacji dowolnego uwodnionego azotanu miedzi(II) przez ogrzewanie prowadzi jednak do tlenków, a nie . W temp. 80 °C hydrat przekształca się bowiem w zasadowy azotan miedzi(II), , który po podgrzaniu do 180 °C daje CuO.
Otrzymywanie.
Azotan miedzi można otrzymać np.:
W warunkach standardowych uwodniony azotan miedzi jest niebieskim, krystalicznym ciałem stałym. Rozpuszcza się w wodzie. Roztwór ma odczyn kwasowy.
Zastosowanie.
Stosowany jest m.in. do barwienia ceramiki, nabłyszczania żelaza, produkcji papieru światłoczułego, jako utleniacz w paliwach rakietowych i w pirotechnice.

</doc>
<doc id="98299" url="https://pl.wikipedia.org/wiki?curid=98299" title="Święto Odzyskania Niepodległości">
Święto Odzyskania Niepodległości



</doc>
<doc id="98300" url="https://pl.wikipedia.org/wiki?curid=98300" title="Edith Cresson">
Edith Cresson



</doc>
<doc id="98306" url="https://pl.wikipedia.org/wiki?curid=98306" title="Azotan(III)">
Azotan(III)



</doc>
<doc id="98307" url="https://pl.wikipedia.org/wiki?curid=98307" title="Azotyn">
Azotyn



</doc>
<doc id="98308" url="https://pl.wikipedia.org/wiki?curid=98308" title="Union pour la Democratie Francaise">
Union pour la Democratie Francaise



</doc>
<doc id="98310" url="https://pl.wikipedia.org/wiki?curid=98310" title="Dimmu Borgir">
Dimmu Borgir

Dimmu Borgir (IPA []) – norweska grupa muzyczna wykonująca black metal, powstała w 1993 roku w Oslo. Do 2010 roku grupa wydała osiem albumów studyjnych oraz szereg kompilacji i minialbumów, które zostały pozytywnie ocenione zarówno przez fanów, jak i krytyków muzycznych. Zespół stanowią Stian „Shagrath” Thoresen, Sven „Silenoz” Atle Kopperud i Thomas Rune „Galder” Andersen Orre. Zespół dał szereg koncertów na całym świecie i uczestniczył w licznych festiwalach m.in. takich jak: Wacken Open Air, Gods of Metal i Ozzfest. Został wielokrotnie nagrodzony i wyróżniony w plebiscytach muzyki heavy metalowej oraz określony m.in. jako „najpopularniejsza grupa black metalowa na świecie”.
W twórczości zespół nawiązał do takich zagadnień jak mizantropia, satanizm i antychrześcijaństwo. Muzyka Dimmu Borgir to melodyjny black metal z wiodącymi partiami instrumentów klawiszowych. Od momentu wydania albumu "Puritanical Euphoric Misanthropia" w 2001 roku, zespołowi podczas nagrań towarzyszy orkiestra symfoniczna. Z tego powodu został również zaliczony do nurtu symfonicznego black metalu. Podczas koncertów Dimmu Borgir prezentuje charakterystyczny rodzaj ekspresji, obejmujący corpse paint oraz stosuje rozwiązania scenograficzne z użyciem efektów pirotechnicznych.
Historia.
1993–1999.
Zespół powstał w 1993 roku z inicjatywy multiinstrumentalisty Stiana „Shagratha” Thoresena, gitarzysty Svena „Silenoza” Atle Kopperuda, basisty Brynjarda Tristana, perkusisty Kennetha „Tjodalva” Åkessona oraz klawiszowca Stiana „Nagasha” Aarstada. Nazwa grupy została zaczerpnięta od wulkanicznego wzgórza Dimmuborgir w Islandii. Rok później nakładem Necromantic Gallery Productions ukazał się debiutancki minialbum zatytułowany "Inn I Evighetens Mørke", wydany w limitowanym do 1000 egzemplarzy nakładzie. Niedługo później zespół podpisał kontrakt z wytwórnią No Colours, dzięki której pojawił się na rynku debiutancki album pt. "For All Tid".
Dwa lata później ukazał się drugi album pt. "Stormblåst". Przed jego nagraniem Shagrath objął funkcję gitarzysty w zespole, zaś za perkusją zasiadł Tjodalv. W tym samym roku został zarejestrowany minialbum pt. "Devil’s Path". Wkrótce potem dotychczasowy basista został usunięty z zespołu, a jego miejsce zajął Nagash. Nieobecność Aarstada, spowodowana służbą wojskową, skłoniła Shagratha do osobistego nagrania partii instrumentów klawiszowych na minialbumie.
W 1997 roku zespół podpisał kontrakt z niemiecką wytwórnią Nuclear Blast. W maju tego samego roku ukazał się album pt. "Enthrone Darkness Triumphant". Gościnnie w utworze pt. „The Night Masquerade” zaśpiewała Bente Engen. Następnie, latem tego samego roku na kasecie VHS ukazał się split Dimmu Borgir z zespołem Dissection zatytułowany "Live &amp; Plugged vol.2". W międzyczasie z zespołu odszedł Stian Aarstad. Latem 1998 roku ukazał się kolejny minialbum pt. "Godless Savage Garden", który zawierał dwa nowe utwory, dwa nagrania z "For All Tid" w nowym wykonaniu, aranżację utworu grupy Accept oraz trzy utwory koncertowe. Shagrath, oprócz partii wokalnych, zagrał także na instrumentach klawiszowych, a do zespołu dołączył drugi, pochodzący z Australii, gitarzysta Jamie „Astennu” Stinson. Tego samego roku minialbum został nominowany do nagrody norweskiego przemysłu fonograficznego Spellemannprisen.
1999–2003.
W 1999 roku wydana została czwarta płyta studyjna pt. "Spiritual Black Dimensions", na której muzyka została jeszcze bardziej zdominowana przez instrumenty klawiszowe. Nowością był także czysty śpiew w wykonaniu Simena „ICS Vortexa” Hestnæsa, znanego z występów w grupach Borknagar. Do zespołu dołączył nowy klawiszowiec Øyvind Johan „Mustis” Mustaparta. Po wydaniu albumu zespół wystąpił na wielu dużych festiwalach muzycznych, m.in. na Dynamo Festival. W 1999 płyta została nominowana do nagrody Spellemannprisen. Natomiast pod koniec roku do sprzedaży trafił split Dimmu Borgir i Old Man’s Child pt. "Sons of Satan Gather for the Attack". W 2001 grupa wydała przełomowy i najwyżej dotychczas oceniony album – "Puritanical Euphoric Misanthropia". W dużej mierze instrumenty klawiszowe zastąpiły na nim dźwięki szwedzkiej orkiestry symfonicznej z Göteborga. Wyróżniony nagrodą Spellemannprisen album został zarejestrowany i zmiksowany w Studio Fredman. W samym zespole zaszły istotne zmiany personalne – odeszli Astennu, Nagash oraz Tjodalv. Oświadczenie zespołu w sprawie odejścia Astennu: „Chcemy oznajmić, że Astennu został wydalony z zespołu i nie będzie więcej częścią Dimmu Borgir. Zdecydowaliśmy się go pożegnać ponieważ przez ostatnie 7 czy 8 miesięcy nie robił nic, stracił całą swoją pasję, poświęcenie i entuzjazm. Dla nas wszystkich Dimmu Borgir jest całym życiem, a nie jakąś pierdoloną nudną pracą biurową! Dlatego pożegnaliśmy Astennu i z dumą witamy w naszych szeregach jego następcę Archona, który nagra z nami nowy album”.
W ich miejsce pojawili się: perkusista Nicholas Barker (poprzednio w Cradle of Filth), basista i wokalista ICS Vortex (dotychczas występował w zespole jako muzyk sesyjny) oraz gitarzysta Thomas Rune „Galder” Andersen Orre – lider grupy Old Man’s Child w miejsce zaanonsowanego poprzednio Larsa „Archona” Haidera. Shagrath o albumie "Puritanical Euphoric Misanthropia": „Myślę, że po raz pierwszy w naszej karierze dopracowaliśmy wszystkie szczegóły. Mamy brzmienie takie jakie chcieliśmy uzyskać, wykorzystaliśmy tyle efektów na ile mieliśmy ochotę i przede wszystkim spędziliśmy w studiu tyle czasu, ile wymagało nagranie tego albumu. Po raz pierwszy też pracowałem z tak znakomitymi muzykami, po raz pierwszy w historii Dimmu Borgir nagrywałem płytę z perkusistą, który potrafi grać, który nie musi podpierać się efektami elektronicznymi. Dlatego też ten album jest tak szybki, tak agresywny i brutalny. Myślę, że wszyscy padną na kolana przed 'Puritanical Euphoric Misanthropia'”. W 2002 roku ukazało się pierwsze DVD grupy pt. "World Misantrophy", które zawierało koncert nagrany podczas festiwalu Wacken Open Air. W studiu nagraniowym grupie pomagali Fredrik Nordström i Peter Tägtgren.
2003–2007.
We wrześniu 2003 roku został wydany album pt. "Death Cult Armageddon", który zawierał rozbudowane partie symfoniczne w wykonaniu praskiej Orkiestry Symfonicznej. Album spotkał się z entuzjastycznym przyjęciem wśród krytyków muzycznych. Materiał trafił na liczne listy przebojów m.in. we Francji, Austrii i Niemczech, a także Norwegii gdzie dotarł do 2. miejsca zestawienia VG-lista. Według danych z 2006 roku w samych Stanach Zjednoczonych album rozszedł się w nakładzie 100 000 sztuk. W 2004 roku grupa wzięła udział w objazdowym festiwalu Ozzfest w Stanach Zjednoczonych, podczas którego na perkusji zagrał Tony Laureano. 19 maja tego samego roku grupa wystąpiła w warszawskim klubie Proxima. Koncert Dimmu Borgir poprzedziły występy grupy Susperia i Destruction.
Tego samego roku zespół otrzymał nominację do nagrody Metal Hammer Golden Gods. Niedługo po premierze Nicholas Barker opuścił zespół, a jego miejsce zajął Reno Killerich. Po krótkim czasie członkowie zespołu podjęli decyzję o zakończeniu z nim współpracy. Doraźnie w roli perkusisty występował Tony Laureano, którego miejsce zajął z kolei później Jan Axel Blomberg, znany jako "Hellhammer".
W 2005 roku Shagrath i Silenoz postanowili dokonać powtórnego nagrania drugiej płyty zespołu, która nosiła tytuł "Stormblåst". Album został ponownie nagrany w szwedzkim studiu Abyss, we współpracy z producentem muzycznym Peterem Tägtgrenem, liderem grup Hypocrisy i Pain. W przedsięwzięciu tym wzięli udział również Mustis i Hellhammer, podczas gdy pozostali członkowie zespołu byli zajęci własnymi projektami. Nowym materiałem na albumie był utwór "Avmaktslave" i przearanżowana wersja "Sorgens Kammer", zatytułowana "Sorgens Kammer Del II". Shagrath o reedycji albumu "Stormblåst": „Po pierwsze, nigdy nie byliśmy zadowoleni z brzmienia wersji pierwotnej, była bardzo kiepsko wyprodukowana. Po drugie, dystrybucja i promocja, jaką zapewniało jej Cacophonous Records, była tragiczna. Wielu naszych nowych fanów nie było w stanie znaleźć tej płyty w sklepach. Po dodaniu do siebie obu tych faktów decyzja o ponownym nagraniu albumu wydała się najrozsądniejsza. Zresztą myśleliśmy o tym od kilku lat, trzeba było jedynie poczekać, aż kontrakt z dawnym wydawcą wygaśnie”.
2007–2010.
Kolejny album, "In Sorte Diaboli", ukazał się 27 kwietnia 2007 roku i stał się najbardziej dochodowym albumem w historii grupy – w USA w ciągu tygodnia od oficjalnej premiery zostało sprzedanych ponad 14 000 egzemplarzy. Z podobnie ciepłym przyjęciem spotkał się w Europie. Materiał na płytę został zarejestrowany w szwedzkim Fredman Studio we współpracy z Fredrikiem Nordströmem. Album był promowany w trakcie trasy koncertowej Blackest Of The Black w Stanach Zjednoczonych. Podczas trasy wystąpiły ponadto grupy Danzig i Moonspell. 20 września, w ramach trasy koncertowej The Invaluable Darkness Tour 2007, zespół wystąpił w warszawskim klubie Progresja. Koncert grupy poprzedziły występy Amon Amarth i Engel. Pod koniec roku płyta "In Sorte Diaboli" uzyskała status złotej płyty w Norwegii, sprzedając się w nakładzie 15 tys. egzemplarzy.
W 2008 roku ukazało się drugie wydawnictwo DVD pt. "The Invaluable Darkness". Wkrótce po premierze album sprzedał się w nakładzie 2500 egzemplarzy i tym samym zajął pierwsze miejsce na liście Music DVD Chart w Norwegii. Na albumie znalazły się m.in. koncert z Oslo nagrany w 2007 roku oraz występ na festiwalu Wacken Open Air. W Stanach Zjednoczonych DVD sprzedało się w nakładzie 1400 egzemplarzy w pierwszym tygodniu od premiery i zadebiutowało tam na piątym miejscu Top Music Video Charts. Tego samego roku do zespołu dołączył, znany z deathmetalowej grupy Vader, perkusista Dariusz „Daray” Brzozowski.
W 2009 roku producent gitar ESP przygotował sygnowane przez Galdera i Silenoza gitary LTD Okkultist i LTD Shadow. Tego samego roku ukazał się komiks pt. "Dimmu Borgir: Dark Fortress", inspirowany tekstami grupy, którego autorami są Brian Ferrara (pisarz) i Narek Gevorgian (artysta). We wrześniu tego samego roku z zespołu odeszli Mustis i Vortex. 24 września 2010 roku ukazał się dziewiąty album formacji zatytułowany "Abrahadabra". Partie instrumentów klawiszowych na płycie zrealizował wokalista i instrumentalista Stian „Shagrath” Thoresen. Ponadto grupa do nagrań zaangażowała norweską orkiestrę Kringkastingsorkestret oraz chór Schola Cantorum. Orkiestracje zaaranżował kompozytor Gaute Storaas. Okładkę i oprawę graficzną "Abrahadabra" zaprojektował i wykonał Joachim Luetke, który współpracował z grupą przy poprzednich albumach. Ponadto, w pracach nad płytą uczestniczył wokalista i basista Snowy Shaw, znany m.in. z występów w zespole Therion. Muzyk, początkowo zaanonsowany jako nowy członek zespołu został usunięty ze składu jeszcze w 2010 roku. Na potrzeby koncertów grupa zaangażowała Terje „Cyrusa Andersena.
Po 2010.
W maju 2011 roku grupa dała koncert w hali Oslo Spektrum w Norwegii. Podczas występu zespołowi towarzyszyła orkiestra Kringkastingsorkestret i chór Schola Cantorum. Fragmenty koncertu oraz kulisy produkcji koncertu zostały wyemitowane na antenie norweskiej publicznej stacji telewizyjnej NRK. Zaplanowane przez zespół wydawnictwo DVD pt. "Forces Of The Northern Night" z tymże występem ostatecznie trafiło do sprzedaży ze względów prawnych dopiero 14 kwietnia 2017 roku. Według gitarzysty zespołu Silenoza: „Płyta powinna wyjść w tym samym roku, w którym została nagrana, jednak wydawnictwo zostało wstrzymane. Ale brzmi to naprawdę dobrze. Zmiksowaliśmy i zremasterowaliśmy nagranie. Pozostaje nam tylko siedzieć i czekać. (...) Wiele elementów musiało ułożyć się w całość i to naprawdę nie zależało od nas. Kiedy w końcu wydamy ten krążek, będziemy mogli zająć się nowym materiałem i zacząć promować go na koncertach, więc mam nadzieję, że uda nam się rozwiązać ten problem jak najszybciej”. Rok później zespół wystąpił m.in. na festiwalu Wacken Open Air, ponownie z udziałem orkiestry i chóru. Również ten koncert został sfilmowany, a następnie wyemitowany przez niemiecką stację telewizyjną ZDFkultur.
Instrumentarium.
Silenoz gra na gitarach ESP, używa następujących modeli: Custom, The Apocalyptic Warfare Axe model F7 oraz LTD Okkultist. Ponadto stosuje wzmacniacze Engl Powerball oraz przystawki Seymour Duncan Live Wire Metal Humbucker. Sześciostrunową gitarę stroi do standardu D (D G C F A D), natomiast siedmiostrunową do standardu A (A D G C F A D). Gitarzysta prowadzący, Galder, również gra na gitarach ESP, używa modeli: LTD Shadow i F Series Costum Guitars. Ponadto używa wzmacniaczy Marshall i Randall, efektów Digitech, strun D’Addario oraz przystawek EMG 81 i 85.
Były basista, ICS Vortex, grał w zespole na gitarach amerykańskiego producenta B.C. Rich. Muzyk używa sygnowanego swoim pseudonimem modelu Warlock, w wersji cztero- i pięciostrunowej. Natomiast perkusista, Daray, gra na bębnach Pearl, model Masters Premium Maple i talerzach perkusyjnych Meinl. Używa ponadto osprzętu Axis Percussions i pałeczek perkusyjnych OSCA.

</doc>
<doc id="98313" url="https://pl.wikipedia.org/wiki?curid=98313" title="Unia Demokratów na rzecz Republiki">
Unia Demokratów na rzecz Republiki

Unia Demokratów na rzecz Republiki (fr. "Union des démocrates pour la République", UDR) – francuska partia polityczna istniejąca w latach 1967–1976.
Historia.
Partia Unia Demokratów na rzecz Republiki (UDR) powstała w 1967 (do 1968 pod nazwą Unia Demokratów na rzecz V Republiki) i była kontynuatorką założonej w październiku 1958 przez Charles’a de Gaulle’a Unii na rzecz Nowej Republiki (UNR), która w 1962 połączyła się z założoną w 1959 Demokratyczną Unią Pracy (UDT). UDR istniała do 1976, a jej ideową kontynuacją jest powstałe w grudniu 1976 z inicjatywy Chiraca neogaullistowskie Zgromadzenie na rzecz Republiki (RPR).

</doc>
<doc id="98314" url="https://pl.wikipedia.org/wiki?curid=98314" title="Union des Democrates pour la Republique">
Union des Democrates pour la Republique



</doc>
<doc id="98315" url="https://pl.wikipedia.org/wiki?curid=98315" title="FIFA Confederations Cup">
FIFA Confederations Cup



</doc>
<doc id="98318" url="https://pl.wikipedia.org/wiki?curid=98318" title="Głowy państwa Bułgarii">
Głowy państwa Bułgarii

Ludowa Republika Bułgarii (1946-1990).
"W latach 1946-1990 urząd głowy państwa pełnił organ kolegialny, jego przewodniczący pełnił jedynie m.in. funkcje reprezentacyjne i protokolarne."

</doc>
<doc id="98319" url="https://pl.wikipedia.org/wiki?curid=98319" title="Tyczyn (gmina)">
Tyczyn (gmina)

Tyczyn jest gminą miejsko-wiejską w południowo-wschodniej Polsce w województwie podkarpackim w powiecie rzeszowskim.
Siedziba gminy to Tyczyn.
Gmina Tyczyn znajduje się w centralnej części województwa podkarpackiego – gmina bezpośrednio graniczy z Rzeszowem, odległość od Dynowa – 30 km (drogami wojewódzkimi Nr 878, 877 i 835), od siedzib gmin Doliny Strugu: od Chmielnika Rzeszowskiego – 7 km, od Błażowej – 16 km i od Hyżnego – 7 km. Jako jednostka administracyjna graniczy: od północy z wojewódzkim Rzeszowem, na małym odcinku od zachodu (wzdłuż Wisłoka) z gminą Boguchwała, od zachodu i północy z gminą Lubenia, od południa z gminami Błażowa i Hyżne, a od wschodu z gminą Chmielnik.
Klimat.
Średnia roczna suma opadów atmosferycznych wynosi 700 mm – najmniej opadów występuje w styczniu i lutym a najwięcej w lipcu. Średnia roczna liczba dni z pokrywą śnieżną wynosi 60 dni, a liczba dni z przymrozkiem wynosi około 110 w ciągu roku. W rozkładzie miesięcznym średnie temperatury kształtują się od około -2,5 °C w styczniu do około +17,5 °C w lipcu. Liczba dni pogodnych w ciągu roku wynosi od 35 do 40, natomiast dni pochmurnych – od 130 do 140.
Sport - Piłka Nożna.
Od 1949 w Tyczynie działa Miejski Klub Sportowy Strug Tyczyn zrzeszający ponad 150 zawodników w 7 grupach wiekowch, począwszy od seniorów, poprzez juniorów starszych/młodszych, trampkarzy starszych/młodszych, kończąc na orlikach.
Obecnie drużyna Strugu Tyczyn występuje w lidze okręgowej (piąty poziom rozgrywkowy).
Największe sukcesy Strug odnosił na przełomie dwutysiąclecia. W sezonie 1999/2000 wypracował wicelidera IV ligi wojewódzkiej. Nie można również zapomnieć o zdobyciu Podkarpackiego Pucharu Polski w sezonie 2002/2003. Strug mierzył się w finale z Siarką Tarnobrzeg. Po 90 minutach było 3-3, a o tym kto zgarnie pełną stawkę zadecydowały rzuty karne. Skuteczniejsi byli zawodnicy z Tyczyna ostatecznie wygrywając 4-3.
Dziś prezesem Strugu Tyczyn jest Ryszard Domino, który pełni funkcję od czerwca 2017r., natomiast trenerami są Łukasz Janik oraz Maciej Nizioł (od stycznia 2019r.)
Sołectwa.
Borek Stary, Hermanowa, Kielnarowa.
Wszystkie miejscowości w gminie są wsiami sołeckimi, jednak ich zabudowa jest rozciągnięta i każda z wsi podzielona jest na wiele części.
Sąsiednie gminy.
Błażowa, Chmielnik, Hyżne, Lubenia, Rzeszów

</doc>
<doc id="98324" url="https://pl.wikipedia.org/wiki?curid=98324" title="Mostek">
Mostek

Mostek zdrobnienie od most

</doc>
<doc id="98325" url="https://pl.wikipedia.org/wiki?curid=98325" title="Mostek (muzyka)">
Mostek (muzyka)

Mostek – w akustycznych instrumentach strunowych (np. gitara klasyczna, skrzypce czy wiolonczela) element odpowiedzialny za przenoszenie drgań ze strun na pudło rezonansowe.
W gitarze elektrycznej to metalowa część łącząca struny z korpusem instrumentu. W gitarze klasycznej i akustycznej jest to krótka beleczka leżąca na pudle rezonansowym. W instrumentach smyczkowych częściej używa się terminów podstawek lub z wł. ponticello. Mostek w tym przypadku jest cienką, płaską, jaworową deseczką z licznymi wycięciami, o zaokrąglonym grzbiecie. Znajduje się on mniej więcej w połowie odległości pomiędzy strunnikiem a gryfem i utrzymuje on struny na pewnej wysokości. Z kolei w chordofonach klawiszowych mostek to najczęściej długa listwa umieszczona w pobliżu miejsca zaczepienia strun.

</doc>
<doc id="98333" url="https://pl.wikipedia.org/wiki?curid=98333" title="Traktat">
Traktat



</doc>
<doc id="98336" url="https://pl.wikipedia.org/wiki?curid=98336" title="Siateczka śródplazmatyczna szorstka">
Siateczka śródplazmatyczna szorstka

Siateczka śródplazmatyczna szorstka, siateczka śródplazmatyczna ziarnista, retikulum endoplazmatyczne granularne, ER-g, rER – rozgałęziony układ błon plazmatycznych w komórce, łączący zewnętrzną błonę jądrową z błoną komórkową oraz błony organelli. Jej funkcja polega na udziale w syntezie białek. Jej powierzchnia jest pokryta rybosomami. Jest szczególnie dobrze rozwinięta w komórkach szybko rosnących oraz tych, których aktywność jest skierowana na syntezę białek z przeznaczeniem na eksport (przykładowo komórkach nabłonka gruczołowego).
Liczne zsyntetyzowane na rybosomach białka są transportowane oraz modyfikowane wewnątrz kanałów siateczki. W nich odbywa się dołączanie reszt cukrowych do łańcuchów polipeptydowych w czasie tworzenia glikoprotein lub skracania łańcuchów polipeptydowych, polegające na odcinaniu odcinków sygnałowych (umożliwiających precyzyjne wskazanie miejsca docelowego dla konkretnej cząsteczki). Siateczka ta występuje z siateczką gładką.

</doc>
<doc id="98337" url="https://pl.wikipedia.org/wiki?curid=98337" title="Harry Markowitz">
Harry Markowitz

Harry Max Markowitz (ur. 24 sierpnia 1927 w Chicago) – amerykański ekonomista, laureat Nagrody Banku Szwecji im. Alfreda Nobla w dziedzinie ekonomii w 1990 r.
Od 1982 profesor City University of New York. Stworzył tzw. teorię portfelową, dotyczącą optymalizacji inwestycji finansowych. Nagrodę Banku Szwecji im. Alfreda Nobla otrzymał – razem z Mertonem Millerem i Williamem Sharpe’em – za pionierskie osiągnięcia na polu ekonomii finansowej i corporate finance.

</doc>
<doc id="98341" url="https://pl.wikipedia.org/wiki?curid=98341" title="Merton Miller">
Merton Miller

Merton Howard Miller (ur. 16 maja 1923 w Bostonie, Massachusetts, zm. 3 czerwca 2000 w Chicago, Illinois) – amerykański ekonomista, laureat Nagrody Banku Szwecji im. Alfreda Nobla w dziedzinie ekonomii w 1990 roku.
Życiorys.
W latach 1953–1961 był profesorem Carnegie Mellon University, następnie University of Chicago. W pracy naukowej koncentrował się na problematyce rynku kapitałowego i finansowania przedsiębiorstw. Wspólnie z Franco Modiglianim, sformułował twierdzenie znane jako twierdzenie Modiglianiego-Millera, zgodnie z którym wartość przedsiębiorstwa nie zależy od wypłaconych dywidend, co oznacza, że w konsekwencji znaczący wzrost dywidend nie jest koniecznie pożądany, a koszt kapitału jest niezależny od struktury finansowej firmy, tj. od relacji między kapitałem własnym i kapitałem obcym.
W 1990 roku otrzymał Nagrodę Banku Szwecji im. Alfreda Nobla za pionierskie osiągnięcia na polu ekonomii finansowej i corporate finance. Razem z nim nagrodę otrzymali Harry Markowitz i William Sharpe.

</doc>
<doc id="98343" url="https://pl.wikipedia.org/wiki?curid=98343" title="Substytucja metadonowa">
Substytucja metadonowa



</doc>
<doc id="98344" url="https://pl.wikipedia.org/wiki?curid=98344" title="William Sharpe">
William Sharpe

William Forsyth Sharpe (ur. 16 czerwca 1934 w Cambridge, Massachusetts) – amerykański ekonomista, laureat Nagrody Banku Szwecji im. Alfreda Nobla w dziedzinie ekonomii w 1990 roku. Wymyślił miernik atrakcyjności funduszy inwestycyjnych nazywany wskaźnikiem Sharpe’a.
Życiorys.
Był profesorem uniwersytetu w Waszyngtonie i Uniwersytetu Stanforda. Jeden z twórców teorii wyjaśniającej zależność (lub brak zależności) między strukturą kapitałową aktywów przedsiębiorstwa a polityką kształtowania dywidend oraz wartością rynkową tych aktywów. Jest jednym z twórców modelu wyceny aktywów kapitałowych ("Capital Asset Pricing Model – CAPM"). Opublikował m.in. "Portfolio Theory and Capital Market" (1970) i "Fundamentals of Investments" (1989).
Nagrodę Banku Szwecji im. Alfreda Nobla w dziedzinie ekonomii w 1990 roku otrzymał – wraz z Harry Markowitzem i Mertonem Millerem – za pionierskie osiągnięcia na polu ekonomii finansowej i corporate finance.

</doc>
<doc id="98346" url="https://pl.wikipedia.org/wiki?curid=98346" title="Gazy bojowe">
Gazy bojowe



</doc>
<doc id="98356" url="https://pl.wikipedia.org/wiki?curid=98356" title="PALplus">
PALplus

PALplus to rozszerzenie systemu kodowania obrazu telewizji analogowej PAL. Zostało opracowane w latach 80. XX wieku, wprowadzało lepszą separację barw oraz możliwość przesyłania obrazu w formacie . Było stosowane od początku lat 90. w niektórych stacjach telewizyjnych na terenie zachodniej Europy. W Polsce stosowała to TVP Polonia. System PALplus nigdy nie zdobył szerszej popularności, przegrywając z telewizją cyfrową.
Format 16:9.
O proporcjach emitowanego obrazu (16:9 lub 4:3) odbiornik informowany jest specjalnym sygnałem. Podczas pracy w trybie 16:9 w rysowaniu obrazu bierze udział 576 linii, co podnosi rozdzielczość pionową obrazu, czyniąc ją odpowiednią dla szerszego formatu. Dla zapewnienia kompatybilności szerokość sygnału wideo pozostaje 5 MHz. Umożliwia to uzyskanie około 533 pikseli na linię obrazu.

</doc>
<doc id="98358" url="https://pl.wikipedia.org/wiki?curid=98358" title="Robert Solow">
Robert Solow

Robert Merton Solow (ur. 23 sierpnia 1924 w Brooklynie, Nowy Jork) – amerykański ekonomista, laureat Nagrody Banku Szwecji im. Alfreda Nobla w dziedzinie ekonomii w 1987 r.
Życiorys.
Od 1958 był profesorem Massachusetts Institute of Technology w Cambridge, obecnie profesor emerytowany tej uczelni. Wcześniej związany także z Uniwersytetem Columbia. Współpracował jako doradca ekonomiczny z prezydentami Kennedym i Johnsonem. Służył w armii amerykańskiej podczas II wojny światowej. W czasie studiów na Harvardzie był uczniem Leontiefa.
W opublikowanej w 1956 pracy zatytułowanej "A Contribution to the Theory of Economic Growth" przedstawił model wzrostu gospodarczego znany obecnie jako model wzrostu Solowa i będący modyfikacją modelu wzrostu Harroda-Domara, oparty na neoklasycznej funkcji produkcji, gdzie substytutem pracy staje się kapitał oraz postęp technologiczny.
Nowatorskie ujęcie technologii (w odróżnieniu od kapitału) oraz wkład do teorii wzrostu gospodarczego zostały uhonorowane Nagrodą Banku Szwecji im. Alfreda Nobla w dziedzinie ekonomii w 1987 r.
Opublikował m.in. prace: "A Contribution to the Theory of Economic Growth" (1956), "Capital Theory and the Rate of Return" (1963), "Growth Theory. An Exposition" (1970).

</doc>
<doc id="98363" url="https://pl.wikipedia.org/wiki?curid=98363" title="James M. Buchanan">
James M. Buchanan

James McGill Buchanan Jr. (ur. 3 października 1919 w Murfreesboro, Tennessee, zm. 9 stycznia 2013 w Blacksburgu, Wirginia) – amerykański ekonomista, laureat Nagrody Banku Szwecji im. Alfreda Nobla w dziedzinie ekonomii w 1986 roku.
Był jednym z inicjatorów nurtu teorii wyboru publicznego – w szczególności, badań nad tym, w jaki sposób interes własny polityków i biurokratów, maksymalizacja użyteczności i inne względy indywidualne wpływają na ich decyzje. Był członkiem kilku think tanków, m.in. "distinguished fellow" Cato Institute, między 1984–1986 prezesem Stowarzyszenia Mont Pelerin, oraz profesorem na George Mason University.
Życiorys.
Urodził się w Murfreesboro, Tennessee, jako najstarsze dziecko Jamesa i Lili (Scott) Buchanan, w rodzinie o szkocko-irlandzkich korzeniach. Był wnukiem Johna P. Buchanana, gubernatora Tennessee w latach 90. XIX wieku. Uczęszczał do Middle Tennessee State Teachers College (późn. Middle Tennessee State University), jednocześnie pracując w rodzinnej farmie. Ukończył University of Tennessee (M.S., 1941). Służył w marynarce wojennej Stanów Zjednoczonych w sztabie admirała Chestera W. Nimitza w Honolulu w latach wojny, gdzie poznał Anne Bakke, którą poślubił 5 października 1945 r. Anne pracowała jako pielęgniarka w bazie wojskowej na Hawajach. Zmarła w 2005 roku.
Uzyskał doktorat z ekonomii w 1948 roku na University of Chicago, broniąc dysertację "Fiscal Equity in a Federal State", napisaną pod silnym wpływem Franka Knighta; w młodości bliskie były mu idee socjalistyczne, po kontakcie z Knightem stał się zadeklarowanym liberałem, bliskim libertarianizmowi.
Wieloletni profesor George Mason University w Fairfax w Wirginii. W 1957 był jednym ze współzałożycieli Centrum Ekonomii Politycznej im. Tomasza Jeffersona, przekształconego w 1969 w Centrum Badań Wyboru Publicznego (Center for Study of Public Choice); instytucja ta postawiła sobie za cel nadanie ekonomii wymiaru publicznego. W 1969 roku Buchanan został dyrektorem generalnym Centrum. Wraz z m.in. Gordonem Tullockiem i Kennethem Arrowem, dał podwaliny pod teorię wyboru publicznego.
Wykładowca na University of Virginia, UCLA, Florida State University, Virginia Polytechnic Institute.
Poglądy.
Buchanan w swoich pracach zajmował się m.in. finansami publicznymi i długiem publicznym, ekonomią konstytucyjną, głosowaniami i systemami politycznymi, rygorystyczną analizą teorii "logrollingu" (politycznych "quid-pro-quo"), makroekonomią i filozofią libertariańską.
Podejście do analizy ekonomicznej.
Buchanan był w dużej mierze odpowiedzialny za odrodzenie się ekonomii politycznej. Podkreślał, że polityka publiczna nie może być rozpatrywana wyłącznie w kategoriach dystrybucji, ale jest zawsze kwestią ustalania reguł gry, które tworzą wzór wymiany i dystrybucji. Jego praca w teorii wyboru publicznego jest często interpretowana jako kwintesencja instytutu imperializmu ekonomicznego; jednakże ekonomista i filozof Amartya Sen twierdził, że Buchanana nie należy tak określać, ponieważ zrobił więcej niż inni, aby wprowadzić etykę, prawne myślenie polityczne i rzeczywiście myślenie społeczne do ekonomii.
Buchanan poparł 100% krańcową stawkę podatku od wszystkich spadków powyżej określonej kwoty.
Ważnym wkładem Buchanana w konstytucjonalizm jest rozwój subdyscypliny ekonomii konstytucyjnej.
Według Buchanana, etyka konstytucjonalizmu jest kluczem do porządku konstytucyjnego i „można ją nazwać wyidealizowanym światem kantowskim”, w którym jednostka, która czyni porządek, wraz z zasadniczo wszystkimi towarzyszami, przyjmuje prawo moralne jako ogólną zasadę dla zachowania. Buchanan odrzuca każdą organiczną koncepcję państwa jako mądrzejszego od obywateli. Ta filozoficzna pozycja stanowi podstawę ekonomii konstytucyjnej. Buchanan wierzył, że każda konstytucja jest tworzona przez co najmniej kilka pokoleń obywateli. Dlatego musi być w stanie zrównoważyć interesy państwa, społeczeństwa i każdej jednostki.
Publikacja Buchanana „Koszt i wybór” z 1969 roku jest często pomijana mimo oryginalnego wkładu w analizę problemu kosztów alternatywnych. Buchanan pisał, że koszty poniesione przez jednostki decydują o cenie towaru lub usługi. Dla przykładu, kosztem takim jest praca fizyczna, która jest niezbędna do upolowania zwierzyny, a także cena narzędzi niezbędnych do jej upolowania, jak i czas spędzony na polowaniu – wszystko to wpływa na cenę mięsa w poszczególnych fabrykach. Cena wywoławcza mięsa będzie się różnić w zależności od jednostki, ponieważ każdy człowiek ponosi inne koszty nakładów.
Buchanan jest czasem uważany za quasi-członka austriackiej szkoły ekonomii; co prawda nie był z nią formalnie związany, ale posiadał wiele wspólnych przekonań. Według jego samego: „Z pewnością mam wiele powinowactwa z ekonomią austriacką i nie mam nic przeciwko temu, żeby nazywać się Austriakiem. Friedrich Hayek i Mises mogą uważać mnie za Austriaka, ale z pewnością niektórzy tego nie zrobią”.
Teoria wyboru publicznego.
James Buchanan jest uważany za jednego z architektów teorii wyboru publicznego. Jego praca w tym obszarze przyniosła mu nagrodę im. Nobla z ekonomii w 1986 r. Teoria wyboru publicznego koncentruje się na procesie podejmowania decyzji przez ludzi w sferze politycznej. Buchanan wykorzystał zarówno dziedziny ekonomii, jak i nauki polityczne, aby pomóc w rozwoju publicznego wyboru. Przełożył metody analizy decyzji ludzi w warunkach rynkowych na zastosowania do głosowania, lobbingu, kampanii, a nawet kandydatów. Buchanan utrzymywał, że pierwszym instynktem człowieka jest podejmowanie decyzji na podstawie własnego interesu. Tłumaczył teorię wyboru publicznego jako „politykę bez romantyzowania”, ponieważ, jak mówi, wiele obietnic składanych w polityce, które pozornie są motywowane współczuciem, są w rzeczywistości skutkiem egoistycznych ukrytych motywów. Zgodnie z tym poglądem decyzje polityczne wielu partii politycznych są rzadko podejmowane z zamiarem niesienia pomocy innym. Buchanan twierdził, że analizując zachowania wyborców i polityków, można łatwo przewidzieć ich działania.
Życie prywatne i śmierć.
Buchanan zmarł 9 stycznia 2013 r. w Blacksburg w stanie Wirginia w wieku 93 lat. "The New York Times" stwierdził, że laureat Nagrody Nobla, który bronił teorii wyboru publicznego, wpłynął na „sposób myślenia całego pokolenia konserwatystów o deficytach, podatkach i wielkości rządu”. "" (Freiburg) nazwał Buchanana „założycielem nowej ekonomii politycznej”.
Publikacje.
Oryginalne.
Listę publikacji Buchanana od 1949 do 1986 można znaleźć w specjalnych opracowaniach towarzyszących uhonorowanie naukowca nagrodą im. Nobla, w tomie "Scandinavian Journal of Economics" z 1987.

</doc>
<doc id="98364" url="https://pl.wikipedia.org/wiki?curid=98364" title="Kigali">
Kigali

Kigali – stolica i największe miasto Rwandy. Położone jest w centrum państwa. Od uzyskania niepodległości przez kraj w 1962 stanowi jego największy ośrodek ekonomiczny, kulturalny i transportowy. Znajduje się tu dom i biura prezydenta Rwandy oraz biura ministerstw rządu.
Miasto zostało założone w 1907 roku w czasach kolonii niemieckiej. W 1962 roku stało się stolicą niepodległej Rwandy. 
7 kwietnia 1994 w mieście rozpoczęły się masowe mordy ludności z plemienia Tutsi, których dokonywały uzbrojone bandy z plemienia Hutu oraz wojska rządowe (w stolicy kręcono oparte na faktach filmy: "Hotel Ruanda" - 2004 i "Shooting Dogs" - 2005).
W okolicy Kigali znajdują się kopalnie rudy cyny i zakłady jej przetwórstwa, oraz port lotniczy Kigali.
Kigali jest także ośrodkiem administracyjnym prowincji Kigali oraz dystryktu Kigali.
Geografia.
Kigali znajduje się w środkowej Rwandzie. Kigali znajduje się w regionie o tej samej nazwie, natomiast sąsiaduje z Prowincjami: Północną, Wschodnią oraz Południową

</doc>
<doc id="98365" url="https://pl.wikipedia.org/wiki?curid=98365" title="James Buchanan Jr">
James Buchanan Jr



</doc>
<doc id="98367" url="https://pl.wikipedia.org/wiki?curid=98367" title="Historia psychoanalizy">
Historia psychoanalizy

Choć za twórcę psychoanalizy uważa się Zygmunta Freuda, to odkrycia jego zostały poprzedzone przez prace wielu innych uczonych.
Okres przed Freudem.
Psychoanaliza powstała na pograniczu dwóch obszarów wiedzy i praktyki: hipnozy i psychiatrii.
Hipnoza była znana i praktykowana od wielu lat. Efekt sugestii i wpływu autorytetu terapeuty wykorzystywał Franz Anton Mesmer (1736–1815) w swojej koncepcji magnetyzmu zwierzęcego. Sam nie przypisywał relacji panującej między magnetyzerem a leczonym istotnej roli, twierdząc, że efekt leczenia jest wywoływany przez przepływ fluidu. Specjalna komisja, powołana przez Ludwika XVI do badania tego zjawiska, stwierdziła dużą rolę wyobraźni osoby magnetyzowanej. Mesmer wywoływał ataki, które ponoć miały leczący wpływ na pacjentów.
Zaburzenia psychiczne w początkach XIX wieku traktowano jako efekt zmian organicznych w ciele pacjenta, albo jako symulację pacjenta. Ta ostatnia hipoteza była brana pod uwagę zwłaszcza w przypadku histerii, która przy bogactwie i zmienności symptomów nie wskazywała na przyczyny organiczne.
1856–1910.
Hipnoza.
Hipnoza była i jest niewyjaśnionym zjawiskiem. W drugiej połowie XIX wieku znany neurolog francuski Jean Martin Charcot stosował hipnozę w celu wyleczenia histerii lub wywołania histerii eksperymentalnej. Leczenie hipnozą polegało na tym, że hipnotyzer sugerował nieistnienie objawów. Skuteczność terapii była krótkotrwała i niepewna. Efekty tych zabiegów mógł obserwować Zygmunt Freud w czasie swojej praktyki w Paryżu w 1886 roku. Obserwacja wskazywała, że przyczyną histerii musi być inny czynnik niż symulacja bądź predyspozycja organiczna.
Metoda katartyczna.
Jeszcze przed swoją praktyką we Francji Freud usłyszał od swojego przyjaciela, Josefa Breuera, historię terapii młodej pacjentki znanej jako Anna O. Otóż Breuer zauważył, że częstokroć w stanie hipnozy pacjentka potrafiła sobie przypomnieć wydarzenia, które "były symbolicznie związane z prezentowanym symptomem". Kiedy pacjentka wyraziła traumatyczne wspomnienie, objaw ustępował. W ten sposób Freud i Breuer opracowali tak zwaną metodę katartyczną leczenia nerwicy histerycznej. Anna O. określiła ten rodzaj terapii jako "talking cure" (leczenie mową). Badacze opublikowali swoje spostrzeżenia w "Doniesieniu wstępnym o psychicznym mechanizmie histerii" (1893) i w "Studiach nad histerią" (1895). Wniosek, jaki wyciągnęli ze swoich obserwacji, był taki, że przyczyną pojawiania się objawów są wspomnienia traumatycznego wydarzenia (powstałego w rzeczywistości lub sugerowanego przez hipnotyzera), które nie są dostępne w stanie innym niż hipnoza. U histeryków wyodrębniali oni stan normalnej świadomości oraz stan alternatywnej świadomości, która dysponuje innymi wspomnieniami, niedostępnymi normalnej świadomości. Alternatywna świadomość w stanach hipnoidalnych jest pierwowzorem freudowskiej nieświadomości.
Minusem tej metody były natychmiastowe cofanie się efektów leczenia, gdy popsuje się relacja między terapeutą a leczonym. O dużym znaczeniu relacji terapeutycznej ("rapport") mógł się przekonać sam Freud w czasie terapii pewnej pacjentki, gdy po którejś skończonej sesji zarzuciła mu ręce na szyję. Wskazywało to na istnienie silnej relacji emocjonalnej między pacjentem a terapeutą, zwanej przeniesieniem.
Należało wówczas postawić pytanie: Jaka jest natura tych traumatycznych wspomnień? Okazywało się, że wszystko, co zostało zapomniane, było przykre, zawstydzające, bolesne dla danej osoby. Tego rodzaju wspomnienia zostały wyparte ze świadomości.
Idąc za nie wprost wyrażanymi poglądami licznych autorytetów tamtej epoki, Freud zaczął badać życie erotyczne neurotyków i stwierdził, że różnym zaburzeniom psychicznym towarzyszą różne nieprawidłowości życia seksualnego. Te obserwacje wpłynęły na ugruntowanie jego poglądów o seksualnej etiologii nerwic.
Metoda uciskowa i wolne skojarzenia.
Chcąc uciec od niedoskonałości związanym ze stosowaniem hipnozy, Freud sięgnął do doświadczeń Hippolita Bernheima, który stosował metody przywracania wypartych wspomnień pacjentowi inną metodą. Poprzez stawianie pytania, domaganie przypomnienia sobie oraz kładzenia ręki na czole (stąd metoda uciskowa) uzyskiwał powrót zapomnianych wspomnień. Pozostałością po hipnozie była pozycja leżąca pacjenta oraz umiejscowienie analityka w fotelu ustawionym tak, aby pacjent go nie widział.
Tworzenie się środowiska psychoanalityków.
Po rozstaniu się z Breuerem Freud tworzył swoją teorię sam. Wiele koncepcji (na przykład o pierwotnym hermafrodytyzmie człowieka, która znajduje swoje odbicie w pojmowaniu fazy fallicznej) powstało na skutek korespondencji i spotkań z Wilhelmem Fliessem. Po pierwszych publikacjach rosła liczba osób zainteresowanych nową metodą terapii. W 1902 roku, za namową Wilhelma Stekla, Freud powołał Środowe Towarzystwo Psychologiczne – grupę osób spotykających się w mieszkaniu Freuda w celu omawiania problemów związanych z psychoanalizą. W 1906 grupa składała się z 17 osób. W spotkaniach brali udział, między innymi, Otto Rank, Alfred Adler, Karl Abraham, Maximilian Steiner, Hugo Heller, Paul Federn, Isidor Sadger, Fritz Wittels, Eduard Hitschmann, Max Graf (ojciec małego Hansa). Do 1908 krąg zainteresowanych rozrósł się i grupa zmieniła swoją nazwę na Wiedeńskie Towarzystwo Psychoanalityczne. W tym samym roku dołączył do niego Sándor Ferenczi. W tych latach wiele osób interesowało się i praktykowało psychoanalizę bez formalnego członkostwa w stowarzyszeniach. W 1907 Ernest Jones spotkał Carla Gustava Junga w Zurychu i zaproponował stworzenie międzynarodowej organizacji skupiającej osoby związane z psychoanalizą. Z tego względu można uznać, że to Jones jako pierwszy wysunął pomysł utworzenia Międzynarodowego Towarzystwa Psychoanalitycznego. 27 kwietnia 1908 w Salzburgu odbyło się pierwsze, jeszcze nieformalne, zebranie. Na kolejnym spotkaniu, w marcu 1910 w Norymberdze, organizacja została oficjalnie założona. Pierwszym jej prezesem został Carl Gustav Jung.
1910–1939.
Po dojściu nazistów do władzy w Niemczech nastąpił proces eliminowania członków żydowskiego pochodzenia z Deutsche Psychoanalytische Gesellschaft. W akcji tej z nazistami współpracowali Felix Boehm i Carl Müller-Braunschweig. Swoją aktywność uzasadniali chęcią ochrony DPG przed całkowitym zakazem działalności w nazistowskich Niemczech. Ten sposób działania popierał Ernest Jones, ówczesny prezes Międzynarodowego Towarzystwa Psychoanalitycznego.

</doc>
<doc id="98368" url="https://pl.wikipedia.org/wiki?curid=98368" title="Ludowy Ruch Republikański">
Ludowy Ruch Republikański

Mouvement Républicain Populaire, Ludowy Ruch Republikański, MRP – francuska partia chrześcijańsko-demokratyczna działająca w latach 1944–1978. Jej liderami byli: Maurice Schumann, Georges Bidault, Robert Schuman i Pierre Pflimlin.
Założona w 1944 r., partia głosiła początkowo program radykalnych reform społecznych: nacjonalizacja wielkiego przemysłu, udział robotników w zarządzaniu przedsiębiorstwami, planowanie gospodarcze, szeroka opieka społeczna. MRP uczestniczyła w większości rządów francuskiej Czwartej Republiki (zaraz po wojnie współtworzyła z francuskimi komunistami i socjalistami trójpartyjny, tymczasowy rząd republiki francuskiej) i obok niemieckiego i włoskiego odpowiednika należała do największych partii chrześcijańsko-demokratycznych w Europie. Przyczyniła się do zbliżenia francusko-niemieckiego i optowała silnie za zjednoczoną Europą.
Przełom lat 50. i 60. był okresem gwałtownej polaryzacji poglądów, głównie wokół kwestii wojny algierskiej (Bidault jawnie wspierał OAS). W latach 60. część członków partii aktywnie popierała prezydenta de Gaulle’a, inni odeszli z niej, wywołując proces jej stopniowej erozji. Resztki członków MRP przystąpiły w 1978 r. do UDF.

</doc>
<doc id="98369" url="https://pl.wikipedia.org/wiki?curid=98369" title="Mouvement Republicain Populaire">
Mouvement Republicain Populaire



</doc>
<doc id="98370" url="https://pl.wikipedia.org/wiki?curid=98370" title="OAS">
OAS



</doc>
<doc id="98371" url="https://pl.wikipedia.org/wiki?curid=98371" title="Organisation de l'Armee Secrete">
Organisation de l'Armee Secrete



</doc>
<doc id="98373" url="https://pl.wikipedia.org/wiki?curid=98373" title="Konakry">
Konakry

Konakry (fr. "Conakry") – stolica Gwinei, leży w zachodniej części kraju, nad Oceanem Atlantyckim. Znaczna część miasta znajduje się na wyspie Tombo. W 2014 roku liczyło ok. 1,7 mln mieszkańców.
Konakry jest głównym gospodarczym i kulturalno-naukowym ośrodkiem Gwinei, a także największym portem morskim kraju. Klimat Konakry w klasyfikacji klimatów Köppena należy do klimatów tropikalnych monsunowych (Am).
Historia.
Miasto Konakry zostało założone w 1880 roku. W 1884 roku miasto zajęli Francuzi, a pod koniec XIX wieku miasto zostało stolicą protektoratu "Rivieres de Sud", a później Gwinei Francuskiej. Dynamiczny rozwój miasta nastąpił po II wojnie światowej, a szczególnie po uzyskaniu niepodległości w 1958 roku.
Kultura.
Wydarzenia kulturalne.
Miasto od 23 kwietnia 2017 do 22 kwietnia 2018 roku było Światową Stolicą Książki 2017 i było trzecim afrykańskim miastem, które gościło to wydarzenie.

</doc>
<doc id="98375" url="https://pl.wikipedia.org/wiki?curid=98375" title="Hanna Segal">
Hanna Segal

Hanna Segal, z domu Poznańska (ur. 20 sierpnia 1918 w Łodzi, zm. 5 lipca 2011 w Londynie) – polska psychoanalityczka.
Życiorys.
Urodziła się w Łodzi w żydowskiej rodzinie mieszczańskiej. Lata młodzieńcze spędziła w Warszawie. W latach 30. mieszkała wraz z rodziną w Genewie. Bardzo szybko wróciła i rozpoczęła studia na Wydziale Lekarskim Uniwersytetu Warszawskiego. Angażowała się w działalność Młodzieżowej Organizacji Polskiej Partii Socjalistycznej. Zaczęła przejawiać zainteresowania psychoanalizą. Wybuch II wojny światowej zastał ją na wakacjach we Francji. Po inwazji III Rzeszy na Francję uciekła do Wielkiej Brytanii. Tam kontynuowała studia na polskim oddziale medycznym przy Uniwersytecie Edynburskim.
Rozpoczęła własną analizę w Londynie u Davida Matthewsa związanego z Melanią Klein. Następnie kontynuowała analizę u samej Klein. W 1945 rozpoczęła własną praktykę. W 1949 została członkiem British Psycho-Analitycal Society.

</doc>
<doc id="98377" url="https://pl.wikipedia.org/wiki?curid=98377" title="Rośliny cytrusowe">
Rośliny cytrusowe



</doc>
<doc id="98378" url="https://pl.wikipedia.org/wiki?curid=98378" title="Organizacja Tajnej Armii">
Organizacja Tajnej Armii

Organizacja Tajnej Armii (fr. "Organisation de l’Armée Secrète", "OAS") – francuska grupa terrorystyczna działająca w latach 1961–1962.
Historia.
Została założona w lutym 1961 roku w Madrycie. Jej liderem był generał Raoul Salan będący jednym z liderów nieudanego puczu z kwietnia tego samego roku. Głównym celem Organizacji Tajnej Armii było powstrzymanie procesu dekolonizacji imperium francuskiego (ze szczególnym uwzględnieniem obszaru Algierii). Organizacja błędnie utożsamiana jest wyłącznie ze skrajną prawicą. W jej skład weszli reprezentanci całego szeregu nurtów ideowych i politycznych (nazywano ich oasowcami). Generał Salan identyfikował się jednoznacznie jako socjalista i republikanin, Georges Bidault, prezydent Narodowej Rady Ruchu Oporu, politycznej przybudówki OAS, łączył chrześcijańską demokrację z hiszpańskim republikanizmem. Głosy wsparcia płynęły także ze strony najbliższych współpracowników Charles’a de Gaulle’a, m.in. od francuskiego premiera Michela Debré.
Członkowie grupy przeprowadzili szereg zamachów bombowych i morderstw na terenie Francji i Algierii. Obiektem nieudanego zamachu był m.in. prezydent Charles de Gaulle. Już po ogłoszeniu niepodległości przez Algierię, w lipcu 1962 roku przeprowadziła serię zamachów w Oranie. Fala terroryzmu w wydaniu OAS sprowokowała oddziały regularnej armii algierskiej i cywilnych Algierczyków do ataków na pozostałych w kraju Francuzów. Akty przemocy doprowadziły do masowego (z kraju wyjechało 900 tysięcy osób) exodusu ludności francuskiej z terenów byłej kolonii. Wraz z exodusem Francuzów z Algierii doszło do przeniesienia struktur Organizacji Tajnej Armii do Francji, gdzie jeszcze w tym samym roku została ona rozbita w wyniku działań francuskich służb. Członkowie rozbitej grupy zmienili nazwę na Komitet Ruchu Oporu i przenieśli swoje działania na obszar Europy. Na czele Krajowego Komitetu Ruchu Oporu stanął Georges Bidault. Także ta grupa zaprzestała działalności, spowodowane było to jej rozbiciem przez policję w połowie lat 60.
Jeden z terrorystów OAS, Georges Watin, był prawdopodobnie pierwowzorem postaci "Szakala" z powieści Fredericka Forsytha.

</doc>
<doc id="98383" url="https://pl.wikipedia.org/wiki?curid=98383" title="Unia na Rzecz Demokratów Republiki">
Unia na Rzecz Demokratów Republiki



</doc>
<doc id="98386" url="https://pl.wikipedia.org/wiki?curid=98386" title="Droga do Republiki">
Droga do Republiki



</doc>
<doc id="98388" url="https://pl.wikipedia.org/wiki?curid=98388" title="Ursus maritimus">
Ursus maritimus



</doc>
<doc id="98391" url="https://pl.wikipedia.org/wiki?curid=98391" title="Dalajlamowie">
Dalajlamowie



</doc>
<doc id="98394" url="https://pl.wikipedia.org/wiki?curid=98394" title="Jose Maria Aznar">
Jose Maria Aznar



</doc>
<doc id="98395" url="https://pl.wikipedia.org/wiki?curid=98395" title="Zbigniew Grycan">
Zbigniew Grycan

Zbigniew Grycan (ur. 26 lutego 1941) – polski przedsiębiorca pochodzący z rodziny o długiej tradycji cukierniczej.
Życiorys.
Zbigniew Grycan jest synem Józefa Grycana, lodziarza, właściciela firmy, i jego żony Weroniki, zamieszkujących w Buczaczu, gdzie Grzegorz Grycan, nestor rodu, wspólnie ze swoim synem, ojcem Zbigniewa produkowali i sprzedawali pierwsze lody. W 1946 cała rodzina w ramach repatriacji osiedliła się we Wrocławiu, gdzie w podnoszącym się ze zniszczeń wojennych mieście zamieszkiwała w kamienicy przy placu Grunwaldzkim. Tu powstała pierwsza w powojennej Polsce lodziarnia (z biegiem czasu – kultowa kawiarnia), na której szyldzie widniał napis: "Lody MIŚ - Weronika Grycan".
2 lutego 1962 otworzył swój pierwszy biznes – produkowanie lodów i ciastek. W 1980 zakupił firmę produkującą i sprzedającą lody – Zieloną Budkę. Początkowo działała ona jedynie w Warszawie, w pobliżu Supersamu. W późniejszym okresie utworzył z niej sieć lodziarni w Polsce. W 1992 zarejestrował przedsiębiorstwo „Zbigniew Grycan Wynajem, Dzierżawa, Produkcja”.
W 2000 Grycan zdecydował się na sprzedaż udziałów, a spółka „Zielona Budka” pozyskała nowego inwestora: Enterprise Investors. Pozostał jednak w biznesie lodowym i w 2004 powrócił z nową firmą „Grycan – lody od pokoleń”.
Życie prywatne.
Ożenił się dwa razy. Z pierwszego małżeństwa ma syna Adama, z drugiego – trzy córki, m.in. Małgorzatę.

</doc>
<doc id="98396" url="https://pl.wikipedia.org/wiki?curid=98396" title="Trzebinia">
Trzebinia

Trzebinia (1969–1977 Trzebinia-Siersza) – miasto w województwie małopolskim, w powiecie chrzanowskim, siedziba gminy miejsko-wiejskiej Trzebinia.
Według danych GUS z 31 grudnia 2019 r. miasto liczyło 19 663 mieszkańców.
Geografia.
Położenie.
Obszar miasta i gminy Trzebinia położony jest w zachodniej części województwa małopolskiego, w powiecie chrzanowskim. Według najnowszej aktualizacji przebiegu granic mezoregionów fizycznogeograficznych Polski, na utworach południowej części Wyżyny Krakowsko-Częstochowskiej – Wyżyny Olkuskiej i Rowu Krzeszowickiego. Niewielka, środkowa część gminy, według badaczy znajduje się w granicach Pagórów Jaworznickich. Geograficznie obszar miasta i gminy jest wyżyną wzniesioną od 269 do 407 m n.p.m. Miasto położone jest w linii prostej około 30 km od Krakowa i 32 km od Katowic. Trzebinia należy do Ziemi krakowskiej-Małopolski, graniczącej ze Śląskiem, w szczególności z Górnym Śląskiem.
Według najnowszych badań prowadzonych przez pracowników Instytutu Geografii i Gospodarki Przestrzennej Uniwersytetu Jagiellońskiego przedstawionych w dokumencie pt. „Powiązania funkcjonalno-przestrzenne ośrodków miejskich” Małopolskiego Obserwatorium Rozwoju Regionalnego Gmina Trzebinia zaliczona została bezpośrednio do Krakowskiego Obszaru Metropolitalnego, a z racji położenia w zachodniej części województwa małopolskiego wiążą ją również relacje przestrzenne z niektórymi miastami konurbacji górnośląskiej.
Transport.
Komunikację drogową zapewniają głównie autostrada A4, droga krajowa nr 79 i droga wojewódzka nr 791. Miasto jest znaczącym węzłem kolejowym, ze stacją kolejową, która obsługuje zarówno ruch pasażerski, jak i towarowy.
Struktura miasta.
W skład Trzebini wchodzą następujące osiedla:
Historia.
Prehistoria.
Najstarsze znaleziska archeologiczne z terenów Trzebini i okolic to wyroby z krzemienia oraz przedmioty wykonane z brązu pochodzące z okresu halsztackiego kultury łużyckiej.
Średniowiecze.
Teren, na którym współcześnie znajduje się Trzebinia, najpewniej wchodził w skład państwa wielkomorawskiego, później, po włączeniu ziem Wiślan do państwa Polan, pozostał przy Polsce do 1795 r.
Początki Trzebini sięgają czasów średniowiecza. Znaczną część jej dzisiejszego terenu stanowiły obszary dworskie, funkcjonujące w oparciu o gospodarkę folwarczną. Z 1325 pochodzi wzmianka o parafii św. Piotra i Pawła, w 1470 o kościele parafialnym w Trzebini wspomniał Jan Długosz, a w 1490 księga poborowa ziemi proszowskiej. Przełomu XIII i XIV w. sięgają tradycje wydobywania galmanu na terenach należących obecnie do gminy. Z 1411 pochodzi wzmianka o sztolni odwadniającej, pierwszej na terenie złóż śląsko-krakowskich. Do XV w. teren ten był własnością królewską, w późniejszym czasie, na drodze przywilejów nadanych przez króla, mieszczanie krakowscy uzyskali prawa eksploatacji bogatych złóż cynku i ołowiu znajdujących się w tych okolicach.
Na przełomie XIV i XV wieku, w posiadanie Trzebini weszli Karwaczjanowie herbu Zadora. Mikołaj Kezinger odkupił osadę od Karwaczjanów i w 1415 otrzymał od króla Władysława Jagiełły przywilej nadający osadzie prawo magdeburskie i górnicze. Syn Kezingera, Walther herbu Łabędź, otworzył nowe szyby w Górce, zwanej wówczas Wierzą. Równolegle z Kezingerami wydobywał kruszce ród Tęczyńskich herbu Topór, do którego należała Siersza, Wodna i Myślachowice. Pod koniec XV w. Trzebinia przeszła w ręce Jerzego Morsztyna, a w XVI w. właścicielami okolicy bądź jej części byli mieszczanie krakowscy, którzy intensywnie rozwijali działalność górniczą i hutniczą.
Nowożytność.
W latach 1569–1584, Trzebinię objął w posiadanie Jerzy Schilhra vel Silhra, który przyjął nazwisko Trzebiński i otrzymał herb Abdank. W rękach rodu Schilhra Trzebińskich pozostawała do 1802, kiedy zmarł Antoni Schilhra Trzebiński, ostatni potomek w linii męskiej. Dzięki Trzebińskim była osada górnicza przeżywała swoją świetność i zaczęła być traktowana jak miasto, choć w tym okresie jeszcze praw miejskich nie posiadała. Staraniem Franciszka Schilhry Trzebińskiego, Trzebinia uzyskała od Augusta II przywilej jarmarczny, a Antoni Schilhra Trzebiński nadał odrębny przywilej zapewniający prawo handlu ludności żydowskiej. Trzebińscy ufundowali kościół św. Stanisława wraz ze szpitalem dla ubogich, który został zniszczony w latach 1783–1786. Trzebinia znalazła się w zaborze austriackim zwanym Galicją.
XIX wiek.
Decyzją kongresu wiedeńskiego z 8 maja 1815 w skład powstałej Rzeczypospolitej Krakowskiej weszła również Trzebinia. Dzięki staraniom wdowy po ostatnim z rodu Trzebińskich Krystynie, noszącej wówczas nazwisko swojego trzeciego męża – Marasse, Trzebinia została oficjalnie podniesiona do rangi miasta decyzją Senatu Wolnego Miasta Krakowa z 6 września 1817. W 1846 miasto wraz z Republiką Krakowską ponownie zostało wcielone do Austrii i taki stan rzeczy utrzymał się do odzyskania niepodległości przez Polskę w 1918, kiedy weszła w skład ówczesnego województwa krakowskiego.
W latach 20. XIX w. mimo starań ówczesnej właścicielki Krystyny Marasse i jej męża hrabiego Ferdynanda Marasse, Trzebinia została przymusowo sprzedana za długi. Trzebionka i Górka stały się własnością żydowskiej rodziny Samuelsonów. W posiadanie samej Trzebini wchodzili kolejno: Karol Estreicher, Karolina Piechocka, Józef i Maria Baranowscy, Gabriela Stępińska i August Raczyński. W rękach Raczyńskiego teren Trzebini pozostawał do 1920, kiedy dwór oraz część majątków ziemskich należących niegdyś do Trzebińskich kupili Marian i Paula Zieleniewscy.
Okres XIX i XX w. charakteryzował się intensywnym rozwojem przemysłu, głównie surowcowego. W latach 1804–1843 powstało pięć kopalń węgla, dwie huty cynku oraz huta szkła. W II poł. XIX w. nastąpił dalszy rozwój kopalnictwa, powstały kolejne kopalnie węgla, a także kopalnia głębinowa galmanu.
Historia Zinkhütte Hedwig (Huty Jadwiga) sięga początkami 1895 roku. Założona przez Dr Lowitsch i S-ka. W 1908 r. spółkę przejęło (pol. tł.) Towarzystwo Akcyjne Zakładów Górniczych i Hutniczych w Katowicach, którego większość akcji była w ręku dużego przedsiębiorstwa „Beer, Sondheimer et Co” AG Frankfurt a.M.
Po I wojnie światowej Hutę Jadwiga nabyła Giesche SA w Katowicach.
Po drugiej wojnie światowej huta działała w ramach „Zakładów Metalurgicznych TRZEBINIA”.
Teraz w miejscu jednego z budynków „Zakładów Metalurgicznych TRZEBINIA” mieści się hotel i restauracja Rezydencja „Pod Zegarem”.
Początek XX w. to dla Trzebini dalszy ciąg rozwoju przemysłu. Najważniejsze zakłady przemysłowe, które powstały w tym czasie, to: rafineria nafty, elektrownia, cementownia oraz zakłady tłuszczowe. Znaczne zagęszczenie przemysłu dało podłoże dla ruchów lewicowych. W okresie międzywojennym działały na tym terenie: KPP, PPS-lewica, Towarzystwo Uniwersytetów Robotniczych, Komunistyczny Związek Młodzieży Polskiej oraz Czerwone Harcerstwo. Równolegle z ruchami lewicowymi działał bardzo prężnie ruch harcerski kierowany przez Naczelnego Kapelana Harcerstwa Polskiego księdza Mariana Luzara. W 1903 w Trzebini osiedlili się salwatorianie, którzy w 1908 rozpoczęli budowę kościoła pw. Najświętszego Serca Pana Jezusa według projektu architekta Jana Sasa-Zubrzyckiego, który rozbudowano w latach 1954–1980 według projektu architekta Zygmunta Gawlika. Obecnie kościół parafialny i Sanktuarium Matki Bożej Fatimskiej.
II wojna światowa.
Już 1 września Trzebinia została zbombardowana przez lotnictwo niemieckie. W początkach kampanii wrześniowej broniła tych terenów, będąca w odwrocie ze Śląska, Grupa Operacyjna „Śląsk”, stanowiącą część Armii Kraków. Opór wojsk polskich został szybko przełamany i już 5 września Niemcy dokonali pierwszych egzekucji, zarówno wśród ludności żydowskiej, stanowiącej wówczas pokaźny odsetek mieszkańców, jak i polskiej. 9 października Trzebinia została włączona do III Rzeszy, a granica z Generalnym Gubernatorstwem przebiegła nieopodal w Dulowej. Podczas wojny na terenie Trzebini zostały zlokalizowane dwa obozy jenieckie, trzy obozy pracy, a także podobóz podległy Auschwitz-Birkenau. Ogólnie podczas wojny, wskutek eksterminacyjnej polityki niemieckiego okupanta, życie straciło ok. 2 tys. trzebinian, co stanowiło ok. 1/3 ogółu ówczesnych mieszkańców miasta. W 1941 powstał zakład "gumownia", szyjący wówczas mundury dla wojska niemieckiego. 7 sierpnia 1944 roku US Air Force w ramach Operacji Frantic zbombardowały trzebińską rafinerię, podczas działań zginęło kilkanaście osób. 23 stycznia 1945 r. do Trzebini wkroczyła Armia Czerwona.
Czasy powojenne.
Po wojnie Trzebinia wróciła do województwa krakowskiego. Pomimo wielowiekowej przynależności do regionu krakowskiego, miasto zostało wcielone do województwa katowickiego w ramach reformy administracyjnej z 1975 roku decyzją I sekretarza PZPR Edwarda Gierka.
W latach 1957–1958 powstały "Zakłady Górnicze „Trzebionka”", kontynuując najstarsze na tym terenie tradycje eksploatacji złóż cynkowo-ołowiowych. W 1962 powstała "Elektrownia Siersza II" (obecnie należy do Tauron Polska Energia, jako część przedsiębiorstwa Tauron Wytwarzanie, 
"Oddział Elektrownia Siersza w Trzebini"). W 1961 roku zostało przyłączone do Miasta Trzebinia osiedle Wodna (w skład którego wchodziły dawne miejscowości: Wodna, Trzebionka i Górka), a 1 stycznia 1969 osiedle Siersza zostało połączone z Miastem Trzebinia, tworząc Miasto Trzebinia-Siersza. W 1975 do Miasta Trzebinia-Siersza została włączona gmina Trzebinia (w skład której wchodziły Młoszowa, Dulowa, Karniowice, Psary, Bolęcin i Piła Kościelecka), w wyniku czego powstało Miasto i Gmina Trzebinia-Siersza. 25 stycznia 1977 do Trzebini-Sierszy włączono gminę Myślachowice, wsie Czyżówka, Płoki i Lgota. W rezultacie 1 lutego 1977 roku miejscowość nazwano Miasto i Gmina Trzebinia. 
W 1999 roku miasto wróciło do tradycyjnych związków z Krakowem, stając się jedną z gmin województwa małopolskiego.
Zabytki.
Obiekty wpisane do rejestru zabytków nieruchomych województwa małopolskiego.
Przemysł.
W Trzebini istnieją bądź istniały liczne zakłady przemysłowe:
Trzebinia jest zaliczana do Krakowskiego Okręgu Przemysłowego. Według niektórych źródeł należy do historycznego obszaru przemysłowego będącego pozostałością po Zagłębiu Krakowskim o nazwie Jaworznicko-Chrzanowski Okręg Przemysłowy.
Kultura.
Etnografia: Obszar gminy zamieszkiwany jest przez grupę etnograficzną Krakowiaków zachodnich miejscowy dialekt to dialekt krakowski
Imprezy kulturalne
Edukacja.
Na terenie gminy miejskiej Trzebinia znajdują się następujące szkoły państwowe:
Sport.
W mieście działa piłkarski "Miejski Klub Sportowy Trzebinia–Siersza", który jest spadkobiercą Hutnika Trzebinia oraz Klub Sportowy Górnik Siersza. Obecnie gra w IV lidze Małopolsko-Świętokrzyskiej. Posiada barwy klubowe żółto-czarne.
Przy parafii pw. Niepokalanego Serca NMP w Trzebini-Sierszy działa klub tenisa stołowego "Opoka Trzebinia", który w 2007 awansował do ekstraklasy "Polskiego Związku Tenisa Stołowego", najwyższej klasy rozgrywkowej w Polsce. Po raz pierwszy drużyna z Trzebini gra w najwyższej lidze jakiejkolwiek gry zespołowej.
Przyroda.
Szatę roślinną Trzebini stanowią w 43% zbiorowiska leśne. Spotkać można różne typy lasów, nadwodnych szuwarów, muraw kserotermicznych oraz wiele ciekawych roślin chronionych m.in.: lilię złotogłów, rojnika, dziewięćsił bezłodygowy, liczydło górskie i ciemiężycę zieloną. Ocenia się, że tylko storczykowatych jest ok. 20 gatunków. Występują kuropatwy, bażanty, sarny, jelenie, daniele, dziki, lisy, zające, jenoty, a także cietrzewie, żurawie i wydry. W lasach trzebińskich żyje kilka gatunków dzięciołów: duży, czarny, zielony, dzięciołek. Spotkać można także żmije i zaskrońce.
Wspólnoty wyznaniowe.
Katolicyzm.
Większość mieszkańców Trzebini stanowią wierni Kościoła rzymskokatolickiego. W mieście znajdują się cztery parafie:
Protestantyzm.
Na terenie miasta działalność duszpasterską prowadzi zbór Chrześcijańskiej Wspólnoty Zielonoświątkowej – protestancki kościół o charakterze ewangelicznym.
Świadkowie Jehowy.
Drugim co do wielkości wyznaniem w Trzebini są Świadkowie Jehowy. Na terenie miasta działa ok. 280 głosicieli tego wyznania. Korzystają oni z dwóch Sal Królestwa, w których odbywają się spotkania 2 zborów (przed zmianami organizacyjnymi przeprowadzonymi w 2012 roku w mieście działały 3 zbory):
Zrzeszenie Wolnych Badaczy Pisma Świętego.
Na terenie Trzebini działa również kilka grup Zrzeszenia Wolnych Badaczy Pisma Świętego.
Trzebinia Miastem Bezpiecznego Serca.
W 2007 na terenie miasta i gminy wdrożono program poprawy bezpieczeństwa mieszkańców – "Trzebinia Miastem Bezpiecznego Serca". W ramach programu w gminie odbyła się kampania edukacyjna, obejmująca szkolenia z zakresu udzielania pierwszej pomocy ze szczególnym uwzględnieniem umiejętności ratowniczych, w przypadku nagłego zatrzymania akcji serca (NZK) i użycia automatycznych defibrylatorów zewnętrznych (AED). Na terenie gminy zamieszczono 20 urządzeń. Ich liczba stale wzrasta. W 2007 przeszkolonych zostało 500 ochotników, mieszkańców gminy, tworzących sieć ratowników wolontariuszy. Każdy mieszkaniec Trzebini dostał mapkę z rozmieszczeniem defibrylatorów oraz został poinformowany o możliwości zadzwonienia na lokalny numer alarmowy dostępny na mapie i poproszenia o natychmiastowe dostarczenie defibrylatora na miejsce zdarzenia. Ratownicy-wolontariusze dostępni są całą dobę. Głównym celem projektu było nie tylko poprawienie dostępu do urządzeń ratujących życie, ale przede wszystkim – zwiększenie wśród mieszkańców umiejętności związanych z udzielaniem pierwszej pomocy.
Współpraca międzynarodowa.
Miasta i gminy partnerskie:

</doc>
<doc id="98397" url="https://pl.wikipedia.org/wiki?curid=98397" title="Heidemarie Wieczorek-Zeul">
Heidemarie Wieczorek-Zeul

Heidemarie Wieczorek–Zeul (ur. 21 listopada 1942 we Frankfurcie nad Menem) – niemiecka polityk i nauczycielka, działaczka Socjaldemokratycznej Partii Niemiec (SPD), eurodeputowana I i II kadencji, długoletnia posłanka do Bundestagu, w latach 1998–2009 minister współpracy gospodarczej i rozwoju w rządzie federalnym.
Życiorys.
W latach 1961–1965 studiowała anglistykę i historię na Uniwersytecie Johanna Wolfganga Goethego we Frankfurcie nad Menem, następnie do 1975 pracowała jako nauczycielka w szkole w Rüsselsheim. W latach 1977–1979 kierowała europejskim biurem koordynującym działalność międzynarodowych organizacji młodzieżowych.
W 1965 wstąpiła w szeregi Socjaldemokratycznej Partii Niemiec. W latach 1974–1977 pełniła funkcję przewodniczącej jej organizacji młodzieżowej Jusos. W latach 1968–1972 była radną w Rüsselsheim. Od 1979 do 1989 sprawowała mandat posłanki do Parlamentu Europejskiego I i II kadencji. W 1987 po raz pierwszy została wybrana do Bundestagu. Reelekcję uzyskiwała w kolejnych wyborach w 1990, 1994, 1998, 2002, 2005 i 2009. Zasiadała w niższej izbie niemieckiego parlamentu do 2013, kiedy to nie zdecydowała się na ponowny start w wyborach.
W 1993 bezskutecznie ubiegała się o partyjną nominację na kandydata SPD na kanclerza. W tym samym roku została wiceprzewodniczącą socjaldemokratów, zajmując to stanowisko do 2005. W ramach SPD związana z lewicowym skrzydłem ugrupowania, doczekała się w mediach przydomku „Rote Heidi”.
27 października 1998 objęła urząd ministra do spraw współpracy gospodarczej i rozwoju, sprawowała go nieprzerwanie do 28 października 2009 w dwóch gabinetach Gerharda Schrödera oraz w pierwszym rządzie Angeli Merkel.
Życie prywatne.
Jej mężem był polityk SPD Norbert Wieczorek.

</doc>
<doc id="98399" url="https://pl.wikipedia.org/wiki?curid=98399" title="Antipixel">
Antipixel

Antipixel – stworzony przez Jeremy'ego Hedleya styl przycisków (bannerów) reklamowych, w formacie 80x15 pikseli, służących głównie do powiadomienia użytkowników strony internetowej o zgodności z międzynarodowymi standardami W3C lub określonymi przeglądarkami internetowymi.
Krój pisma używany w bannerach antipixel to „Silkscreen”.
Wygląd.
Przykładowe przyciski w stylu antipixel:

</doc>
<doc id="98403" url="https://pl.wikipedia.org/wiki?curid=98403" title="Bauhaus">
Bauhaus

Bauhaus – uczelnia artystyczno-rzemieślnicza powstała w Weimarze z połączenia Akademii Sztuk Pięknych i Szkoły Rzemiosł Artystycznych w 1919 r., później od 1925 r. działająca w Dessau (dziś Dessau-Roßlau) i w latach 1932–1933 w Berlinie. Została utworzona przez Waltera Gropiusa.
Związane z działalnością Bauhausu lub będące owocem oraz świadectwem jego działalności budynki w Weimarze oraz w Dessau-Roßlau zostały wpisane na listę światowego dziedzictwa UNESCO:
Określenie "Bauhaus" używane bywa również potocznie i nieściśle jako nazwa stworzonego przez nią kierunku architektonicznego jako jednego z prądów w obrębie niemieckiego modernizmu, przy czym sporne jest, czy można mówić o szkole Bauhausu ("Bauhaus-Schule") jako dającym się jednoznacznie określić jednolitym zjawisku.
Historia.
Do prekursorów Bauhausu należeli: berliński architekt Peter Behrens i Henry van de Velde, założyciel Szkoły Rzemiosł Artystycznych. Jednym ze współpracowników Behrensa był Walter Gropius, który dość szybko dał się poznać jako nowoczesny twórca. Zaczął propagować ideę standaryzacji ze względu na możliwości technologiczne przemysłu budowlanego. Dążył do połączenia techniki ze sztuką. Rodziła się koncepcja wzornictwa przemysłowego i nowego podejścia do projektowania form produkowanych taśmowo. W płaszczyźnie filozoficznej istotną rolę odgrywały zapatrywania i idee polityczne twórców Bauhausu, głównie socjalistyczne.
Weimar.
Walter Gropius zasłynął m.in. wzorcową fabryką na wystawie Deutscher Werkbund w Kolonii w 1914 r. Po wojnie reaktywował (16 marca 1919 r.) i zjednoczył w Weimarze szkołę budownictwa – Bauhaus. Twierdził, że wszyscy rzemieślnicy są artystami, jak też wszyscy artyści powinni być dobrymi rzemieślnikami. Nazwa Bauhaus nawiązywała do średniowiecznej "Bauhütte", strzechy budowlanej, skupiającej pracowników różnych dziedzin rzemiosła budowlanego. Gropius pragnął, aby adepci Bauhausu pracowali na zasadzie średniowiecznych cechów rzemieślniczych, w których każdy ze współtwórców danego dzieła zachowując swoją indywidualność wnosi wkład w tworzenie jednego, wspólnego dzieła. Kurs wstępny wprowadzający wiedzę o formach, materiałach i kolorach trwał pół roku, uczono też rysunku i komponowania przestrzennego. Początkowo prowadzenie go powierzono Johannesowi Ittenowi, ale ten wdał się z czasem w konflikt ideowy z Gropiusem prowadząc kurs nie według program Bauhausu a swoich przekonań. Dopiero przewodniczący grupy De Stijl Theo van Doesburg pomógł w rozwiązaniu tego konfliktu i skierował uczniów od ekspresjonizmu nauczanego przez Ittena ku konstruktywizmowi. Głównym celem kursu było odrzucenie wiedzy, jaką uczniowie zdobyli wcześniej, ukierunkowanie ich na założenia Bauhausu oraz nauka samodzielnego myślenia i analizy. Po ukończeniu kursu uczniowie przechodzili na trzy lata do udziału w warsztatach, m.in. obróbki metalu, drewna, malarstwa ściennego, ceramiki, kompozycji przestrzennej, rzeźby. Taki tok studiów zapewniał wykształcenie teoretyczne i praktyczne w szerokim zakresie, a uczelnia realizowała egalitarne i wspólnotowe idee Gropiusa. Zatrudniano jedynie dziesięciu artystów (wykładowców zwanych mistrzami, "Meister der Form"), a wiele zajęć prowadzili asystenci – studenci starszych lat.
Od lipca do września 1923 roku zorganizowano wystawę będącą odpowiedzią na naciski ze strony rządu Turyngii, który pragnął ujrzeć wyniki nauki i pracy po 4 latach istnienia szkoły. Wystawa okazała się sukcesem przyciągając 15 tys. zwiedzających.
Wzorowy dom zbudowany na wystawę (Haus am Horn):
Dessau.
W 1924 roku władzę w Turyngii objął rząd konserwatywny, który oskarżył Bauhaus o szerzenie myśli socjalistycznej i wywrotową działalność, czemu członkowie i dyrektorzy Bauhausu zaprzeczyli. Znalazło to wyraz w umowie spisanej przez członków z przedstawicielami rządu, zakładającej przedłużenie czasu funkcjonowania szkoły do 1 kwietnia 1925 roku. Po tym okresie miała przestać istnieć. W tej sytuacji Gropius podjął starania o przeniesienie placówki szkoły w inne miejsce. Dostał wiele propozycji, przyjął jednak tę daną mu przez burmistrza Dessau (dziś Dessau-Roßlau).
Po wygaśnięciu umowy Walter Gropius wzniósł w Dessau zespół nowoczesnych budynków uczelni oraz osiedle dla mistrzów. Po przeniesieniu Bauhausu, jeszcze do 1927 roku funkcjonował on pod kierownictwem Gropiusa. O ile w Weimarze nauka koncentrowała się na rzemieślniczej pracy warsztatowej, w Dessau przykładano większą wagę do nauczania teorii. Wzrosła też znacząco liczba studentów, a nowy dyrektor, Hannes Meyer, dopuścił działalność polityczną studentów, co doprowadziło do powszechnego kojarzenia Bauhausu z komunizmem. Jego następca, Ludwig Mies van der Rohe, dążył do przekształcenia opartej na duchu współpracy i interdyscyplinarnej uczelni w klasyczną autorską szkołę architektury.
Zaprojektowany przez Gropiusa awangardowy budynek uczelni powstał od września 1925 do grudnia 1926 pod kierownictwem budowy Ernsta Neuferta. Składa się z pięciu skrzydeł mieszczących różne funkcje, co demonstruje się zróżnicowaniem bryły i elewacji:
Zespół budynków został zrealizowany w technologii mieszanej (szkielet żelbetowy, częściowo murowane ściany nośne) i wykończony tynkiem o gładkiej fakturze, malowanym zasadniczo na biało z jasnoszarymi akcentami (np. kondygnacja piwniczna). Ściana kurtynową i okna są stalowe, z ramami malowanymi na szaro. W obrębie klatek schodowych nadano elewacji formę pionowych przeszkleń. Konsekwentne zastosowanie dachów płaskich manifestowało idee architektury modernistycznej i wzbudzało w okresie powstania budynku kontrowersje nie mniejsze, niż utrzymane w abstrakcyjnych formach elewacje.
Uszkodzony w czasie II wojny światowej zespół budynków uczelni został w uproszczony sposób odbudowany przez władze NRD, które zrezygnowały z całkowitego przeszklenia budynków co oszpeciło architekturę i pogorszyło jej funkcjonalność. W 1976 roku dokonano gruntownej renowacji i przywrócono budynkom formę zewnętrzną zbliżoną do pierwotnej. Od 1996 roku przeprowadzono daleko idącą renowację i rekonstrukcję.
Równolegle powstało oddalone o około dwa kilometry osiedle dla mistrzów Bauhausu ("Meisterhäuser"), składające się z jednego domu jednorodzinnego i trzech dwurodzinnych. Dom jednorodzinny oraz połowa jednego z domów bliźniaczych nie przetrwały II wojny światowej. Pozostałe domy, w międzyczasie mieszczące m.in. przychodnię medyczną, zrekonstruowano w różnym stopniu po 1990 roku, przywracając co najmniej ich zewnętrzną formę.
Berlin.
W 1932 roku finansowanie Bauhausu przez nowe, nazistowskie władze Dessau zostało zawieszone, a uczelnia przeniesiona do Berlina jako prywatna szkoła Miesa van der Rohe. Uczelnia działała do 1933 r., a w 1934 r. została ostatecznie zamknięta przez nazistów. W USA od 1937 r. László Moholy-Nagy próbował odrodzić uczelnię pod nazwą New Bauhaus w Chicago. Także w Niemczech w 1946 r. w Berlinie Zachodnim podjęto próbę reaktywacji, ale nie uzyskano już tej samej jakości nauczania co w dawnej uczelni. Pewną kontynuacją była też Wyższa Szkoła Projektowania w Ulm, założona przez Agnes Scholl i Maksa Billa, działająca w latach 1953–1968.
Archiwum Bauhausu posiadające duży zbiór prac jego uczniów i mistrzów znajduje się w zrealizowanym pośmiertnie (1976) budynku Gropiusa w Berlinie.
Idee Bauhausu.
Od końca XIX wieku w całej Europie, pod wpływem rewolucji przemysłowej pojawiły się niepewności związane z uprzemysłowieniem produkcji mebli i dekoracji. W Anglii pojawiło się wiele cechów rzemieślniczych, które przeciwstawiały się typizacji produktów. Tendencje te pojawiły się również w Niemczech, w których głównym celem teoretyków stała się chęć połączenia fachu artysty i technika.
Bauhaus dokonał radykalnego przewartościowania poglądów na różne rodzaje sztuki. Oprócz funkcjonalizmu, który stał się trwałym wkładem w dziedzinę wszelkiego projektowania przestrzeni i przedmiotów, architekci i inni artyści Bauhausu wnieśli różne osobiste koncepcje, często odbiegające od powszechnego poziomu akceptacji. Bauhaus był miejscem dyskusji i ścierania się opinii, miejscem fermentu umysłowego, który (szczególnie po dojściu Hitlera do władzy) rozlał się na inne kraje, w tym USA. Idee Bauhausu inspirowały także architektów w Polsce; przed i po II wojnie światowej powstało wiele budowli pod wpływem Bauhausu, takich jak liceum im. Jose Marti przy ulicy Staffa 111 w Warszawie (1961) autorstwa architekta Jana Zdanowicza, które jest jedyną szkołą z czasów Polski Ludowej o całkowicie przeszklonych elewacjach i z tarasami rekreacyjnymi na dachach. Z kolei Helena Syrkusowa utrzymywała od lat 30. do 70. stały kontakt z Gropiusem.
Programem Bauhausu było stworzenie nowoczesnej architektury, funkcjonalnej, integralnie związanej z innymi dziedzinami sztuki, dążenie do jedności estetycznych i technicznych dzieła.
Bauhaus wpłynął na kształtowanie się architektury modernistycznej, umocnienie tendencji abstrakcyjnej w sztuce i zreformowanie metod nauczania w szkolnictwie artystycznym.
Podstawowe zasady wprowadzone przez Bauhaus.
Motyw Bauhaus widnieje na kolekcjonerskiej monecie 10 euro z 2006 roku.
Ideologią Bauhaus inspirował się twórca Apple – Steve Jobs. Tworząc design m.in. iPhone opierał się na zasadach Bauhausu oraz designie przedmiotów użytkowych przez nich zaprojektowanych
Nauczyciele Bauhausu.
"Mistrzowie" Bauhausu.
Bauhaus nadał "mistrzom" nazwy "Lehrmeister", czyli technik, oraz "Formmeister", czyli artysta. Często uczniowie żartobliwie określali Formmeistrów jako pełnych dumy, którzy nigdy nie odwiedzają sal rzemieślniczych, a jedynie swoje pracownie artystyczne, w których uczą teorii. Tym, których godności nie uwłacza doglądanie pracy uczniów w pracowniach technicznych nadali nazwę Korridor-meister (przykładem jest László Moholy-Nagy).

</doc>
<doc id="98406" url="https://pl.wikipedia.org/wiki?curid=98406" title="Jan Sztaudynger">
Jan Sztaudynger

Jan Izydor Sztaudynger (ur. 28 kwietnia 1904 w Krakowie, zm. 12 września 1970 tamże) – polski poeta, fraszkopisarz, satyryk, teoretyk lalkarstwa, tłumacz.
Życiorys.
Urodził się w rodzinie o pochodzeniu polskim, niemieckim i francuskim. Był synem Izydora Jana Józefa i Anny z Kokowskich.
Uczęszczał do Wzorcowej Szkoły Ćwiczeń przy Seminarium nauczycielskim w Krakowie. Po wybuchu pierwszej wojny światowej ewakuował się wraz z rodzicami do Brna na Morawach, gdzie kontynuował naukę na Prywatnych Polskich Kursach Gimnazjalnych. W 1915 podjął naukę w II Gimnazjum im. Króla Jana Sobieskiego w Krakowie. Po jego ukończeniu i zdaniu matury podjął jednocześnie studia polonistyczne i germanistyczne na Uniwersytecie Jagiellońskim. W 1923 ukończył roczne Studia Pedagogiczne, a rok później uzyskał tytuł doktora filozofii na podstawie prac: "Stosunek Garczyńskiego do religii" oraz "Wpływ Goethego na Garczyńskiego".
Po ukończeniu studiów Sztaudynger objął posadę nauczyciela języka polskiego w gimnazjum im. Władysława Jagiełły w Dębicy, a po odbyciu służby wojskowej w Szkole Podchorążych Piechoty w Zaleszczykach przeniósł się do Bydgoszczy, gdzie wykładał przez pół roku w Męskim Seminarium Nauczycielskim. W 1930 przeprowadził się do Poznania, gdzie przez cztery lata wykładał w Seminarium Nauczycielskim im. Ewarysta Estkowskiego. Ożenił się z Zofią Jankowską, w 1933 urodziła mu się córka Anna. W 1934 został wykładowcą Państwowej Szkoły Wydziałowej i prowadził wykłady (1938–1939) o teatrze lalek.
Po wybuchu wojny Sztaudynger z rodziną został aresztowany przez Niemców, osadzony w obozie przejściowym i przesiedlony do wsi Malice w powiecie sandomierskim. W Opatowie brał udział w tajnym nauczaniu na poziomie gimnazjum.
W 1944 dotarł do Lublina i objął posadę kierownika Sekcji Marionetkowej w Resorcie Kultury i Sztuki PKWN, organizując pierwsze teatry lalek. Po kilku tygodniach został dyscyplinarnie zwolniony.
Po wojnie osiedlił się w Łodzi. Objął na krótko posadę kierownika literackiego Teatru Lalek „Biedronka” Robotniczego Towarzystwa Przyjaciół Dzieci, a do marca 1950 pracował jako referent literatury w Wydziale Kultury i Sztuki Urzędu Wojewódzkiego w Łodzi.
W 1946 urodził się syn Jacek i od tego roku poeta współpracował z Centralnym Instytutem Kultury. W latach 1947–1950 mieszkał również w Szklarskiej Porębie. W 1961 wyprowadził się z Łodzi do Zakopanego.
W roku 1954 rozpoznano u niego czerwienicę prawdziwą, wielokrotnie przebywał w szpitalach, m.in. w Łodzi, Warszawie i Krakowie. Zmarł w Klinice Hematologicznej prof. Juliana Aleksandrowicza w Krakowie 12 września 1970. Został pochowany na Cmentarzu Salwatorskim (sektor SC11-13-5).
Był ojcem Anny Sztaudynger-Kaliszewicz, doktor socjologii oraz propagatorki jego twórczości, oraz Jana Jacka Sztaudyngera, profesora zwyczajnego Katedry Ekonometrii na Wydziale Ekonomiczno-Socjologicznym Uniwersytetu Łódzkiego.
Twórczość.
W literaturze przedmiotu obecne są trzy daty debiutu literackiego: 1923, 1924, 1925. Jako eseista debiutował w 1923 artykułem opublikowanym w praskim czasopiśmie „Divadelní listy”. Podczas studiów należał do grupy literackiej „Helion”, a w maju 1923 zorganizował w sali Kopernika w Collegium Novum pierwszy własny wieczór poetycki. W 1925 ukazał się w nakładem poznańskiej Księgarni Świętego Wojciecha debiutancki tomik poezji "Dom mój", do którego napisał wstęp Karol Hubert Rostworowski.
W 1930 został członkiem Związku Zawodowego Literatów Polskich. Publikował artykuły, recenzje, wiersze i fraszki m.in. w „Kurierze Literacko-Naukowym”, „Dzienniku Poznańskim Czasie”, „Tęczy”, „Dwutygodniku Literackim”. Działał również w kabarecie „Klub Szyderców”, kierowanym przez Artura Marię Swinarskiego. W latach 1930–1935 wydał dwa wiersze okolicznościowe, wydrukowane w niewielkich nakładach: "Ballada o Stanisławie Wysockiej" oraz "Kasprowicz", napisany specjalnie dla uczestników uroczystości otwarcia Działu Kasprowiczowskiego Muzeum Miejskiego w Poznaniu oraz pięć tomików wierszy: „Ballady poznańskie”, „Ludzie”, „Rzeź na Parnasie”, „Kantyczki śnieżne”, „Umiejętności”.
Po zamieszkaniu w Szklarskiej Porębie w 1947 uczestniczył w życiu literackim Jeleniej Góry i okolic. Udzielał się w organizowanych przez Klub Literacki (potem Związek Zawodowy Literatów Polskich, Oddział Dolnośląski) odczytach, które służyły stopniowemu przywracaniu życia kulturalnego na Ziemiach Zachodnich. Obecny był również na Pierwszym Zjeździe Polskich Pisarzy Ziemi Sudeckiej, który odbył się w dniach 8–11 maja 1947. Podczas pobytu w Szklarskiej Porębie Sztaudynger napisał szereg wierszy, które drukiem ukazały się w tomie "Puch ostu" (1958). W 1946 wydał tomik wierszy: "Strofy wrocławskie". W 1954 ukazał się tomik fraszek "Piórka". W latach 1961–1968 ukazały się w wydawnictwie Nasza Księgarnia cztery tomiki wierszy dla dzieci.
Jego twórczość literacka była wyrazem afirmacyjnej postawy wobec życia. Inspiracje czerpał z obserwacji świata przyrody, dzieł sztuki, poznawaniu legend miasta. Znany przede wszystkim z publikacji fraszek i uznawany za „odnowiciela tego gatunku”. W pewnym opracowaniu czytamy: 
Teatr lalkowy.
W latach 1935–1937 prowadził prace badawcze dotyczące tradycji i organizacji teatrów lalkowych i związku z tym podróżował po Europie. Wyniki studiów zamieścił w pionierskiej pracy "Marionetki". W 1937 objął posadę instruktora do spraw teatru lalek w Oddziale Oświaty Pozaszkolnej Kuratorium Okręgowego w Poznaniu, a w Warszawie został członkiem Komisji Teatru Kukiełek przy Instytucie Teatrów Ludowych. Jednocześnie na Wydziale Humanistycznym Uniwersytetu Poznańskiego prowadził wykłady dotyczące wpływu teatru lalek na literaturę polską. Od 1938 był redaktorem działu kukiełek w miesięczniku „Teatr Ludowy” a latach 1938–1939 redagował pismo „Bal u lal. Miesięcznik Marionetkowy”. Po drugiej wojnie światowej Sztaudynger redagował w latach 1950–1953 kwartalnik Teatr Lalek. W 1961 opublikował szkice "Od szopki do teatru lalek" (1961), a w czasopiśmie „Teatr” prowadził dział Teatru Lalek. Międzynarodowe Stowarzyszenie Teatrów Lalek UNIMA nadało mu tytuł członka honorowego.
Utwory.
Uwzględniono również wydania pośmiertne.

</doc>
<doc id="98410" url="https://pl.wikipedia.org/wiki?curid=98410" title="Jürgen Trittin">
Jürgen Trittin

Jürgen Trittin (ur. 25 lipca 1954 w Bremie) – niemiecki polityk, działacz Zielonych, w latach 1998–2005 minister środowiska, ochrony przyrody i bezpieczeństwa reaktorów atomowych, poseł do Bundestagu.
Życiorys.
Po maturze z 1973 studiował nauki społeczne na Uniwersytecie w Getyndze, po czym pracował m.in. jako dziennikarz. Podczas studiów działał w maoistowskiej organizacji Kommunistischer Bund. W 1980 dołączył do Zielonych. Był m.in. sekretarzem prasowym AGIL, inicjatywny grupy Zielonych w Getyndze. W latach 1985–1990 i 1994–1995 zasiadał w landtagu Dolnej Saksonii, gdzie przewodniczył frakcji poselskiej swojej partii. W latach 1990–1994 w rządzie tego kraju związkowego sprawował urząd ministra do spraw federalnych i europejskich, reprezentował wówczas Dolną Saksonię w Bundesracie.
W latach 1994–1998 został jednym z dwóch rzeczników federalnych partii. Ustąpił w związku z wyborem do Bundestagu w 1998 (z uwagi na ówczesne statutowe przepisy zakazujące łączenia funkcji). Reelekcję do niższej izby niemieckiego parlamentu uzyskiwał w wyborach w 2002, 2005, 2009, 2013, 2017 i 2021.
Od listopada 1998 do listopada 2005 sprawował urząd ministra środowiska, ochrony przyrody i bezpieczeństwa reaktorów atomowych w dwóch rządach Gerharda Schrödera. Od października do listopada 2005 tymczasowo kierował również resortem rolnictwa. W latach 2009–2013 był współprzewodniczącym frakcji poselskiej Zielonych.

</doc>
<doc id="98411" url="https://pl.wikipedia.org/wiki?curid=98411" title="Jurgen Trittin">
Jurgen Trittin



</doc>
<doc id="98412" url="https://pl.wikipedia.org/wiki?curid=98412" title="Karol V Habsburg">
Karol V Habsburg

Karol V (ur. 24 lutego 1500, zm. 21 września 1558) – król Hiszpanii w latach 1516–1556 jako Karol I i wybrany cesarz rzymski w latach 1519–1556 z dynastii Habsburgów. Najstarszy syn Filipa I (syna Maksymiliana I i Marii, księżnej Burgundii) i Joanny Szalonej (córki Ferdynanda II Aragońskiego i Izabeli I Kastylijskiej).
Dzieciństwo i młodość. Rządy w Niderlandach.
Karol urodził się w Gandawie w Niderlandach, w których mieszkał do 1517. Wychowywał się w Mechelen pod opieką swojej ciotki, Małgorzaty. Znał język francuski i język flamandzki, później nauczył się także języka hiszpańskiego (na prośbę Kortezów kastylijskich). Znał też język niemiecki i język włoski.
Trudno jest orzec, jaka była narodowość Karola. Jego ojciec był Habsburgiem i Niemcem, ale sam Karol za Niemca się nie uważał. Słynne jest jego powiedzenie: "Mówię po hiszpańsku do Boga, po włosku do kobiet, po francusku do mężczyzn, a po niemiecku do mojego konia". Jego pierwszym językiem był francuski, ale on sam spędził niemalże całe życie, walcząc z Francją. Jego matka była Hiszpanką i Hiszpania tworzyła jądro jego królestwa, mimo to nie był on też Hiszpanem, choć prawdopodobnie w Hiszpanii czuł się najbardziej w domu ze wszystkich krajów swojego wielojęzycznego imperium.
Został ochrzczony 8 kwietnia 1500. W młodości często odwiedzał Paryż. Powiedział nawet, że "Paryż nie jest miastem, ale całym światem". Jego wychowaniem zajmował się biskup Adrian Florisz Dedel. Później opiekunami Karola byli Wilhelm de Croÿ, Jean Sauvage i Mercurino Arborio di Gattinara. Regencja ciotki zakończyła się w 1515 i Karol objął wówczas bezpośrednie rządy w Niderlandach. W 1549 wydał sankcję pragmatyczną, która zapewniała dziedziczenie jego niderlandzkich posiadłości przez jego potomków.
Za jego rządów dokonało się również ostateczne zjednoczenie Niderlandów. W latach 1523–1536 Karol podporządkował sobie ostatecznie Fryzję. W 1528 dobiegł końca kilkuletni proces sekularyzacji biskupiego księstwa Utrechtu, które zostało następnie przyłączone do reszty ziem habsburskich. Jedyną niezależną enklawą pozostało biskupie księstwo Leodium, ale po złamaniu profrancuskiej frakcji w mieście, na początku lat 40. XVI wieku znalazło się ono pod faktyczną władzą Karola.
Niderlandy zajmowały ważne miejsce w polityce Karola. Oprócz względów sentymentalnych (tu się wychowywał) przyczyniały się do tego względy gospodarcze. Niderlandy były ważnym i doskonale prosperującym centrum przemysłu i handlu, z którego monarchia Karola czerpała obfite dochody.
Zjednoczenie Hiszpanii.
W 1506 r. zmarł ojciec Karola i formalnie władzę w królestwie zaczęła pełnić matka Karola – Joanna. Faktycznie jednak regencję pełnił jej ojciec Ferdynand Aragoński. Po śmierci Ferdynanda w 1516 Joanna stała się również nominalnie królową Aragonii, będąc tym samym pierwszą prawdziwą władczynią zjednoczonych królestw Hiszpanii w jednej osobie. Jej położenie faktyczne niewiele się jednak zmieniło. Sprawujący regencję po śmierci Ferdynanda kardynał Cisneros wezwał najstarszego syna Joanny – Karola, by objął rządy w państwie.
Został on w 1516 r. królem Kastylii i Leónu oraz Królem Aragonii (jako Karol I), w obu królestwach formalnie jako współwładca z matką, Joanną. Faktycznie jednak usunął w cień szaloną matkę. Karol ponownie zjednoczył Hiszpanię. Tym razem już na stałe. Moment ten uznaje się za powstanie Królestwa Hiszpanii.
Do swojego królestwa Karol przybył po raz pierwszy na jesieni 1517 r. Na jego spotkanie wyruszył regent, kardynał Francisco Jiménez de Cisneros, jednak zmarł podczas podróży. Nie obyło się bez podejrzeń o otrucie. Negocjacje Karola z kastylijskimi Kortezami były trudne. Ostatecznie Karol obiecał nauczyć się kastylijskiego i nie obsadzać urzędów cudzoziemcami. 9 lutego 1518 Stany Kastylii uznały jego panowanie i złożyły mu hołd w Valladolid. 29 lipca 1518 to samo zrobiły Kortezy aragońskie w Saragossie. Hołd złożyły mu też Kortezy Katalonii (16 kwietnia 1519) i Walencji (16 maja 1528).
Panowanie Karola oznaczało zmianę stylu sprawowania władzy w Hiszpanii. Dotychczasowi królowie przebywali na stałe w swoich królestwach, utrzymując bezpośredni kontakt z poddanymi. Karol większość czasu przebywał za granicą, nawet po śmierci swojej matki w 1555 r. nie przejawiał większego zainteresowania polityką hiszpańską. Monarchia Habsburgów oderwała się od swoich poddanych. Habsburg wprowadził jednocześnie na hiszpański dwór burgundzki ceremoniał, co jeszcze bardziej odcięło monarchę od poddanych. Skończyło się osobiste rozpatrywanie spraw przez monarchów, które było częścią hiszpańskiej kultury rządzenia.
Hiszpania zajmowała drugoplanową pozycję w planach Karola. Służyła mu głównie jako zaplecze finansowe. Przychody z podatków, które miały finansować imperialną politykę Karola, interesowały go najbardziej ze wszystkich spraw hiszpańskich. Stosunek do swojego królestwa Karol okazał już podczas pierwszego pobytu w 1517 r. Zwyczajową trasę podróży nowych monarchów skrócił, nie przybywając np. do Walencji. Kortezy kastylijskie zostały zwołane do Santiago de Compostela, z dala od centrum kraju, ale blisko portu A Coruña, skąd Karol chciał jak najszybciej odpłynąć do Niderlandów.
Ucisk fiskalny doprowadził 16 kwietnia 1520 r. do rozruchów w Toledo (powstanie "Comuneros"). Królewscy urzędnicy zostali wygnani. Do Toledo przyłączyły się inne miasta i powołały własne Kortezy. Ich siły ruszyły następnie na Tordesillas, gdzie uwolniły królową Joannę i ogłosiły ją swoim jedynym suwerenem. Karol tymczasem uzyskał poparcie hiszpańskiej szlachty, obawiającej się radykalnego charakteru rebelii. W grudniu 1520 r. armia królewska zdobyła Tordesillas i uwięziła Joannę. Rok 1521 przyniósł zwycięstwa rojalistów pod Torrelobaton i Villalar. 25 października oblężone zostało Toledo, ostatnia reduta buntowników. Miasto bronione przez Marię Pacheco (wdowę po Juanie de Padilla, jednym z wodzów powstania, poległym pod Villalar) upadło 3 lutego 1522 r. Rebelia została stłumiona.
Wraz ze stłumieniem powstania Kastylia została włączona w tryby habsburskiego imperium. Dominującą pozycję uzyskała szlachta, a mieszkańcy Kastylii ponosili ciężary imperialnej polityki swojego władcy.
Karol przebywał w Hiszpanii łącznie 17 lat, czyli najdłużej ze wszystkich ziem swojego państwa. Najdłuższy pobyt Karola w Hiszpanii trwał 7 lat. Od 1543 r. trwały w Hiszpanii rządy regencyjne księcia Asturii, Filipa. W 1526 r. Karol powołał Radę Stanu. Ustanowił również 12-osobową Radę Królewską w Kastylii oraz Radę Indii (1524 r.) dla kolonii. W 1523 r. powstała rada ds. finansowych, a w 1543 r. utworzono archiwum państwowe w twierdzy Simancas.
Z biegiem czasu dwór Karola, początkowo zdominowany przez Burgundczyków, stawał się coraz bardziej hiszpański. Również Karol bardzo często ogłaszał, że czuje się Hiszpanem. U jego boku coraz częściej zaczęli pojawiać się hiszpańscy doradcy, wypierając Burgundczyków. Dwoma najważniejszymi doradcami Karola byli Burgundczyk Granvelle i Hiszpan Cobos.
Panowanie Karola I to również okres największego rozwoju hiszpańskiego imperium kolonialnego. W latach 1519–1521 Hernán Cortés podbił państwo Azteków w Ameryce Środkowej, tworząc podwaliny wicekrólestwa Nowej Hiszpanii. W latach 1531–1533 inny konkwistador, Francisco Pizarro, podbił królestwo Inków w Andach, tworząc wicekrólestwo Peru. W efekcie innych, mniejszych wypraw i podbojów hiszpańskie imperium kolonialne objęło swym zasięgiem tereny od Kalifornii na północy do Chile i Argentyny na południu i po puszczę amazońską na wschodzie. Łupem hiszpańskich zdobywców padły również Filipiny.
Sprawy niemieckie.
Po śmierci swojego dziadka, cesarza Maksymiliana, w 1519 r. Karol odziedziczył jego ziemie w Austrii i stał się naturalnym kandydatem na tron Świętego Cesarstwa Rzymskiego. Jego konkurentami byli król Francji Franciszek I Walezjusz, król Anglii Henryk VIII Tudor i elektor saski Fryderyk III Mądry. Franciszek starał się zjednać elektorów (którymi byli Fryderyk Mądry, margrabia brandenburski Joachim I Nestor, król Czech Ludwik II Jagiellończyk, palatyn reński Ludwik V Wittelsbach, arcybiskup Trewiru Richard Greiffenklau zu Vollraths, arcybiskup Moguncji Albrecht Hohenzollern i arcybiskup Kolonii Hermann von Wied) hojnymi darami, ale ostatecznie sympatię elektorów udało się uzyskać Karolowi, dzięki wsparciu bankierskiej rodziny Fuggerów. 28 czerwca 1519 r. we Frankfurcie nad Menem siedmiu elektorów uznało Karola Habsburga cesarzem rzymskim. 23 października 1520 r. koronował się w Akwizgranie na króla Niemiec. Jego koronacja cesarska odbyła się dopiero 24 lutego 1530 r. w Bolonii. Była to ostatnia koronacja cesarska dokonana przez papieża.
Jako gorliwy katolik Karol zmagał się z początkami reformacji w Niemczech i podjął starania by zapobiec postępowi reformacji wśród książąt niemieckich. Starania te jednak na dłuższą metę zakończyły się fiaskiem. W 1521 Karol spotkał się z Marcinem Lutrem na Sejmie Rzeszy w Wormacji ("niem." Worms), przyrzekając mu nietykalność, o ile przybędzie (list żelazny). W tym samym roku napiętnował działania Lutra jako bezprawne, lecz był zbyt zajęty innymi sprawami swojego rozległego imperium i nie mógł wyegzekwować swoich dekretów w Niemczech. W latach 1524–1526 wybuchło w Niemczech krwawe powstanie chłopów. W tym samym czasie ci władcy księstw niemieckich, którzy przeszli na protestantyzm, zawiązali między sobą Ligę w mieście Schmalkalden. W tej trudnej sytuacji Karol, zajęty problemami gdzie indziej, delegował swoją władzę w Niemczech w ręce brata Ferdynanda.
Na sejmie w Augsburgu w 1530 r. próbował jeszcze doprowadzić do porozumienia między Kościołem a Lutrem, ale bez rezultatu. Jedynym efektem sejmu było powstanie 4 kwietnia 1531 r. sojuszu protestanckich książąt znanego jako Związek szmalkaldzki. W kolejnych latach Karolowi udało się odnieść pewne sukcesy w walce z reformacją. Arcybiskup koloński von Wied chciał zsekularyzować dobra biskupie w swoim państwie, ale Karol udaremnił te plany i von Wied stracił arcybiskupstwo. W 1543 r. zmusił księcia Kliwii i Geldrii Wilhelma Bogatego do zaprzestania działań na rzecz rozwoju reformacji.
W 1545 rozpoczął się Sobór trydencki, częściowo dzięki staraniom Karola. Dzięki reformie kościoła, rozpoczętej przez sobór, Karol zdołał poprawić swoją pozycję w Niemczech. W czerwcu 1546 r. Karol zwołał sejm do Ratyzbony. Tam, za obietnicę elektorstwa i patronatu nad dwoma arcybiskupstwami (Magdeburga i Halberstadtu) Karol przeciągnął na swoją stronę księcia Maurycego Saskiego. W lipcu cesarz zaatakował Związek Szmalkaldzki, rozpoczynając I wojnę szmalkaldzką. Wojska związku wycofały się z południa Niemiec. Decydujące zmagania rozegrały się w Saksonii. Książę Maurycy najechał ziemie swojego krewniaka, elektora Jana Fryderyka. Elektor zebrał jednak wojska i wyparł konkurenta, sam zagrażając Lipskowi. Wtedy nadciągnęły armie cesarskie. 24 kwietnia 1547 r. pod Mühlbergiem wojska Karola zadały Janowi Fryderykowi całkowitą klęskę. Tytuł elektorski przeszedł na Maurycego.
Zwycięstwo nad Związkiem nie przyniosło żadnych efektów. Próba pogodzenia protestantyzmu i katolicyzmu podjęta na sejmie w Augsburgu w 1548 r. do niczego nie doprowadziła. Książęta protestanccy ponownie się zbuntowali. Poparł ich elektor Maurycy i król Francji Henryk II Walezjusz. W 1552 r. Maurycy ruszył przeciwko Karolowi, który pozbawiony większych sił wycofał się do Innsbrucka. Maurycy wkroczył następnie do Tyrolu, skąd Karolowi ledwo udało się uciec. Arcyksiążę Ferdynand na sejmie w Pasawie musiał zgodzić się na gwarancję wolności wyznawania protestantyzmu. Wynikiem tych starań było podpisanie Pokoju w Augsburgu w 1555, który wprowadził zasadę "Cuius regio, eius religio" ("czyja władza, tego religia"), tym samym akceptując istnienie księstw protestanckich. Było to ostateczne potwierdzenie, że starania Karola w celu wykorzenienia protestantyzmu w Niemczech zakończyły się fiaskiem.
Polityka zagraniczna.
Wojny włoskie.
Jedynym państwem europejskim, które miało potęgę porównywalną do potęgi imperium Karola, była Francja. Król Franciszek I Walezjusz szedł w ślady swoich poprzedników i dążył do utrwalenia wpływów Francji na Półwyspie Apenińskim. Karol, jako spadkobierca królów aragońskich, starał się temu przeciwdziałać. Próby poddania Włoch wpływom francuskim rozpoczęły się od wyprawy Karola VIII na Neapol w 1494 r. Kiedy Karol obejmował trony Kastylii i Aragonii, we Włoszech dobiegała właśnie końca trwająca od 1508 r. wojna Ligi z Cambrai. Przez kolejne lata w Italii panował pokój, nie licząc drugorzędnego konfliktu o księstwo Urbino w 1517 r.
Sytuacja skomplikowała się w 1519 r., kiedy po śmierci cesarza Maksymiliana I jego następcą został właśnie Karol, jednocząc hiszpańskie posiadłości z niemieckimi ziemiami Habsburgów. Król Francji również kandydował na cesarza, popierany przez papieża Leona X. W rozgrywki wmieszała się również Anglia, gdyż Henryk VIII Tudor dążył do odgrywania większej roli w polityce europejskiej. Pod koniec 1520 r. Francja rozpoczęła przygotowania do wojny z Karolem.
Wojna rozpoczęła się w 1521 r., kiedy z pomocą francuską król Nawarry Henryk d’Albret zaatakował hiszpańską Nawarrę a pan Sedanu Robert de la Marck uderzył na Luksemburg. Po stronie antycesarskiej wystąpił również książę Geldrii, Karol d’Egmont. W odpowiedzi cesarski dowódca Henryk III von Nassau-Breda zaatakował północno-wschodnią Francję, bezskutecznie oblegając Mézières (obecnie część Charleville-Mézières), ale nieco później zdobywając Tournai. Henryk d’Albret został wyparty z Nawarry hiszpańskiej, a we Włoszech Francuzi utracili Mediolan, który otrzymał Franciszek II Sforza. Pogorszyła się również międzynarodowa sytuacja Franciszka I. Po stronie Karola opowiedział się Henryk VIII i papież. 27 kwietnia 1522 r. armia francusko-szwajcarska poniosła klęskę pod Bicocca niedaleko Mediolanu. Francuzi musieli wycofać się za Alpy.
Rok 1523 przyniósł kolejną wyprawę Francuzów do Italii, ale był to jedyny sukces Franciszka. W tym samym roku sojusz z Francją porzuciła Wenecja, a najbardziej wpływowy dowódca Franciszka, książę Karol III de Bourbon-Montpensier, przeszedł na stronę cesarską. Jesienią 1523 r. wojska francuskie pod dowództwem Guillaume’a Gouffiera de Bonnivet raz jeszcze zaatakowały księstwo Mediolanu; udało im się opanować niektóre twierdze w zachodniej części księstwa, lecz Bonnivet, przeceniając siły wojsk cesarskich, nie zdecydował się na stoczenie z nimi bitwy lub atak na Mediolan, tym samym dając przeciwnikowi czas na sprowadzenie posiłków. W tym samym czasie Hiszpanie przekroczyli Pireneje i zaatakowali Bajonnę, jednak zostali odparci. W 1524 roku Karol V towarzyszył wojskom, które odbiły z rąk Francuzów Fuenterabię. We Włoszech inna armia cesarska pokonała Francuzów nad rzeką Sesią (zginął tam słynny rycerz Pierre Terrail de Bayard). Francuzi zostali powtórnie wyparci za Alpy, a książę Burbon najechał Prowansję i obległ Marsylię; nie udało mu się jednak jej zdobyć i ostatecznie wycofał się z powrotem do Włoch.
To niepowodzenie wojsk cesarskich na południu Francji wykorzystał Franciszek, który pod koniec 1524 r. po raz trzeci podjął próbę zdobycia Mediolanu. Król Francji osobiście dowodził armią, która wkroczyła do Księstwa Mediolanu, zajęła sam Mediolan, po czym obległa wojska cesarskie w Pawii. Oblężenie przeciągnęło się do początków 1525 r; Francuzom nie udało się zdobyć Pawii, a 14 lutego 1525 r. starcie pod Pawią z idącymi na odsiecz miastu wojskami cesarskimi zakończyło się katastrofalną klęską francuskiego rycerstwa; w toku walk sam Franciszek I dostał się do niewoli. Uzyskał on wolność w 1526 r. za cenę zrzeczenia się w traktacie madryckim posiadłości włoskich, Burgundii, Tournai i praw do zwierzchnictwa nad Artois i Flandrią. Franciszek zobowiązywał się także zwrócić Karolowi de Burbonowi jego skonfiskowane posiadłości oraz nie popierać Henryka d’Albret, Roberta de la Marck i księcia Geldrii Karola przeciwko Karolowi V.
Franciszek nie miał jednak zamiaru respektować postanowień traktatu. Wykorzystał fakt, że zwycięstwo pod Pawią znacznie wzmocniło pozycję Karola, co wywołało niepokój jego dotychczasowych sojuszników. W 1526 r. powstała Liga Święta w Cognac z królem Francji, dożą Wenecji, papieżem Klemensem VII oraz władcami Mediolanu i Florencji. Karol działał jednak błyskawicznie. Jeszcze w 1526 r. zajął Lombardię z Mediolanem. Wojska Ligi poniosły klęskę pod Borgoforte. W 1527 r. armie cesarskie zdobyły i splądrowały Rzym (tzw. "Sacco di Roma"). Wtedy dopiero ruszyli Francuzi. W 1528 r. odzyskali część księstwa mediolańskiego (bez samego miasta Mediolanu), przywracając na zdobytych terenach władzę Franciszka II Sforzy, po czym ruszyli na południe i, omijając Rzym, oblegli Neapol. Zdobyciu miasta przeszkodziła jednak zdrada skłóconego z Francuzami genueńskiego admirała Andrei Dorii, który przeszedł na stronę cesarską. Wojska francuskie w Królestwie Neapolu zostały odcięte od zaopatrzenia, a co gorsza wybuchła wśród nich zaraza; ostatecznie skapitulowały po śmierci swego dowódcy Odeta de Foix de Lautrec.
W 1529 r. Francuzi zostali pokonani przez wojska Karola V w Lombardii w bitwie pod Landriano. Obie strony konfliktu były już wówczas wyczerpane długotrwałą wojną i borykały się z trudnościami finansowymi, a cesarz Karol V musiał też uporać się z nowym zagrożeniem – na wschodzie Europy po bitwie pod Mohaczem w 1526 r. doszło do wojny między Habsburgami a imperium osmańskim o kontrolę nad Węgrami, a wojska Sulejmana Wspaniałego zagrażały już Wiedniowi. W 1529 r. wojnę między Franciszkiem I a Karolem V zakończył pokój w Cambrai. Jego warunki były łagodniejsze dla Francji w porównaniu z warunkami pokoju madryckiego – Franciszek I musiał zrzec się pretensji do Włoch, Flandrii, Artois i Tournai oraz porzucić wszystkich swoich sojuszników, ale zatrzymywał Burgundię. Nowy pokój anulował też punkty traktatu madryckiego dotyczące posiadłości Karola de Bourbona-Montpensier, który zginął w 1527 r., dowodząc wojskami cesarskimi w Rzymie podczas "Sacco di Roma", nie zostawiwszy następcy. Karol V przywrócił również wolność synom Franciszka I (w zamian za wysoki okup). Pokój przypieczętowało małżeństwo Franciszka I z siostrą Karola V, Eleonorą.
Wojna wybuchła ponownie w 1535 r., po śmierci Franciszka II Sforzy. Jego księstwo zajął wówczas Karol V, co spotkało się z reakcją Franciszka. W 1536 r. zaatakował on stojące po stronie cesarskiej księstwo Sabaudii. W odpowiedzi Karol zaatakował Prowansję. Francuzi unikali bitwy, stosując taktykę spalonej ziemi. Zmusiło to armię cesarską do wycofania się do Włoch. Klęską zakończyła się też próba ataku wojsk cesarskich z Niderlandów. Obie stron nie potrafiły zadać decydującego ciosu przeciwnikowi i w 1538 r. zawarto kompromisowy rozejm w Nicei. Karol V zatrzymywał księstwo Mediolanu i dokonywał wraz z Franciszkiem faktycznego rozbioru Sabaudii. Większa część księstwa (z Turynem i Chambéry) pozostawała pod kontrolą Francji, kilka twierdz (m.in. Nicea, Vercelli, Asti i Cuneo) formalnie pozostało pod panowaniem księcia Sabaudii Karola III, ale faktycznie wszystkie oprócz Nicei były obsadzone przez garnizony Karola V.
Pokój nie przetrwał długo. Nieudana wyprawa Karola V na Algier w 1541 r. oraz wznowienie walk turecko-habsburskich o Węgry w tym samym roku zachęciły Franciszka I do wypowiedzenia wojny Karolowi V w roku 1542. Po stronie francuskiej opowiedziała się Turcja oraz Wilhelm Bogaty, protestancki książę Kleve, Jülich, Berg i Geldrii. Francuski atak na Niderlandy zakończył się spustoszeniem kraju i odwrotem najeźdźców. W 1543 r. flota francusko-turecka zdobyła Niceę, a Francuzi wkroczyli do Luksemburga i Hainaut. Jednocześnie Karol V pokonał Wilhelma Bogatego i odebrał mu Geldrię, a zaraz potem wyrzucił Francuzów z Hainaut. W 1544 r. Francuzi odnieśli ważne zwycięstwo pod Ceresole, ale nie zagrozili panowaniu Karola nad Mediolanem. W tym samym roku wojska cesarskie wyparły Francuzów z Luksemburga, a na północną Francję uderzyły wojska cesarsko-angielskie. Pomimo lokalnych sukcesów obie armie wycofały się. W 1544 r. Karol i Franciszek podpisali pokój w Crépy, przyznający Karolowi V panowanie nad Królestwem Neapolu i Księstwem Mediolanu. Franciszkowi I udało się natomiast utrzymać swoje zdobycze w Sabaudii z wojny z lat 1536–1538.
Kolejną wojnę francusko-cesarską rozpoczął następca Franciszka I (który zmarł w 1547 r.), Henryk II Walezjusz, który w 1552 r. sprzymierzył się z protestanckimi niemieckimi książętami. Francuzi odnieśli spore sukcesy w Lotaryngii. W trakcie wojny Karol abdykował (1556 r.). Wojna zakończyła się pokojem w Cateau-Cambrésis w 1559 r.
Wojny z Turcją.
Kolejnym groźnym przeciwnikiem było Imperium Osmańskie, rządzone przez Sulejmana Wspaniałego, jednego z najwybitniejszych sułtanów. Turecki napór poprzez wody Morza Śródziemnego stanowił poważne zagrożenie dla południowej Europy. Po klęsce Węgrów pod Mohaczem w 1526 r. brat Karola, arcyksiążę Ferdynand, został królem Czech i Węgier. Tym samym monarchia habsburska rozpoczęła swoje kilkusetletnie zmagania z Turkami. Początek nie nastrajał optymistycznie – w 1529 r. Turcy oblegali Wiedeń, jednak musieli od niego odstąpić. Karol próbował zyskać poparcie książąt niemieckich dla planów wojny z Turcją, ale nie udało mu się uzyskać wymiernych efektów. W 1535 Karol odniósł ważne zwycięstwo pod Tunisem. W wojnach tych król Francji kilkakrotnie wszedł w sojusz z Turkami przeciwko Karolowi. Wojny przeciwko Turkom były bardzo kosztowne dla imperium Karola, a korzyści z działań wojennych mizerne.
Stosunki z Polską.
W kwestii stosunków z Polską Karol V kontynuował linię polityczną swojego dziadka Maksymiliana. Podczas elekcji zabiegał wprawdzie o poparcie dla swojej kandydatury u króla Zygmunta Starego (który był prawnym opiekunem elektora Ludwika Jagiellończyka), ale po wyborze kontynuował działania swojego dziadka, zmierzające do sojuszu Cesarstwa z państwem moskiewskim. Już w 1519 r. wysłał do Moskwy posła, który jednak został zatrzymany w Polsce, a potem odesłany z powrotem do Karola. Podczas wojny polsko-krzyżackiej 1519-1521 z wielkim mistrzem zakonu krzyżackiego Albrechtem Hohenzollernem Karol opowiedział się w 1520 r. po stronie Zakonu. 15 lutego 1522 r. zlecił, po naleganiach Albrechta, pośrednictwo w rokowaniach między wielkim mistrzem a królem Zygmuntem swojemu bratu Ferdynandowi i Sejmowi Rzeszy.
Sprawę tę załatwił dość częsty gość na dworze Karola, Jan Dantyszek. Zygmunt natychmiast wysłał go w podróż do Hiszpanii. Dantyszek odwiedził najpierw Anglię, gdzie rozmawiał z Henrykiem VIII, zyskując jego poparcie w sprawie krzyżackiej. Na dworze hiszpańskim Dantyszek stawił się na początku 1523 r. Udało mu się uzyskać cofnięcie udziału Sejmu Rzeszy w sądzie rozjemczym, ale nie załatwił tzw. sprawy gdańsko-elbląskiej (Gdańsk i Elbląg były wciąż pozywane przed sądy Rzeszy), ani sprawy sukcesji neapolitańskiej, którą zainteresowana była królowa Bona.
Karol próbował również przekonać Zygmunta do przystąpienia do krucjaty antytureckiej, ale bez rezultatu. Innym powodem polsko-cesarskich sporów był Mediolan. Kiedy Karol zajął księstwo w 1521 r., przekazał je Franciszkowi Sforzy, a nie księżnej Izabeli, matce polskiej królowej Bony. Na tym tle doszło do pewnego zbliżenia polsko-francuskiego. Księżna Izabela zmarła w 1524 r. i Zygmunt wysłał Dantyszka i kanclerza swojej żony, doktora Ludwika Aliphio, aby objęli spadek po zmarłej. Karol wziął jednak ów spadek w sekwestr i dopiero po zdobyciu Mediolanu przez Francuzów przekazał księstwo Bari Bonie, a obaj posłowie złożyli mu w imieniu królowej hołd lenny.
Kiedy traktatem krakowskim z 1525 r. Albrecht Hohenzollern złożył hołd Zygmuntowi i przeszedł na luteranizm, sekularyzując państwo zakonne w Prusach, Karol wyraził swoje potępienie dla tego traktatu. W tym samym czasie, pomijając Zygmunta, zaproponował kupcom gdańskim udział w wyprawie do nowo odkrytych ziem Ameryki Środkowej. W 1526 r. rozrosły się posiadłości Habsburgów w Europie Środkowej, kiedy arcyksiążę Ferdynand objął trony Czech i Węgier. W 1535 r. ponownie ujrzała światło dzienne kwestia sukcesji mediolańskiej. Po bezpotomnej śmierci Franciszka Sforzy pretensje do spadku zgłosiła królowa Bona, ale Karol przyłączył księstwo do swojego władztwa. W 1540 r. tytuł księcia Mediolanu otrzymał jego najstarszy syn, Filip.
W kolejnych latach Karol mało zajmował się polityką wschodnią, przekazując jej prowadzenie (jak również większość spraw niemieckich) swojemu bratu Ferdynandowi I Habsburgowi.
Rodzina.
10 marca 1526 r. w Sewilli poślubił Izabelę d’Aviz (24 października 1503 – 1 maja 1539), córkę króla Portugalii Manuela I Szczęśliwego i Marii, córki króla Aragonii i Kastylii Ferdynanda II Katolickiego. Karol i Izabela mieli razem czterech synów i trzy córki:
Karol miał również wiele kochanek i kilkoro nieślubnych dzieci. Najważniejsze z nich to:
Kres życia i dziedzictwo.
Rządzenie tak rozległym, zdecentralizowanym imperium, w którym według przypisywanego władcy powiedzenia "słońce nigdy nie zachodzi", było niezwykle wyczerpujące. W 1556 Karol abdykował i usunął się do klasztoru w Yuste w Estremadurze, gdzie prawdopodobnie przeszedł kryzys nerwowy. Interesował się jednak wciąż sprawami politycznymi. Pod koniec życia cierpiał z powodu podagry (niektórzy historycy uważają, że decyzję Karola o abdykacji przyspieszył atak tej choroby w 1552 r.).
Zmarł 21 września 1558 roku. Jak wykazały późniejsze badania powodem śmierci była malaria. U swojego boku miał "Wojnę peloponeską" Tukidydesa. W chwili śmierci dano mu do ręki krucyfiks, który podczas śmierci trzymała królowa Izabela, a później Filip II.
Pochowano go pod ołtarzem kościoła klasztornego, "połowę ciała wewnątrz, drugą zaś na zewnątrz ołtarza, w taki sposób, żeby ksiądz odprawiający mszę stał na piersi i głowie zmarłego". 26 lat później jego szczątki przeniesiono do Królewskiego Panteonu w krypcie kościoła św. Wawrzyńca w Eskurialu.
Pełna tytulatura.
"Karol, z Bożej łaski uświęcony i wybrany cesarz rzymski, po wieki August, król Niemiec, Włoch, Kastylii, Leonu, Aragonii, Sycylii, Neapolu, Jerozolimy, Nawarry, Grenady, Toledo, Walencji, Galicji, Majorki, Sewilli, Sardynii, Kordoby, Korsyki, Murcji, Jaén, Algabres, Algeciras, Gibraltaru, Wysp Kanaryjskich, Indii Zachodnich i Wschodnich oraz innych wysp i lądu stałego Morza Oceanicznego, etc., etc. arcyksiążę Austrii, książę Burgundii, Lotaryngii, Brabancji, Styrii, Karyntii, Luksemburga, Limburga, Geldrii, Kalabrii, Mediolanu, Aten, Neopatrii, Wirtembergii etc. hrabia Habsburga, Flandrii, Tyrolu, Gorycji, Artois, Palatynatu Burgundii, Hainaut, Holandii, Zelandii, Ferreti, Kyburga, Namur, Rousillon, Cerdagne, Zutphen etc. landgraf Alzacji, margrabia Świętego Cesarstwa Rzymskiego, Burgau, Oristano i Goceano etc. książę Szwabii, Katalonii i Asturii, pan Fryzji, Marchii Wendyjskiej, Port Naon, Biskajów, Moliny, Salin, Trypolisu i Mechelen, etc., etc., etc."
"Karol, z Bożej łaski uświęcony i wybrany cesarz rzymski, po wieki August, król Niemiec, Joanna, jego matka oraz syn jej Karol, z łaski Bożej królowie Kastylii, Leonu, Aragonii, Sycylii, Neapolu, Jerozolimy, Nawarry, Grenady, Toledo, Walencji, Galicji, Majorki, Sewilli, Sardynii, Kordoby, Korsyki, Murcji, Jaén, Algabres, Algeciras, Gibraltaru, Wysp Kanaryjskich, Indii Zachodnich i Wschodnich oraz innych wysp i lądu stałego Morza Oceanicznego, etc., etc. hrabiowie Barcelony, władcy Biskajów i Moliny, książęta Aten i Neopatrii, hrabiowie Rousillon i Cerdagne, margrabiowie Oristano i Goceano, arcyksiążęta Austrii, książęta Burgundii i Brabancji, hrabiowie Flandrii i Tyrolu, etc., etc., etc."

</doc>
<doc id="98413" url="https://pl.wikipedia.org/wiki?curid=98413" title="Karol I Hiszpański">
Karol I Hiszpański



</doc>
<doc id="98414" url="https://pl.wikipedia.org/wiki?curid=98414" title="William Donovan">
William Donovan

William Joseph Donovan (ur. 1 stycznia 1883 w Buffalo w stanie Nowy Jork, zm. 8 lutego 1959 w Waszyngtonie) – generał major ("Major General") armii amerykańskiej, w czasie II wojny światowej twórca i dyrektor Biura Służb Strategicznych ("Office of Strategic Services – OSS"); od chwili jego powstania w 1941, szef tajnych operacji amerykańskich.
Życiorys.
Dzieciństwo i młodość.
Urodził się 1 stycznia 1883 w Buffalo w stanie Nowy Jork w katolickiej rodzinie irlandzkiej. Podczas studiów na Columbia University, był znanym graczem futbolu; uniwersytet ukończył w 1905.
Wzięty prawnik nowojorski, po wybuchu I wojny światowej wyjechał do Europy jako uczestnik organizowanej przez Herberta Hoovera akcji pomocy głodującym.
Służba wojskowa.
W 1916 odwołany do Stanów Zjednoczonych i wcielony do wojska. Walczył w potyczkach z grasującymi na granicy meksykańsko-amerykańskiej oddziałami Pancho Villi, następnie został odwołany do Nowego Jorku, gdzie otrzymał dowództwo batalionu legendarnego "69. Pułku Piechoty" (Fighting Irish) nowojorskiej Gwardii Narodowej, walczącego od listopada 1917 na frontach w Europie.
Był trzykrotnie ranny. Za odwagę na polu walki odznaczony m.in. Medalem Honoru, Krzyżem za Wybitną Służbę oraz Legią Honorową i Orderem Imperium Brytyjskiego. Do roli wywiadu przekonał się bezpośrednio po zakończeniu wojny, jako amerykański oficer łącznikowy przy dowództwie armii adm. Aleksandra Kołczaka.
Dwudziestolecie międzywojenne.
Po powrocie do Stanów Zjednoczonych w połowie 1920, Donovan podjął przerwaną karierę prawniczą, dochodząc do stanowiska zastępcy prokuratora generalnego Stanów Zjednoczonych, po czym otworzył praktykę prywatną.
Jako osoba ciekawa świata i nie mogąca długo usiedzieć w jednym miejscu, w latach 30. XX w. wiele podróżował prywatnie, m.in. do ogarniętej wówczas wojną domową Hiszpanii i Abisynii, a u schyłku dekady odbył liczne podróże po Europie i Bliskim Wschodzie, w roli specjalnego wysłannika ówczesnego prezydenta USA, Franklina Delano Roosevelta.
II wojna światowa.
W lipcu 1940 udał się z misją do Wielkiej Brytanii, oficjalnie w celu oceny brytyjskiego potencjału obronnego. Za wszelką cenę starał się storpedować tę wizytę przekonany o nieuchronnym zwycięstwie Niemiec ambasador USA Joseph P. Kennedy. Donovan spotkał się w Londynie z dyrektorem Wywiadu Marynarki Wojennej, kontradmirałem Johnem Godfreyem, szefem Tajnej Służby Wywiadowczej MI6, gen. mjr. sir Stewartem Menziesem oraz innymi wysokimi oficerami wywiadu brytyjskiego. Nie został jednak oficjalnie powiadomiony o powołaniu nowej brytyjskiej agencji prowadzącej wojnę sabotażową, Kierownictwie Operacji Specjalnych SOE. Przyjęta z entuzjazmem przez brytyjskie koła oficjalna wizyta przekonała Donovana, że z pomocą USA Wielka Brytania zdoła odeprzeć napór niemiecki.
W końcu 1940 wraz z szefem operacji wywiadu brytyjskiego Williamem Stephensonem udał się w niebezpieczną, liczącą ponad 40 tysięcy kilometrów trasę po frontach wojny i głównych ośrodkach działalności szpiegowskiej na kontynencie europejskim i w Afryce. Odwiedził Wielką Brytanię, Gibraltar, Maltę, Egipt, Grecję, Jugosławię, Turcję, Portugalię i Hiszpanię. "Miał okazję ujrzeć", jak to ujął jego biograf, Anthony Cave Brown – (...) "niekończącą się procesję generałów, admirałów, marszałków lotnictwa, szpiegów, polityków, szejków, księży, mułłów, książąt, pułkowników i królów". Zabiegający o wciągnięcie Stanów Zjednoczonych do wojny premier Wielkiej Brytanii Winston Churchill był nim zachwycony.
Powrót Donovana do Waszyngtonu w marcu 1941 poprzedziły doniesienia amerykańskich attachés wojskowych o jego szczególnym zainteresowaniu sprawami wywiadu. Szef wywiadu US Army, gen. mjr Sherman Miles napisał 8 kwietnia 1941 w liście do gen. George’a C. Marshalla:
W tym samym czasie dyrektor Federalnego Biura Śledczego – FBI, John Edgar Hoover, zabiegał o rozszerzenie zasięgu działań swojej Specjalnej Służby Wywiadowczej (Special Intelligence Service) na kraje obce, od Ameryki Łacińskiej po Europę i Azję. Niechęć Milesa i Hoovera do Donovana była tym silniejsza, że obydwaj mieli innego jeszcze konkurenta Vincenta Astora, którego prezydent mianował niedawno kontrolerem wywiadu US Army, i Biura Wywiadu Marynarki Wojennej (Office of Naval Intelligence – ONI) i FBI w okręgu nowojorskim, a którego według krążących pogłosek miał w najbliższym czasie zamiar postawić na czele nowej superagencji wywiadowczej. 10 czerwca, zachęcany usilnie przez sekretarza marynarki wojennej Franka Knoxa. Donovan wystosował memoriał, w którym uzasadniał konieczność utworzenia tajnej służby. Agencją taką winien według niego kierować koordynator informacji strategicznych, mianowany przez prezydenta i odpowiedzialny bezpośrednio przed nim i nikim innym. Budżet agencji miał pochodzić z tajnego funduszu, kontrolowanego według uznania prezydenta. Donovan zgodził się, że nowa agencja nie powinna przejąć wewnątrzkrajowych kompetencji FBI, ani dublować obowiązków służb wywiadu US Army i US Navy. Miała za to koordynować, podporządkować i interpretować całość informacji pochodzących z wszelkiego rodzaju źródeł.
Brytyjczycy, którzy widzieli w Donovanie herolda sprawy czynnego poparcia ich wysiłku zbrojnego przez Stany Zjednoczone, podjęli, jak to później określano, „próbę przyśpieszenia sprawy”. Z misją do Waszyngtonu przyjechał ówczesny DNI (Director of Navy Intelligence) Godfrey, któremu towarzyszył kmdr por. Ian Fleming. Najbliższe dni spędzili upewniając prezydenta USA, że Stany Zjednoczone potrzebują agencji, na czele której powinien stanąć Donovan.
11 lipca 1941 prezydent Roosevelt mianował Donovana dyrektorem nowej agencji wywiadu zagranicznego, nadając mu tytuł Koordynatora Informacji (strategicznej), "Coordinator of Strategic Information". Stephenson depeszował do Dyrektora Generalnego MI6, Menziesa – "Może pan sobie wyobrazić, jaką ulgę odczułem na wieść, że na stanowisku o tak wielkim znaczeniu znalazł się nasz człowiek..." Początkowo prezydent chciał Donovana przywrócić do służby czynnej, ustąpił jednak wobec opozycji US Army i Kongresu. Donovan rozpoczął więc karierę wywiadowczą jako cywil (mundur przywdział ponownie dopiero 7 grudnia 1941). Często mówiono o nim „generał Donovan”, generałem brygady został jednak dopiero w marcu 1943, a w listopadzie 1944 mianowano go generałem majorem.
Początki nowej agencji, na czele której stanął Donovan, nie były zbyt pomyślne. Już w lipcu 1942, Donovan o mało nie stracił OSS, wydając rozkaz dokonania serii włamań do ambasady hiszpańskiej w Waszyngtonie. Tylko interwencja JCS zdołała uratować OSS i Donovana przed wściekłym dyrektorem FBI Hooverem.
Wiele czasu zajmowało Donovanowi zwalczanie rywali i przeciwników. A miał ich wielu: wysocy funkcjonariusze wywiadu brytyjskiego obawiali się konkurencji OSS i SOE w Europie, gen. Douglas MacArthur zabraniał jego ludziom (agentom OSS) wstępu na obszar południowo-wschodniego Pacyfiku, a w kraju jego przeciwnikiem był dyrektor FBI.
7 czerwca 1944, drugiego dnia inwazji w Normandii, Donovan i jego adiutant David Bruce wylądowali na plaży Utah (łamiąc przepis zakazujący oficerom Ultry narażać się na ryzyko wzięcia do niewoli). Gdy znaleźli się pod ogniem niemieckich karabinów maszynowych, Donovan stwierdził: "Obaj wiemy za dużo", a po wyjęciu pistoletu dodał "Jeśli będą chcieli nas dostać, zastrzelę najpierw ciebie. Siebie potem. (...) Ostatecznie to ja dowodzę."
Nowa agencja.
Pod koniec wojny szef OSS, William J. Donovan, przedstawił prezydentowi Rooseveltowi propozycję utworzenia wzorowanej na OSS agencji wywiadowczej przystosowanej do działań w czasie pokoju. Do realizacji nowego pomysłu Donovana nie doszło, gdyż prezydent Roosevelt zmarł nagle 12 kwietnia 1945. Jego następca, Harry S. Truman, rozwiązał Biuro Służb Strategicznych 1 października 1945. Mimo to OSS prowadziło swą działalność jeszcze do 12 stycznia 1946.
Część pracowników cywilnych i wojskowych OSS, a było ich 1362 osoby, przeniesiono do Tymczasowej Służby Badań i Wywiadu podległej Departamentowi Stanu USA, resztę personelu – 9028 osób, przeniesiono do nowo utworzonej Jednostki Służby Strategicznej – (Strategic Service Unit – SSU), która następnie przemianowana została na Centralną Agencję Wywiadowczą.
Donovan występował jako oskarżyciel pomocniczy w kilku procesach przed Trybunałem Norymberskim. W latach 1949–1952 był członkiem Amerykańskiego Komitetu do Zbadania Zbrodni Katyńskiej. W sierpniu 1953 został mianowany ambasadorem USA w Tajlandii, wycofał się 18 miesięcy później ze względu na zły stan zdrowia.
Zmarł 8 lutego 1959 w sanatorium wojskowym w Waszyngtonie. Gdy ówczesny prezydent USA Dwight Eisenhower, dowiedział się o jego śmierci, krzyknął – "Cóż to był za człowiek! Straciliśmy ostatniego bohatera!" Został pochowany na Narodowym Cmentarzu w Arlington w stanie Wirginia.

</doc>
<doc id="98417" url="https://pl.wikipedia.org/wiki?curid=98417" title="Premierzy Holandii">
Premierzy Holandii

Chronologiczna lista szefów rządów Królestwa Niderlandów (Holandii)

</doc>
<doc id="98419" url="https://pl.wikipedia.org/wiki?curid=98419" title="Order Sławy (ZSRR)">
Order Sławy (ZSRR)

Order Sławy, Order Chwały () – radzieckie odznaczenie (order) wojskowe za zasługi bojowe podczas II wojny światowej.
Order Sławy został ustanowiony dekretem prezydium Rady Najwyższej ZSRR z 8 listopada 1943 roku. Równocześnie zatwierdzono statut i wzór odznaki orderu (statut częściowo zmieniono 16 lutego i 16 grudnia 1947 oraz 8 sierpnia 1957).
Zasady nadawania.
Order Sławy posiada trzy klasy i był nadawany przez Prezydium Rady Najwyższej ZSRR. Orderem odznaczano szeregowych oraz podoficerów Armii Czerwonej (w lotnictwie również żołnierzy posiadających stopień młodszego lejtnanta), którzy w bojach za Ojczyznę dokonali „"sławnych czynów odwagi, męstwa i nieustraszoności"”. Order nadawano osobom w kolejności klas: najpierw trzeciej, następnie drugiej i pierwszej.
Statut szczegółowo określał czyny, za jakie nadaje się order. Orderem Sławy nagradzano żołnierza, który m.in.:
Kawalerom Orderu Sławy przysługiwał awans na wyższy stopień.
 Pierwsze nadanie Orderu Sławy I klasy miało miejsce 22 lipca 1944. W okresie wojny kawalerami orderu wszystkich trzech klas zostało nagrodzonych około 2 500 osób, w tym 4 kobiety. W sumie, do 1989 roku, 2 620 osób otrzymało order I klasy, 46 473 – II klasy oraz 997 815 – III klasy.
 Orderem Sławy wszystkich trzech klas został odznaczony Polak Adam Łowczy, urodzony w Kielcach i od początku do końca wojny walczący w szeregach Armii Czerwonej.
Opis odznaki.
Odznaka Orderu Sławy ma postać pięciopromienna gwiazdy maksymalnego rozmiaru 46 mm, w środku której znajduje się okrągła tarcza średnicy 23,5 mm. Na awersie tarczy w laurowym wieńcu jest rysunek Wieży Spasskiej Kremla. Wokół okrągłej tarczy znajduje się wieniec laurowy, a poniżej rysunku baszty, na czerwono emaliowanej wstążce, napis СЛАВА (pol. „Sława”). Na odwrotnej stronie (rewersie) jest napis CCCP (pol. „ZSRR”) w okręgu średnicy 19 mm.
Gwiazda jest zawieszona na pięciokątnej metalowej zawieszce obciągniętej wstążką szerokości 24 mm koloru pomarańczowego z trzema czarnymi paskami. Celem wykorzystania tej wstążki było nawiązanie do tradycji Orderu i Krzyża św. Jerzego, noszonych na wstążce w tych samych barwach, a wciąż popularnych i powszechnie szanowanych w społeczeństwie. Odznaka orderu I klasy została wykonana ze złota (próby 950, masa złota 28,6 g), II klasy – ze srebra (okrągła tarcza jest złocona), III klasy – ze srebra.
Order noszono na lewej piersi, w kolejności po orderze „Znak Honoru”.

</doc>
<doc id="98421" url="https://pl.wikipedia.org/wiki?curid=98421" title="Trapy syberyjskie">
Trapy syberyjskie

Trapy syberyjskie – największe fanerozoiczne pokrywy lawowe (trapy) na powierzchni lądów Ziemi, znajdujące się na Syberii, powstałe na przełomie paleozoiku i mezozoiku. Ich powstanie jest najbardziej prawdopodobną przyczyną wymierania permskiego.
Odkrycie.
Trapy syberyjskie zostały odkryte przez Aleksandra Czekanowskiego, który, zesłany w 1863 roku na Syberię, badał te tereny.
Powstanie.
Erupcje, które spowodowały powstanie trapów syberyjskich, były największymi udokumentowanymi erupcjami w historii Ziemi. Miąższość trapów wynosi od 400 do 3700 metrów, obecnie pokrywają one 2 mln km2. Pierwotny zachodni zasięg pokryw lawowych nie jest znany, gdyż pokryte są one młodszymi skałami osadowymi Uralu, ale mogły one pokrywać nawet 7 mln km2 (obszar wielkości Australii). Szacuje się, że powstały w wyniku co najmniej 45 wylewów lawy; ich minimalną objętość szacuje się na 1,5 mln km3; dla porównania, gigantyczny wybuch wulkanu Laki na Islandii, do którego doszło w 1783 roku (Indeks Eksplozywności Wulkanicznej: 6), spowodował wylew zaledwie 15 km3. Datowanie skał wykazało, że główny epizod powstawania trapów trwał stosunkowo krótko, nawet poniżej 1 mln lat.
W dyskusji nad genezą trapów syberyjskich często pojawiał się pogląd, że utworzyły się one ponad pióropuszem płaszcza, z czym kłóci się brak świadectw izostatycznego wyniesienia terenu. Bardziej prawdopodobne jest, że ich powstanie wiąże się z częściowym, konwekcyjnym stopieniem materii płaszcza, która została wyzwolona na skutek ekstensji i sił ścinających w litosferze na styku paleozoicznych kontynentów Bałtyki i Syberii, wówczas już połączonych w obrębie Pangei.
Skutki środowiskowe.
W tym samym okresie doszło do największego z masowych wymierań w historii życia na Ziemi – wymierania permskiego. Syberyjski wulkanizm wyemitował oprócz dwutlenku węgla także biliony ton związków siarki, chloru i fluoru. Doprowadziło to do zakwaszenia wód oceanów, intensywnych kwaśnych deszczów i zmian klimatycznych, co spowodowało masowe wymieranie fauny morskiej.
Wymieranie permskie miało dwa etapy. Pierwszy rozegrał się pod koniec epoki gwadalupu, ok. 10 mln lat przed końcem permu i drugim etapem wymierania. W chińskiej prowincji Syczuan znajdują się mniejsze trapy Emei Shan, których powstanie datowane jest dokładnie na ten okres.

</doc>
<doc id="98423" url="https://pl.wikipedia.org/wiki?curid=98423" title="Premier Hiszpanii">
Premier Hiszpanii

Przewodniczący Rządu Hiszpanii (hiszp. "Presidente del Gobierno de España") – tytuł szefa rządu hiszpańskiego. Wybierany jest przez Kongres Deputowanych – izbę niższą Kortezów; po inwestyturze otrzymuje nominację od króla, przed którym składa przysięgę lub obietnicę.
Jego pozycja oparta jest o artykuły od 97 do 116 obowiązującej Konstytucji. Jego głównym zadaniem jest kierowanie pracami rządu i koordynacja pracy jego członków. W czasie sprawowania funkcji Przewodniczącego Rządu nie może prowadzić żadnej działalności zawodowej ani przedsiębiorczej.
Od 1977 oficjalną rezydencją Przewodniczącego Rządu jest Pałac Moncloa (Palacio de la Moncloa) w Madrycie.
Tytuł.
Szefowie hiszpańskich rządów używali od 1700 do 1833 tytułu "Secretario de Estado en España" (Sekretarz Stanu Hiszpanii) a później "Presidente del Consejo de Ministros de España" (Przewodniczący Rady Ministrów Hiszpanii). Dziś używa się tytułu: "Presidente del Gobierno de España" (Przewodniczący Rządu Hiszpanii).
Powołanie szefa rządu.
Inwestytura.
Wyboru Przewodniczącego Rządu nie dokonują obywatele w powszechnym głosowaniu. Po wyborach król przeprowadza konsultacje z udziałem przedstawicieli partii, które weszły do parlamentu, a następnie proponuje Kortezom kandydata na stanowisko Przewodniczącego. Zwyczajowo kandydatem zostaje lider partii lub koalicji, która zdobyła większość głosów w Kongresie Deputowanych, nie jest to jednak zapisane w żadnej ustawie.
Kandydat zaproponowany przez króla występuje w Kongresie Deputowanych, prezentując program rządu, który zamierza sformować i prosząc jednocześnie o wotum zaufania.
Jeśli Kongres Deputowanych udzieli kandydatowi bezwzględną większością głosów swojego poparcia, monarcha mianuje go Przewodniczącym. W przypadku nieuzyskania bezwzględnej większości, ponowne głosowanie nad tym samym programem Rządu odbywa się 48 godzin później. W drugim głosowaniu wystarcza większość zwykła.
Pozostali członkowie Rządu są mianowani (oraz odwoływani) przez króla na wniosek Przewodniczącego.
Zaprzysiężenie.
Po uzyskaniu od Kongresu Deputowanych wotum zaufania, nowy Przewodniczący odbiera od króla nominację na specjalnej uroczystości odbywającej się tradycyjnie w Salonie Audiencji prywatnej rezydencji królewskiej - Pałacu Zarzuela (Palacio de la Zarzuela). Oprócz monarchy konieczna jest również obecność Najwyższego Notariusza Królestwa, czyli Ministra Sprawiedliwości.
Tekst przysięgi jest następujący:
"Przysięgam wiernie i lojalnie wobec Króla wykonywać obowiązki Przewodniczącego Rządu, przestrzegać i pilnować przestrzegania Konstytucji jako najwyższego prawa Kraju oraz zachować w tajemnicy treść obrad Rady Ministrów".
W miejsce słowa "Przysięgam" można użyć słowa "Obiecuję"; reszta tekstu pozostaje wtedy bez zmian.
Odpowiedzialność karna.
Przewodniczący i inni członkowie Rządu ponoszą odpowiedzialność karną wyłącznie przed Izbą Drugą (Karną) Sądu Najwyższego (Sala 2ª de lo Penal del Tribunal Supremo). W przypadku oskarżenia o zdradę stanu lub inne przestępstwo przeciw bezpieczeństwu państwa popełnione w związku z wykonywanymi funkcjami, mogą być pociągnięci do odpowiedzialności jedynie na wniosek minimum 88 z 350 deputowanych i za zgodą większości bezwzględnej.
Wotum zaufania.
Przewodniczący Rządu, po wcześniejszym uzgodnieniu z Radą Ministrów, może przedłożyć wniosek o udzielenie wotum zaufania dla programu Rządu lub dla konkretnego założenia politycznego. Kongres Deputowanych udziela wotum zaufania zwykłą większością głosów.

</doc>
<doc id="98424" url="https://pl.wikipedia.org/wiki?curid=98424" title="Gordon Tullock">
Gordon Tullock

Gordon Tullock (ur. 13 lutego 1922, zm. 3 listopada 2014) – ekonomista amerykański, współtwórca i jeden z czołowych przedstawicieli szkoły wyboru publicznego.
Ukończył studia prawnicze na uniwersytecie w Chicago (1947). Przez wiele lat był profesorem prawa i ekonomii na Uniwersytecie George’a Masona w Fairfax (Wirginia). Wraz z Jamesem Buchananem jest współtwórcą teorii wyboru publicznego ("Public Choice Theory"). Autor szeregu znanych publikacji na tym obszarze, w tym m.in. "The Calculus of Consent" (1962, wraz z Buchananem), "The Logic of the Law", "The Politics of Bureaucracy", "The Social Dilemma", "Autocracy", "The Economics of Non-Human Societies", "Rent Seeking" oraz "On Voting".

</doc>
<doc id="98426" url="https://pl.wikipedia.org/wiki?curid=98426" title="Adelbert von Chamisso">
Adelbert von Chamisso

Ludolf Karl Adelbert von Chamisso także Louis Charles Adélaïde de Chamisso de Boncourt (ur. 30 stycznia 1781 na zamku Boncourt w Châlons-en-Champagne we Francji, zm. 21 sierpnia 1838 roku w Berlinie) – niemiecki poeta, przyrodnik i podróżnik.
Życiorys.
Adelbert von Chamisso urodził się 30 stycznia 1781 roku na zamku Boncourt w Châlons-en-Champagne we Francji. Dzieciństwo spędził w rodzinnym zamku, skąd rodzina von Chamisso musiała uciekać przed rewolucjonistami w 1790 roku. Uciekli najpierw do Belgii i Holandii, a następnie do Niemiec – przez Düsseldorf, Würzburg i Bayreuth do Berlina. 
W 1796 roku królowa Luiza Pruska przyjęła von Chamisso na służbę jako giermka. W latach 1798–1807 von Chamisso służył w armii pruskiej, w 1801 roku uzyskał stopień lejtnanta. W 1801 roku rodzice von Chamisso powrócili do Francji, a on sam pozostał na emigracji.
Rozpoczął studiowanie filozofii i literatury niemieckiej. Wówczas zaprzyjaźnił się z Juliusem Eduardem Hitzigiem (1780–1849), a także z Karlem Augustem Varnhagen von Ense (1785–1858), Davidem Ferdinandem Koreffem (1783–1851), Wilhelmem Neumannem (1781–1834) i Friedrichem de la Motte Fouqué (1777–1843). W 1803/1804 von Chamisso współzałożył wraz z Varnhagen von Ense romantyczną grupę literacką – Nordsternbund. Jego pierwsze próby poetyckie odzwierciedlały przeżycia osobiste i spekulacje filozoficzne. Pozostawał pod wpływem pracy Immanuela Kanta „Krytyka czystego rozumu”. W bajce "Adelberts Fabel" podjął temat wolnej woli. W ocalałym fragmencie księgi ludowej "Fortunati Glückssäckel und Wunschhütlein" połączył elementy tragiczne z komicznymi. Stylistycznie wzorował się na dziele Ludwiga Tiecka (1773–1853) "Kaiser Octavianus". 
Następnie von Chamisso przebywał we Francji, potem ponownie w Berlinie. Niemiecka pisarka Helmina von Chézy (1783–1856) wprowadziła go do kręgu intelektualistów prowadzonego przez powieściopisarkę Madame de Staël (1766–1817). Madame de Staël zaprosiła von Chamisso latem 1810 roku do swoich zamków Chaumont i Fossé, gdzie von Chamisso zaczął interesować się botaniką w reakcji na list francuskiego przyrodnika Louisa de La Foye (1781–1847). Von Chamisso podjął studia przyrodnicze w Berlinie, które musiał przerwać w 1813 roku z uwagi na wojnę antyfrancuską. Wówczas powstało jego najsłynniejsze dzieło poetyckie – „Przedziwna historia Piotra Schlemihla” (niem. "Peter Schlemihls wundersame Geschichte").
Po wojnie von Chamisso powrócił do studiów botanicznych, które ponownie przerwał, by wziąć udział w wyprawie badawczej dookoła świata pod dowództwem Otto Kotzebue (1788–1846). Podczas wyprawy w latach 1815–1818, odkrył wraz z Johannem Friedrichem von Eschscholtzem (1793–1831) cykl przemiany pokoleń sprzągli, dostarczając pierwszego w historii pewnego dowodu przemiany pokoleń u zwierząt. Uznanie zdobyły również jego prace na temat powstawania rafy koralowej. Wyprawę opisał w pamiętniku "Beschreibung einer Reise um die Welt". Po powrocie, przez 17 lat, razem z Diederichem Franzem Leonhardem von Schlechtendal (1794–1866) opisywał przywiezione okazy botaniczne i zoologiczne. W 1819 roku von Chamisso objął stanowisko dyrektora herbarium i ogrodu botanicznego w Schönebergu. Napisał podręcznik do nauki botaniki.
Von Chamisso był również wolnomularzem.
Zmarł 21 sierpnia 1838 roku w Berlinie.
Publikacje.
Lista publikacji podana za Neue Deutsche Biographie (NDB):
Upamiętnienie.
Nazwiskiem Chamisso nazwano podczas pierwszej wyprawy Kotzebue dookoła świata, jedną z wysp w Cieśninie Beringa. Na cześć Chamisso został nazwany przez jego przyjaciela, entomologa na statku Rurik – Johanna Friedricha von Eschscholtz rodzaj roślin "Camissonia" z rodziny wiesiołkowatych. Chamisso z kolei zrewanżował się nadaniem nazwy innej roślinie na cześć Eschsoltza – rodzajowi pozłotka z rodziny makowatych nadając mu nazwę naukową "Eschscholtzia".
W 1991 roku nazwano jego nazwiskiem planetoidę z grupy pasa głównego asteroid – (24711) Chamisso.

</doc>
<doc id="98427" url="https://pl.wikipedia.org/wiki?curid=98427" title="Franz Anton Mesmer">
Franz Anton Mesmer

Franz Anton Mesmer (ur. 23 maja 1734 w Iznang am Bodensee, zm. 5 marca 1815 w Meersburgu) − niemiecki lekarz, twórca koncepcji magnetyzmu zwierzęcego i systemu leczniczego zwanego „mesmeryzmem” (zob. historia badań nad hipnozą).
Życiorys.
Urodził się w ubogiej rodzinie katolickiej w okolicach Jeziora Bodeńskiego. Był trzecim z dziewięciorga dzieci leśnika, zatrudnionego przez arcybiskupa Konstancji, i córki ślusarza. Naukę rozpoczął w szkole klasztornej, a następnie odbył cztery lata studiów w jezuickim (Dillingen an der Donau), po czym przez krótki okres był studentem . Od 1759 roku studiował na Uniwersytecie Wiedeńskim, początkowo prawo, a następnie standardowy kurs medycyny. W 1766 roku otrzymał stopień doktora, a w następnym rozpoczął pracę na wydziale lekarskim, który cieszył się wówczas bardzo dobrą opinią w Europie (wydziałowi patronowała Maria Teresa Habsburg, a kierownicze funkcje pełnili Gerard van Swieten i Jan Ingenhousz).
W wieku 34 lat osiągnął wysoką pozycję społeczną w Wiedniu, dzięki zawartemu w 1768 roku małżeństwu z zamożną wdową, Marią Anną von Posch. W ich domu odbywały się spotkania wiedeńskiej elity. Wśród znajomych byli Gluck i rodzina Mozartów (prawdopodobnie również Haydn). W ogrodzie Mesmerów wykonano po raz pierwszy operę młodego Mozarta, "Bastien i Bastienne", a Mozart włączył temat „mesmeryzmu” do "Così fan tutte".
Działalność.
Temat pracy doktorskiej, "Dissertatio physico-medica deplanetarum influxu" był zgodny z ogólną atmosferą ówczesnych dyskusji nt. niewidocznych płynów i sił. Wspominali o nich m.in. Kartezjusz i Newton (zob. np. eter w filozofii przyrody). W tymże czasie Richard Mead opisywał grawitacyjne „pływy” w atmosferze i wodzie, które mogą wpływać na płynną równowagę w ludzkim ciele, a Maksymilian Hell leczył choroby stosując magnesy.
Mesmer uważał, że w każdym organizmie istnieje „fluid uniwersalny” („magnetyzm zwierzęcy”), zaś oddziałując na niego można wpływać na stany chorobowe pacjenta. Przeprowadzał zabiegi mające na celu przeniesienie siły magnetycznej na chorego. W latach w 1768–1778 prowadził wykłady i pokazy, zyskując w Austrii popularność wśród pacjentów. Podróżował też przez Węgry, Szwajcarię i Bawarię; 1775 roku został członkiem Bawarskiej Akademii Nauk w Monachium. Ogłaszał informacje o technikach i wynikach leczenia w sposób niesatysfakcjonujący (nawet bulwersujący) wpływowych lekarzy. Wrogość środowiska wobec mesmeryzmu sprawiła, że w 1777 roku zdecydował się na wyjazd z Wiednia do Paryża, gdzie założył szpitale przy Place Vendôme i w Créteil. Ponownie wzbudził zachwyt wielu pacjentów, jednak dwie komisje lekarskie – w Paryżu i w Berlinie (w ich składzie m.in. Jean Sylvain Bailly, Antoine Lavoisier, Benjamin Franklin) – orzekły, że teoria „magnetyzmu zwierzęcego” jest pozbawiona podstaw naukowych i powinna być odrzucona. 
Orzeczenie doprowadziło do rozproszenia ruchu mesmeryzmu. Pozostawiając skłócone frakcje Mesmer wyjechał w podróż przez Anglię, Austrię, Niemcy i Włochy (uważa się, że głównym następcą został ), a następnie zamieszkał w Szwajcarii, gdzie spędził większość ostatnich trzydziestu lat życia.
Książki.
W Notable Names Database (NNDB) wymieniono:

</doc>
<doc id="98430" url="https://pl.wikipedia.org/wiki?curid=98430" title="Franco Modigliani">
Franco Modigliani

Franco Modigliani (ur. 18 czerwca 1918 w Rzymie, zm. 25 września 2003 w Cambridge w stanie Massachusetts) – amerykański ekonomista pochodzenia włoskiego, którego dorobek naukowy został uhonorowany Nagrodą Banku Szwecji im. Alfreda Nobla w dziedzinie ekonomii w 1985 roku. 
Życiorys.
Modigliani urodził się w 1918 roku w Rzymie w rodzinie żydowskiej. Jego ojciec – Enrico Modigliani był lekarzem pediatrą a matka Olga Flaschel udzielała się społecznie. Rodzina Franco Modiglianiego nie była spokrewniona z Amedeo Modiglianim.
Śmierć ojca w 1932 roku była traumatycznym przeżyciem dla trzynastoletniego Franco, który opuścił się w wynikach szkolnych. Przeniesienie do renomowanej szkoły Liceo Visconti zaowocowało złożeniem egzaminu maturalnego i egzaminów wstępnych na Uniwersytet Rzymski dwa lata przed czasem – w wieku 17 lat. 
Pod naciskami rodziny młody Modigliani miał pójść w ślady ojca i zapisać się na studia medyczne. Jednak nadwrażliwość na widok krwi i cierpienie ludzkie skłoniły Modiglianiego do podjęcia studiów prawniczych Podczas studiów przetłumaczył na włoski kilka niemieckich artykułów z zakresu ekonomii i po ogłoszeniu przez organizację studencką (I Littoriali della Coltura) ogólnonarodowego konkursu na pracę na temat regulacji cen przystąpił do rywalizacji. Zgłoszony przez niego artykuł zwyciężył, a jury zachęciło go do dalszych studiów ekonomicznych. Modigliani zaczął się interesować gospodarką, jednak jak sam stwierdził w ogarniętych wówczas faszyzmem Włoszech „nauczanie ekonomii było żałosne” i studia angielskich i włoskich klasyków ekonomii przeprowadził we własnym zakresie. 
Na krótko przed wybuchem wojny w 1939 roku uciekł z faszystowskich Włoch, z uwagi na pochodzenie i przekonania antyfaszystowskie. Po niedługim pobycie we Francji na zaproszenie przyszłego teścia Giulio Calabiego, gdzie w maju 1939 roku wziął ślub z Sereną Calabi, wrócił do Rzymu, by obronić dysertację i odebrać tytuł doktora praw na Uniwersytecie Rzymskim. Następnie wraz z żoną wyjechał do Stanów Zjednoczonych. Tam podjął studia doktoranckie w New School for Social Research w Nowym Jorku – szkoła skupiała wielu intelektualistów, którzy opuścili Europę w latach 30. i 40. XX wieku. W Szkole Modigliani zetknął się z ekonomistą Jacobem Marschakiem, który wykładał tam teorię makroekonomii i stał się mentorem Modiglianiego. Marschak nie tylko pomógł Modiglianiemu zdobyć solidne podstawy z ekonomii, ekonometrii i matematyki, lecz także uczulił na wzajemne przenikanie się analizy teoretycznej i empirycznej – teorie powinny być testowane, a badania empiryczne prowadzone na bazie teorii. 
W latach 1942–1944 Modigliani wykładał ekonomię i statystykę w Bard College na Columbia University w Nowym Jorku. W 1944 zdobył stopień doktorski i następnie przez wiele lat pracował jako wykładowca w New School for Social Research – najpierw w latach 1943–1944 jako asystent (lecturer) a następnie jako adiunkt (assistant professor) (1946–1948). W okresie tym prowadził studia nad zagadnieniem oszczędności w gospodarce – owocem jego ówczesnej pracy była hipoteza Duesenberry'ego-Modiglianiego (Duesenberry-Modigliani hypothesis) − oraz odrzucił ofertę pracy na Harvard University, zniechęcony przez dziekana tamtejszego wydziału ekonomicznego. W latach 1949–1952 Modigliani wykładał ekonomię na stanowym Uniwersytecie Illinois. W latach 1952–1960 pracował w Carnegie Institute of Technology a następnie na Northwestern University (1960–1962). W 1962 roku został profesorem ekonomii i finansów w Massachusetts Institute of Technology, z którym był związany aż do śmierci w 2003 roku. Zajęcia prowadził do 1988 roku, kiedy to przeszedł na emeryturę.
W latach 1964–1970 sprawował funkcję doradcy sekretarza skarbu Stanów Zjednoczonych, a od połowy lat 60. XX wieku doradzał także zarządowi Systemu Rezerwy Federalnej. 
W 1946 roku Modigliani otrzymał obywatelstwo Stanów Zjednoczonych.
Poglądy na gospodarkę i działalność naukowa.
Modigliani w swoim podejściu do ekonomii reprezentował szkołę wywodzącą się od Keynesa – sam uważał się za keynesistę. Modigliani miał często podkreślać, że: 
Dorobek naukowy Modiglianiego obejmuje prace nad zagadnieniami z kręgu konsumpcji (hipoteza cyklu życia, ang. Life Cycle Hypothesis, LCH), ogólnej równowagi rynku finansowego, podaży pieniądza, procentu i kredytu oraz nową interpretację modelu Keynesa. 
W 1985 za pionierskie analizy oszczędności i rynków finansowych w krajach kapitalistycznych Franco Modigliani otrzymał Nagrodę Banku Szwecji im. Alfreda Nobla w dziedzinie ekonomii. Jest współautorem, wspólnie z innym noblistą Mertonem Millerem, twierdzenia znanego obecnie jako twierdzenie Modiglianiego-Millera.
Modigliani był także doktorem "honoris causa" uniwersytetów w Chicago, Leuven i Bergamo. W 1962 roku pełnił funkcję prezesa Towarzystwa Ekonometrycznego, a w 1976 roku – prezesa Amerykańskiego Towarzystwa Ekonomicznego. Był również honorowym prezesem Międzynarodowego Stowarzyszenia Ekonomicznego oraz członkiem Narodowej Akademii Nauk i Amerykańskiej Akademii Sztuk i Nauk. 
Interpretacja modelu Keynesa.
Bazując na swojej pracy doktorskiej, Modigliani opublikował w 1944 roku artykuł prezentujący jego własną interpretację modelu Keynesa. Argumentował, że założenie o sztywności płac (nominalnych) jest warunkiem koniecznym dla istnienia równowagi z bezrobociem przymusowym (underemployment). Stąd, wyłączając przypadki pułapki płynności, polityka stabilizacyjna państwa powinna opierać się na polityce monetarnej a nie fiskalnej. Poza pracą teoretyczną, Modigliani zajmował się również badaniami empirycznymi – testując własne teorie. W połowie lat 60. XX wieku wraz z Albertem Ando z University of Pennsylvania stworzył dla amerykańskiego Systemu Rezerwy Federalnej model gospodarki USA (Federal Reserve-MIT-University of Pennsylvania – FMP model).
Hipoteza cyklu życia.
Podczas pracy na Uniwersytecie Illinois Modigliani poznał młodego studenta Richarda Brumberga wraz z którym opracował podstawy hipotezy cyklu życia. Brumberg zmarł przedwcześnie wskutek guza mózgu wkrótce po opublikowaniu ich wspólnego artykułu w 1954 roku. Dalsze prace nad hipotezą Modigliani prowadził sam, publikując rezultaty w kolejnych latach (1963, 1966). 
Hipoteza Modiglianiego i Brumberga opiera się na założeniu, że racjonalni ludzie planują swoją konsumpcję w kategoriach całego życia, biorąc pod uwagę nie tylko jej użyteczność bieżącą, lecz także przyszłą i starają się utrzymać stały jej poziom – stały standard życia, niezależnie od dochodów uzyskiwanych w różnych okresach życia. W okresach wysokich dochodów oszczędzają po to, by utrzymać stały standard życia w okresach niższych dochodów i po przejściu na emeryturę. 
Twierdzenie Modiglianiego-Millera.
W 1958 roku Modigliani wraz z Mertonem Millerem opublikowali wspólny artykuł, w którym ukazali, że wartość przedsiębiorstwa jest niezależna od sposobu jego finansowania czy też jego struktury kapitałowej (relacji długu do kapitału własnego). Zauważyli również, że inwestorzy trzymają duże pakiety aktywów o różnym stopniu ryzyka i rosnące ryzyko związane z inwestycjami w przedsiębiorstwa finansujące się z kredytów (zadłużających się) mogą kompensować poprzez zwiększenie zaangażowania w inwestycje o niskim ryzyku – depozyty bankowe czy obligacje skarbowe. 
Wybrane prace.
Lista prac podana za Vanem:
Przypisy.
 

</doc>
<doc id="98431" url="https://pl.wikipedia.org/wiki?curid=98431" title="Poczet wojewodów wielkopolskich">
Poczet wojewodów wielkopolskich



</doc>
<doc id="98434" url="https://pl.wikipedia.org/wiki?curid=98434" title="Richard Stone">
Richard Stone

Sir John Richard Nicholas Stone (ur. 30 sierpnia 1913 w Londynie, zm. 6 grudnia 1991 w Cambridge) – brytyjski ekonomista, laureat Nagrody Banku Szwecji im. Alfreda Nobla w dziedzinie ekonomii w 1984 roku.
Życiorys.
Studiował w Gonville and Caius College na Uniwersytecie Cambridge. W latach 1955-1980 był profesorem Uniwersytetu Cambridge. Opracował rachunek dochodu narodowego, służący do pomiaru całkowitych dochodów i wydatków w kraju; metoda Stone'a jest stosowana przez ONZ, Międzynarodowy Fundusz Walutowy i Bank Światowy. Za wniesienie fundamentalnego wkładu w rozwój rachunku dochodu narodowego został uhonorowany Nagrodą Banku Szwecji im. Alfreda Nobla w dziedzinie ekonomii w 1984.
Miał również znaczący wkład w dziedzinie pomiaru zachowania konsumentów. Jako pierwszy wykorzystał dane na temat cen dóbr oraz wydatków i dochodów konsumentów aby oszacować empirycznie ich funkcje użyteczności.

</doc>
<doc id="98436" url="https://pl.wikipedia.org/wiki?curid=98436" title="Brzoza Ermana">
Brzoza Ermana

Brzoza Ermana ("Betula ermanii" Cham.) – gatunek drzewa z rodziny brzozowatych ("Betulaceae" Gray). Występuje w stanie dzikim w północno-wschodniej Azji (Kamczatka, Sachalin, część Syberii, Hokkaido, Honsiu, Sikoku, Korea, Chiny).
Biologia i ekologia.
W ojczyźnie górskie drzewo leśne. Tworzy drzewostany mieszane ze świerkiem ajańskim i drzewami liściastymi, lub lite jednogatunkowe. Jest wiatropylna i wiatrosiewna. Jest drzewem szybkorosnącym.

</doc>
<doc id="98437" url="https://pl.wikipedia.org/wiki?curid=98437" title="Front ciepły">
Front ciepły

Front ciepły – jeden z trzech rodzajów frontów atmosferycznych. Występuje wówczas, gdy ciepła masa powietrza odsuwa masę chłodną.
Masy powietrza na froncie ciepłym.
Ponieważ powietrze ciepłe jest rzadsze od chłodnego, „pełznie” po nim w górę zużywając na to znaczną część swojej energii, niewiele jej zostaje na samo przesuwanie się frontu, dlatego ruch frontu ciepłego jest znacznie wolniejszy niż ruch samej ciepłej masy powietrza. Powierzchnia frontowa jest pochylona pod małym kątem w stosunku do powierzchni ziemi, a geograficznie powierzchnia taka może rozciągać się pasem o szerokości nawet do 1000 km. Wszelkie zjawiska pogodowe związane z przechodzeniem frontu ciepłego zachodzą na dużym obszarze geograficznym.
Zwiastuny frontu i sytuacja w atmosferze po przejściu frontu ciepłego.
Przed nadejściem frontu ciepłego znajdujemy się w chłodnej masie powietrza. Pierwszą oznaką zbliżania się frontu ciepłego jest pojawienie się wysokich chmur "Cirrus", które z czasem gęstnieją i przechodzą w jednorodną zasłonę chmur "Cirrostratus". Wówczas linia frontu znajduje się w odległości ok. 900 km. Z biegiem czasu zachmurzenie gęstnieje, aż do braku widoczności tarczy słonecznej. Dotychczas występujące chmury kłębiaste charakterystyczne dla masy powietrza chłodnego powoli stają się coraz mniejsze, aż w odległości ok. 500 km od linii frontu zanikają. Chmury "Cirrostratus" ustępują gęstszym "Altostratus" i deszczowym "Nimbostratus", z których w odległości ok. 350 km od linii frontu zaczyna padać mżawka, która przechodzi stopniowo w trwały, jednostajny opad z chmury "Nimbostratus".
Ponieważ prędkość przemieszczania się frontu ciepłego nie przekracza 100 km/dobę, opad ten utrzymuje się przez ok. 3 dni. W okolicach linii frontu przestaje padać, a napływające już przy ziemi powietrze ciepłe powoduje wytrącanie się mgieł adwekcyjnych. Od tego momentu pogoda jest już typowa dla ciepłej masy powietrza, a więc słaby wiatr, małe wahania dobowe temperatury, brak pionowych ruchów powietrza, zachmurzenie typu warstwowego.
Oznaczenie na mapach.
Na mapach synoptycznych front ciepły oznacza się czerwoną linią z półkolami.

</doc>
<doc id="98439" url="https://pl.wikipedia.org/wiki?curid=98439" title="Front chłodny">
Front chłodny

Front chłodny – jeden z trzech rodzajów frontu atmosferycznego. Jest to granica między nacierającą chłodną masą powietrza i ustępującą masą ciepłą. Przeważnie ma charakter burzowy, a głównym typem chmur występujących w obrębie tego frontu jest cumulonimbus.
Masy powietrza na froncie chłodnym.
Powietrze chłodne jako gęstsze wsuwa się pod rzadsze powietrze ciepłe. Ze względu na to, że powietrze chłodne nie musi tracić energii na wspinanie się po masie powietrza ciepłego, prawie cała jego energia zużywana jest na przesuwanie frontu w poziomie, dlatego front chłodny jest frontem szybkim, zawsze szybszym od frontu ciepłego.
Front chłodny zajmuje pas o szerokości tylko ok. 50–75km, a wypychane do góry z dużą prędkością powietrze ciepłe musi w rezultacie utworzyć chmury typu kłębiastego.
Zwiastuny frontu.
Przed nadejściem frontu chłodnego znajdujemy się w ciepłej masie powietrza. Pierwszą oznaką zbliżania się frontu chłodnego są często chmury cirrus, cirrostratus, a potem altostratus - podobnie jak przy froncie ciepłym, jednak ilość tych chmur jest mniejsza. Wypiętrzone chmury typu cumulus są też z reguły większe niż te przy froncie ciepłym i mogą powodować lekkie opady jeszcze przed przejściem frontu.
Na samym czele frontu chłodnego mamy ogromną chmurę burzową cumulonimbus, która zasysa ciepłe powietrze sprzed czoła frontu, czyszcząc je przy okazji z wszelkiego typu zawiesin (charakterystycznych dla powietrza w ciepłej masie). Dlatego też, w czasie przechodzenia frontu chłodnego, widzialność znacznie się poprawia. Samego cumulonimbusa można nie zauważyć przez słabą widoczność wewnątrz ciepłej masy powietrza.
Wiatr natomiast wzmaga się i zmienia swój kierunek na przeciwny. Robi się coraz ciemniej, wiatr staje się porywisty. Mogą pojawiać się pierwsze błyskawice. Frontowa chmura cumulonimbus jest znacznie potężniejsza i czas jej życia jest znacznie dłuższy od tej, która powstaje wewnątrz jednorodnej masy powietrza na skutek lokalnego przegrzania podłoża.
Zaczyna się silny burzowy opad i burza z piorunami, która relatywnie szybko mija. Koniec burzy oznacza, że linia frontu już przeszła.
Sytuacja w atmosferze po przejściu frontu chłodnego.
Po przejściu frontu, wiatr zmienia swój kierunek o ponad 50 stopni w stosunku do kierunku w ciepłej masie powietrza. Widoczność poprawia się znacznie, staje się wręcz „kryształowa”.
Obserwator znajduje się w tym momencie w chłodnej masie powietrza o chwiejnej równowadze. Zwykle, po przejściu frontu, na horyzoncie widać następny wał chmur burzowych, zwany czasami błędnie frontem wtórnym. Nie jest to front, lecz skutek chwiejności w chłodnej masie powietrza. Jest ona tym mniejsza im dalej za nami znajduje się front, jednak pierwsze burze po przejściu frontu mogą być nie mniej silne niż burze frontowe.
W chłodnej masie powietrza, powietrze jest czystsze, ze znacznie mniejszą ilością zawiesin.

</doc>
<doc id="98440" url="https://pl.wikipedia.org/wiki?curid=98440" title="Front zokludowany">
Front zokludowany

Front zokludowany (łac. "ocludo", zamykać) – jeden z trzech rodzajów frontów atmosferycznych. Stanowi on kombinację frontu chłodnego i frontu ciepłego. Na mapach synoptycznych okluzje oznacza się linią fioletową lub brązową z półkolami i trójkątami.
Ponieważ front ciepły jest frontem powolnym, a chłodny to front szybki, czasami dochodzi do sytuacji, że oba rodzaje frontów spotykają się ze sobą. Gdy front chłodny dogoni front ciepły i powietrze chłodne za frontem chłodnym jest chłodniejsze od powietrza chłodnego przed frontem ciepłym, zachodzi okluzja chłodna. Powierzchnia frontu chłodnego wpełza wtedy pod powierzchnię frontu ciepłego wypychając ją do góry. Powstaje zachmurzenie typowe dla obu rodzajów frontów.
Jeżeli natomiast front chłodny doganiający front ciepły będzie miał za sobą powietrze cieplejsze niż przed frontem ciepłym, powstaje okluzja ciepła. Powierzchnia frontu chłodnego wspina się na powierzchnie frontu ciepłego. Tu również zachmurzenie jest mieszane.

</doc>
<doc id="98441" url="https://pl.wikipedia.org/wiki?curid=98441" title="Kiro Gligorow">
Kiro Gligorow

Kiro Gligorow, mac. Киро Глигоров (ur. 3 maja 1917 w Sztipie, zm. 1 stycznia 2012 w Skopje) – macedoński polityk i prawnik, jugosłowiański działacz komunistyczny, w latach 1991–1999 prezydent Macedonii.
Życiorys.
W 1938 ukończył studia prawnicze na Wydziale Prawa Uniwersytetu w Belgradzie, po czym pracował w bankowości w Skopje. W czasie II wojny światowej działacz komunistycznej partyzantki, był członkiem zgromadzenia ANSOM, w jego prezydium odpowiadał za finanse. W okresie powojennym działacz Związku Komunistów Jugosławii. Obejmował różne funkcje w administracji rządowej w Belgradzie. Był m.in. wiceministrem finansów w rządzie federacji, wicedyrektorem instytutu do spraw planowania gospodarczego i sekretarzem Związkowej Rady Wykonawczej (rządu Socjalistycznej Federacyjnej Republiki Jugosławii). Wchodził następnie w skład tej rady jako federalny sekretarz do spraw finansów (1962–1967) i jej wiceprzewodniczący (1967–1969). W latach 70. był m.in. członkiem prezydium Jugosławii, a od 1974 do 1978 przewodniczącym federalnego parlamentu. W kolejnych latach nie pełnił ważniejszych funkcji publicznych, od koniec lat 80. współpracował przy próbie reform gospodarczych podjętej przez premiera Ante Markovicia.
W styczniu 1991, wkrótce po pierwszych pluralistycznych wyborach, został prezydentem Socjalistycznej Republiki Macedonii. Po ogłoszeniu przez Macedonię niepodległości pozostał na tym urzędzie jako jej pierwszy prezydent. W wyborach powszechnych w 1994 z powodzeniem ubiegał się o reelekcję na okres pięcioletniej kadencji, którą zakończył w 1999. W okresie prezydentury dążył do utrzymania kraju poza konfliktami zbrojnymi, które wybuchły na Bałkanach po rozpadzie Jugosławii.
3 października 1995 dokonano na niego zamachu. Gdy przejeżdżał niedaleko hotelu Bristol, w stojącym przy drodze pojeździe eksplodował zdalnie zdetonowany ładunek wybuchowy. W zdarzeniu zginął kierowca polityka oraz jeden z przechodniów, prezydent na skutek obrażeń doznał ślepoty jednego oka. Podczas jego niedyspozycji od 4 października do 17 listopada 1995 obowiązki głowy państwa czasowo wykonywał przewodniczący Zgromadzenia Republiki Macedonii Stojan Andow. Sprawcy i zleceniodawcy zamachu nie zostali ustaleni.

</doc>
<doc id="98443" url="https://pl.wikipedia.org/wiki?curid=98443" title="Koło">
Koło

Koło – zbiór wszystkich punktów płaszczyzny, których odległość od ustalonego punktu na tej płaszczyźnie, nazywanego "środkiem koła", jest mniejsza lub równa długości "promienia koła".
Równoważna definicja: część płaszczyzny ograniczona przez pewien okrąg; okrąg ten zawiera się w kole i jest zarazem jego brzegiem.
Koło w układzie współrzędnych kartezjańskich jest opisane wzorem:
gdzie:
natomiast w układzie współrzędnych biegunowych, dla środka znajdującego się w biegunie układu współrzędnych:
Koło jest 2-wymiarowym przypadkiem hiperkuli.
Pojęcia związane z kołem.
Koło otwarte to koło bez brzegu, czyli ograniczającego je okręgu. Pojęcie to często pojawia się w analizie matematycznej w teorii funkcji zmiennej zespolonej. „Zwykłe” koło dla odróżnienia nazywa się wtedy kołem domkniętym.
Cięciwa koła to odcinek o końcach na brzegu koła.
Promień koła to:
Średnica koła to:
Podstawowe wzory.
W poniższych wzorach:
Uogólnienie koła na przestrzenie metryczne.
Pojęcie koła może być uogólnione na dowolną przestrzeń metryczną. Jest to wówczas zbiór elementów tej przestrzeni odległych od jakiegoś elementu przestrzeni zwanego środkiem koła nie bardziej niż na zadaną odległość (promień) zgodnie z obowiązującą w danej przestrzeni metryką.
Dla dowolnych przestrzeni metrycznych:
gdzie:
Takie uogólnienie nazywamy kulą.

</doc>
<doc id="98445" url="https://pl.wikipedia.org/wiki?curid=98445" title="Koło (technika)">
Koło (technika)

Koło – nazwa elementu maszyny lub urządzenia o geometrycznym kształcie koła, często stosowane w transporcie.
Wynalezione w połowie IV tysiąclecia p.n.e. w Mezopotamii. Najstarsze znane pisemne świadectwa pochodzą z cywilizacji sumeryjskiej (XXXII wiek p.n.e.). Prawie równocześnie dotarło do Europy. Najstarsze znaleziono w Słowenii datowane na 3200 lat p.n.e. Aby ułatwić transport ciężkich przedmiotów (np. bloków kamiennych), podkładano pod nie okrągłe belki. Najstarsze wykopaliska udowadniają, że już starożytni Egipcjanie używali tej metody do budowy piramid. Najstarszy na świecie wizerunek pojazdu kołowego znaleziono w Polsce podczas wykopalisk w Bronocicach – badanie radiowęglowe 3635–3370 r. p.n.e. (według innej teorii, miano to należy się znalezisku z Tell Halaf).
W XX wieku p.n.e. ze względu na konieczność zmniejszenia ciężaru zostały wynalezione koła szprychowe. Ich szerokie zastosowanie w lekkich wozach bojowych (rydwanach) prawdopodobnie przyczyniło się do sukcesów militarnych Ariów, wynalazek koła szprychowego przypisywany jest też indoeuropejskim Hetytom (na ich pieczęciach widnieją koła z czterema szprychami).

</doc>
<doc id="98449" url="https://pl.wikipedia.org/wiki?curid=98449" title="Nowe Miasto Lubawskie">
Nowe Miasto Lubawskie

Nowe Miasto Lubawskie () – miasto w Polsce położone w województwie warmińsko-mazurskim, siedziba powiatu nowomiejskiego. Położone jest między Garbem Lubawskim a Pojezierzem Iławskim, nad rzeką Drwęcą.
Według danych z 31 grudnia 2021 Nowe Miasto Lubawskie liczyło 10 554 mieszkańców. Bazując na danych ze spisu powszechnego a ujętych na portalu polskawliczbach.pl aglomeracja Nowego Miasta Lubawskiego liczy 19 380 mieszkańców. Do aglomeracji można wliczyć takie miejscowości, jak: Kurzętnik, Bratian, Marzęcice, Pacółtowo, Mszanowo, Lipowiec, Łąki Bratiańskie, Nawra oraz Kaczek. W latach 1998-2021 liczebność aglomeracji wzrosła o 1510 osób. 
Nowe Miasto Lubawskie uzyskało lokację miejską w 1325 roku. Miejsce obrad sejmików elekcyjnych województwa chełmińskiego. W latach 1975–1998 miasto administracyjnie należało do województwa toruńskiego.
Położenie.
Według danych z roku 2008 Nowe Miasto Lubawskie ma obszar 11,37 km², w tym:
Miasto stanowi 1,67% powierzchni powiatu.
Nowe Miasto Lubawskie leży w historycznej ziemi chełmińskiej, w ramach której położone jest w ziemi lubawskiej, a także na obszarze dawnej ziemi Sasinów.
Przemysł.
Stanowi ośrodek usługowy dla regionu rolniczego z drobnym przemysłem. Mieszczą się tu zakłady przemysłu: meblarskiego (Fabryka Mebli Szynaka, Mazurskie Meble Szynaka International, Oiko Meble, Amak), materiałów budowlanych (Finishparkiet, Jawor-Parkiet), stoczniowy i morski (Haber Yacht, Simex), domów holenderskich (Tom&amp;Luk), obróbka metalu (Monterbud) oraz inne (Dawo, Folstrecz, Browar Nowomiejski, Szlifmar). W mieście funkcjonuje 5,3 ha podstrefy Warmińsko-Mazurskiej Specjalnej Strefy Ekonomicznej.
Historia.
We wczesnym średniowieczu ziemie te zamieszkiwało bałtyjskie plemię Sasinów. Pierwsza wzmianka o nowej osadzie pochodzi z 1325 roku z kroniki Piotra z Duisburga. W 1353 roku osadzie nadano prawa miejskie chełmińskie. W XIV wieku zbudowano kościół, a Krzyżacy zbudowali dookoła miasta mury obronne. W lipcu 1410 roku niedługo po bitwie pod Grunwaldem miasto zostało opanowane przez wojska króla Władysława Jagiełły, jednak na mocy I pokoju toruńskiego z 1411 roku powróciło jeszcze na kilkanaście lat w skład państwa zakonu krzyżackiego. W 1440 roku miasto przystąpiło do antykrzyżackiego Związku Pruskiego. W 1454 roku mieszczanie wypędzili z miasta Krzyżaków. W 1468 roku zostało przyłączone do Królestwa Polskiego, w zamian za Nidzicę. Miasto poważnie ucierpiało podczas Potopu szwedzkiego. W zaborze pruskim od 1772 roku. W latach 1807-1815 Nowe Miasto znajdowało się granicach Księstwa Warszawskiego. W 1865 roku miejscowi Polacy powołali Towarzystwo Rolnicze przekształcone w 1893 roku w Bank Ludowy. W Polsce ponownie od 1920 roku. W II Rzeczypospolitej wchodziło w skład województwa pomorskiego ze stolicą w Toruniu. Do 1 kwietnia 1937 roku nosiło urzędową nazwę „Nowemiasto – Pomorze”. Od 3 września 1939 roku okupacja niemiecka. 9 września, 15 października i 7 grudnia Niemcy przeprowadzają egzekucje Polaków. Wieczorem 20 stycznia 1945 roku przedpola miasta zajmuje 2 armia uderzeniowa oraz 8 samodzielny korpus pancerny gwardii II Frontu Ukraińskiego. Następnego dnia, po krótkiej wymianie ognia, oddziały radzieckie wkroczyły do miasta od strony Pacółtowa i Tylic oswobadzając je z rąk Niemców. W 1975 zlikwidowano powiat. Od 1 stycznia 1999 roku siedziba odtworzonego powiatu.
Kultura.
Większość inicjatyw kulturalnych realizowana jest poprzez Miejskie Centrum Kultury i Miejską Bibliotekę Publiczną oraz lokalne stowarzyszenia: Nowomiejskie Towarzystwo Kultury (afiliowane przy MCK), Chór Harmonia. W początkach lipca organizowane są Dni Nowego Miasta Lubawskiego. Plenerowe koncerty organizują też w sezonie letnim browar Carlsberg i Polskie Radio Olsztyn. Do cyklicznych imprez o charakterze ogólnopolskim należały w przeszłości: Ogólnopolski Zlot Fanów Zespołu Queen (lipiec), którego organizatorem był Zbigniew Kamiński mieszkaniec Nowego Miasta Lubawskiego oraz warsztaty teatralno-filmowo-muzyczne „Nowa Sztuka Nowe Miasto” organizowane przez gdański Teatr Znak (sierpień), którego reżyserem i założycielem był nowomieszczanin Janusz Gawrysiak. Na przedmieściu miasta zlokalizowane jest Miejsce Inicjatyw Pozytywnych Kacze Bagno, w którym organizowanych było wiele niekonwencjonalnych imprez kulturalnych. Założycielem i pomysłodawcą jest nowomieszczanin Michał Łapiński, wiceprezes Stowarzyszenia Edukacja pod Żaglami. W mieście kręcono film "Strefa ciszy".
Oświata.
W Nowym Mieście Lubawskim znajduje się Przedszkole Miejskie (ul. Tysiąclecia 3), trzy szkoły podstawowe (SP nr 1 im. Jana Pawła II, adres: ul. Jagiellońska 3; SP nr 2 im. Janusza Korczaka, adres: ul. Tysiąclecia 33, oraz SP nr 3 im. Filomatów Nowomiejskich, adres: ul. Działyńskich 14). Na terenie miasta zlokalizowana jest jedna szkoła średnia, tj. Zespół Szkół im. C.K. Norwida (ul. 3 Maja 24, tamże Internat). W mieście działa filia Warmińsko-Mazurskiej Biblioteki Pedagogicznej.
Demografia.
Dane z 30 czerwca 2013:
Komunikacja.
Przez miasto przebiega:
Od grudnia 2022 roku miasto posiada wschodnią obwodnicę w ciągu drogi krajowej nr 15.
Sport.
Sport nowomiejski znany był na arenie ogólnopolskiej poprzez KS Drwęca Nowe Miasto Lubawskie, który swymi korzeniami sięga roku 1919. Największe sukcesy w piłce nożnej klub odnosił w sezonie 2005/06 gdy grał w II lidze oraz w Pucharze Polski w sezonie 2004/2005 (dotarł do 1/16). Największe sukcesy lekkoatletyczne przypadają na lata 80. oraz początek 90. XX wieku. Lekkoatleci zdobyli łącznie 6 medali złotych, 11 srebrnych, 6 brązowych na imprezach rangi Mistrzostw Polski (w tym głównie Spartakiad Młodzieży oraz mistrzostw zrzeszeń sportowych). Obecnie KS Drwęca jest dwusekcyjny (piłka nożna – 5 grup, lekkoatletyka). Znani wychowankowie KS Drwęca to: Wiesław Lendzion, Grzegorz Domżalski, Hanna Wardowska, Jonatan Straus i Maciej Wolski.
W lipcu 2008 roku z inicjatywy jednego z byłych działaczy powstał NKS Drwęca 1 (później NKS Nowe Miasto Lubawskie z sekcją LA). Po 4 latach zawodnicy zostali przetransferowani do Olimpii Grudziądz, a NKS nie prowadzi dalszej działalności.
Istnieją także uczniowskie kluby sportowe:
W sportach motorowych na szczeblu regionu, krajowym jak i zagranicznym startują zawodnicy Automobilklubu Nowomiejskiego, który posiada własny autodrom.
Wyznania.
Kościół rzymskokatolicki.
W Nowym Mieście Lubawskim dominującą rolę odgrywa Kościół katolicki. W mieście funkcjonuje jedna parafia rzymskokatolicka pw. św. Tomasza Apostoła (sanktuarium Matki Bożej Łąkowskiej). Tu znajduje się siedziba Dekanatu Nowe Miasto Lubawskie (ok. 13 tys. wiernych).
Świadkowie Jehowy.
Od lat 60. XX w. w mieście działalność prowadzi społeczność Świadków Jehowy, która ma tu swój zbór (Sala Królestwa: Kurzętnik, ul. Żurawia 12).
Nieistniejące.
Do wybuchu II wojny światowej nieliczna gmina żydowska miała swoją synagogę przy obecnej ulicy Kazimierza Wielkiego oraz nieistniejący cmentarz przy dzisiejszej ulicy Grunwaldzkiej. Do końca II wojny światowej w mieście miała swój kościół gmina ewangelicka. W latach 60. XX w. kościół, stojący na rynku, przebudowano na kino, które doczekało się gruntownego remontu zakończonego w 2021 roku. Od tej chwili kino zostało przekształcone w Kinoteatr Harmonia.

</doc>
<doc id="98450" url="https://pl.wikipedia.org/wiki?curid=98450" title="Prezydenci Macedonii Północnej">
Prezydenci Macedonii Północnej



</doc>
<doc id="98452" url="https://pl.wikipedia.org/wiki?curid=98452" title="Bolko III opolski">
Bolko III opolski

Bolko (Bolesław) III (ur. ok. 1330, zm. 21 września 1382) – współrządził razem ze starszym bratem Władysławem w Opolu, od ok. 1370 samodzielny książę strzelecki, lennik czeski. 
Życiorys.
Bolko III był drugim pod względem starszeństwa synem księcia opolskiego Bolka II i świdnickiej księżniczki Elżbiety. Po śmierci ojca w 1356 roku znalazł się pod dużym wpływem starszego brata Władysława Opolczyka, który sprawował w księstwie opolskim właściwe rządy. Samodzielnym księciem Bolko III został dopiero około 1370 roku, kiedy po śmierci stryja Alberta odziedziczył księstwo strzeleckie. Nie odegrał jednak praktycznie żadnej roli politycznej. Większą część swojego życia spędził na dworze Karola IV w Pradze i Ludwika Węgierskiego w Budzie. Uczestniczył w 1355 roku w wyprawie Karola IV po koronę cesarska do Rzymu, w 1365 roku w podróży Luksemburga do Awinionu, zaś w 1377 roku razem z Ludwikiem Węgierskim i Władysławem Opolczykiem w zbrojnej wyprawie na Bełz.Był żonaty z nieznaną bliżej Anną, z którą miał czterech synów Jana Kropidłę, Bolka IV, Henryka i Bernarda, oraz córkę Annę późniejszą opatkę w klasztorze w Trzebnicy. Bolko III opolski zmarł 21 września 1382 roku i został pochowany w kaplicy św. Anny kościoła franciszkanów w Opolu. Opiekę nad księstwem strzeleckim i małoletnimi synami Bolka III przejął ich stryj Władysław Opolczyk.

</doc>
<doc id="98453" url="https://pl.wikipedia.org/wiki?curid=98453" title="Siateczka śródplazmatyczna gładka">
Siateczka śródplazmatyczna gładka

Siateczka śródplazmatyczna gładka, retikulum endoplazmatyczne gładkie, sER (agranularne) – kompleks błon cytoplazmatycznych, stanowiąca w niektórych komórkach znaczną część cytoplazmy. Nie występują na niej rybosomy oraz zawiera więcej fosfolipidów i mniej steroidów niż siateczka śródplazmatyczna szorstka.
Odbywają się w niej procesy metaboliczne lipidów (synteza lipidów) lub sterydów oraz detoksykacja, czyli usunięcie z organizmu trujących substancji jak również transport wewnętrzny.
Od błon siateczki śródplazmatycznej gładkiej mogą oddzielać się pęcherzyki, które przekształcają się w wakuole i mikrociała takie jak: sferosomy, peroksysomy itp. 
Retikulum zapewnia transport substancji pokarmowych w cytoplazmie oraz uczestniczy w produkcji lizosomów odbywającej się w Aparacie Golgiego. W komórkach roślinnych utrzymuje ponadto kontakt pomiędzy sąsiednimi komórkami, ponieważ jej kanaliki występują w pasmach cytoplazmatycznych, zwanych plazmodesmami, łączących protoplasty sąsiednich komórek.

</doc>
<doc id="98455" url="https://pl.wikipedia.org/wiki?curid=98455" title="Tuwa">
Tuwa

Tuwa, Republika Tuwy ( lub , ; historyczne nazwy: Tannu-Tuwa, – "Kraj Urianchajski") – republika autonomiczna w azjatyckiej części Federacji Rosyjskiej. Graniczy z Mongolią oraz rosyjskimi jednostkami administracyjnymi: Republiką Ałtaju, Chakasją, Krajem Krasnojarskim, obwodem irkuckim i Buriacją.
Geografia.
Obejmuje pagórkowate i górzyste tereny wyżyn Sangilen i Wschodniotuwińskiej, a także Kotlinę Tuwińską, otoczoną wysokimi łańcuchami Sajanu Zachodniego, Ałtaju, Tannu-Oła i Akademika Obruczewa. Klimat umiarkowanie chłodny, wybitnie kontynentalny. Przez republikę przepływa rzeka Jenisej i jeden z jej dopływów – Chiemczik. W kotlinach roślinność stepowa, w górach iglaste lasy tajgi oraz tundra wysokogórska.
Główne ośrodki miejskie: Kyzył, Czadan, Ak-Dowurak.
Strefa czasowa.
Tuwa należy do krasnojarskiej strefy czasowej (KRAT). UTC +7:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+7:00, a czas letni – UTC+8:00.
Historia.
W II–I w. p.n.e. terytorium obecnej Tuwy znajdowało się we władaniu wschodnioazjatyckich Xiongnu. W VI wieku obszar został zajęty przez ludy tureckie, później przez Ujgurów (VIII wiek), Kirgizów (IX wiek), Czyngis-chana (1207). Od XIII wieku Tannu Tuwa wchodziła w skład Chin rządzonych przez mongolską dynastię Yuan. Mongolscy chanowie rządzili krajem od końca XVI wieku aż do 1757, kiedy Tuwa weszła w skład cesarstwa chińskiego jako prowincja Tannu-Urianchaj. W XVII wieku na obszarach Tuwy upowszechnił się lamaizm.
W 1911 Mongolia Zewnętrzna, której częścią była Tuwa, ogłosiła niepodległość. Akt ten nie został uznany przez jakiekolwiek państwo, jednak władze mongolskie objęły praktyczną kontrolę nad krajem i usunęły administrację i wojsko chińskie. Jednocześnie zaznaczyły się wśród miejscowych książąt silne tendencje niepodległościowe aktywnie wspierane przez Rosję. W styczniu 1912 książęta Tuwy wybrali głowę swojego państwa i ogłosili niepodległość (nieuznaną przez inne państwa), a wkrótce potem do kraju wkroczyły na prośbę książąt wojska rosyjskie współdziałające z licznymi na tym obszarze osadnikami rosyjskimi, co doprowadziło do ostatecznego oddzielenia Tuwy od Mongolii, choć formalnie aż do 1914 była ona częścią Chin. 17 kwietnia 1914 na częściowo wymuszoną prośbę władz Tuwy Rosja ogłosiła jej wcielenie (pod nazwą Kraj Urianchajski) do swojego imperium. Tuwa weszła w skład guberni jenisejskiej ze stolicą w Krasnojarsku. Fakt ten w następnym roku uznały Chiny. Od rewolucji październikowej w 1917 do 1921 na terytorium kraju ścierały się oddziały „białych”, „czerwonych”, wojsk chińskich i mongolskich, władza zmieniała się wielokrotnie, ostatecznie w 1921 zwyciężyli bolszewicy. Krótko po utworzeniu Rosji Sowieckiej, 14 sierpnia 1921, ogłoszono utworzenie państwa Tannu Tuwa ze stolicą w miejscowości Biełocarsk ros. "Белоцарск" przemianowanej na Kyzył (w językach tureckich „czerwony”, ros. transliteracja Кызыл) w 1926. Państwo to formalnie było niepodległe w sprawach wewnętrznych, natomiast politykę zewnętrzną przekazywało na rzecz sowieckiej Rosji. W 1926 nastąpiła zmiana nazwy państwa na Ludową Republikę Tannu Tuwa oraz podpisanie traktatu dobrosąsiedzkiego z Mongolią.
Premier Donduk Kuular, który usiłował ograniczyć wpływ Rosji i rosyjskiej propagandy na sprawy wewnętrzne kraju (ogłosił lamaizm religią państwową), został aresztowany w 1929 i zginął wkrótce w więzieniu. W "de facto" całkowicie zależnym od ZSRR państwie, którego ludność w większości wyznawała lamaizm lub szamanizm oraz uprawiała koczowniczy tryb życia, polityka Stalina realizowana przy pomocy nadzwyczajnego komisarza (był nim Sałczak Toka, który potem od 1932 jako sekretarz generalny miejscowej partii pozostawał u władzy aż do śmierci w 1973) w krótkim czasie doprowadziła do destrukcji miejscowych tradycji. Skolektywizowano ubogie rolnictwo i dominującą w gospodarce hodowlę, zamknięto i zniszczono klasztory lamajskie (w 1929 było 25 klasztorów i około 2200 mnichów, w 1931 już tylko jeden klasztor, w którym było 15 mnichów). Rozprawa z lamaizmem zaczęła się w styczniu 1929 (konfiskata majątków klasztornych), jesienią tego roku rozpoczęły się pierwsze procesy i wyroki śmierci, jednocześnie zabroniono wykonywania praktyk religijnych prawie wszystkim lamom, w październiku 1930 zostali (podobnie jak szamani) pozbawieni praw wyborczych. W 1930 wydano dekret o konfiskacie przedmiotów kultu należących do ludności cywilnej. W kolejnych latach trwały masowe procesy i egzekucje byłych lamów. Likwidowano również szamanizm, choć w wolniejszym tempie i rzadziej wykonywano wyroki śmierci wobec szamanów.
25 czerwca 1941 Tuwa formalnie wypowiedziała wojnę hitlerowskim Niemcom po ich ataku na ZSRR. 11 października 1944 ZSRR dokonał aneksji kraju, ustanawiając na jego terytorium Tuwiński Obwód Autonomiczny (z własnym lokalnym parlamentem – churałem), a od 10 października 1961 – Tuwińską Autonomiczną Socjalistyczną Republiką Radziecką. Po rozpadzie ZSRR w 1991, doszło do wystąpień skierowanych przeciwko ludności pochodzenia rosyjskiego. W 1992 Tuwa podpisała nowy układ stowarzyszeniowy z Federacją Rosyjską.
Demografia.
Republikę zamieszkują głównie Tuwińcy (w 2010 roku 82,0%) i Rosjanie (w 2010 roku 16,3%). Następuje szybki wzrost procentowego udziału Tuwińców (w 1989 roku – 64,3%, w 2002 roku – 77,0%, w 2010 roku – 82,0%) oraz szybkie zmniejszanie się udziału procentowego Rosjan (w 1989 roku 32,0%, w 2002 roku – 20,1%, w 2010 roku – 16,3%). Jest to jedna z kilku republik autonomicznych Rosji o przewadze rdzennej ludności nad ludnością rosyjską i rosyjskojęzyczną. Poza Kyzyłem język tuwiński jest w powszechnym użyciu, a ludność słabo włada językiem rosyjskim.
Gospodarka.
Region rolniczo-hodowlany. Uprawa pszenicy, owsa, roślin strączkowych i warzyw. Chów i hodowla owiec, kóz i zwierząt futerkowych. Ważną rolę odgrywa też myślistwo. Eksploatacja złóż węgla kamiennego, soli kamiennej, azbestu i kobaltu. Przemysł materiałów budowlanych, skórzany, drzewny i spożywczy.
Tradycyjnym sposobem życia Tuwińców jest koczownicza hodowla koni, wielbłądów i bydła domowego, co jest charakterystyczne dla tej części Azji, ale również reniferów, co jest niespotykane tak daleko na południu. Wielbłądy hodowane są tu głównie dla wyjątkowo długiej i gęstej sierści, używanej do wyrobu lekkich i ciepłych tkanin. Wciąż – szczególnie w południowej i wschodniej części kraju – funkcjonują kołchozy i sowchozy zajmujące się koczowniczym sposobem hodowli, a poszczególne brygady rozbijają jurty na letnich pastwiskach.
Kultura.
W tuwińskiej muzyce ludowej występują gardłowe śpiewy zwane chöömej. Światową popularność zdobył zespół Huun-Huur-Tu. Szerzej znany jest także łączący elementy muzyki tuwińskiej z punkiem Yat-Kha.
Do popularyzacji kultury Tuwy w Stanach Zjednoczonych przyczynił się Richard Feynman, wymyślając hasło „Tuva or Bust” (Tuwa albo nic), które dla jego przyjaciela perkusisty Ralpha Leightona stało się pretekstem do napisania książki pod tym samym tytułem. Książka ta przyczyniła się do rozwoju fascynacji tuwińską kulturą i śpiewem.
Podział administracyjny.
Obszar Tuwy podzielony jest na 17 kożuunów (rejonów) i dwa miasta wydzielone.
Tablice rejestracyjne.
Tablice pojazdów zarejestrowanych w Tuwie mają oznaczenie 17 w prawym górnym rogu nad flagą Rosji i literami RUS.

</doc>
<doc id="98456" url="https://pl.wikipedia.org/wiki?curid=98456" title="George Stigler">
George Stigler

George Joseph Stigler (ur. 17 stycznia 1911 w Renton, stan Waszyngton, zm. 1 grudnia 1991 w Chicago, Illinois) – amerykański ekonomista, laureat Nagrody Banku Szwecji im. Alfreda Nobla w dziedzinie ekonomii w 1982 roku.
Życiorys.
Studiował na University of Washington (1931), obronił doktorat na University of Chicago. W latach 1947–1958 był profesorem Columbia University w Nowym Jorku, następnie uniwersytetu chicagowskiego. Od 1964 prezes Amerykańskiego Towarzystwa Ekonomicznego, 1977 założył w Chicago Center for the Study of the Economy and the State. Stworzył tzw. chicagowską szkołę ekonomii.
Zajmował się przede wszystkim rynkiem pracy i wyborem publicznym. Podał w wątpliwość pogląd, że regulacja rządowa gospodarki ma na celu tylko ochronę konsumenta, wskazując, że często chodzi o ochronę producentów. Wprowadził teorię "job search", według której źródłem części bezrobocia jest chęć dysponowania czasem koniecznym do znalezienia lepszego zatrudnienia niż posiadane.
Nagrodę Banku Szwecji im. Alfreda Nobla w dziedzinie ekonomii w 1982 roku otrzymał za osiągnięcia w badaniach nad strukturą przemysłu, funkcjonowaniem rynku oraz przyczynami i skutkami regulacji rynku przez państwo.

</doc>
<doc id="98457" url="https://pl.wikipedia.org/wiki?curid=98457" title="Piotr Tomicki">
Piotr Tomicki

Piotr Tomicki inne formy nazwiska: "Tomicius, Tomiczki", herbu Łodzia (ur. 1464 w Tomicach, zm. 29 października 1535 w Krakowie) – biskup przemyski, poznański i krakowski, podkanclerzy koronny, archidiakon krakowski w 1502 roku, kustosz kielecki, kanonik poznański w 1504 roku, kanonik włocławski i gnieźnieński w 1510 roku, proboszcz w Pniewach w 1505 roku, sekretarz królewski, humanista-mecenas, mówca i dyplomata.
Życiorys.
Urodził się w 1464 roku jako syn Mikołaja z Tomic koło Poznania – chorążego poznańskiego i Anny z Szamotulskich. Po śmierci ojca, w roku 1478, trafił na dwór swojego wuja, Andrzeja Szamotulskiego, wojewody poznańskiego. Wiadomo, że uczył się w szkole katedralnej w Gnieźnie, następnie około roku 1486 studiował w Lipsku, a następnie w Akademii Krakowskiej, gdzie uzyskał w 1490 roku bakalaureat, a w 1493 roku magistrat filozofii. W tym samym roku rozpoczął studia prawnicze w Bolonii, które w 1500 roku zakończył doktoratem dekretów. Prawdopodobnie studiował także w Wiedniu.
Zaraz po ukończeniu studiów rozpoczął praktykę w kurii rzymskiej, zostając kanclerzem kardynała Fryderyka Jagiellończyka, który nadał mu, pomimo że nie był duchownym, szereg beneficjów kościelnych, w tym archidiakonat krakowski. Po śmierci kard. Fryderyka trafił na dwór biskupa poznańskiego, Jana Lubrańskiego, gdzie przebywał w latach 1503-1506. Następnie trafił do kancelarii koronnej króla Zygmunta Starego, w służbie którego wielokrotnie posłował jako sekretarz królewski na Węgry, Wołoszczyznę i Pomorze. Podczas swojej służby otrzymał od króla liczne nadania. W 1510 roku brał udział w rokowaniach w Kamieńcu Podolskim, zakończonych podpisaniem traktatu pokojowego z przedstawicielami hospodara mołdawskiego Bogdana III.
W roku 1511 przyjął święcenia kapłańskie, a w roku 1515 sakrę biskupią, przyjmując godność biskupa przemyskiego, a rok później został podkanclerzym koronnym (urząd ten sprawował do śmierci). W roku 1515 wraz z kanclerzem koronnym Krzysztofem Szydłowieckim był głównym twórcą ugody z Habsburgami. Po śmierci Jana Lubrańskiego, w roku 1520 objął biskupstwo poznańskie, zrzekając się tronu w Przemyślu. W Wielkopolsce przebywał jednak sporadycznie, poświęcając się polityce i pracy na dworze królewskim. W roku 1524 objął godność biskupa krakowskiego (będąc nadal biskupem poznańskim), a także nuncjusza apostolskiego i kolektora danin papieskich. W roku 1525 zrzekł się tronu biskupiego w Poznaniu, a także doprowadził do ugody między królem a Albrechtem Hohenzollernem. Tomicki od roku 1524 jednocześnie pełnił funkcje biskupa krakowskiego i podkanclerzego koronnego, co było niezgodne z ówczesnym prawem polskim (były to tzw. "incompatibilia"). Był z tego powodu jednym z głównych (obok Szydłowieckiego) przeciwników ruchu egzekucyjnego.
Piotr Tomicki należał do najważniejszych przedstawicieli polskiego renesansu. Studia we Włoszech i pobyt na dworze Jana Lubrańskiego, a także kontakty ze światłymi umysłami Europy, w tym z Erazmem z Rotterdamu, ukształtowały w nim humanistyczne zainteresowania. Do głównych zasług Tomickiego należy jego mecenat nad artystami. Na jego polecenie Stanisław Górski spisał "Acta Tomiciana" – zbiór dokumentów z czasów sprawowania przez Tomickiego urzędu podkanclerskiego, na Akademii Krakowskiej utworzył Katedrę Prawa Rzymskiego oraz wprowadził nauczanie greki i hebrajskiego. W Wielkopolsce ufundował cenne płyty nagrobne: stryjowi w Szamotułach i ojcu w Tomicach.
Piotr Tomicki zmarł w Krakowie 29 października 1535 roku. Pochowany został w ufundowanej przez siebie kaplicy w katedrze wawelskiej.

</doc>
<doc id="98458" url="https://pl.wikipedia.org/wiki?curid=98458" title="Bolko III Strzelecki">
Bolko III Strzelecki



</doc>
<doc id="98462" url="https://pl.wikipedia.org/wiki?curid=98462" title="Tomice">
Tomice



</doc>
<doc id="98464" url="https://pl.wikipedia.org/wiki?curid=98464" title="Ernst Rudolf von Trautvetter">
Ernst Rudolf von Trautvetter

Ernst Rudolf von Trautvetter (ur. 20 lutego 1809 w Mitawie, zm. 24 stycznia 1889 w Petersburgu) – niemiecki botanik, specjalizujący się we florze Kaukazu i Azji Środkowej.
Życiorys.
Był synem profesora filozofii Ernsta Christiana Johanna von Trautvettera. Studiował medycynę i nauki przyrodnicze na Uniwersytecie Dorpackim. Od 1829 do 1831 r. prowadził botaniczne wycieczki terenowe po Inflantach. W 1833 rozpoczął pracę jako asystent w ogrodzie botanicznym w Dorpacie. Dwa lata później podobne obowiązki pełnił w Ogrodzie Botanicznym w Petersburgu. W 1834 zaczął wykładać na Uniwersytecie Dorpackim, a rok później został doktorem filozofii na Uniwersytecie Królewieckim. W 1838 przeniósł się do Kijowa, gdzie pracował jako profesor botaniki i dyrektor ogrodu botanicznego. W latach 1847–1859 lat był rektorem Uniwersytetu Kijowskiego. Później powrócił do ogrodu botanicznego w Petersburgu, gdzie pracował jako jego administrator i dyrektor. Przeszedł na emeryturę w 1875 roku. W 1889 r. ponownie objął stanowisko dyrektora ogrodu botanicznego w Petersburgu.
Praca naukowa.
Opublikował wiele prac naukowych, w tym opracowania rodzajów roślin przegorzan "Echinops", "Pentastemona", koniczyna "Trifolium". Jest autorem flory rosyjskiej "Plantarum imagines et descriptiones floram russicam illustrantes" (1844) i "Die Pftanzengeographischen Verhältnisse des europäischen Russlands" (1849–1851). Ważnym jego dziełem była praca "Skizze der Classen und Ordnungen des natürlichen Ppflanzensysterns" poświęcona systematyce roślin. Jest także jednym z autorów flory północnej Syberii.
Opisał wiele nowych gatunków roślin. W nazwach naukowych utworzonych przez niego taksonów dodawany jest skrót jego nazwiska Trautv. Uczczono go, jego nazwiskiem nazywając rodzaj roślin " Trautvetteria".

</doc>
<doc id="98467" url="https://pl.wikipedia.org/wiki?curid=98467" title="Głowy państwa Albanii">
Głowy państwa Albanii

Ludowa Republika Albanii (1944–1991).
"W latach 1944–1991 urząd głowy państwa pełnił organ kolegialny, jego przewodniczący pełnił jedynie m.in. funkcje reprezentacyjne i protokolarne."
Pierwsi Sekretarze Komunistycznej Partii Albanii/Partii Pracy Albanii (1941–1991).
Faktycznym przywódcą kraju w okresie Ludowej Republiki był Pierwszy Sekretarz partii komunistycznej.

</doc>
<doc id="98468" url="https://pl.wikipedia.org/wiki?curid=98468" title="Złota Gwiazda">
Złota Gwiazda

Medal „Złota Gwiazda” () – medal ustanowiony dekretem prezydium Rady Najwyższej ZSRR z dnia 1 sierpnia 1939 roku, reaktywowany 20 marca 1992 roku jako odznaczenie państwowe Federacji Rosyjskiej.
W ZSRR.
Medal ten otrzymywały wyłącznie osoby nagrodzone najwyższym w ZSRR tytułem honorowym – Bohatera Związku Radzieckiego. Mógł być nadawany wielokrotnie.
Opis odznaki medalu zatwierdzono w dniu 16 października 1939 roku (19 czerwca 1943 do opisu wprowadzono niewielkie poprawki). Wykonana była w formie pięcioramiennej gwiazdy o średnicy 30 mm. Ramiona gwiazdy były polerowane. rewers medalu był gładki z wypukłym napisem: Герой СССР (pol. „Bohater ZSRR”) i numerem medalu. Gwiazda zawieszana była na pozłacanej metalowej baretce o wys. 15 mm i szer. 19,5 mm, którą obciągnięto wstążką czerwonego koloru. Waga gwiazdy (bez baretki) wynosiła 21,5 gramów i wykonana była ze złota próby 950.
W Federacji Rosyjskiej.
Po rozwiązaniu ZSRR, w nowo powstałej Federacji Rosyjskiej, 20 marca 1992 roku ustanowiono medal „Złota Gwiazda” dla osób uhonorowanych wyróżnieniem specjalnym – tytułem Bohatera Federacji Rosyjskiej. Od poprzedniej wersji Medalu różni się on wstążką o pionowych pasach w kolorach flagi Rosji: białym, niebieskim, czerwonym oraz napisem na odwrotnej stronie: Герой России („Bohater Rosji”).
W innych krajach.
Medal w formie nawiązującej do radzieckiej istnieje także na Białorusi (Medal Bohatera Białorusi, ros. Медаль Героя Беларуси, ), Ukrainie (Order Złota Gwiazda Bohatera Ukrainy, ), w Azerbejdżanie (Narodowy Bohater Azerbejdżanu, ), w Kazachstanie (Złota Gwiazda Bohatera Kazachstanu, ), w Tadżykistanie (Złota Gwiazda Bohatera Tadżykistanu, ), w Uzbekistanie (Złota Gwiazda Bohatera Uzbekistanu, ), w Turkmenistanie (Złota Gwiazda Bohatera Turkmenistanu, ), w Kirgistanie (Złota Gwiazda Bohatera Republiki Kirgistanu, ) oraz w nieuznawanej Donieckiej i Ługańskiej Republice Ludowej (Medal Złota Gwiazda Bohatera Donieckiej Republiki Ludowej, ros. Медаль Золотая Звезда Героя Донецкой Народной Республики i Medal Złota Gwiazda Bohatera Ługańskiej Republiki Ludowej, ros. Медаль Золотая Звезда Героя Луганской Народной Республики). Występuje także w jednym państwie spoza obszaru poradzieckiego, mianowicie na Kubie (Medal Złotej Gwiazdy Bohatera Republiki Kuby ().

</doc>
<doc id="98470" url="https://pl.wikipedia.org/wiki?curid=98470" title="Diaspora (naród)">
Diaspora (naród)

Diaspora – słowo pochodzenia greckiego, oznaczające rozproszenie członków danego narodu bądź grupy etnicznej wśród innych narodów lub też wyznawców danej religii wśród wyznawców innej, nadawane konkretnym grupom przez naukowców lub też w wyniku autodefiniowania. Nazywa się tak również społeczność rozproszonych osób oraz geograficzną przestrzeń zamieszkiwaną przez taką społeczność.
Semantycznie "diaspora" ( "diaspeirō") oznacza „rozmieszczać”, które to słowo jest połączeniem wyrazów "speirō" (siać) oraz "dia" („z jednego końca na drugi”). Jako klasyczne wymienia się diaspory grecką, ormiańską oraz żydowską. Początkowo pojęcie wiązano z historią Żydów, a później z innymi rozproszonymi ludami o wspólnej religii i kulturze. Z czasem stało się ono na tyle wieloznaczne, że obejmować zaczęło wszelkie duże i przez to zauważalne społeczności imigrantów, w tym także migrantów sezonowych i uchodźców, a jednocześnie zaczęło być używane przez postmodernistów w przeciwstawianiu się państwu narodowemu.
Diaspory a religie.
Według Robina Cohena pojęcia tego nie należy wiązać z religiami, ponieważ religie mogą łączyć wiele grup etnicznych, a nie jest ich celem powrót do ojczyzny. Nie dotyczy to wyznawców judaizmu i sikhizmu, a także alewitów, bahaitów, izmaelitów oraz rastafarian. Inni autorzy zakładają, że można mówić o diasporach religijnych, wskazują też na takie związki jak „kraj macierzysty religii” bądź to, że powstanie diaspory implikuje praktyki religijne. Takie ujęcie jest jednak problematyczne, ponieważ przedstawiciele danego narodu żyjący we własnym państwie byliby diasporą jakiejś religii, której kraj macierzysty ulokowany jest w innym miejscu.
Diaspory a polityka.
Angażowanie diaspor, zarówno wspólnot etnicznych i religijnych, jak i kolejnych pokoleń potomków emigrantów w sprawy danej ojczyzny jest jedną z form „ojczyźnianej” lojalności politycznej i wzmacniane jest dzięki m.in. łatwemu transportowi, komunikacji internetowej bądź możliwości posiadania podwójnego obywatelstwa. Niejednokrotnie nacjonalizm i ruchy narodowowyzwoleńcze inicjowane są poza terytorium postulowanego państwa, a sama migracja może ożywiać tożsamość narodową.
Przeciwstawnym do diaspory pojęciem jest hybrydyzacja oznaczająca pojawianie się „niejednoznacznych tożsamości” pod wpływem mieszania się kultur oraz deterytorializację. Oba te procesy, tj. hybrydyzacji i kształtowania się diaspor występują jednocześnie.

</doc>
<doc id="98471" url="https://pl.wikipedia.org/wiki?curid=98471" title="Diaspora (botanika)">
Diaspora (botanika)

Diaspora (gr. "dia" „przez, na wskroś”, "sporos" „nasiono”) – twór służący do rozprzestrzeniania rośliny lub grzyba. Diasporą może być zarówno cały organizm, jak i jego część zdolna do wyrośnięcia w nowy organizm. Diaspory dzielą się na generatywne i wegetatywne. Do pierwszych należą nasiona, owoce i owocostany, do diaspor wegetatywnych należą: fragmenty plechy, bulwy i bulwki, kłącze, turiony, rozmnóżki, zarodniki. 
Analogicznie jak to jest w przypadku nasion, wyróżnia się diaspory rozprzestrzeniające się samoczynnie (autochoryczne), jak i rozsiewane biernie (allochoryczne).

</doc>
<doc id="98473" url="https://pl.wikipedia.org/wiki?curid=98473" title="Tomice (powiat poznański)">
Tomice (powiat poznański)

Tomice – wieś w Polsce położona w województwie wielkopolskim, w powiecie poznańskim, w gminie Stęszew. Wieś leży na południowy zachód od Poznania, nad Jeziorem Tomickim.
Historia.
W swojej historii stanowiła siedzibę rodu Tomickich herbu Łodzia. W Tomicach urodził się Piotr Tomicki, biskup krakowski i humanista, którego ojciec ufundował miejscowy kościół. Do 1799 Tomice należały do klucza stęszewskiego, będącego własnością ks. Jabłonowskiego, kasztelana krakowskiego, a w 1799 zostały sprzedane królowi holenderskiemu
Pod koniec XIX wieku we wsi istniała szkoła. Okrąg wiejski, w którego skład wchodził również młyn liczył 18 domostw i 181 mieszkańców (171 katolików i 10 protestantów).
W latach 1975–1998 miejscowość należała administracyjnie do województwa poznańskiego.
Zabytki.
Do rejestru zabytków Narodowego Instytutu Dziedzictwa wpisano późnogotycki kościół parafialny św. Barbary z 1463, przebudowany w 1770 w stylu barokowym i odnowiony w 1995. Najcenniejszymi obiektami są nagrobne płyty Mikołaja z Tomic, fundatora kościoła, utrzymane w stylu gotycko-renesansowym oraz dwa dzwony – z 1541 i 1613 roku.
Przez wieś przebiega szlak turystyczny Iłowiec - Otusz.
Przy ulicy Szkolnej znajduje się figurka Najświętszej Maryi Panny Niepokalanej. 

</doc>
<doc id="98474" url="https://pl.wikipedia.org/wiki?curid=98474" title="Gwiazdozbiór Wagi">
Gwiazdozbiór Wagi

Waga (łac. "Libra", dop. "Librae", skrót "Lib") – mało wyraźny, 29. co do wielkości, gwiazdozbiór zodiakalny. Znajduje się na południowej półkuli nieba, znany już w starożytności. Liczba gwiazd dostrzegalnych nieuzbrojonym okiem wynosi około 50. W Polsce widoczny wiosną i latem.
Nazwa i związane z nią legendy.
Sumeryjczycy nazywali gwiazdy konstelacji "Zib-ba an-na" ('równowagą nieba'). W ich czasach jesienna równonoc na półkuli północnej miała miejsce, gdy Słońce znajdowało się właśnie w gwiazdozbiorze Wagi. Sumeryjczycy łączyli też tę grupę z osądem żywych i umarłych, ale taka interpretacja chyba ominęła kolejne cywilizacje, aż zaczęli ją stosować Rzymianie w I w. p.n.e. Stworzyli nowożytną konstelację Wagi z gwiazd, które Grecy uważali za wyciągnięte szczypce Skorpiona. Wierzyli, że Księżyc znajdował się w znaku Wagi, kiedy zakładano Rzym, i uważali Wagę za symbol równowagi i porządku oraz modernizującego wpływu samego imperium. Starożytni Grecy uważali, że gwiazdozbiór przedstawia szczypce skorpiona i stąd wzięły się nazwy najjaśniejszych gwiazd Wagi, które oznaczają „północne szczypce” i „południowe szczypce”. Wynikało to z faktu, że gwiazdozbiór Skorpiona sąsiaduje z gwiazdozbiorem Wagi. Obecne utożsamianie konstelacji z wagą upowszechniło się w czasach rzymskich. W starożytnym Rzymie, na skutek przejęcia nazwy z Chin i Indii, zaczęto używać nazwy Waga. Gwiazdozbiór przedstawiany jest jako postać kobieca (Astrea, rzymska bogini sprawiedliwości), trzymająca szalę wagi lub samą wagę.
W astrologi Waga jest siódmym znakiem zodiaku, rządzącym okresem od około 22 września do około 23 października. Waga jest jedyną konstelacją Zodiaku, która przedstawia nie żywą istotę, ale przedmiot. Jest najmłodszym gwiazdozbiorem astrologicznego Zodiaku.
Gwiazdy Wagi.
Są w większości blade, ale kwadratowy kształt tworzony przez główne gwiazdy jest łatwy do znalezienia. Linia ciągnąca się od Alfy do Bety tworzy ramię wagi, a Gamma i Sigma kształtują dwie szalki. Gwiazd Alfa i Beta zostały przeniesione ze Skorpiona w czasach rzymskich, a trzecią pod względem jasności sigmę „zabrano” dopiero w XIX wieku.
Interesujące obiekty.
Chociaż Waga sąsiaduje ze spektakularnym Skorpionem, to ma niewiele do zaoferowania dla obserwatorów amatorów.
Przed ponad 2 tysiącami lat w zachodniej części konstelacji znajdował się punkt równonocy jesiennej (punkt Wagi). Wskutek precesji osi ziemskiej punkt równonocy jesiennej przemieszcza się z każdym rokiem o ponad 50″ na zachód i obecnie położony jest już w zachodniej części konstelacji Panny. W ten sposób znak Wagi znalazł się w całości w granicach gwiazdozbioru Panny. Przez gwiazdozbiór Wagi przebiega w naszych czasach 23,2° ekliptyki – 3/4 znaku Skorpiona i mały fragment znaku Strzelca, kończącego się w gwiazdozbiorze Strzelca. Słońce wędruje na tle gwiazdozbioru Wagi pomiędzy 31 października a 23 listopada.

</doc>
<doc id="98476" url="https://pl.wikipedia.org/wiki?curid=98476" title="Polip (biologia)">
Polip (biologia)

Polip (gr. "polýpous" wielonogi) – forma morfologiczna parzydełkowców (Cnidaria), pierwotnie osiadła, zasadniczo rozmnażająca się bezpłciowo. Powstaje z planuli, z polipa macierzystego lub w wyniku pączkowania (jedynie u meduzy "Stygiomedusa fabulosa"). Jest to zasadniczy typ budowy parzydełkowców i jedna z dwóch występujących u nich form życiowych – drugą jest meduza.
Polipy mają postać tuby, cylindra, a najczęściej – wydłużonego, cylindrycznego worka. Wykazują symetrię promienistą. Są przytwierdzone biegunem aboralnym zakończonym tarczą czepną (stopą) do podłoża lub do pnia kolonii. Po przeciwległej (oralnej) stronie znajduje się skierowany do góry i otoczony wieńcem czułków (ramion) otwór gębowy oddzielający jamę gastralną (jamę chłonąco-trawiącą) od środowiska zewnętrznego. Ramiona niektórych gatunków są skrócone lub całkowicie zredukowane.
Ściana budująca ciało polipa zbudowana jest z dwóch warstw komórek: zewnętrznego naskórka pochodzenia ektodermalnego i wewnętrznej endodermy zwanej też gastrodermą. Pomiędzy obiema warstwami znajduje się błona podstawna, u stułbiopławów i Coronata – mezoglea, a u pozostałych – mezenchyma.
Wyróżniane są następujące typy polipów charakterystyczne dla poszczególnych gromad parzydełkowców:
Polip jest formą pierwotnie osiadłą. Występują też nieliczne formy wtórnie pływające – odwrotnie jest u meduz, które są formami pierwotnie pelagicznymi, a zdarzają się wtórnie osiadłe. Polipy żyją pojedynczo lub tworzą kolonie. Osobniki żyjące pojedynczo mogą się przemieszczać za pomocą ramion i stopy, krocząc lub pełzając. Są długowieczne – mogą żyć do kilkudziesięciu lat. Odnotowano osobniki trzymane w hodowli przez 63 lata. Większość stułbiowców tworzy kolonie powstałe przez pączkowanie jednego osobnika, założyciela kolonii. W koloniach wielu gatunków następuje zróżnicowanie budowy i funkcji poszczególnych osobników. Do podstawowych funkcji należą: odżywcza, obronna i rozrodcza.
Polipy wielu grup taksonomicznych budują szkielety (zewnętrzne lub wewnętrzne, organiczne lub mineralne). Polipy koralowców są organizmami rafotwórczymi.
Polip rozmnaża się bezpłciowo poprzez strobilizację i pączkowanie, rzadziej rozmnaża się płciowo, a w skrajnych przypadkach na oba sposoby. Niektóre polipy ("Turritopsis nutricula") po przekształceniu w meduzę mogą powrócić do postaci polipa (hydropolipa), co daje im potencjalną nieśmiertelność.

</doc>
<doc id="98477" url="https://pl.wikipedia.org/wiki?curid=98477" title="Ramiz Alia">
Ramiz Alia

Ramiz Alia (ur. 18 października 1925 w Szkodrze, zm. 7 października 2011 w Tiranie) – albański działacz komunistyczny.
Życiorys.
Syn Taipa i Sebie. W okresie 1939-1940 członek młodzieżowej organizacji faszystowskiej, szybko jednak wstąpił do partyzantki i przeszedł na stronę komunistów. Od 1943 członek partii komunistycznej. Od 1948 członek KC albańskiej partii komunistycznej; od 1961 w zarządzie biura politycznego partii. Po śmierci Envera Hodży objął funkcję pierwszego sekretarza Albańskiej Partii Pracy. Uważany był za lidera frakcji liberalnej. W 1987 roku rozpoczął się kryzys gospodarczy, pogarszał się albański bilans handlowy. W tym samym okresie władze albańskie ostatecznie uznały, że polityka zwalczania religii zakończyła się niepowodzeniem oraz odnowiono niektóre zabytki architektury sakralnej (głównie meczety). W 1987 poprawiły się stosunki Albanii z RFN oraz z Grecją, w 1988 – z Włochami. W 1989 albańska prasa relacjonowała przemiany w Europie Środkowo-Wschodniej, jednak starała się udowodnić, że są one niekorzystne dla tamtejszych społeczeństw. Od tego roku prowadził powolną demokratyzację, która uległa przyspieszeniu po protestach studenckich i robotniczych w 1990. W 1991 przeprowadzono pierwsze wolne wybory do parlamentu; komuniści zdobyli w nich 57% głosów. Majątek należący do państwowych gospodarstw rolnych został rozdzielony między chłopów. 29 kwietnia 1991 parlament albański zmienił nazwę kraju na Republika Albańska, pierwszym prezydentem ogłosił Alię, jak również zmienił konstytucję Albanii, wprowadzając podział władzy i poszerzając zakres swobód obywatelskich. 30 września 1991 przegłosowano ustawę, na mocy której z więzień zwolnieni zostali więźniowie polityczni, z wyjątkiem tych którzy dopuścili się aktów terroru z ofiarami śmiertelnymi. Alia do 3 kwietnia 1992 roku pozostawał prezydentem Albanii.
Aresztowany 20 sierpnia 1993 i skazany 2 lipca 1994 na osiem lat pozbawienia wolności za zbrodnie przeciwko ludzkości. Odzyskał wolność ostatecznie w 1997.
Był żonaty (żona Semiramis), miał troje dzieci.
Zmarł w sanatorium w Tiranie, w wyniku problemów z układem oddechowym. Pochowany na cmentarzu Sharre w Tiranie, obok żony i matki.
Jest autorem trzech tomów pamiętników: "Shpresa dhe zhgënjime" (Nadzieje i rozczarowania; Tirana, 1993); "Ditari i burgut" (Dziennik więzienny; Athinë, 1998) i "Duke biseduar për Shqipërinë" (Rozmawiając o Albanii; Athinë, 2000).

</doc>
<doc id="98479" url="https://pl.wikipedia.org/wiki?curid=98479" title="Rzepa ścierniskowa">
Rzepa ścierniskowa



</doc>
<doc id="98481" url="https://pl.wikipedia.org/wiki?curid=98481" title="Hiponatremia">
Hiponatremia

Hiponatremia – stan obniżonego poziomu sodu w surowicy krwi. Zwykle definiowany jako spadek stężenia sodu poniżej 135 mmol/l, przy normie 135–145 mmol/l, spowodowany nadmiarem wody w ustroju w stosunku do ilości sodu w organizmie. W większości wypadków przyczyną jest zwiększone wydzielanie hormonu antydiuretycznego.
Hiponatremia może przebiegać bezobjawowo. Symptomami często są łagodne zaburzenia toku myślenia, bóle głowy, nudności, zaburzenia równowagi. Ciężka hiponatremia może być przyczyną splątania, drgawek a nawet śpiączki.
Ponieważ jony sodowe są najważniejszym jonem przestrzeni pozakomórkowej, mają największy wpływ na osmolalność osocza. Spadek stężenia sodu najczęściej przyczynia się do spadku osmolalności i hipotonii osocza krwi, choć w rzadkich przypadkach hiponatremia może być izotoniczna lub hipertoniczna. Przyczyny hiponatremii hipotonicznej z reguły są dzielone ze względu na stan nawodnienia organizmu: na przebiegające z hipowolemią (np. nadmierne pocenie się, wymioty, biegunki, oparzenia), izowolemią (niedobór glikokortykosterydów, długotrwały wysiłek fizyczny, niedoczynność tarczycy, dieta niskosodowa) i hiperwolemią (nadmierne wydzielanie wazopresyny w stanie względnego zmniejszenia efektywnej objętości wewnątrznaczyniowej, np. w przebiegu niewydolności serca).
Postępowanie lecznicze zależne jest od czasu trwania choroby, jej natężenia, obecnych objawów (zwłaszcza neurologicznych) i przyczyn leżących u podstaw tej patologii. Z reguły zaburzenie wyrównuje się podając 0,9% bądź 3% roztwór NaCl. Aby uniknąć ciężkiego powikłania leczenia jakim jest osmotyczny zespół demielinizacyjny przewlekłą hiponatremię należy korygować powoli, tym dłużej, im dłużej się rozwijała. Szybkość uzupełniania niedoboru sodu powinna wynosić 4–8 mmol/l/d i nie przekraczać 10 mmol/l. Dozwolone jest szybkie wyrównywanie hiponatremii ostrej (trwającej poniżej 48 godzin).
Epidemiologia.
Hiponatremia to najczęściej diagnozowane zaburzenie gospodarki wodno-eletrolitowej u chorych hospitalizowanych (1–2,5% chorych znajdujących się na oddziałach wewnętrznych, chirurgicznych, ginekologicznych i psychiatrycznych. W przypadku chorych leczonych na oddziałach intensywnej terapii nawet 30% z nich). U pacjentów przebywających w szpitalu stężenie sodu jest średnio 5-6 mmol/l niższe niż u ludzi zdrowych. Wzrost ilości osób diagnozowanych obserwuje się w chwili przyjęcia do szpitala, w okresie po operacjach, u pacjentów cierpiących na AIDS oraz u pacjentów oddziałów intensywnej terapii. W grupie ryzyka znajdują się kobiety oraz osoby starsze. Nawet 25% osób w podeszłym wieku przyjmowanych w ośrodkach rehabilitacyjnych może cierpieć na niedobór sodu. Hiponatremia częściej występuje także u maratończyków.
Fizjologia i patofizjologia.
Sód jest głównym kationem przestrzeni pozakomórkowej (jego zawartość wynosi ponad 90% zasobów organizmu), osmolalność osocza zależy przede wszystkim od jego stężenia. W normalnych warunkach osmolalność jest utrzymywana w granicach 285–295 mOsm/kg H₂O, w przestrzeni zarówno wewnątrzkomórkowej, jak i pozakomórkowej. Dzieje się tak, ponieważ większość komórek w ciele posiada błony komórkowe zupełnie przepuszczalne dla wody, dzięki działającej w nich pompie jonowej, nazywanej ATP-azą sodowo-potasową. Spadek osmolalności powoduje wyhamowanie w organizmie kilku mechanizmów:
Największą rolę odgrywa wazopresyna. Niewielki spadek stężenia sodu poniżej 135 mmol/l powoduje zahamowanie jej wydzielania, prowadząc do wzrostu wydalania wody przez nerki. Spadek objętości osocza służy podwyższeniu stężenia sodu i tym samym osmolalności krwi.
Szybki rozwój hiponatremii (ostra, trwająca ponad 48 godzin) prowadzi do wyrównawczego przemieszczenia wody z przestrzeni zewnątrzkomórkowej do wnętrza komórek, które w tej sytuacji są względem osocza hiperosmolalne. Objętość komórek wzrasta, co w przypadku mózgu może doprowadzić do jego obrzęku i objawów ciasnoty śródczaszkowej. Przewlekły postęp hiponatremii prowadzi do uruchomienia mechanizmów adaptacyjnych. Dochodzi do wzrostu aktywnego wydzielania do przestrzeni zewnątrzkomórkowej substancji osmotycznie czynnych (w tym kationów sodu i potasu oraz anionów chlorkowych, glutaminianowych, asparaginianowych i mioinozytolowych). Prowadzi to do zmniejszenia przezbłonowego gradientu osmotycznego i przeciwdziała obrzękowi i uszkodzeniu komórek.
W tej sytuacji gwałtowne wyrównanie poziomu natremii płynami o dużym stężeniu sodu może doprowadzić do nagłego wzrostu osmolarności osocza i spowodować szybką ucieczkę wody z komórek dostosowanych do niskiego stężenia osmolitów w płynie zewnątrzkomórkowym. Odwodnienie komórek prowadzi do osmotycznego zespołu demielinizacyjnego i demielinizacji mózgowia, która jest opisywana jako mielinoliza środkowa mostu.
Klasyfikacja.
Podział hiponatremii ze względu na stężenie sodu w osoczu:
Podział hiponatremii ze względu na czas rozwijania się:
Przyczyny.
Najczęstszą przyczyną hiponatremii jest upośledzenie wydalania wolnej wody przez nerki w przebiegu zespołu Schwartza-Barttera.
Hiponatremia hipotoniczna.
W przebiegu hiponatremii hipotonicznej wraz ze zmniejszeniem stężenia sodu najczęściej dochodzi do przesunięcia wody pozakomórkowej do przestrzeni wewnątrzkomórkowej i, tym samym, obrzęku komórek. W większości wypadków jest ona wywołana retencją wody w zespole nieadekwatnej antydiurezy (ang. "syndrome of inappropriate antidiuresis", SIAD), z reguły dotyczącym wazopresyny (jest to zatem zespół nieprawidłowego wydzielania hormonu antydiuretycznego).
Hiponatremia niehipotoniczna (izotoniczna lub hipertoniczna).
Gdy ilość efektywnych osmolitów w osoczu wzrasta, woda z przestrzeni wewnątrzkomórkowej ucieka do pozakomórkowej, powodując hiponatremię z rozcieńczenia. W zależności od stężenia tych związków, osmolalność osocza może pozostawać w normie lub być zwiększona. Najczęściej sprawcą jest ciężka hiperglikemia (wzrost glikemii o każde 5,5 mmol/l ponad 5,5 mmol/l zmniejsza natremię o 2,4 mmol/l). Do innych przyczyn należą:
Hiponatremia rzekoma (pseudohiponatremia).
Nadmiar lipidów lub paraprotein może spowodować zaniżenie faktycznych wyników stężenia sodu w osoczu, przy zachowanej prawidłowej osmolalności; stan taki określa się pseudohiponatremią.
Objawy.
Objawy kliniczne zależą od ciężkości i szybkości narastania hiponatremii, osmolalności osocza i zmian w wolemii. Często nie dają się oddzielić od objawów związanych z hipowolemią i schorzeń, które predysponują do powstania zaburzeń wodno-elektrolitowych.
Objawy w hiponatremii są związane głównie z zaburzeniami ośrodkowego układu nerwowego. Stopień ich natężenia określa się jako łagodny, umiarkowanie ciężki lub ciężki.
Objawy te są niespecyficzne, mogą wystąpić w przebiegu wielu innych schorzeń.
Objawy wskazujące współtowarzyszące odwodnienie i hipowolemię to: 
Hiponatremia zwiększa ryzyko wystąpienia otępienia, również otępienia o typie alzheimerowskim.
Leczenie.
Hiponatremię objawową należy leczyć błyskawicznie, nawet gdy stężenie sodu przekracza 125 mmol/l. Jeśli objawy nie występują, przede wszystkim należy ustalić przyczynę niedoboru i zacząć powoli podwyższać stężenie sodu do 130 mmol/l. Jeśli stężenie Na+ wynosi &gt;125–130 mmol/l leczenie rozpoczyna się od ograniczenia podaży wody.
Przewlekłą hiponatremię bez objawów lub z tylko niewielkimi objawami należy uzupełniać bardzo wolno, tym dłużej im dłużej trwała. Potwierdzoną ostrą hiponatremię (taką, która rozpoczęła się co najwyżej 48 godzin wcześniej) można wyrównać szybko.
W przypadku natremii poniżej 120 mmol/l wyrównywanie niedoboru powinno wynosić 4–8 mmol/l i nie może być szybsze niż 10 mEq/l/dobę w żadnym 24-godzinnym okresie, gdyż grozi mielinolizą mostu. Przy obecnych czynnikach ryzyka tego schorzenia (hiponatremia ≤ 105 mmol/l, współtowarzysząca hipokaliemia, alkoholizm, niedożywienie, płeć żeńska, zaawansowana choroba wątroby), natremia powinna wzrastać z szybkością 4–6 mmol/l/d i nie przekraczać 8 mmol/l w ciągu 24 godzin.
Leczenie polega na podawaniu roztworów NaCl (najczęściej 0,9% i 3,0%). Po osiągnięciu stężenia 130 mmol/l leczenie kontynuuje się przez ograniczenie ilości wypijanej wody i stosowanie diety z prawidłową zawartością sodu i białka.
W umiarkowanej i ciężkiej hiponatremii w zespole SIADH podaje się doustnie mocznik w ilości 15–60 g/d (0,25–0,5 g/kg mc./d) w kilku dawkach podzielonych.
Obecne wytyczne polskie i europejskie nie przewidują już podawania waptanów i demeklocykliny w leczeniu hiponatremii.

</doc>
<doc id="98483" url="https://pl.wikipedia.org/wiki?curid=98483" title="Krystyna Janda">
Krystyna Janda

Krystyna Jolanta Janda (ur. 18 grudnia 1952 w Starachowicach) – polska aktorka filmowa i teatralna, reżyserka, prozaiczka, felietonistka i piosenkarka. Współzałożycielka i prezeska Fundacji Krystyny Jandy na rzecz Kultury (od 2004) oraz dyrektorka artystyczna powołanych przez fundację Teatru „Polonia” oraz Och-Teatru w Warszawie.
Karierę rozpoczęła jeszcze w trakcie studiów, występując w produkcjach telewizyjnych. Jej debiutem kinowym była główna rola reżyserki Agnieszki w filmie Andrzeja Wajdy "Człowiek z marmuru" (1976), która zapewniła jej popularność w kraju. Od tamtej pory wystąpiła w siedmiu wielokrotnie nagradzanych fabularnych i dokumentalnych filmach tego twórcy. Jej pozycję wzmocnił udział w filmach "Granica" w reżyserii Jana Rybkowskiego (1977), "Golem" Piotra Szulkina (1979), "Kochankowie mojej mamy" Radosława Piwowarskiego (1985), "Dekalog II" Krzysztofa Kieślowskiego (1988), "Stan posiadania" (1988) i "Życie jako śmiertelna choroba przenoszona drogą płciową" Krzysztofa Zanussiego (2000) oraz miniserialu "Modrzejewska" (1989). Międzynarodowe uznanie przyniosła jej rola Antoniny Dziwisz w filmie "Przesłuchanie" (1982). Grała również w filmach produkcji niemieckiej, francuskiej i węgierskiej, m.in. w nagrodzonym Oscarem filmie "Mefisto" (1981).
Była etatową aktorką w Teatrze Ateneum w Warszawie (1975–1987) i Teatrze Powszechnym w Warszawie (1987–2005). Wyreżyserowała także film "Pestka" (1995) na podstawie prozy Anki Kowalskiej, a także liczne spektakle sceniczne i spektakle telewizyjne. Brała udział w kilku projektach muzycznych, m.in. nagranym w duecie z Markiem Grechutą albumie "W malinowym chruśniaku" (1984). Przyjaźniła się z Agnieszką Osiecką do jej śmierci w 1997 roku, a owocem tej relacji jest m.in. wciąż grany przez Jandę na deskach Och-Teatru monodram "Biała bluzka" (2010).
Życiorys.
Urodziła się i wychowała w Starachowicach. Jest córką Zdzisławy z d. Janickiej i Ryszarda Jandy, inżyniera pochodzenia czeskiego. Gdy miała półtora roku, zamieszkała z dziadkami, ponieważ ojca przeniesiono służbowo do Ursusa. Skończywszy siedem lat, zamieszkała z rodzicami. W dzieciństwie uczęszczała do szkoły muzycznej.
Jest absolwentką warszawskiego Państwowego Liceum Plastycznego, uczyła się również w studium baletowym. W 1975 ukończyła z wyróżnieniem studia magisterskie na Wydziale Aktorskim Państwowej Wyższej Szkoły Teatralnej w Warszawie.
Jako aktorka debiutowała w czasie studiów rolą Maszy Kułyginy w dramacie "Trzy siostry" Antona Czechowa w reżyserii Aleksandra Bardiniego w Teatrze Telewizji w 1974; w tym samym roku zagrała rolę Manekina 34 w ulicznej grotesce scenicznej "Bal manekinów" Brunona Jasieńskiego w reżyserii Janusza Warmińskiego. W 1976 zagrała Doriana Graya w "Portrecie Doriana Graya" Oscara Wilde’a w adaptacji Johna Osborne’a i reżyserii Andrzeja Łapickiego w Teatrze Małym w Warszawie. W latach 1976–1987 była aktorką Teatru Ateneum w Warszawie.
Po raz pierwszy na ekranie pojawiła się w 1973 w serialu "Czarne chmury" jako dziewczyna tańcząca na chłopskim weselu, ale dopiero rola Agnieszki w filmie Andrzeja Wajdy "Człowiek z marmuru" (1976) była przełomem w jej karierze artystycznej. Grywa najczęściej postacie kobiet silnych i zdecydowanych o bogatym życiu wewnętrznym. Do najbardziej znanych należą jej role w filmach – oprócz "Człowieka z marmuru" – "Człowiek z żelaza", "Przesłuchanie" oraz "Kochankowie mojej mamy". Na estradzie Janda debiutowała w 1977 na XV Krajowym Festiwalu Piosenki Polskiej w Opolu piosenką "Guma do żucia" z muzyką i do słów Marka Grechuty.
Od lat 80. gra nieprzerwanie w filmach kinowych i telewizyjnych oraz w sztukach teatralnych. Ponadto reżyseruje w teatrze i telewizji, ma na koncie reżyserię filmu fabularnego "Pestka", według kultowej powieści o miłości autorstwa Anki Kowalskiej. W teatrze zagrała około 60 ról od antyku przez Szekspira do współczesnego repertuaru teatralnego polskiego i światowego. Przy czym ma na swoim koncie sukcesy właściwie we wszystkich gatunkach scenicznych. Największym sukcesem była "Medea" Eurypidesa. Miała w swoim repertuarze wiele monodramów, z których każdy był sukcesem. Zagrała także około 45 ról od klasycznych do współczesnych w Teatrze Telewizji oraz około 50 ról w filmach fabularnych. Wystąpiła w 6 filmach Andrzeja Wajdy. Poza "Człowiekiem z marmuru" kontynuowała współpracę z reżyserem w jego kolejnych dziełach, jak np.: "Człowiek z żelaza", "Dyrygent", czy "Bez znieczulenia".
Jest laureatką wielu nagród przyznawanych w Polsce, jak i na świecie. Za rolę w "Przesłuchaniu" otrzymała nagrodę dla najlepszej aktorki na 43. MFF w Cannes, a za rolę w filmie "Zwolnieni z życia" Waldemara Krzystka – Srebrną Muszlę na MFF w San Sebastián. Za rolę w filmie niemiecko-francuskim "Laputa knerii" Helmy Sanders-Brahms została nagrodzona na MFF w Montrealu.
Gra, śpiewa, reżyseruje, pisze felietony, wydała pięć albumów studyjnych i pięć książek. Pisuje felietony m.in. do magazynu „Poradnik Domowy”, a wcześniej także do miesięczników „Pani” oraz „Uroda”, występuje w reklamach telewizyjnych. Prowadzi blog.
Wielokrotnie nagradzana jako najpopularniejsza i najbardziej ceniona aktorka w Polsce. W 1998 w ankiecie „Koniec wieku” przeprowadzonej przez tygodnik „Polityka” została wybrana do grona najwybitniejszych aktorów XX wieku. W maju 2006 otrzymała nagrodę Medaille Charlemagne pour des Medias Européens (Medal Karola Wielkiego Europejska nagroda mediów) za wybitny dorobek aktorski, zaangażowanie w europejskie porozumienie między Wschodem i Zachodem oraz walkę o równouprawnienie kobiet. W tym samym roku za rolę Tonki Babić w spektaklu "Ucho, gardło, nóż" (w jej własnej reżyserii) została nagrodzona prestiżowym Feliksem Warszawskim.
W 2000 odbyła jedną z największych tras teatralnych w historii polskiego teatru ("Sto twarzy Krystyny Jandy"). W ciągu dwóch miesięcy zagrała 48 spektakli w 8 największych miastach Polski.
W 2005 podjęła także – jako pierwsza w Polsce – wyzwanie stworzenia własnego, niepublicznego teatru w Warszawie, Teatru „Polonia”, powstałego w miejscu dawnego kina „Polonia”, kupionego na własność przez artystkę i prowadzonego przez Fundację Krystyny Jandy na rzecz Kultury. 16 stycznia 2010 Fundacja Krystyny Jandy na rzecz Kultury świętowała otwarcie nowej sceny nazwanej Och-Teatr, mieszczącej się w Warszawie przy ulicy Grójeckiej w sali dawnego kina „Ochota”.
Zasiada w Radzie Nadzorczej Fundacji Okularnicy.
We wrześniu 2015 na rynku pojawiły się kosmetyki sygnowane jej nazwiskiem. Pojawiała się też w kampaniach reklamowych marek, takich jak Art &amp; Diamonds Soraya, Eurobanku, Telekomunikacji Polskiej SA czy Lipton.
30 grudnia 2020, po tym, jak poinformowała w mediach społecznościowych, że zaszczepiła się poza kolejnością przeciw COVID-19 na Warszawskim Uniwersytecie Medycznym, stała się centralną postacią tzw. afery szczepionkowej. W 2022 roku wzięła udział w europejskim filmie animowanym na rzecz zdrowia publicznego i budowania pierwszego aliansu przeciw depresji w Polsce. 
Życie prywatne.
W latach 1974–1979 była żoną aktora Andrzeja Seweryna, z którym ma córkę, Marię. W 1981 poślubiła Edwarda Kłosińskiego (zm. 5 stycznia 2008), z którym ma dwóch synów, Adama i Jędrzeja. Mieszka w podwarszawskim Milanówku.

</doc>
<doc id="98488" url="https://pl.wikipedia.org/wiki?curid=98488" title="Nowiny Nyskie">
Nowiny Nyskie

Nowiny Nyskie – tygodnik ukazujący się od 1947, który wydawany jest co wtorek w nakładzie od 9000 do 10 000 egz. o objętości od 48 do 64 stron. Zasięg sprzedaży gazety to obszar głównie powiatu nyskiego. W tygodniku dominuje tematyka ogólnospołeczna - miejska i regionalna. Znajdują się tu aktualności, publicystyka, sport, rozrywka oraz program telewizji kablowej. Gazetę wydaje Nyskie Towarzystwo Społeczno-Kulturalne. Redaktorem naczelnym gazety jest Piotr Wojtasik, który został także prezesem NTSK po śmierci Janusza Sanockiego.

</doc>
<doc id="98490" url="https://pl.wikipedia.org/wiki?curid=98490" title="Pamapol-Domex AZS Częstochowa">
Pamapol-Domex AZS Częstochowa



</doc>
<doc id="98492" url="https://pl.wikipedia.org/wiki?curid=98492" title="Koncert solowy">
Koncert solowy

Koncert solowy – forma muzyczna charakterystyczna dla epoki baroku, klasycyzmu i romantyzmu. Polega na tym, że jeden solista występuje z akompaniamentem orkiestry.
Utwór zazwyczaj złożony jest z trzech części w układzie szybka-wolna-szybka.
Najwięksi twórcy:
barok: Antonio Vivaldi, Giuseppe Tartini, Giovanni Battista Bononcini, Johann Sebastian Bach
klasycyzm: Wolfgang Amadeus Mozart, Ludwig van Beethoven,

</doc>
<doc id="98493" url="https://pl.wikipedia.org/wiki?curid=98493" title="AZS Politechnika Warszawska">
AZS Politechnika Warszawska

Klub Uczelniany Akademickiego Związku Sportowego Politechnika Warszawska – wielosekcyjny, uczelniany klub sportowy działający przy Politechnice Warszawskiej, założony 15 lipca 1916. 
Historia.
Aktualnie klub posiada 37 sekcji sportowych w których ćwiczy prawie 1000 studentów Politechniki Warszawskiej. Sekcjami o największych osiągnięciach sportowych na arenie ogólnopolskiej w Akademickich Mistrzostwach Polski są m.in.: aerobik, judo, lekkoatletyka, trójbój siłowy, tenis ziemny, narciarstwo. Sekcje tradycyjnie uczestniczą także w Akademickich Mistrzostwach Warszawy, gdzie zajmują czołowe miejsca. 
Wyniki.
MPSZw i AMP.
Klub Uczelniany AZS PW, podobnie jak zdecydowana większość jednostek szczebla uczelnianego uczestniczy w międzyuczelnianych i ogólnopolskich mistrzostwach. Do 2008 roku nosiły one nazwę Mistrzostw Polski Szkół Wyższych i poszczególne edycje były rozgrywane na przestrzeni dwóch lat akademickich. Od 2008 roku zmieniono nazwę oraz skrócono czas trwania jednej edycji. Pod nazwą Akademickich Mistrzostw Polski każda edycja trwa jeden rok akademicki.
Zespoły ligowe.
AZS Politechnika Warszawska SA – męska drużyna koszykarska, uczestnicząca w rozgrywkach Tauron Basket Ligi.
AZS Politechnika Warszawska – męska drużyna piłki ręcznej.
AZS Politechnika Warszawska SA – męska drużyna siatkarska, uczestnicząca w rozgrywkach PlusLigi.
KU AZS Politechnika Warszawska – kobieca drużyna siatkarska, uczestnicząca w rozgrywkach II ligi.

</doc>
<doc id="98494" url="https://pl.wikipedia.org/wiki?curid=98494" title="Reprezentacja popędu">
Reprezentacja popędu

Reprezentacja popędu – pojęcie zaczerpnięte z psychoanalizy.
Reprezentacja popędu składa się z dwóch części:
Pojęcie "reprezentacja popędu" jest często używane zamiennie z pojęciem "reprezentacja wyobrażeniowa" czy "reprezentacja słowna". Elementem usuwanym ze świadomości w czasie procesu wyparcia jest właśnie "reprezentacja wyobrażeniowa". Wówczas afekt powiązany z danym wyobrażeniem ulega przemieszczeniu na inne wyobrażenie.

</doc>
<doc id="98497" url="https://pl.wikipedia.org/wiki?curid=98497" title="KPS Skra Bełchatów SSA">
KPS Skra Bełchatów SSA



</doc>
<doc id="98498" url="https://pl.wikipedia.org/wiki?curid=98498" title="SECAM">
SECAM

SECAM (séquentiel couleur à mémoire, z fr. "kolejny kolor z pamięcią") – francuski system nadawania koloru w sygnale kolorowej telewizji analogowej. SECAM został opracowany przez Henri de France z zakładów Thomson. To pierwszy system telewizji kolorowej jaki został zastosowany w Europie.
Historia.
Prace nad systemem SECAM zostały rozpoczęte w roku 1956 jako efekt francuskich aspiracji do posiadania własnego standardu. System był gotowy pod koniec lat 50., jednak ze względu na wymóg dostosowania francuskich stacji telewizyjnych do nowej technologii, jego prezentacji i wprowadzenia do użytku dokonano 1 października 1967 r. Pierwszy barwny program oglądało około 1500 posiadaczy kolorowych odbiorników.
Ze względów politycznych system SECAM został przyjęty przez ZSRR i państwa bloku wschodniego (Polska, Czechosłowacja, Węgry, NRD, Bułgaria) z wyjątkiem Rumunii, Jugosławii i Albanii, które używały alternatywnego systemu PAL. W latach 90. XX wieku telewizje byłych krajów socjalistycznych przeszły z systemu SECAM na PAL.
W Polsce system SECAM stosowano do końca 1993 roku (w TVP1 – do końca 1994).
W popularnym użyciu SECAM oznacza również system telewizji, głównie D/K oraz L. Określenie to jest jednak nieprawidłowe technicznie.
Szczegóły techniczne.
W systemie SECAM modulacji częstotliwościowej podlega podnośna chrominancji. W tym systemie przyjęto jej częstotliwość jako 284 linie obrazu, co daje 4.25MHz. Podnośna ta modulowana jest na przemian dwoma sygnałami różnicowymi barw – czerwoną (R-Y) i niebieską (B-Y). Zmiana sygnału różnicowego następuje po zanalizowaniu jednej linii przesyłanego obrazu. W odbiorniku na otrzymaną właśnie jedną składową nakładana jest ta z poprzedniej linii obrazu (przechowywana w linii opóźniającej), co daje złudzenie kompletnej barwy. Aby uzyskać końcowe sygnały R, B, sygnały R-Y oraz B-Y są sumowane z sygnałem luminancji Y, zmodulowanym amplitudowo. Daje to dużo większą odporność na zniekształcenia czy utratę barw, niż ma to miejsce w systemie NTSC czy nawet pierwotnej wersji systemu PAL. Jednakże tym sposobem rozdzielczość sygnału chrominancji jest dwa razy mniejsza niż rozdzielczość sygnału luminancji (monochromatycznego), a efekt tego można zaobserwować jako „wychodzenie” jaskrawego jednolitego koloru z konturów obiektów i pulsowanie koloru na skraju tego obiektu (czerwone usta prezenterki itp.).
Krytyka.
System SECAM ze względu na swą charakterystykę utrudnia pracę edytorską nad materiałami kodowanymi w ten sposób. Miksowanie dwóch sygnałów SECAM wymaga stosowania demodulacji i ponownej modulacji sygnałów i tym samym nie jest tak wygodne jak praca z systemami PAL czy NTSC. Ponadto z racji tego, że w systemie SECAM przy modulacji usuwana jest część informacji o barwie, to kilkakrotna modulacja i demodulacja do celów edytorskich spowoduje zauważalne pogorszenie jakości obrazu.
Dlatego też powszechną praktyką w większości stacji telewizyjnych było i jest stosowanie podczas pracy studyjnej (np. montażu) systemu PAL (lub rzadziej NTSC) i przekodowywanie materiałów na system SECAM bezpośrednio przed nadawaniem – w związku z tym przejście telewizji w byłych krajach socjalistycznych Europy Wschodniej na nadawanie w systemie PAL było bardzo proste – zaprzestano przekodowywania materiału, a reszta wyposażenia pozostała bez zmian.
Ze względu na przejście na naziemną telewizję cyfrową, we Francji przestano nadawać w SECAM w listopadzie 2011, razem z końcem nadawania telewizji analogowej.
Warianty systemu SECAM.
System SECAM występował i występuje w różnych wariantach:
Kraje i terytoria używające systemu SECAM.
Afryka.
Benin, Burkina Faso, Burundi, Republika Środkowoafrykańska, Czad, Kongo, Wybrzeże Kości Słoniowej, Dżibuti, Egipt, Gwinea Równikowa, Gabon, Libia, Madagaskar, Mali, Mauretania, Mauritius, Maroko, Niger, Réunion, Rwanda, Senegal, Togo, Tunezja, Zair
Ameryka Północna.
Saint-Pierre i Miquelon
Ameryka Środkowa.
Gwadelupa, Martynika
Ameryka Południowa.
Gujana Francuska
Azja.
Afganistan, Armenia, Azerbejdżan, Kambodża, Iran, Irak, Kazachstan, Korea Północna, Kirgistan, Mongolia, Rosja, Arabia Saudyjska, Syria, Tadżykistan, Turkmenistan, Uzbekistan, Wietnam
Europa.
Andora, Białoruś, Francja, Luksemburg, Monako, Ukraina
Oceania.
Nowa Kaledonia, Polinezja Francuska, Tahiti
W części wymienionych państw ma lub miał miejsce proces przechodzenia na system PAL oraz na cyfrową emisję telewizji naziemnej – lista może być nieaktualna.

</doc>
<doc id="98499" url="https://pl.wikipedia.org/wiki?curid=98499" title="Panteon w Paryżu">
Panteon w Paryżu

Panteon (fr. "Panthéon") – budowla w Dzielnicy Łacińskiej w Paryżu, wzniesiona pod koniec XVIII wieku jako kościół pod wezwaniem świętej Genowefy. Od 1885 roku pełni rolę mauzoleum wybitnych Francuzów.
Historia.
Król Ludwik XV przysiągł wznieść świątynię ku czci świętej Genowefy, patronki Paryża, w miejscu wczesnochrześcijańskiego kościoła zbudowanego w VI wieku w zamian za przywrócenie zdrowia. Realizacja tego przedsięwzięcia spadła na markiza Marigny, który na architekta wybrał swojego znajomego, Jacques’a Germaina Soufflota. Fundamenty pod tę monumentalną świątynię położono w roku 1758, ale ostateczne ukończenie zostało wykonane przez ucznia Soufflota, Jeana-Baptiste’a Rondeleta w roku 1789.
Kościół został przekształcony w świecką budowlę przez architekta i masona Antoine Chrysostome'a Quatremère de Quincy. Od czasów rewolucji francuskiej jest miejscem spoczynku wielu sławnych Francuzów i Francuzek. W krypcie Panteonu znajdują się m.in. grobowce: marszałka Jeana Lannesa, Saint-Hilaire’a, Voltaire’a, Jeana-Jacques’a Rousseau, Honoré Mirabeau, Alexandre’a Dumasa, Victora Hugo, Émile’a Zoli, Jeana Jaurèsa, twórcy pisma dla niewidomych Louisa Braille’a, fizyków Paula Langevina, Pierre’a Curie i Marii Skłodowskiej-Curie, chemika Marcelina Berthelota, generała François Marceau, przywódcy ruchu oporu z czasów II wojny światowej Jeana Moulina, gubernatora Félixa Éboué. Dwukrotnie próbowano Panteonowi przywrócić funkcję religijną, lecz w roku 1885 ostatecznie przeznaczono go na mauzoleum.
Architektura.
Panteon jest neoklasycystyczną budowlą na planie krzyża greckiego z kopułą centralną i czterema spłaszczonymi kopułami bocznymi oraz z kolumnowym portykiem wejściowym. Uważa się, że jest on wzorowany na Panteonie rzymskim.

</doc>
