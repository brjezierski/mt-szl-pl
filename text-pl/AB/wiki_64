<doc id="98500" url="https://pl.wikipedia.org/wiki?curid=98500" title="Panzerkampfwagen VI Tiger">
Panzerkampfwagen VI Tiger

PzKpfw VI Tiger (Panzerkampfwagen VI Tiger, SdKfz 181, potocznie "Tygrys") – niemiecki czołg ciężki z okresu II wojny światowej. Uzbrojony w armatę kalibru 88 mm.
Początki projektu.
Po I wojnie światowej w Niemczech tworzono projekty ciężkich czołgów już od połowy lat 20, lecz dopiero w 1937 roku zaczęto prace nad przyszłym ‘Tygrysem’. Do konkursu na nowy czołg ciężki Niemiec początkowo zaangażowały się firmy MAN, Daimler-Benz oraz Henschel, jednakże w 1939 roku dołączyło do nich Porsche. Ostatecznie w konkursie pozostał Henschel i Porsche.
Podczas II wojny światowej okazało się konieczne wybudowanie pojazdu zdolnego niszczyć nowe radzieckie czołgi, po tym jak zauważono, że pancerz niemieckich PzKpfw III oraz PzKpfw IV jest z łatwością przebijany przez T-34, które bez problemu je niszczyły. Wtedy odkryto również, że działo przeciwlotnicze Flak 36 kal.88 mm wykazuje się niezwykłą skutecznością w niszczeniu T-34. Niemcy postanowili więc stworzyć czołg ciężki wyposażony w tę właśnie armatę i w taki sposób narodził się pomysł na czołg PzKpfw VI Tiger. Czołg typu ‘Tygrys’ przyjął swój pierwotny kształt w kwietniu 1942 roku, kiedy powołano komisję, aby oceniła konkursowe prototypy. Na terenie jednostki wojskowej w Kętrzynie zaprezentowano i przetestowano modele firm Porsche i Henschel. Testy wykazały spore różnice w osiągach i manewrowości pojazdów na niekorzyść Porsche. W maju powtórzono próby na poligonie w mieście Berka. Okazało się, że czołg Henschla, opracowany pod kierownictwem Erwina Adersa, nadal wykazywał przewagę nad zbyt awaryjnym prototypem Porsche. Zwycięski projekt (Henschel) otrzymał oznaczenie SdKfz 181 Panzerkampfwagen VI ‘Tiger’ Ausf. H1 (później, po wprowadzeniu czołgów Tiger II, zmieniono oznaczenie na Ausf. E).
Produkcja seryjna czołgów Tygrys odbywała się w zakładach Henschel (Werk III), w Kassel-Mittelfeld i Wegmann AG (montaż wież do kadłubów). W toku produkcji czołgów PzKpfw VI wprowadzono liczne zmiany i modyfikacje. Z tego względu można wyodrębnić czołgi wczesnych serii produkcyjnych, czołgi po modyfikacji oraz pojazdy późnych serii produkcyjnych.
Modyfikacje.
Pierwsza grupa modyfikacji dotyczyła zmian w konstrukcji wieży. Pierwsze czołgi miały mały właz ewakuacyjny umieszczony z prawej strony wieży, wyposażony w otwór służący do prowadzenia ognia z broni ręcznej (pistoletu lub pistoletu maszynowego). Po modyfikacji powiększono właz i zlikwidowano otwór strzelniczy. Inna zmiana polegała na zamontowaniu do kadłuba czołgu kilku wyrzutni min przeciwpiechotnych typu S. Po wystrzeleniu na wysokość kilkudziesięciu centymetrów ponad kadłub, mina rozrywała się, rażąc wokół stalowymi kulkami i odłamkami. W czołgach wczesnych serii produkcyjnych montowano na wieży dwa zestawy po trzy wyrzutnie świec dymnych NbK 39 kalibru 90 mm. Z tych wyrzutni mogły być też wystrzeliwane miny typu S.
W czołgach późniejszych serii produkcyjnych montowano Nahverteidigungswaffe – były to małe miny przeciwpiechotne wystrzeliwane z wnętrza czołgu. Czołgi używane w Afryce Północnej, w 501 sPzAbt miały inaczej montowane reflektory i zmodyfikowane przednie błotniki. Czołgi późnych serii produkcyjnych miały tylko jeden reflektor zamocowany pośrodku płyty czołowej pancerza. Inną modyfikacją było zamocowanie dodatkowego opancerzenia w okolicach celownika optycznego typu Carl Zeiss TZF 9b. W czołgach produkowanych w 1944 roku stosowano celownik TZF 9c wyposażony w pojedynczy obiektyw (dotychczas stosowany celownik TZF 9b miał podwójny obiektyw). Czołgi produkowane w 1942 roku i do połowy 1943 roku miały wieżyczkę obserwacyjną dowódcy typu basztowego, wyposażoną w szczeliny obserwacyjne. Późniejsze czołgi otrzymały nowy typ wieżyczki (stosowany m.in. w czołgach PzKpfw V Panther i Tiger II) wyposażony w peryskopy. Wieżyczka miała uchwyt do mocowania karabinu maszynowego MG 34 kalibru 7,92 mm, przystosowanego do obrony przeciwlotniczej. Pierwsze 495 tygrysów było wyposażonych w urządzenia (tzw. kominy powietrzne) pozwalające na pokonywanie po dnie przeszkód wodnych o głębokości do 4 metrów. Kolejne czołgi nie miały tego typu urządzeń. Zdolne były jedynie do przekraczania w bród przeszkód wodnych o głębokości do 1,6 metra.
Panzerbefehlswagen VI.
Czołg dowodzenia opracowany w 1943 roku na bazie podstawowej wersji Tygrysa. Miały zmniejszony (z 92 do 66 naboi) zapas amunicji kaliber 88 mm. Wygospodarowane miejsce wykorzystano do zamontowania dodatkowego wyposażenia radiowego. Demontowano także sprzężony z działem karabin maszynowy MG 34. Panzerbefehlswagen (PzBefWg „Tiger” Ausf. E) miał dwie anteny prętowe mocowane na stropie wieży i kadłubie. Przebudowano w ten sposób 84 tygrysy. Stosowano dwa typy wyposażenia radiowego. Czołgi SdKfz 267 były wyposażone w radiostacje krótkofalowe Fu 5 i Fu 8 o mocy 80 W i zasięgu 80 km (klucz) lub 15 km (fonia). Radiostacja Fu 8 była standardowym wyposażeniem jednostek wojsk lądowych na szczeblu dywizji i korpusu. Czołgi SdKfz 268 miały radiostacje krótkofalowe Fu 5 i Fu 7. Radiostacja Fu 5 służyła do nawiązywania łączności w obrębie kompanii, zaś Fu 7 pozwalała na kontakt z batalionem. Ponadto czołgi SdKfz 267 i 268 były wyposażone w system łączności wewnętrznej Bordsprechanlange B.
Rozwój czołgu.
Jedną z najważniejszych modyfikacji czołgów ciężkich typu Tygrys było zastosowanie w 800 ostatnich czołgach stalowych kół nośnych zamiast kół z bandażem gumowym. W celu poprawienia niezawodności demontowano zewnętrzny rząd kół nośnych, pozostawiając tylko dwa pełne rzędy kół. Koła wykonane całkowicie ze stali były bardziej wytrzymałe niż te wyposażone w gumowe obrzeża.
Wozy używane w trudnych warunkach terenowych (Afryka, niektóre odcinki frontu wschodniego) miały filtry powietrza typu Feifel. Czołgi typu PzKpfw VI (SdKfz 181) Tiger Ausf E miały dwa rodzaje gąsienic. Gąsienice służące do transportu o szerokości 520 mm i gąsienice bojowe o szerokości 725 mm. Stosowanie dwóch typów gąsienic było spowodowane następującymi czynnikami: pierwszy to chęć zabezpieczenia gąsienic bojowych przed uszkodzeniami w czasie transportu, drugi to konieczność ograniczenia szerokości czołgu z powodu przekroczenia skrajni kolejowej obowiązującej w Deutsche Reichsbahn. Zwyczajnym widokiem były gąsienice bojowe ułożone przed czołgiem na platformie kolejowej.
Do napędu czołgu Tygrys stosowano dwa typy silników: w pierwszych 250 czołgach dwunastocylindrowe, benzynowe silniki gaźnikowe chłodzone cieczą typu Maybach HL 210 P3O o mocy 478 kW (650 KM) i pojemności skokowej 21353 cm³. W pozostałych czołgach używano silników Maybach HL230 P45 o mocy 515 kW (700 KM) i pojemności skokowej 23095 cm³. Silniki Maybach zbudowane były w układzie V, o kącie rozwarcia bloków cylindrów 60°. Czołgi poszczególnych serii różniły się także kształtem osłon tłumików umieszczonych na tylnej płycie kadłuba. Ostatnie czołgi seryjne miały też zmodyfikowany hamulec wylotowy armaty.
Czołgi budowane od połowy 1943 roku miały peryskop umieszczony na wierzchu wieży przed włazem stanowiska ładowniczego. Także część tygrysów miała na wieży zaczepy do montowania zapasowych ogniw gąsienicy (5 ogniw po lewej stronie wieży i 3 ogniwa po prawej). W czołgach wczesnych serii produkcyjnych dodatkowe ogniwa montowano z przodu czołgu. Zmianie ulegał także sposób montowania peryskopu kierowcy. Liny holownicze mocowane były do lewego pancerza bocznego.
Od połowy 1943 roku kadłub (boki, przód, tył, a niekiedy także spód) oraz wieżę pokrywał zimmerit, aby uodpornić pojazd przed minami magnetycznymi. W 1942 roku zakłady Rheinmetall-Borsig opracowały projekt nowej wieży dla czołgu PzKpfw VI, wieża Ausf. H2 (wieża Ausf. H1 to standardowa wieża z armatą KwK 36 L/56) miała armatę 7,5 cm KwK 42 L/70. Zbudowano jedynie makietę i nie uruchomiono seryjnej produkcji tygrysów z działami 75 mm. Planowano także przezbrojenie czołgów Ausf. E w armatę 8,8 cm KwK 43 L/71 kalibru 88 mm, lecz nie doszło do tego.
Znakowanie.
Czołgi Tygrys miały numery fabryczne od 250001 do 251350. Pierwsze trzy prototypy V1, V2 i V3 służyły jedynie do testów. Czołg 250017 (V1) został użyty do prób porównawczych z czołgiem VK4501 (P) ("P" oznacza projekt Porsche). Pozbawionego wieży 250018 (V2) użyto do prób elektrycznej skrzyni biegów typu ZF produkcji fabryki Zahnradfabrik we Friedrichshafen. 250019 (V3) w 1943 roku wykonywał próby trakcyjne, m.in. pokonywanie przeszkód wodnych po dnie. Kadłuby 250003 i 250006 służyły w Kummersdorfie do prób wytrzymałości pancerza. Obecnie w Bovington Tank Museum znajduje się czołg 250122. Tygrysy produkowano do sierpnia 1944, kiedy zostały zastąpione przez Tygrysa II.
Inne pojazdy na podwoziu PzKpfw VI.
W październiku 1943 roku powstał prototyp działa pancernego Sturmtiger uzbrojonego w specjalny moździerz rakietowy 38 cm Sturmmörser RW61 L/5.4. Założeniem konstruktorów było wspieranie piechoty w walkach w mieście. Zbudowano zaledwie 18 pojazdów tego typu, wszystkie z nich powstały z uszkodzonych PzKpfw VI Tiger.
Pewną liczbę tygrysów przebudowano na wozy zabezpieczenia technicznego Bergepanzer Tiger (Bergetiger) poprzez usunięcie działa i zamontowanie w jego miejsce dźwigu, którego mechanizm był napędzany przez silnik czołgu.
Trzy czołgi Tiger wyprodukowane przez zakłady Porsche zostały wykorzystane do budowy taranów tzw. Ramm-Tiger.
Ponadto tworzono różne rodzaje tygrysów wyposażonych w miotacz ognia (początkowo wbudowany zamiast działa, potem wmontowany zamiast sprzężonego z armatą lub kadłubowego karabinu maszynowego). Projekt jednak zatrzymał się jedynie na kilku egzemplarzach testowych. Poza tym około 84 tygrysy zostały przebudowane na specjalne wersje dla dowódców (Panzerbefehlswagen „Tiger” I Ausf. A, SdKfz 267 oraz 268) poprzez m.in. wymontowanie sprzężonego karabinu maszynowego, zmniejszenie zapasu nabojów do działa, w ich miejsce montowano dodatkowe radiostacje (FuG 5 i FuG 8 na wersji SdKfz 267 oraz FuG 5 i FuG 7 na SdKfz 268) oraz montowano dwie anteny na kadłubie.
Użycie bojowe.
W zasadzie jedynym użytkownikiem tego czołgu była armia niemiecka. Ponadto kilka pojazdów trafiło do armii węgierskiej. Wiadomo, że trzy tygrysy dostarczono 22 lipca 1944 roku transportem kolejowym. Kilka innych zostało przyjętych do 503. batalionu lub 509. batalionu. Czołgi zdobyte przez oddziały amerykańskie i brytyjskie służyły jedynie do celów zapoznawczych i do testów broni przeciwpancernej, natomiast czołgi zdobyte przez Armię Czerwoną zostały użyte w boju przeciwko dawnym właścicielom. Duże zainteresowanie tym czołgiem okazywała Japonia. Po wrażeniu, jakie wywarł on na ambasadorze tego kraju, postanowiono zakupić egzemplarz wzorcowy i dokumentację. Czołg nr 250455 planowano pod koniec 1943 roku przetransportować drogą morską i przekazać firmie Showa Tsusho Kaisha w Tokio.
Kiedy powstała koncepcja czołgu ciężkiego, zamierzano tworzyć bataliony liczące po 45 tygrysów. Jednak na naradzie u Hitlera 26 maja 1941 roku zdecydowano o tworzeniu w dywizjach pancernych oddziałów liczących po 20 tygrysów; pozostałe miały wspierać ich działania. W efekcie zaczęto tworzyć pierwsze pięć samodzielnych batalionów (501.–505. schwere Heeres Panzer Abteilung) i cztery pierwsze kompanie dla pułków pancernych („Großdeutschland”, 1. 2., 3. pułk SS). Każda kompania miała po 9 tygrysów i 10 PzKpfw III. W marcu 1943 roku liczbę tygrysów zwiększono do 14. Mimo że na froncie nigdy nie było ich wystarczająco dużo, wśród aliantów, szczególnie tych na Wschodzie, panowała swoista „tygrysofobia”. Niemal w każdym niemieckim czołgu widziano tygrysa. Kiedy Niemcy szykowali się do swojej ostatniej wielkiej letniej ofensywy, 1 lipca 1943 roku na całym froncie wschodnim dysponowali 147 tymi czołgami, z czego 123 były gotowe do akcji. Najwyższy stan liczebny osiągnięto 1 maja 1944 roku, kiedy na froncie wschodnim znajdowało się 301 tygrysów (242 sprawne), we Francji – 98, a we Włoszech – 76. W tym miesiącu tylko na Wschodzie stracono ich 108, tyle samo w następnym.
Leningrad.
Przy wysyłaniu nowego czołgu do akcji popełniono poważny błąd, nie czekano bowiem na przezbrojenie kilku jednostek, ale kierowano na front pojedyncze egzemplarze, tracąc efekt zaskoczenia i ujawniając fakt posiadania tak potężnego czołgu. W sierpniu 1942 roku z 1. kompanii formowanego 502. batalionu czołgów ciężkich wydzielono cztery pojazdy i transportem kolejowym razem z czterema czołgami PzKpfw III Ausf. N przewieziono je w rejon stacji Mga pod Leningradem. Na miejsce przybyły 29 sierpnia i natychmiast ruszyły do walki. Dwa z nich zostały unieruchomione w wyniku awarii. Po naprawach kolejna akcja miała miejsce 21 września i wtedy utracono jednego tygrysa. Ponieważ nie udało się go ewakuować z pola walki, został wysadzony 25 września. Pozostałe trzy, które ugrzęzły w błocie, ewakuowano. Drugi transport z – pięcioma tygrysami i dziewięcioma PzKpfw III – przybył 25 września. Pierwsze dziewięć czołgów jednostki, o numerach od 250002 do 250010, nie było dostosowanych do działań w błocie i stopniowo je tracono. W styczniu 1943 roku utracono aż 11 pojazdów, z tego jeden nieznacznie uszkodzony wpadł w ręce Rosjan i nowy czołg przestał być tajemnicą. W pierwszych miesiącach pod Leningrad przybyły kolejne maszyny i w bardziej dogodnym terenie zadały duże straty przeciwnikowi. Utracono przy tym trzy tygrysy w lutym i pięć w marcu. Przez następne trzy miesiące zaangażowanie nowych czołgów na froncie wschodnim było niewielkie i nie poniesiono poważnych strat.
Tunezja.
Kolejnym miejscem, gdzie pojawił się nowy czołg, były pustynne piaski Afryki Północnej. Aby ratować oddziały Osi w Libii i Tunezji, które znalazły się w tragicznym położeniu, postanowiono wysłać tam właśnie formowaną 1. kompanię 501. batalionu czołgów ciężkich, który początkowo miał otrzymać czołgi firmy Porsche. W tym celu wybrano 20 maszyn z pojazdów o numerach od 250011 do 250033 (2 we wrześniu, 8 w październiku i 10 w listopadzie) i przystosowano je do służby w tropikach. Z Włoch dostarczono je drogą morską do portu w Bizercie, gdzie pierwsze trzy dotarły 23 grudnia 1942 roku, a ostatnie 24 stycznia 1943 roku. Czołgi te miały być niespodzianką dla aliantów, ale prasa niemiecka pokazała je na ulicach Tunisu w reportażu z 11 grudnia. Wcześniej zdążyły zaprezentować się w boju, ponieważ od 1 do 3 grudnia brały udział w walkach z oddziałami brytyjskimi i amerykańskimi pod Tebourbą i miały znaczący wpływ na zniszczenie 134 alianckich czołgów. W styczniu 1943 roku pierwszy tygrys wpadł w ręce Brytyjczyków. W lutym do akcji weszły czołgi 2. kompanii, a w marcu – 1. kompanii 504. batalionu. Podczas lutowych walk na przełęczy Kasserine tygrysy zadały poważne straty aliantom, w tym także shermanom. Jednego z nich udało się zniszczyć z odległości 2700 m. Pod Badżą Brytyjczykom udało się wciągnąć w zasadzkę 1. kompanię 501. batalionu i zniszczyć siedem tygrysów. Łącznie kompania straciła ich 15 i praktycznie przestała istnieć. Czołgi 504. batalionu walczyły do końca kampanii, powstrzymując marsz aliantów na Tunis.
Bitwa na łuku kurskim.
Chociaż ostatnia wielka niemiecka ofensywa zakończyła się porażką, tygrysy pokazały się w tej bitwie z najlepszej strony. Użyto w niej prawie wszystkich czołgów ze 147 będących na froncie wschodnim. W dywizjach pancernych dysponowały nimi: Dywizja Grenadierów Pancernych „Großdeutschland” – 15 sztuk, 1 Dywizja Pancerna SS „Leibstandarte SS Adolf Hitler” – 13 sztuk, 2 Dywizja Pancerna SS „Das Reich” – 14 sztuk i 3 Dywizja Pancerna SS „Totenkopf” – 15 sztuk. Całkowicie był w nie wyposażony 503. batalion czołgów ciężkich – 45 sztuk, a częściowo 505. batalion – 31 sztuk. Stanowiło to ogółem 133 czołgi.
W dywizji „Großdeutschland” tygrysy stanowiły wyposażenie 13. kompanii, która 5 lipca, czyli pierwszego dnia bitwy, atakowała w kierunku miejscowości Czerkaskoje. Po trzech godzinach front został przełamany i doszło do starcia z radziecką 214. Brygadą Pancerną gen. Siemiona Kriwoszeina. Zniszczono wówczas 10 T-34, a w całej bitwie kompania straciła aż siedem tygrysów.
W dywizji „Leibstandarte Adolf Hitler” tygrysy stanowiły uzbrojenie 13. kompanii. Pierwszego dnia bitwy, nacierając pod Olchowatką, weszła ona na 12 km w głąb linii radzieckich. Następnego dnia czołg KW-1 zdołał zniszczyć jednego tygrysa. 8 lipca czołgi kompanii przedostały się na tyły 6. Gwardyjskiej Armii i całkowicie zniszczyły 29. Brygadę Artylerii Przeciwpancernej, nie tracąc ani jednego pojazdu. W bitwie pod Prochorowką 12 lipca kompania walczyła z 18. i 29. Korpusem Pancernym 5. Gwardyjskiej Armii Pancernej i straciła 4 czołgi.
W dywizji „Das Reich” tygrysy znajdowały się w 8. kompanii, która nacierała na Obojań. Pierwszego dnia przełamała ona obronę i po południu zgłosiła zniszczenie 23 czołgów. Następnego dnia – w boju z radzieckim pociągiem pancernym – straciła trzy tygrysy. W walkach pod Prochorowką kompania zgłosiła zniszczenie 120 czołgów radzieckich.
503. batalion brał udział w walkach pod Michajłowką, Starym Gorodkiem i Jastrebowem. Do 12 lipca 3. kompania straciła cztery tygrysy, z tego dwa w walce, a dwa w wyniku pożarów. Do 10 września batalion zgłosił zniszczenie 501 czołgów przy stracie 10 własnych.
505. batalion, a właściwie jego 1. i 2. kompania, wspierał natarcie 6. Dywizji Piechoty. Tego dnia na widok tygrysów załogi T-34 w panice porzuciły swoje sprawne czołgi i uciekły. Następnego dnia zgłoszono zniszczenie 42 maszyn radzieckich. Obie kompanie wzięły udział w walkach pod Olchawatką. 8 lipca do działań włączyła się też 3. kompania. Następnego dnia batalion wycofano z frontu. Ogółem w bitwie stracono 19 tygrysów, czyli niewiele w stosunku do strat wyrządzonych przez nie Rosjanom. Przez cały okres użytkowania tygrysów na froncie wschodnim stracono ich 749.
Sycylia i Włochy.
Na Sycylii stacjonowała licząca 17 tygrysów 2. kompania z 504. batalionu, której nie zdążono wysłać do Tunezji. Następnego dnia po lądowaniu aliantów, czyli 11 lipca, próbowała ona przeprowadzić kontratak, który załamał się w ogniu artylerii okrętowej. Na kierunku natarcia kompanii znalazła się amerykańska 1. Dywizja Piechoty. Trudne warunki terenowe powodowały częste awarie i mimo zniszczenia wielu czołgów przeciwnika z tego powodu stan liczbowy szybko malał. W ciągu trzech dni awarie wyeliminowały 10 czołgów, które załogi musiały zniszczyć. Do końcowego etapu walk o Palermo dotrwały trzy tygrysy, z których tylko jeden został ewakuowany na kontynent. 504. batalion walczył później na terenie Włoch; 22 czerwca 1944 roku w walce z amerykańskimi shermanami jeden tygrys zniszczył ich aż 12, a 11 pozostałych porzuciły załogi.
Normandia.
Po alianckim desancie Niemcy potrzebowali kilku dni na przerzucenie ciężkich czołgów w rejon walk. 12 czerwca 1944 roku jako pierwszy pojawił się tam 101. batalion czołgów ciężkich Waffen-SS. W rejonie miejscowości Villers-Bocage doszło do brawurowej akcji w wykonaniu asa broni pancernej Michaela Wittmanna. Dotarł on tam z sześcioma czołgami 2. kompanii, ponieważ resztę pojazdów unieruchomiły uszkodzenia zadane przez alianckie lotnictwo. Wittmann najpierw zaatakował sam, a potem wezwał na pomoc dwa inne tygrysy. W efekcie zniszczono kilkanaście brytyjskich czołgów i kilkanaście innych pojazdów. Czołg asa został uszkodzony i załoga musiała go zniszczyć. 8 sierpnia, wkrótce po tym jak rozpoczęła się aliancka operacja „Totalize”, dowódca 12. Dywizji Pancernej SS „Hitlerjugend” gen. Kurt Meyer, rozkazał przeprowadzić kontratak w celu odbicia taktycznie ważnego wzgórza w rejonie miejscowości Saint-Aignan-de-Cramesnil, które zostało zdobyte przez kanadyjsko-brytyjskie wojska kilka godzin wcześniej. Pozycje alianckie zostały zaatakowane przez czołg Wittmanna i trzy inne tygrysy. W rejonie Cramesnil formacja niemieckich czołgów została zaskoczona przez siły brytyjsko-kanadyjskie, co skutkowało zniszczeniem trzech towarzyszących asowi tygrysów przez shermany z brytyjskiej jednostki Northamptonshire Yeomanry. Wkrótce potem czołg Wittmanna też został zniszczony z ruin zamku w Gaumensil, położonego na zachód od Cramesnil, przez shermana z kanadyjskiej jednostki Sherbrooke Fusiliers Regiment. 101. batalion, którym w momencie śmierci dowodził Wittman, do końca lipca został pozbawiony 15 tygrysów, a z 21 pojazdów, które wyruszyły do akcji 7 sierpnia, wszystkie stracono do końca miesiąca.
Następnie w Normandii pojawił się 102. batalion czołgów ciężkich Waffen-SS, który znalazł się na froncie 7 lipca. Trzy dni później brał udział w walkach pod Caen o wzgórze 112, gdzie zniszczył 15 alianckich czołgów, tracąc dwa własne. 20 lipca z 42 tygrysów batalionu tylko 17 nadawało się do walk, ale w końcu miesiąca ich liczbę zwiększono do 30. W bitwie pod Falaise wzięło udział 21 czołgów batalionu, które między 10 a 20 sierpnia zgłosiły zniszczenie 227 czołgów alianckich. Do 7 września wszystkie tygrysy batalionu uległy zniszczeniu.
Ostatni w Normandii pojawił się 503. batalion czołgów ciężkich wyposażony w 33 tygrysy I i 12 tygrysów II. Do walki włączyły się 11 lipca pod Caen, gdzie skutecznie powstrzymywały brytyjskie czołgi. Do końca sierpnia batalion utracił wszystkie tygrysy I.
Zachowane egzemplarze.
Po wojnie zachowało się niewiele egzemplarzy, najbardziej znanym jest Tiger 131 należący do Muzeum Bovington. Tygrys został zdobyty podczas wojny w Tunezji. Pocisk wystrzelony przez brytyjski czołg Churchill zablokował wieżę pojazdu, przez co załoga była zmuszona go opuścić. Tygrys został wysłany do Anglii, gdzie został naprawiony. Oryginalny silnik wymieniono na model z Tygrysa II (oryginał znajduje się na wystawie).

</doc>
<doc id="98501" url="https://pl.wikipedia.org/wiki?curid=98501" title="Płomień Sosnowiec">
Płomień Sosnowiec

UKS MOS Kazimierz Płomień Sosnowiec – klub piłki siatkowej mężczyzn z siedzibą w Sosnowcu.
Historia.
W 1992 zlikwidowana została kopalnia "Czerwona Gwardia" (dawna kopalnia "Milowice"), będąca przez ponad 60 lat patronem Płomienia Milowice. W związku z tym podjęto decyzję o fuzji ekstraklasowego Płomienia z KS "Górnik" Kazimierz (beniaminka I ligi Serii A) i utworzeniu nowego podmiotu o nazwie GKS Kazimierz Płomień Sosnowiec (połączenie nazw obydwu założycieli), jako kontynuatora oraz spadkobiercę ich tradycji, co stało się faktem w sierpniu 1992. Nowy klub przystąpił od razu do rozgrywek I ligi Serii A. W 2001 powołano do życia sportową spółkę akcyjną (SSA), a 17 czerwca 2002 z powodu kłopotów finansowych Stolarka Wołomin połączyła się z K.P. Polska Energia Sosnowiec, który zajął jej miejsce w Polskiej Lidze Siatkówki. W 2005 została zmieniona nazwa zespołu podyktowana pozyskaniem nowego sponsora – PKE "Polska Energia" Sportowa Spółka Akcyjna. W 2006 roku powrócono do starej i historycznej nazwy Płomień SSA Sosnowiec.
W 2008 r. z powodów finansowych klub wycofał się z rozgrywek PLS. W tym samym roku udało się jeszcze zgłosić zespół oparty na młodzieży UKS Kazimierz Płomień Sosnowiec w regionie do rozgrywek na szczeblu wojewódzkim. Przez wiele lat do 30 czerwca 2008 sponsorami klubu były grupy kapitałowe, który zarządzał Piotr Hałasik, pełniący także w klubie funkcje wice- i prezesa. Od 2011 roku nastąpiła fuzja dwóch sosnowieckich klubów UKS Kazimierz Płomień Sosnowiec oraz MKS MOS Płomień Sosnowiec tworząc nowy klub o nazwie UKS MOS Kazimierz Płomień Sosnowiec.
Bilans sezon po sezonie.
Poziom rozgrywek:
 

</doc>
<doc id="98502" url="https://pl.wikipedia.org/wiki?curid=98502" title="ZAKSA Kędzierzyn-Koźle">
ZAKSA Kędzierzyn-Koźle

ZAKSA SA – polski męski klub siatkarski z siedzibą w Kędzierzynie-Koźlu, założony 8 marca 1994 na bazie sekcji piłki siatkowej Chemika Kędzierzyn-Koźle, od 16 lutego 2004 działający jako spółka akcyjna. 9-krotny mistrz kraju, 10-krotny zdobywca Pucharu Polski, 2-krotny triumfator Superpucharu Polski i 2-krotny zwycięzca Ligi Mistrzów. Od sezonu 2019/2020 drużyna występuje pod nazwą Grupa Azoty ZAKSA Kędzierzyn-Koźle.
Historia.
Chronologia nazw.
Chemik Kędzierzyn-Koźle
ZAKSA
Początki siatkówki.
Początki siatkówki na ziemi kędzierzyńskiej sięgają 1947 r., gdy utworzono klub sportowy „Bierawianka”, który w 1951 r. zmienił nazwę na KS Unia Kędzierzyn. Jednak siatkówka rodziła się w Kędzierzynie w wielkich bólach. Nie było sali i sprzętu, mimo wszystko znaleźli się ludzie, którzy poświęcili się swojej pasji. Z powodu kiepskiej sytuacji finansowej w rok po założeniu sekcję przejął „Kolejarz” Kędzierzyn. „Unia” odzyskała siatkarzy dopiero w 1956 r. W 1969 r. doszło do fuzji Unii Kędzierzyn z Unią Blachownia, w wyniku której powstał MZKS Chemik Kędzierzyn. W 1971 r. otwarto nową halę widowiskowo-sportową, wybudowaną z funduszy miejscowych zakładów przemysłowych, która miała stać się centrum rozwoju halowych dyscyplin sportu. Paradoksalnie jednak w następnym roku rozwiązano w Kędzierzynie sekcję siatkówki. W 1973 r. siatkówka znów zagościła w Kędzierzynie. Jednak już w 1978 r. zespół seniorów już pod nazwą Chemika Kędzierzyn awansował do II ligi. W 1980 r. drużyna na rok wróciła do niższej klasy rozgrywek, aby po roku znów zawitać do grona drugoligowców. W 1991 r. siatkarze Chemika odnieśli kolejny sukces – był nim awans do serii B I ligi. W 1993 r., grając jeszcze w Serii B, zespół Chemika wystąpił w finale Pucharu Polski w Opolu, zajmując 4. miejsce.
Ekstraklasa.
W 1994 r. rozpoczęła się już era Mostostalu. Miłośnicy siatkówki w Kędzierzynie – wśród których był wieloletni Prezes kędzierzyńskiej drużyny Kazimierz Pietrzyk, wówczas kierownik sekcji drużyny siatkówki Chemika Kędzierzyn i dyrektor filii Mostostalu Zabrze – na bazie sekcji siatkówki Chemika Kędzierzyn – Koźle utworzyli 8 marca 1994 profesjonalny klub o nazwie: KS Mostostal Zabrze w Kędzierzynie – Koźlu, który 14 marca 1994 zarejestrowany został w Urzędzie Wojewódzkim w Opolu. Ich marzeniem był awans do serii A i walka o najwyższe trofea w Polsce. Już w 1995 r. te plany spełniły się. Pierwszy sezon w Serii A nie przyniósł większych sukcesów, chociaż samo utrzymanie w gronie najlepszych drużyn siatkarskich Polski można uznać za spore osiągnięcie. Młoda stażem drużyna z Kędzierzyna spisywała się rewelacyjnie w całym następnym sezonie. Najpierw wywalczyła awans do turnieju finałowego Pucharu Polski rozgrywanego w Radomiu. Tam podopieczni Leszka Milewskiego doszli aż do finału ze Stilonem Gorzów, który jednak przegrali. Siatkarze Mostostalu również niespodziewanie wywalczyli awans do finału, jednak tym razem faworytem był AZS Częstochowa. Pierwsze mistrzostwo Polski zdobyli rok później pokonując w finale Morze Szczecin. W kolejnym sezonie Mostostal znowu musiał uznać wyższość AZS-u Częstochowa. Przez kolejne 4 lata Mostostal nie schodził z mistrzowskiego tronu, zarówno w lidze jak i w pucharze Polski. Trzy razy z rzędu zdobyli podwójną koronę. Do tych sukcesów doszły jeszcze występy na arenie międzynarodowej. W 2000 r. stanęli na 3. miejscu Pucharu CEV, a w 2003 r. w Lidze Mistrzów. To był ostatni wielki sukces klubu do 2011 r., gdy klub wywalczył wicemistrzostwo Polski i zajął 2. miejsce w Pucharze CEV. Kolejne lata to już na stałe powrót do czołówki ligi i walka o medale. W 2016 r. rozpoczęła się druga złota seria klubu, który przez następne 4 lata wygrywał fazę zasadniczą i grał w finale ligi trzykrotnie go wygrywając. W tym czasie Zaksa wygrała również dwukrotnie Puchar Polski, a w sezonie 2017/18 grała ona w Final Four Ligi Mistrzów. Na początek sezonu jubileuszowego 25-lecia klubu drużyna wygrała Superpuchar Polski. Z powodu pandemii koronawirusa sezon został zakończony przedwcześnie i bez wyłonienia tytuły mistrzowskiego. W momencie zakończenia ligi ZAKSA znajdowała się na pierwszym miejscu w tabeli. Kolejny sezon był najlepszy w całej dotychczasowej historii klubu, rozpoczął go sukces w Superpucharze Polski, następnie kędzierzynianie zwyciężyli w Pucharze Polski. Dominowali oni również w rozgrywkach krajowych - zakończyli oni fazę zasadniczą na pierwszym miejscu z bilansem 23 zwycięstw i jedynie 3 porażek oraz z przewagą 14 punktów nad drugim Jastrzębskim Węglem. Ostatecznie jednak po przegranym finale drużyna musiała zadowolić się tytułem wicemistrzów Polski. Jednak największym sukcesem w tym sezonie było dostanie się do finału najważniejszych klubowych rozgrywek siatkarskich - Ligi Mistrzów. Po łatwym sukcesie w fazie grupowej przyszła kolej na fazę play-off w, której ZAKSA zmierzyła się z obrońcą tytułu Cucine Lube Civitanova. Po dwóch emocjonujących meczach oraz złotym secie drużyna awansowała do półfinału, w którym czekali już na nich siatkarze wielokrotnego zdobywcy Ligi Mistrzów i mistrza Rosji Zenita Kazań. Po dwóch meczach zakończonych porażką obu gospodarzy 3:2 i wielkich emocjach stan rywalizacji wynosił 1:1 i konieczne było rozegranie po raz kolejny złotego seta. W nim lepsi okazali się kędzierzynianie i pierwszy raz w historii klubu awansowali oni do finału Ligi Mistrzów. Pokonali oni w nim włoskie Itas Trentino 3:1 będąc tym samym pierwszym polskim klubem od 43 lat, który zwyciężył w Lidze Mistrzów. W grudniu 2021 r. powstał pomnik, który ma przypominać triumf siatkarzy z Kędzierzyn-Koźla. W styczniu 2022 r. w 87. Plebiscycie Przeglądu Sportowego klub z Kędzierzyna-Koźla został drużyną roku 2021. W lutym 2022 r. trzeci raz z rzędu (w sezonie 2019/20 turniej finałowy Pucharu Polski nie odbył się z powodu pandemii) drużyna triumfowała w finale Pucharu Polski, było to rekordowe w historii dziewiąte zwycięstwo w tych rozgrywkach. Kolejnym sukcesem było wygranie siódmy raz z rzędu sezonu zasadniczego Plusligi. Równie owocne okazały się dla Zaksy rozgrywki Ligi Mistrzów, po pokonaniu Jastrzębskiego Węgla w półfinale drużyna kędzierzynian drugi sezon z rzędu awansowała do wielkiego finału rozgrywek. W finale drugi raz z rzędu spotkała się Zaksa z włoskim Itas Trentino i obroniła tytuł.
Bilans sezon po sezonie.
Poziom rozgrywek:
Klub Kibica.
Klub Kibica założono 16 października 1997. Rejestracja w sądzie nastąpiła 30 października 1998. W maju 2001 r. Klub Kibica otrzymał od Polskiego Komitetu Olimpijskiego honorową nagrodę fair play. Jesienią 2007 r. został rozwiązany. Następnie funkcjonował pod nazwą „Stowarzyszenie Sympatyków Piłki Siatkowej w Kędzierzynie-Koźlu”, lecz rozwiązano go 2 stycznia 2011, po przegranym 2:3 meczu ze Skrą Bełchatów.

</doc>
<doc id="98504" url="https://pl.wikipedia.org/wiki?curid=98504" title="Sekretarz stanu Stolicy Apostolskiej">
Sekretarz stanu Stolicy Apostolskiej

Sekretarz stanu Stolicy Apostolskiej, Sekretarz stanu Jego Świątobliwości, kardynał Sekretarz Stanu – druga (nieformalnie) po papieżu osoba w hierarchii Stolicy Apostolskiej i utożsamiana zwyczajowo z funkcją jej „szefa rządu”. Jest szefem Sekretariatu Stanu złożonego z dwóch sekcji: spraw ogólnych (służy papieżowi pomocą w sprawach codziennych) i stosunków z państwami (sprawy zagraniczne).
Od 2013 roku sekretarzem stanu jest powołany przez papieża Franciszka Pietro Parolin.
Obowiązki.
Sekretarz stanu jest mianowany przez papieża i służy mu jako jeden z głównych doradców. Od pontyfikatu Innocentego X sekretarz musi być kardynałem i nie może należeć do rodziny papieża. Duchowny nieposiadający wymaganego tytułu może pełnić obowiązki sekretarza tylko w czasie wakatu.
Kadencja sekretarza stanu kończy się, gdy papież, który go mianował umiera lub rezygnuje. W czasie "sede vacante" były sekretarz jest członkiem komisji razem z kamerlingiem i byłym przewodniczącym Papieskiej Komisji ds. Państwa Watykańskiego. Komisja ta pełni niektóre funkcje głowy państwa Watykanu póki nie zostanie wybrany nowy papież. Po wyborze nowego papieża, sekretarz stanu traci swoje stanowisko, ale może zostać wybrany ponownie.
Historia.
Urząd sekretarza stanu ma swoje korzenie we wczesnym XVI wieku, kiedy papież Leon X utworzył stanowisko papieskiego sekretarza osobistego ("secretarius intimus") aby zajmował się kontaktami z misjami dyplomatycznymi Stolicy Apostolskiej, które dopiero zaczynały posiadać stałe siedziby. Na tym etapie funkcja sekretarza była stosunkowo niewielkim urzędem. Administracja Stolicy Apostolskiej była zarządzana przez jednego z pozostałych kardynałów, który zazwyczaj był również krewnym papieża (cardinalis nepos).
Sytuacja zmieniła się po tym jak Juliusz III powierzył funkcję zarządcy administracji Innocenzo Ciocchi del Monte – nastoletniemu niemal analfabecie, który wychował się na ulicy i dopiero co został adoptowany przez brata papieża Juliusza. Nowy zarządca okazał się niekompetentny i Juliusz III postanowił zwiększyć zakres obowiązków sekretarza stanu aby wyręczał on papieskiego bratanka. Od 1644 roku w stosunku do sekretarza stanu zaczęto używać tytułu "Kardynała Sekretarza Stanu Stolicy Apostolskiej". Rola Sekretarza wzrosła najbardziej podczas soboru trydenckiego, kiedy to zaczął przejmować pierwszorzędną pozycję w Kurii Rzymskiej od Kancelarii Apostolskiej. Innocenty X był pierwszym papieżem, który nadał nowoczesny charakter urzędowi sekretarza stanu.
W 1692 roku papież Innocenty XII oficjalnie zlikwidował urząd cardinalis nepos i odtąd to sekretarz stanu był najważniejszą zaraz po papieżu osobą w Stolicy Apostolskiej.
W 1968 roku papież Paweł VI w motu proprio „Quo aptius” z 27 lutego 1973 zlikwidował Kancelarię Apostolską i urząd Kanclerza Świętego Kościoła Rzymskiego i przekazał wszelkie prawa oraz obowiązki związane z tym stanowiskiem sekretarzowi stanu.
W latach 1944–1958 nie było osoby na stanowisku sekretarza stanu, jego obowiązki pełnił osobiście papież Pius XII.
Trzech sekretarzy stanu zostało później papieżami. Byli to:

</doc>
<doc id="98505" url="https://pl.wikipedia.org/wiki?curid=98505" title="Lottie Dod">
Lottie Dod

Lottie Dod, właśc. Charlotte Dod, „Little Wonder” (ur. 24 września 1871 w Bebington, zm. 27 czerwca 1960 w Sway) – angielska tenisistka, pięciokrotna mistrzyni Wimbledonu.
Wygrywając turniej wimbledoński w 1887 miała niespełna 16 lat i jest najmłodszą zwyciężczynią tego turnieju w grze pojedynczej kobiet. Powtórzyła sukces w 1888 oraz w latach 1891–1893. Wygrała ponadto tenisowe mistrzostwa Irlandii w 1887.
Utalentowana sportsmenka, zajmowała się także z sukcesami hokejem na trawie, golfem oraz łucznictwem. Reprezentowała Anglię w hokeju w latach 1889–1890, wygrała mistrzostwa Wielkiej Brytanii kobiet w golfie w 1904. W 1908 zdobyła srebrny medal olimpijski w łucznictwie.
W 1983 jej nazwisko wpisano do Międzynarodowej Tenisowej Galerii Sławy.

</doc>
<doc id="98507" url="https://pl.wikipedia.org/wiki?curid=98507" title="AZS PWSZ Nysa">
AZS PWSZ Nysa

Klub Uczelniany Akademickiego Związku Sportowego PWSZ w Nysie – wielosekcyjny uczelniany klub sportowy działający przy PWSZ w Nysie. Został założony 11 stycznia 2002 roku.
Historia.
Od momentu powstania w 2002 roku aż do 2005 roku posiadał tylko jedną sekcję - turystyczną. Zajmował się wówczas turystyką, organizacją Juwenaliów oraz dodatkowe zajęcia sportowe dla studentów PWSZ. Podejmowano także pierwsze próby założenia sekcji kick-boxingu.
Dopiero w 2005 roku, decyzją zarządu powołano do życia sekcje: koszykówki, piłki siatkowej, sportów obronnych, sportów wodnych, zaś sekcja turystyczna rozszerzyła się o szkolenie z zakresu ratownictwa górskiego i wspinaczki.
Sekcja siatkarska.
Sekcja piłki siatkowej, która powstała w 2005 roku, została zbudowana w dużej mierze na zawodnikach KS Nysa (wcześniej Stali) i jest naturalnym kontynuatorem tradycji tego klubu. Obecnie drużyna gra w I lidze.

</doc>
<doc id="98508" url="https://pl.wikipedia.org/wiki?curid=98508" title="Keczua">
Keczua



</doc>
<doc id="98510" url="https://pl.wikipedia.org/wiki?curid=98510" title="Mlekpol AZS Olsztyn">
Mlekpol AZS Olsztyn



</doc>
<doc id="98512" url="https://pl.wikipedia.org/wiki?curid=98512" title="SK Górnik Radlin">
SK Górnik Radlin



</doc>
<doc id="98514" url="https://pl.wikipedia.org/wiki?curid=98514" title="Kurzętnik">
Kurzętnik

Kurzętnik () – wieś w Polsce położona w województwie warmińsko-mazurskim, w powiecie nowomiejskim, w gminie Kurzętnik, w historycznej ziemi lubawskiej. Siedziba gminy Kurzętnik. Miejscowość od XIV wieku do 1905 roku posiadała prawa miejskie. W latach 1975–1998 administracyjnie należała do województwa toruńskiego.
Na terenie wsi mieszczą się dwa sołectwa.
Kurzętnik można podzielić na:
Położenie.
Wysoczyzna morenowa z załamaniem nad pradoliną rzeki Drwęcy (środkowy bieg). Wieś leży na zróżnicowanej wysokości od 142 (Kurzętnik Górny) do 85 metrów n.p.m. (najstarsza część miejscowości leżąca nad rzeką).
Demografia.
W roku 2007 wieś liczyła 3065 mieszkańców; liczba ludności wzrosła w ciągu roku o blisko 10%.
Toponimia.
Miejscowość o genezie średniowiecznej. Dawne nazwy to: "Chornichium" (1291), "Kiwernick", "Kurnyk", "Kurnik", "Cuvwernick" (1407), "Kuyrnigk", "Kuernick", "Kawernick" (1457), "Kurzantnik" (1466), a od 1641 roku – Kurzętnik.
Historia.
Początkowo osadnictwo ludności słowiańskiej. Pierwsza wzmianka pojawia się w roku 1291. Wówczas biskup chełmiński Werner nadał kapitule chełmińskiej ziemie w okolicy góry Chornichium. Na początku XIV wieku powstaje parafia. Około 1330 roku osada, która powstała przy zamku kapitulnym, uzyskała prawa miejskie. W dokumencie uposażenia parafii z 1361 roku wymieniono „miasto Kurzętnik”. Herb i pierwsza znana pieczęć Kurzętnika pochodzą z XIV wieku i zawierają wizerunek koguta. Miasteczko otoczone było murami. Spory kwadratowy rynek, od którego narożników rozchodziły się regularnie ulice, świadczy o typowo handlowym rozplanowaniu miasta.
Spod Kurzętnika 11 lipca 1410 zawróciły wojska Jagiełły, by uniknąć bitwy podczas przeprawy przez Drwęcę podczas marszu na Malbork. Po bitwie grunwaldzkiej Kurzętnik znalazł się pod zarządem rycerza Jana Kretkowskiego, ale na mocy postanowień I pokoju toruńskiego znalazł się nadal w granicach państwa zakonu krzyżackiego. Straty podczas wojny głodowej w 1414 roku wyliczono na 8000 guldenów. W 1454 na prośbę Związku Pruskiego król Kazimierz IV Jagiellończyk przyłączył region wraz z Kurzętnikiem do Polski, po czym wybuchła wojna trzynastoletnia. W październiku 1454 Krzyżacy zdobyli i spalili zamek kapitulny. Ostatecznie do Polski przyłączony po II pokoju toruńskim. Pozostając w latach 1466–1772 w granicach Polski, Kurzętnik stał się ważnym ośrodkiem targowym (handel końmi). Administracyjnie przynależał do województwa chełmińskiego.
W roku 1659, w czasie potopu szwedzkiego, miasteczko zostało spalone przez Szwedów, a ludność opuściła miasto. Po pięciu latach (po roku 1664) miasto zaczęło się powoli odbudowywać (nie sprzyjały temu wojny) i ponownie zaludniać. Po I rozbiorze Polski we wrześniu 1772 roku miasto zostało wcielone do Prus. Rozpoczął się okres powolnej germanizacji, przerwany na czas przynależności do polskiego Księstwa Warszawskiego w l. 1807-1815. Ważnym wydarzeniem dla Kurzętnika było utworzenie z dniem 1 października 1858 roku prywatnego Instytutu Przygotowawczego Chłopców do Gimnazjum i Szkół Realnych. W 1868 przeniesiono je do pobliskiego Nowego Miasta. W 1905 roku Kurzętnik utracił prawa miejskie. Po I wojnie światowej traktatem wersalskim z dnia 28 czerwca 1919 roku powiat lubawski wraz z Kurzętnikiem został przyznany Polsce.
Tuż po wybuchu II wojny światowej aresztowano miejscowego proboszcza, a plebanię zamieniono na tymczasowe koszary. Na terenie parafii (Krzemieniewo) mieścił się podobóz niemieckiego obozu koncentracyjnego Stutthof. Odwagą wykazali się mieszkający nieopodal mieszkańcy, którzy uratowali kilku Żydów.
Komunikacja.
Przez Kurzętnik przebiega droga krajowa nr 15 (Olsztyn)-Ostróda-Nowe Miasto Lubawskie-Toruń-Gniezno-Krotoszyn-Trzebnica-(Wrocław),
W Kurzętniku znajduje się nieczynna już stacja kolejowa. Do roku 2000 kursował pociąg na trasie Iława – Tama Brodzka.
Kultura.
W 1992 roku powstało Centrum Kultury, Sportu, Turystyki i Rekreacji (od 2003 roku Gminne Centrum Kultury), przy którym działa zespół „Anibabki”, zespół „Kurczaczki”. rokrocznie odbywa się Misterium Męki Pańskiej, którego organizatorem wspólnie z Gminnym Centrum Kultury jest Stowarzyszenie Rozwoju Gminy Kurzętnik. W budynku Gminnego Centrum Kultury mieści się Gminna Biblioteka Publiczna. Działa również Młodzieżowa Orkiestra Dęta.
Oświata.
Starania o utworzenie progimnazjum trwały od lutego 1856 roku. Wiosną 1858 r. rejencja w Kwidzynie wydała zarządzenie o utworzeniu z dniem 1 października 1858 r. drugiej (obok parafialnej), szkoły elementarnej w Kurzętniku. Zezwolenie na utworzenie prywatnego Instytutu Przygotowawczego Chłopców do Gimnazjum i Szkół Realnych (zalążek przyszłego Progimnazjum w Kurzętniku) uzyskał proboszcz kurzętnicki – Antoni Franciszek Hunt. Pierwotnie utworzono jedną klasę z 4-5 uczniami, w której wykładano w języku polskim oraz częściowo niemieckim. Wobec wzrostu liczby uczniów na potrzeby Progimnazjum w Kurzętniku w roku 1861 wybudowano nad Drwęcą okazały, piętrowy budynek szkolny z wieżyczką do obserwacji astronomicznych. Po wybudowaniu nowego budynku liczba uczniów wzrosła dwukrotnie. Szczyt liczby uczniów nastąpił w szóstym roku działalności szkoły (rok szkolny 1864). W ośmiu oddziałach 7 nauczycieli uczyło 146 uczniów, głównie z Pomorza, ale też z Kaszub. Szkoła działała według zasad obowiązujących w gimnazjach królewskich. Wykładano religię, astronomię, muzykę, fizykę, przyrodę, historię, geografię, język polski obowiązkowy, łacinę, grekę, niemiecki, francuski i hebrajski. Szkoła była wielowyznananiowa (uczęszczali tu katolicy, protestanci oraz Żydzi). Napływ uczniów z odległych powiatów oraz udział siedmiu uczniów Progimnazjum w Kurzętniku w powstaniu styczniowym spowodował, że Prusacy, a głównie burmistrz Kurzętnika, zmierzali do upaństwowienia, a następnie zamknięcia szkoły. Jednak z dniem 1 października 1868 roku uzyskano zgodę na przeniesienie Progimnazjum do Nowego Miasta.
Obecnie w Kurzętniku działają następujące szkoły:
Turystyka.
Na terenie Kurzętnika została otwarta w marcu 2022 Wieża widokowa o wysokości 35 m wraz ze ścieżką edukacyjną o długości 1972 m. Tematyka ścieżki nawiązuje do historii okolicznych terenów między innymi bitwy pod Grunwaldem w 1410 r.
Sport.
W 1992 roku powstał LZS Zamek Kurzętnik. W 1994 roku zmieniono formę organizacyjną na KS Zamek Kurzętnik. Do roku 2009 zespół piłkarski Zamku czterokrotnie występował w IV lidze warmińsko-mazurskiej (sezony 2004/2005 – 15 miejsce, 2006/2007 – 12 miejsce, 2007/2008 – 12 miejsce, 2008/2009 – 16 miejsce). W sezonie 2009/2010 juniorzy młodsi z Kurzętnika wywalczyli awans do Ligi Wojewódzkiej. W 1997 roku powstała w klubie sekcja trójboju siłowego. W 2000 roku powstałą sekcja kick-boxingu. KS Zamek posiada własny stadion z 750 miejscami siedzącymi oraz zapleczem.
6 stycznia 2016 został oddany do użytku Ośrodek Narciarski Kurza Góra z dwiema oświetlonymi trasami zjazdowymi dla narciarzy o długości 550 m i 770 m, i dwoma wyciągami orczykowymi.

</doc>
<doc id="98517" url="https://pl.wikipedia.org/wiki?curid=98517" title="Franciszek Zabłocki">
Franciszek Zabłocki

Franciszek Ksawery Mikołaj Zabłocki herbu Łada, krypt.: "F*** D*** Z***; F. M. D. Z.; F. Z.; F*** Z***", (ur. 2 stycznia 1752, zm. 10 września 1821 w Końskowoli) – komediopisarz i poeta polski, publicysta, tłumacz, ksiądz katolicki, wolnomularz, członek czynny loży wolnomularskiej Świątynia Izis, protokolista Komisji Edukacji Narodowej, sekretarz Towarzystwa do Ksiąg Elementarnych, regent Wydziału Edukacji Kancelarii Straży Praw.
Życiorys.
Pochodził z rodziny szlacheckiej herbu Łada. Urodził się jako syn Stanisława (zmarł wcześnie) i Barbary z Pruszyńskich, "secundo voto" Chmielowskiej (od roku 1758). Kształcił się u pijarów (kolegium) w Międzyrzeczu Koreckim, następnie wstąpił do nowicjatu jezuickiego, który opuścił po 3 latach. Około roku 1770 przez pewien czas przebywał na dworze Antoniego Górskiego, stolnika ciechanowskiego. Pomimo porzucenia zakonu jezuitów, związany był blisko z warszawskim literackim środowiskiem pojezuickim – w roku 1774 był współautorem "Pieśni wszystkich Horacjusza przekładania różnych". W tym samym roku (12 czerwca 1774) został urzędnikiem (protokolistą) w kancelarii Komisji Edukacji Narodowej. Od 23 września do 20 grudnia 1774 wizytował (wespół z Adamem Jakukiewiczem) szkoły departamentu ruskiego, czyli województwa: wołyńskie, kijowskie, bracławskie i podolskie. W latach 1774-1777 był autorem "Zabaw Przyjemnych i Pożytecznych". W tym okresie przyjaźnił się z byłym jezuitą Franciszkiem Dionizym Kniaźninem, korzystając także ze wsparcia Adama Naruszewicza (pomieszkiwał wówczas w pojezuickim budynku przy ul. Brzozowej). Był także związany z dworem Adama Kazimierza Czartoryskiego, prawdopodobnie przez jakiś czas pełnił nawet funkcję osobistego sekretarza księcia Czartoryskiego. Około roku 1778 poślubił aktorkę o imieniu Katarzyna, a rok później owdowiał. W roku 1778 został zauważony przez Komisję Edukacji Narodowej i króla, dzięki swemu przekładowi "Dzieł..." C. de Saint-Réala, które zostały zakwalifikowane do czytania w szkołach podległych Komisji. W sierpniu 1780 Stanisław August Poniatowski nagrodził Zabłockiego medalem "Merentibus" i 100 dukatami (wypłaconymi dopiero 8 lutego 1781) za komedię "Zabobonnik". Jej fragmenty czytał królowi na obiedzie czwartkowym (stałym bywalcem tych obiadów stał się jednak dopiero po roku 1783). Przez niemal 7 lat współpracował regularnie z Teatrem Narodowym (1781-1783, 1785-1788: otrzymywał comiesięczną gażę za przygotowanie kilku komedii rocznie). Dnia 11 września 1783 mianowany (na miejsce ks. Stefana Rousselu) członkiem Towarzystwa do Ksiąg Elementarnych. W roku 1784, przez kilka miesięcy zastępował sekretarza Towarzystwa, a 4 lata później (26 kwietnia 1788) został już faktycznym sekretarzem (w miejsce poważnie chorego Grzegorza Piramowicza). Za swoją wytrwałą pracę był dwukrotnie nagrodzony (1788, 1791). Aktywnie współpracował w redakcji podręczników (współautor podręcznika do nauczania fizyki), a po śmierci Franciszka Bohomolca (1784) sporządził pełny inwentarz Drukarni Nadwornej. Dnia 1 października 1787, dzięki Szkatule Królewskiej, spłacił wszystkie swe długi.
W czasie Sejmu Czteroletniego (1788-1792) był czołowym poetą-publicystą Stronnictwa Patriotycznego. W swych utworach opowiadał się za wartościami reprezentowanymi przez ten obóz. Jest też uznawany za autora wielu anonimowych paszkwili z tego okresu, które w bezprecedensowy sposób atakowały przeciwników politycznych, w szczególności Franciszka Ksawerego Branickiego. W roku 1791 (lipiec), przy wsparciu Ignacego Potockiego, został regentem kancelarii Wydziału Edukacyjnego Straży Praw. W październiku 1792, jako urzędnik Komisji złożył przysięgę na wierność konfederacji targowickiej (ze względu na bezpieczeństwo brata Antoniego, konsula Rzeczypospolitej w Chersoniu). Został desygnowany przez konfederację do zasiadania (ponownie) w Towarzystwie do Ksiąg Elementarnych. Był powstańcem insurekcji kościuszkowskiej (akces doń zgłosił wraz z bratem 19 kwietnia 1794). Już 5 dni później (24 kwietnia) został powołany do Komisji Paszportowej Rady Zastępczej Tymczasowej. Trzy tygodnie później (14 maja) otrzymał powołanie do Komisji Indagacyjnej (obie nominacje potwierdziła Rada Najwyższa Narodowa odpowiednio: 22 czerwca i 17 lipca 1794). Jednocześnie (od 13 VI do 30 X 1794), pełnił obowiązki sekretarza Wydziału Instrukcji Rady Najwyższej Narodowej, sprawując m.in. kontrolę nad ruchem wydawniczym. Brał też czynny udział w obronie Pragi. Po upadku powstania, będąc w depresji, zaprzestał działalności literackiej i wyjechał do Rzymu (lato 1795), gdzie odbył studia teologiczne został księdzem (przyjął święcenia kapłańskie). Kiedy po 2 latach (1797), za namową Adama Kazimierza Czartoryskiego, wrócił do kraju, przyjął (1798) posadę proboszcza (po Józefie Koblańskim) w Górze-Jaroszynie koło Puław, a w roku 1800 w Końskowoli (po Grzegorzu Piramowiczu), gdzie przez wiele lat opiekował się chorym Franciszkiem Dionizym Kniaźninem. Zmarł tam 10 września 1821, w wieku 69 lat.
Twórczość.
Na dorobek twórczy Franciszka Zabłockiego składają się: wiersze okolicznościowe, ody, bajki, listy poetyckie, sielanki, satyry, poemat mitologiczny "Cztery żywioły" (Zabawy Przyjemne i Pożyteczne 1775 i 1777, wydanie osobne 1780).
Zabłocki położył też zasługi dla rozwoju polskiego teatru. Napisał ponad 50 komedii, z których najważniejsze to: "Zabobonnik" (nagrodzona przez króla Stanisława Augusta Poniatowskiego Medalem Merentibus), "Sarmatyzm", "Król w Kraju Rozkoszy", "Pasterz szalony", "Arlekin Mahomet" i "Fircyk w zalotach".
Tłumaczył z języków francuskiego i angielskiego: sztuki, m.in. "Wesele Figara", ale też powieści ("Podrzutek, czyli Historia Toma Dżona" Fieldinga) i podręczniki historii czy fizyki. Zaadaptował wiele sztuk, głównie z francuskiego, tylko po dwie z niemieckiego i angielskiego. Praktycznie cała jego twórczość to inteligentne przeróbki dzieł autorów zachodnich, takich jak Romagnesi, Legrand, Lesage, Molier, Mercier, Szekspir.
Dzieła.
Ponadto jego wiersz "Do Ignacego" ogł. "Pamiętnik Warszawski" t. 4 (1823), s. 237-243; "Epigram" ogł. F. Morawski w: "Kilka słów do historii napisów w Polsce" w: "Pisma zbiorowe wierszem i prozą" t. 4, Poznań 1882, s. 147; wierszyk "Czerstwe zdrowie" dat. 1 stycznia 1821, ogł. S. Kossowski, "Pamiętnik Literacki" rocznik 4 (1905), s. 325.
Niektóre wiersze Zabłockiego przedrukowały liczne antologie i wypisy.
Własnoręczny bibliograficzny spis komedii pozostawił Zabłocki w rękopisie Biblioteki Czartoryskich sygn. 2483, ogł. B. Kąsinowski, "Pamiętnik Literacki" rocznik 4 (1905); ogł. z poprawkami L. Bernacki, "Pamiętnik Literacki" rocznik 6 (1907) oraz przedr. w: "Teatr, dramat i muzyka..." jak wyżej poz. 8, t. 2, s. 25-26. Równocześnie ogł. Bernacki spis komedii Zabłockiego sporządzony przez I. Werowskiego (z rękopisu Biblioteki Jagiellońskiej sygn. 3611), spis sporządzony przez F. S. Dmochowskiego (w Wydaniach zbiorowych poz. 1, t. 1), spis z "Rocznika Teatru Narodowego Warszawskiego 1813-1814" sporządzony przez L. A. Dmuszewskiego, spis K. Estreichera (wyciągnięty z "Bibliografii polskiej" t. 1, 1870, s. 338-411), ponadto ułożony na podst. wspomnianych źródeł własny "Krytyczny spis komedii F. Zabłockiego" (s. 31-33). Spis komedii z autografu Biblioteki Czartoryskich ogł. także J. Pawłowiczowa jak wyżej poz. 10.
Przekłady.
Ponadto ogł. w "Zabawach Przyjemnych i Pożytecznych kilka jego przekł. z francuskiego, wcześniej źródłowo niezidentyfikowanych (1774: t. 9, cz. 1, s. 34-48; cz. 2, s. 342-358; t. 10, cz. 2, s. 390-403; przedr. Wydania zbiorowe poz. 3).
Listy i materiały.
Ponadto Biblioteka Czartoryskich sygn. 775, s. 10 ("Rejestr osób... którzy powszechne "Merentibus" odebrali") i Archiwum Główne Akt Dawnych (Archiwum Ks. J. Poniatowskiego a 214: "Księga darów Stanisława Augusta").

</doc>
<doc id="98520" url="https://pl.wikipedia.org/wiki?curid=98520" title="AKS Resovia Rzeszów">
AKS Resovia Rzeszów



</doc>
<doc id="98521" url="https://pl.wikipedia.org/wiki?curid=98521" title="KP Polska Energia Sosnowiec">
KP Polska Energia Sosnowiec



</doc>
<doc id="98522" url="https://pl.wikipedia.org/wiki?curid=98522" title="Bodzanta">
Bodzanta



</doc>
<doc id="98523" url="https://pl.wikipedia.org/wiki?curid=98523" title="Gorzyce Wielkie">
Gorzyce Wielkie

Gorzyce Wielkie – zurbanizowana wieś w gminie wiejskiej Ostrów Wielkopolski, powiatu ostrowskiego, województwa wielkopolskiego. Położone są przy zachodniej granicy Ostrowa, przy drodze powiatowej Ostrów-Sulmierzyce. W bezpośrednim sąsiedztwie przystanek kolejowy Ostrów Wielkopolski Gorzyce.
Historia.
Pierwsze wzmianki o Gorzycach Wielkich pochodzą z 1402. Nazwa miejscowości wywodzi się od jej właścicieli Górzyckich herbu Doliwa (1557). W 1773 wieś została włączona do posiadłości małopolskich dóbr przygodzickich książąt Radziwiłłów herbu Trąby, w których pozostawała do lat 40. XX wieku. 
Przed 1932 rokiem miejscowość położona była w powiecie odolanowskim. W latach 1954–1972 wieś należała i była siedzibą władz gromady Gorzyce Wielkie. w latach 1975-1998 w województwie kaliskim, w latach 1932-1975 i od 1999 w powiecie ostrowskim. 
Pierwszym proboszczem parafii w Gorzycach i budowniczym kościoła Najświętszego Serca Pana Jezusa był ks. Teodor Korcz, późniejszy dziekan leszczyński, tajny szambelan papieski, papieski prałat honorowy. Jego imię nosi obecnie jedna z gorzyckich ulic.
Linki zewnętrzne.
 

</doc>
<doc id="98524" url="https://pl.wikipedia.org/wiki?curid=98524" title="Hymn Macedonii Północnej">
Hymn Macedonii Północnej

Denes nad Makedonija (Денес Над Македонија, alb. Sot mbi Maqedoninë) – oficjalny hymn państwowy Republiki Macedonii Północnej. Tekst hymnu napisał w 1941 r. Włado Maleski, jeden z wybitniejszych pisarzy macedońskich. Muzykę do hymnu opracował Todor Skałowski. Po II wojnie światowej pieśń ta stała się hymnem Socjalistycznej Republiki Macedonii, a następnie została zaakceptowana jako oficjalny hymn niepodległego już państwa macedońskiego.

</doc>
<doc id="98525" url="https://pl.wikipedia.org/wiki?curid=98525" title="Wasilij Dokuczajew">
Wasilij Dokuczajew

Wasilij Wasiljewicz Dokuczajew (ros. Василий Васильевич Докучаев; ur. w Milukowie koło Smoleńska, zm. w Petersburgu) – rosyjski geolog i gleboznawca, uważany za twórcę gleboznawstwa jako gałęzi nauk przyrodniczych.
Życiorys.
W 1871 ukończył oddział nauk przyrodniczych Wydziału Fizyczno-Matematycznego uniwersytetu w Petersburgu. Od 1872 pracował jako opiekun gabinetu geologicznego na swoim macierzystym uniwersytecie. Od tego samego roku był członkiem Petersburskiego Towarzystwa Przyrodników, a od 1873 członkiem Towarzystwa Mineralogicznego. W latach 1874–1877 wykładał na wydziale budowlanym Instytutu Inżynierów Cywilnych. W 1880 został docentem, a w 1883 – profesorem Uniwersytetu Petersburskiego, prowadząc wykłady z zakresu mineralogii i krystalografii. Był inicjatorem utworzenia i przewodniczącym komisji glebowej przy Cesarskim Niezależnym Towarzystwie Ekonomicznym. Z jego inicjatywy powstały muzea historii naturalnej w Niżnym Nowogrodzie i Połtawie.
W latach 1892–1895 pełnił funkcję dyrektora rosyjskiego Instytutu Gospodarstwa Wiejskiego i Leśnictwa w Puławach (ówczesnej Nowej Aleksandrii). Dzięki jego staraniom instytut zyskał status równy uniwersytetom rosyjskim. Przyczynił się również do stworzenia w Puławach pierwszej w świecie katedry gleboznawstwa.
Podczas całej swojej kariery naukowej był uczestnikiem, a następnie organizatorem i kierownikiem licznych wypraw geologicznych we wszystkie zakątki Rosji. Swoimi pracami bardzo przysłużył się nauce o glebach. Był autorem pierwszej naukowej definicji gleby i klasyfikacji rodzajów gleb, jako pierwszy uznał też gleboznawstwo za odrębną naukę.
Na jego cześć nazwano miasto Dokuczajewsk. Jego imię nosi również Centralne Muzeum Gleboznawstwa w Sankt Petersburgu. 

</doc>
<doc id="98528" url="https://pl.wikipedia.org/wiki?curid=98528" title="Inwazja na Irak (2003)">
Inwazja na Irak (2003)



</doc>
<doc id="98529" url="https://pl.wikipedia.org/wiki?curid=98529" title="Bodzęta">
Bodzęta

Bodzęta, "Bodzanta" - staropolskie imię męskie. Aleksandra Cieślikowa łączy je z występującym w staropolskich imionach dwuczłonowym elementem "-bod", zob. Ostrobod. 
Znane osoby noszące to imię:

</doc>
<doc id="98530" url="https://pl.wikipedia.org/wiki?curid=98530" title="AZS UWM II Olsztyn">
AZS UWM II Olsztyn



</doc>
<doc id="98532" url="https://pl.wikipedia.org/wiki?curid=98532" title="Hanka Sawicka">
Hanka Sawicka

Hanna Sawicka, właściwie Hanna Krystyna Szapiro, ps. "Hanka" (ur. 19 grudnia 1917 w Krakowie, zm. 18 marca 1943 w Warszawie) – polska działaczka komunistyczna pochodzenia żydowskiego, w propagandzie PRL przedstawiana jako pierwsza przewodnicząca Związku Walki Młodych (młodzieżówki PPR, która w rzeczywistości powstała dopiero po jej śmierci).
Życiorys.
Jej rodzicami byli Maria i Bernard Szapiro. Ojciec był członkiem PPS-Lewica. Hanna Sawicka była kuzynką Stefana Kisielewskiego (jego matka Salomea z d. Szapiro była siostrą Bernarda). W 1931 r. rodzina przeprowadziła się do Warszawy. Tam zdała maturę i wstąpiła na Wydział Prawa Uniwersytetu Warszawskiego. W 1935 r. została aktywistką Organizacji Młodzieży Socjalistycznej „Życie”, pozostającej wówczas pod silnymi wpływami nielegalnego Komunistycznego Związku Młodzieży Polski i Komunistycznej Partii Polski. W 1936 roku zmarła jej matka. Rok później rozpoczęła naukę w Studium Pracy Społeczno-Oświatowej przy Wolnej Wszechnicy Polskiej, jednocześnie kontynuowała studia prawnicze. Od pierwszych dni okupacji Sawicka organizowała pomoc dla więźniów politycznych. Wraz z rówieśnikami wydała w okupowanej stolicy pierwsze podziemne pismo „Wolność”.
Konspiracja.
W ramach konspiracji komunistycznej Hanna Szapiro była najpierw związana z organizacją młodzieżową „Spartakus” (założoną przed wojną organizacją radykalnych socjalistów, od 1938 roku przejmowaną przez komunistów). Latem 1940 roku, po rozwiązaniu „Spartakusa” na tle podziałów ideowych i rozbieżności w kwestii stosunku do problemu walki z Niemcami w okresie współpracy Stalina z Hitlerem, przeszła ostatecznie wraz z częścią działaczy „Spartakusa” do innego środowiska komunistycznej konspiracji – tzw. grupy akademickiej. Po ataku Niemców na ZSRR wszystkie środowiska komunistyczne, chcąc aktywnie wspomóc ZSRR, wezwały do natychmiastowej walki przeciw Niemcom. Szapiro współtworzyła wówczas redakcję komunistycznego „Biuletynu Radiowego”, od 24 czerwca 1941 roku drukującego komunikaty stalinowskiej propagandy, pochodzące z nasłuchu radia moskiewskiego. Od tego czasu środowisko to nazywane było „Biuletynowcami”. Szapiro kierowała kolportażem „Biuletynu Radiowego”.
Bardzo trudny okres dla rodziny Szapirów, którzy byli Żydami, nastał jesienią 1941 roku. Ojciec i Hanka musieli zmienić mieszkanie, bo groził im pobyt w getcie. Przez krótki okres ojciec Hanny Szapiro mieszkał pod Warszawą u przyjaciół, a ona jako Hanka Sawicka korzystała z gościnności znajomych. Prowadziła pracę wydawniczą i kolportażową, niosła pomoc ludziom z getta, była inicjatorką utworzenia „Komitetu Pomocy Ofiarom Faszyzmu”.
Podobnie jak inni członkowie Związku Walki Wyzwoleńczej, do którego należała, w styczniu 1942 roku formalnie znalazła się w Polskiej Partii Robotniczej, tworzonej w myśl instrukcji Stalina przez przysłaną z Moskwy drogą lotniczą specjalną grupę Marcelego Nowotki. Od jesieni 1942 roku była członkiem i kierownikiem „techniki” Komitetu Warszawskiego PPR.
W lutym 1943 roku została redaktorem nowego konspiracyjnego pisma komunistycznego „Walka Młodych”, co później wylansowano jako tożsame z funkcją przewodniczącej w rzeczywistości jeszcze nieistniejącego Związku Walki Młodych (ZWM). Powstanie Związku Walki Młodych PPR ogłosiła w lipcu 1943 roku. W latach okupacji niemieckiej ZWM był przede wszystkim formułą propagandową – w gruncie rzeczy nieformalną i nieliczną grupką redagującą od lutego 1943 roku pismo konspiracyjne „Walka Młodych”, skupiającą ludzi jedynie z Warszawy i okolic. Jego zespół redakcyjny tworzyli Hanka Sawicka, Janek Krasicki, Aleksander Kowalski, Zofia Jaroszewicz, Zofia Jaworska, Helena Kozłowska.
W pierwszym numerze „Walki Młodych” ukazał się artykuł programowy ZWM "Dlaczego i o co walczymy", w którym Szapiro pisała: „Walczymy o Polskę, w której gospodarzem będzie robotnik, chłop i inteligent pracujący”.
Za członków ZWM awansem uznawano część młodszych wiekiem członków bojówek i oddziałów PPR – Gwardii Ludowej i Armii Ludowej. Dopiero po zajęciu Polski przez Armię Czerwoną tworzono rzeczywiste struktury ZWM jako organizacji młodzieżowej skupiającej większą ilość członków, wówczas też ex-post wielu działaczy uznawało się także za członków ZWM już od 1943 roku. 6 marca 1943 roku ukazał się drugi numer „Walki Młodych”. Otwierał go znów artykuł Hanny Szapiro, „Wiedza orężem walki”. Pisała: „walka, jaką prowadzimy obecnie i jaka nas czeka w najbliższej przyszłości, wymaga bojowników o twardych, nieugiętych charakterach, gorących sercach, otwartych umysłach”.
Śmierć.
18 marca 1943 roku przy ul. Mostowej na Nowym Mieście miało odbyć się spotkanie Hanki Sawickiej z dowódcą warszawskiego oddziału Gwardii Ludowej Janem Strzeszewskim ps. „Wiktor” i dowódcą oddziału zbrojnego ZWM Tadeuszem Olszewskim ps. „Zawisza”. Uczestnicy wpadli w zasadzkę Gestapo. Podczas strzelaniny zginął Tadeusz Olszewski, a Jan Strzeszewski i Hanna Szapiro zostali ranni i schwytani przez Gestapo. Hanna Szapiro została przewieziona na oddział kobiecy Pawiaka (Serbię), gdzie zmarła w nocy z 18 na 19 marca. Obecnie pochowana na cmentarzu Powązki Wojskowe w Warszawie (kwatera C6-1-1).
PRL.
W PRL Hanna Szapiro (Sawicka) była uważana za „pierwszą przewodniczącą ZWM”. Opisując jej działalność w konspiracji, pomijano stalinowską ideologię komunistycznego podziemia. Uczyniono z niej jedną z propagandowych ikon komunistycznego ruchu młodzieżowego.
W czasach PRL jej imieniem nazywano ulice i szkoły. Ulice w Białej Podlaskiej (obecnie ul. Łomaska), Białogardzie (obecnie Najświętszej Marii Panny), Bielsku-Białej (obecnie ul. Towarzystwa Szkoły Ludowej), Biłgoraju (obecnie ul. Wira-Bartoszewskiego), Bielsku Podlaskim (obecnie ul. Błękitna), "Biskupcu Reszelskim" i "Biskupcu Pomorskim", Bukownie, Bydgoszczy (obecnie ul. Mazowiecka), Bytomiu (obecnie ul. gen. Niedźwiadka-Okulickiego), Darłowie, Dusznikach-Zdroju (obecnie Orlicka), Dzierżoniowie (obecnie Józefa Piłsudskiego), Dźwirzynie, Gdańsku (obecnie Uphagena), Gliwicach, Janowcu Wielkopolskim (obecnie Brzozowa), Jastrzębiu-Zdroju, Jaśle (obecnie Jana Pawła II), Jaworznie, Kaliszu (obecnie Prymasa Stefana Wyszyńskiego), Kępnie, Kielcach (obecnie ul. Piłsudskiego), Kluczborku (obecnie Jagiellońska), Koszalinie, Kościanie (obecnie ul. Anny Grątkowskiej), Kutnie (obecnie Wilcza), Lubartowie (obecnie ul. Ligaja), Lublinie (obecnie ul. Świętoduska), Łęknicy (obecnie ul. Nad Nysą), Łobzie (obecnie ul. Łoźnicka), Maszewie, Olsztynie (we wrześniu 2017 zmieniona na ul. Wrocławską), Oławie (obecnie Lipowa), Pabianicach (obecnie Jana Matejki), Piotrkowie Trybunalskim (obecnie Leonarda), Polkowicach, Przasnyszu (obecnie ul. Józefa Piłsudskiego), Radomsku (obecnie ulica Kopiec), Rumi (obecnie ul. Kombatantów), Rykach, Rypinie (obecnie Bohaterów Czerwca 1956 r.), Rzepinie, Rzeszowie (obecnie ul. św. Mikołaja), Siemianowicach Śląskich, Słupsku (obecnie Gen. Andersa), Sochaczewie (obecnie ul. Prezydenta Ryszarda Kaczorowskiego), Sopocie (obecnie ul. Dębowa), Starachowicach, Staszowie, Świdnicy (obecnie Wałbrzyska), Świdwinie (obecnie ul Batalionów Chłopskich), Świętochłowicach, Tarnobrzegu (obecnie ul. Dominikańska), Tarnowie (obecnie św. Anny), Tomaszowie Mazowieckim (obecnie Konstytucji 3 Maja), Toruniu (obecnie Łąkowa), Wałbrzychu, Warszawie (Ursus, dziś Kazimierza Pużaka oraz Wesoła, obecnie Zofii Kossak-Szczuckiej), Wejherowie (obecnie ul. Borowiacka), Witaszycach, Włocławku (obecnie ul. Włodzimierza Gniazdowskiego), Włodawie, Zawierciu, Żychlinie (obecnie inż. Zygmunta Okoniewskiego), Żyrardowie (obecnie Grota Roweckiego) nazwane były imieniem Hanki Sawickiej. 
Od 1951 do 2017 roku imię Hanki Sawickiej nosiła ulica na łódzkiej Sikawie.
W latach 1965–1993 imię Sawickiej nosiło Liceum ogólnokształcące w Dęblinie. Do 1989 imię Hanki Sawickiej nosił również Dom Studencki Uniwersytetu im. Adama Mickiewicza w Poznaniu, dziś funkcjonuje nazwa skrócona „Hanka”. Do 1996 jej imię nosiła Szkoła Podstawowa nr 18 w Tarnowie (później Jana Kochanowskiego). Do 28 kwietnia 1993 imię Hanki Sawickiej nosiła Szkoła Podstawowa nr 26 w Gdyni (później Żołnierzy Armii Krajowej). Do 2014 imię Hanki Sawickiej nosiło IV Liceum Ogólnokształcące w Kielcach. Do 1993 jej imię nosiła Szkoła Podstawowa nr 6 w Toruniu oraz Szkoła Podstawowa nr 2 w Międzychodzie. W okresie PRL Hanka Sawicka była także patronem schroniska turystycznego w Zwardoniu.

</doc>
<doc id="98535" url="https://pl.wikipedia.org/wiki?curid=98535" title="Jaunde">
Jaunde

Jaunde (ang. "Yaounde", fr. "Yaoundé") – stolica i drugie co do wielkości miasto Kamerunu – ludność: 1,9 mln (2019). Stolica departamentu Mfoundi. Położone na wyżynie w południowo-zachodniej części Kamerunu, na wysokości 730 m n.p.m. 
Jaunde zostało założone w 1888 przez niemieckich handlarzy kością słoniową. W czasie I wojny światowej miasto było okupowane przez wojska belgijskie. W 1922 stało się stolicą terytorium mandatowego Ligi Narodów pod administracją francuską – Kamerunu Francuskiego. Po uzyskaniu niepodległości w 1960 Jaunde zostało stolicą kraju.
Ośrodek handlu i przemysłu tytoniowego, spożywczego, ceramicznego i drzewnego. 
Węzeł transportowy – lotnisko międzynarodowe i krajowe, linie kolejowe do Ngaoundéré i Duala, prywatne linie autobusowe. Przez miasto przebiegają drogi krajowe nr 1, 2, 3 i 10.
Jaunde jest siedzibą instytucji rządowych i przedstawicielstw zagranicznych (w dzielnicy Bastos). Główne atrakcje to Kameruńskie Muzeum Sztuki (w klasztorze benedyktyńskim), Kameruńskie Muzeum Narodowe (w dawnym pałacu prezydenckim), Muzeum Afhemi, ogród zoologiczny (w dzielnicy Mvog-Betsi).
W mieście znajdują się Uniwersytet w Jaunde i Catholic University for Central Africa. Jest w nim stadion im. Ahmadou Ahidjo.
Jaunde jest siedzibą Kościoła Katolickiego Mariawitów w Kamerunie, znajduje się tutaj katedra mariawicka pod wezwaniem Najświętszej Maryi Panny z Góry Karmel.

</doc>
<doc id="98538" url="https://pl.wikipedia.org/wiki?curid=98538" title="Redukcja szkód">
Redukcja szkód

Redukcja szkód – wszelkie działania, których celem jest minimalizacja rozmaitych szkód i zagrożeń związanych z ryzykownymi zachowaniami. Najczęściej terminu "redukcja szkód" (ang. "harm reduction") używa się w odniesieniu do narkomanii i innych uzależnień.
International Harm Reduction Association podaje, że redukcja szkód to "„polityka i programy, które próbują przede wszystkim zredukować niepomyślne zdrowotne, socjalne i ekonomiczne konsekwencje dla osób używających narkotyków, ich rodzin i społeczeństwa, wynikające z przyjmowania przez osoby substancji zmieniających nastrój”."
Główne metody stosowania redukcji szkód.
Programy wymiany igieł – polegają na darmowej wymianie lub rozdawaniu igieł osobom zażywającym narkotyki dożylnie. Ich celem jest ograniczenie rozprzestrzeniania się chorób przenoszonych przez krew, głównie rozprzestrzeniania się wirusa HIV.
Terapia substytucyjna – polega na podawaniu osobom uzależnionym od opiatów ich substytutów, głównie metadonu i buprenorfiny. Ma na celu zmniejszenie liczby uzależnień od tych środków oraz zminimalizowanie negatywnych skutków zdrowotnych wśród uzależnionych, poprawę relacji ze społeczeństwem i ułatwienie wejścia w "normalne" życie (praca, rodzina, etc.)
Alternatywy dla kar – zazwyczaj polegają na umożliwieniu uniknięcia kary osobie posiadającej lub przyjmującej narkotyki, jeśli osoba ta zdecyduje się na leczenie - jeżeli jest uzależniona - lub na wzięcie udziału w programach profilaktycznych. W niektórych krajach rezygnuje się całkowicie z karania za posiadanie drobnych ilości narkotyków (na własny użytek), a zamiast tego większą uwagę przywiązuje się do akcji profilaktycznych oraz leczenia uzależnień. W Holandii tzw. miękkie narkotyki sprzedaje się w tzw. coffee shopach.
Rozdawnictwo prezerwatyw i edukacja seksualna wśród młodzieży – ma na celu zmniejszenie ilości niechcianych ciąż i związanych z nimi następstw (np. aborcji).
Profilaktyka – ogólna akcja w postaci referatów, spotkań, pogadanek czy specjalnych szkoleń prowadzonych w szkołach, firmach i zakładach pracy, mająca na celu podnoszenie świadomości o zjawisku uzależnienia i wiedzy o zagrożeniach wynikających z przyjmowania środków zmieniających świadomość, przypadkowego seksu i wszelkich sytuacji wysokiego ryzyka. Także rozdawnictwo fachowej literatury, ulotek i rozpowszechniania wszelkich informacji mogących zapobiec ryzyku. W myśl zasady: "lepiej zapobiegać niż leczyć".
Nauka i kursy pierwszej pomocy – mające umożliwić udzielenie wstępnej pomocy przedmedycznej ofiarom wypadków i podtrzymanie ich przy życiu do przyjazdu lekarza za pomocą czynności resuscytacyjnych.

</doc>
<doc id="98539" url="https://pl.wikipedia.org/wiki?curid=98539" title="Medal „Za zasługi bojowe”">
Medal „Za zasługi bojowe”

Medal „Za zasługi bojowe” () – radzieckie odznaczenie wojskowe. Medal „Za zasługi bojowe”, ustanowiony razem z Medalem "Za odwagę", był jednym z pierwszych radzieckich medali.
Medal „Za zasługi bojowe” został ustanowiony dekretem z 17 października 1938 roku Prezydium Rady Najwyższej ZSRR, równocześnie zatwierdzono regulamin i opis odznaki medalu. W dniach 19 czerwca 1943 roku i 16 grudnia 1946 roku do opisu odznaki wprowadzono niewielkie poprawki, a 28 marca 1980 roku wprowadzono nową redakcję regulaminu.
Zasady nadawania.
Medalem „Za zasługi bojowe” nagradzani byli żołnierze Armii Czerwonej (od 1946 roku Armii Radzieckiej), Floty Wojennej, wojsk ochrony pogranicza, wojsk wewnętrznych oraz inni obywatele radzieccy. Medalem mogły być nagradzane również inne osoby niebędące obywatelami ZSRR.
Medal „Za zasługi bojowe” ustanowiony został, aby nagradzać za:
W czerwcu 1944 zdecydowano nagradzać medalem również za wysługę 10 lat nienagannej służby, z czego zrezygnowano w 1958.
Pierwsze nadanie medali nastąpiło 19 października 1938 roku, wręczono wówczas 168 medali. Jako pierwsi otrzymywali medal uczestnicy walk z Japończykami koło jeziora Chasan, a następnie, w 1939 roku, nad rzeką Chalchyn gol. Łącznie do przystąpienia ZSRR do II wojny światowej po stronie aliantów – do czerwca 1941 roku nagrodzono medalem 21 tys. osób. W okresie wojny radziecko-niemieckiej nadano ponad 4 miliony medali. Medalem dekorowano głównie szeregowców i podoficerów, rzadziej młodszych oficerów i osoby cywilne. W okresie powojennym udekorowano tym medalem jeszcze ok. 1 mln osób – m.in. za tłumienie powstania węgierskiego w 1956. Do 1 stycznia 1995 medalem nagrodzono 5 210 078 osób. 
Opis odznaki.
Odznakę Medalu „Za zasługi bojowe” stanowi wykonany ze srebra krążek o średnicy 31 mm lub 32,5 mm, na którego stronie głównej w centrum znajduje się wypukły napis w trzech wierszach "ЗА / БОЕВЫЕ / ЗАСЛУГИ (ros. „Za Zasługi Bojowe”). W górnej części medalu, po obwodzie, umieszczony jest emaliowany na kolor czerwony wklęsły napis "CCCP" (ros. „ZSRR”), a w dolnej części skrzyżowane karabin Mosin z szablą. Odwrotna strona medalu jest gładka i posiada wybity kolejny numer.
Medal noszony jest na metalowej pięciokątnej blaszce obciągniętej wstążką koloru szarego szerokości 24 mm, z dwoma wąskimi złotymi paskami po bokach (szerokości 2 mm). Do 19 czerwca 1943 medal był noszony na niewielkiej, prostokątnej metalowej zawieszce obciągniętej czerwoną wstążką (podobnie jak Złota Gwiazda).
Medal nosi się na lewej stronie piersi, w kolejności po Medalu Uszakowa.

</doc>
<doc id="98541" url="https://pl.wikipedia.org/wiki?curid=98541" title="Polskie seriale">
Polskie seriale



</doc>
<doc id="98544" url="https://pl.wikipedia.org/wiki?curid=98544" title="Bernard Szapiro">
Bernard Szapiro

Bernard Szapiro, ps. „Besem”, „Witold” (ur. 25 grudnia 1866 we Lwowie albo w Serejach, zm. 16 sierpnia 1942 w Warszawie) – polski działacz socjalistyczny, robotniczy i związkowy, publicysta oraz inżynier elektryk żydowskiego pochodzenia, ojciec Hanny Szapiro.
Studiował w Lipsku i Zurychu. W latach 1889–1891 współorganizował i był członkiem Związku Robotników Polskich. W 1899 założył Delegację Elektrotechniczną przy Warszawskim Oddziale Towarzystwie Popierania Rosyjskiego Przemysłu i Handlu. Od 1899 działał w Polskiej Partii Socjalistycznej (PPS), a po rozłamie (w 1906) w PPS-Lewicy. W 1905 był współtwórcą związków zawodowych w Królestwie Polskim. Brał aktywny udział w pracy oświatowo-kulturalnej. Pracował m.in. jako wykładowca w Towarzystwie Szerzenia Wiedzy Handlowej i Przemysłowej. W latach 1906–1918 był działaczem PPS-Lewicy. Od 1906 był członkiem Komisji Organizacyjnej Związków Zawodowych, współpracował z organizacją „Związkowiec”. W okresie międzywojennym luźno współpracował z Komunistyczną Partią Polski. W latach 1908–1931 przebywał w Krakowie, po czym powrócił do Warszawy. Był działaczem Stowarzyszenia Elektryków Polskich.
Pochowany został na cmentarzu Bródnowskim razem z żoną Marią Szapiro (kw. 20K-3-16).

</doc>
<doc id="98548" url="https://pl.wikipedia.org/wiki?curid=98548" title="Szapiro">
Szapiro

Osoby noszące nazwisko Szapiro:

</doc>
<doc id="98549" url="https://pl.wikipedia.org/wiki?curid=98549" title="Katastrofa kolejowa pod Otłoczynem">
Katastrofa kolejowa pod Otłoczynem

Katastrofa kolejowa pod Otłoczynem – czołowe zderzenie pociągu osobowego relacji Toruń Główny – Łódź Kaliska z pociągiem towarowym relacji Otłoczyn – Wrocki, na odstępie Otłoczyn – Brzoza Toruńska, do którego doszło 19 sierpnia 1980 około godziny 4:30. W wypadku śmierć poniosło 67 osób, ranne zostały 64 osoby.
Pod względem liczby osób, które poniosły śmierć, była to największa katastrofa w historii polskich kolei.
Według klasyfikacji wypadków i wydarzeń kolejowych, wypadek ten został uznany według przepisów R-3 o prowadzeniu dochodzeń powypadkowych do kategorii 106 za "niezatrzymanie się pociągu (pojazdu pomocniczego) przed sygnałem „Stój” w miejscu, gdzie powinien się zatrzymać, albo uruchomienie pociągu (pojazdu pomocniczego) bez wymaganego zezwolenia". Zgodnie z taką kategorią podejmowane były przewidziane przepisami czynności wyjaśniające okoliczności wypadku.
Charakterystyka katastrofy.
Miejsce zderzenia pociągów i panujące warunki.
Dwutorowa, wówczas niezelektryfikowana linia kolejowa nr 18 z Kutna do Piły, szlak z Aleksandrowa Kujawskiego do Torunia, odstęp z Otłoczyna do Brzozy Toruńskiej.
19 sierpnia 1980 w dniu katastrofy kolejowej wschód Słońca nastąpił o godzinie 5:33, temperatura powietrza wynosiła około 11 °C, w niektórych miejscach zalegała lekka mgła, a widoczność była dobra.
Przebieg zdarzenia.
O godzinie 4:18 ze stacji Toruń Główny odjechał opóźniony (planowy odjazd miał nastąpić o godzinie 3:47) pociąg osobowy nr 5130 do Łodzi Kaliskiej. Opóźnienie wynikało z faktu doczepiania w Toruniu dwóch wagonów z miejscami do leżenia, przechodzących z pociągu z Kołobrzegu. Najbliższe zatrzymanie tego pociągu było przewidziane na stacji Aleksandrów Kujawski, a rozkładowa prędkość – do 90 km/h. Pociąg zgodnie z rozkładem jechał torem szlakowym nr 2 – właściwym dla swojego kierunku jazdy.
Około godziny 4:20 ze stacji kolejowej Otłoczyn bez zezwolenia i po nieprzygotowanej dla niego drodze przebiegu odjechał pociąg towarowy nr 11599. Maszynista pociągu towarowego – Mieczysław Roschek uruchomił pociąg, minął sygnał Sr 1 "Stój" na semaforze wyjazdowym ze stacji w kierunku Torunia Głównego i wskutek rozprucia rozjazdu krzyżowego nr 10 wyjechał na szlak, na tor nr 2 – niewłaściwy, tj. przeciwny do zasadniczego kierunku ruchu.
Rozprucie rozjazdu oznacza przejazd taboru kolejowego przez rozjazd w kierunku „z ostrza”, przy nieodpowiednim dla jego jazdy ustawieniu iglic zwrotnicy tego rozjazdu. Wskutek nacisku obrzeży kół taboru następuje siłowe odsunięcie iglic. Jazda taka pozostawia trwałe i łatwe do zidentyfikowania ślady rozprucia, a gdy rozjazd jest nieprzystosowany do rozpruwania (nierozpruwalny) powoduje trwałe uszkodzenie zwrotnicy. Ponadto rozprucie rozjazdu, którego zwrotnica jest sterowana zdalnie – z nastawni, jest na tej nastawni sygnalizowane w urządzeniach sterowania ruchem kolejowym.
Wyjazd bez zezwolenia pociągu towarowego nr 11599 został zasygnalizowany w urządzeniach sterowania ruchem kolejowym na nastawni wykonawczej "Oc1" stacji Otłoczyn. Pełniąca służbę nastawniczej Zofia Wróblewska, zawiadomiła o tym fakcie dyżurnego ruchu dysponującego stacji Otłoczyn – Jana Woźniaka.
Dyżurny dysponujący stacji Otłoczyn bezzwłocznie skontaktował się z posterunkiem odstępowym Brzoza Toruńska w celu poinformowania, że ze stacji Otłoczyn, bez zezwolenia, po torze niewłaściwym („pod prąd”) odjechał pociąg towarowy i w celu uzgodnienia działań w związku z poważnym zagrożeniem bezpieczeństwa ruchu kolejowego.
W czasie rozmowy dyżurny dysponujący stacji Otłoczyn został poinformowany przez pełniącą służbę w Brzozie Toruńskiej dyżurną ruchu odstępową, iż semafor z sygnałem Sr 2 "Wolna droga" na jej posterunku minął właśnie pociąg osobowy nr 5130 zmierzający torem nr 2 do Otłoczyna. Jakiekolwiek działania w celu powiadamiania maszynistów bądź zatrzymania pociągów były niewykonalne z braku środków, które by to umożliwiały.
Po około sześciu minutach jazdy pociągu towarowego i około dwóch minutach od minięcia przez pociąg osobowy Brzozy Toruńskiej, około godziny 4:30 w kilometrze 99,312 linii kolejowej nr 18 nastąpiło czołowe zderzenie pociągu osobowego nr 5130 z pociągiem towarowym nr 11599. Prędkość pociągu osobowego w momencie zderzenia wynosiła około 85 km/h, a towarowego około 33 km/h. W wyniku zderzenia obie lokomotywy, trzy wagony pociągu osobowego i trzy wagony pociągu towarowego zostały zniszczone w stopniu kwalifikującym je do kasacji (pierwszy wagon pociągu osobowego praktycznie przestał istnieć). W rezultacie kolizji zginęło 67 osób, z czego 63 pasażerów.
Maszynista pociągu towarowego poniósł śmierć na miejscu, a pomocnik maszynisty zmarł w szpitalu, zaś w pociągu osobowym maszynista odniósł ciężkie obrażenia, ale przeżył, natomiast pomocnik maszynisty zginął na miejscu. W wypadku poniósł także śmierć kierownik pociągu osobowego.
W wyniku zakleszczenia taboru zatarasowane i uszkodzone zostały oba tory.
Akcja ratunkowa.
Organy Milicji Obywatelskiej zostały powiadomione o katastrofie około godziny 4:45. Ze względu na rozmiar katastrofy i spodziewaną liczbę poszkodowanych na miejsce skierowano oddziały straży pożarnej, karetki pogotowia z Torunia, Aleksandrowa Kujawskiego i Włocławka, a także oddziały Ludowego Wojska Polskiego i dwa pociągi ratunkowe.
Akcją ratowania poszkodowanych dowodził płk Karol Krajniak – komendant wojewódzki straży pożarnej w Toruniu.
Ze względu na poważne uszkodzenia taboru osobowego – pierwszy wagon został całkowicie rozbity, dwa kolejne poważnie uszkodzone i poprzewracane – wielogodzinna akcja ratowania poszkodowanych była skrajnie trudna. Ranni byli uwięzieni w zakleszczonych i zgniecionych wagonach. Część pasażerów poniosła natychmiastową śmierć w momencie zderzenia, ale wielu rannych zmarło w trakcie akcji ratunkowej, ponieważ nie udało się do nich dotrzeć na czas. Używanie narzędzi do cięcia metalu było wykluczone z powodu rozlania oleju napędowego ze zbiorników lokomotyw i niebezpieczeństwa pożaru bądź eksplozji. Ranni byli rozwożeni do szpitali w Toruniu, Aleksandrowie Kujawskim i Włocławku. Zwłoki składano w prowizorycznie urządzonej kostnicy, w miejscu, gdzie dziś stoi pomnik. Po godzinie 8:00 stwierdzono ponad 30 zabitych osób. Identyfikacja zabitych była utrudniona z powodu poważnych obrażeń ciał i zniszczenia dokumentów.
Na miejscu akcji ratunkowej nie urządzono szpitala polowego, ponieważ nie było organizacyjnego przygotowania do tego. Lekarze ratowali życie tym, którzy mieli szansę przeżycia.
Około godziny 8:30 z rozbitej lokomotywy SP45-160 wydobyto ciężko rannego maszynistę pociągu osobowego Gerarda Przyjemskiego.
Na miejsce katastrofy około godziny 11 przybył ówczesny I sekretarz Komitetu Centralnego PZPR Edward Gierek oraz ówczesny premier Edward Babiuch. Wizyta wiązała się z propagandą polityczną, ale skutkowała także wymierną pomocą w sprzęcie i lekach.
Koordynujący akcję lekarz i najbardziej w niej zasłużony – dr Kazimierz Grzebień otrzymał Krzyż Kawalerski Orderu Odrodzenia Polski.
Do zbadania przyczyn i okoliczności katastrofy powołano dwie niezależne komisje dochodzeniowe – komisję PKP i komisję rządową. Oprócz tych komisji dochodzenie prowadziła Prokuratura Wojewódzka w Toruniu.
Dochodzenie i ustalenie przyczyny wypadku.
Podczas ustalenia okoliczności i przyczyn tej katastrofy przeprowadzono m.in. eksperymentalne jazdy pociągów.
Rozpoczęcie służby Mieczysława Roschka w dniu 18 sierpnia 1980.
Dochodzenie stwierdziło, że Mieczysław Roschek 18 sierpnia 1980 o godzinie 4:00, po 55 godzinach wolnych od służby, zgłosił się do planowej służby. Objąć miał lokomotywę ST44-436, ale w związku z jej defektem ostatecznie objął lokomotywę ST44-607. O godzinie 5:00 rano Roschek wraz z pomocnikiem maszynisty Benedyktem Jelińskim przeprowadził lokomotywę luzem do stacji Racławki, skąd po podjęciu oczekującego na tej stacji składu pociągu towarowego poprowadził go z powrotem do Chojnic. Następnie Roschek poprowadził kolejny pociąg towarowy na trasie Chojnice – Złotów – Piła Główna, do której przyjechał o godzinie 12:05.
W Pile Mieczysław Roschek miał przerwę w pracy, ale nie skorzystał z możliwości odpoczynku i udał się do miasta, skąd powrócił około godziny 16:50. O godzinie 17:05 Roschek wraz z Benedyktem Jelińskim rozpoczęli prowadzenie pociągu z Piły Głównej do Bydgoszczy Głównej, a następnie do Torunia Głównego, dokąd przybyli o godzinie 23:55.
Przybycie do stacji Toruń Główny i sfałszowanie dokumentacji.
Na stacji Toruń Główny, u dyspozytora lokomotywowni, Mieczysław Roschek oświadczył, iż pracę rozpoczął w tym dniu (18 sierpnia) o godzinie 20:30 i lokomotywę przejął w Bydgoszczy, natomiast w Toruniu nastąpić ma jedynie zmiana pomocnika maszynisty. Jednocześnie okazał poświadczony przez stację Bydgoszcz Główna i punkt kontrolny stacji Toruń Główny dokument potwierdzający przedstawione przez niego fakty.
Mieczysław Roschek posłużył się w tym celu formularzem "wykazu pracy pojazdów i drużyn trakcyjnych" wydanym mu w Chojnicach równocześnie z poleceniem objęcia służby na lokomotywie ST44-436, do czego faktycznie nie doszło z powodu defektu tejże lokomotywy, a który to "wykaz" zaczął prowadzić od Bydgoszczy równolegle z właściwym wykazem pracy, rzeczywiście przez niego wykonywanej na lokomotywie ST44-607. Należy nadmienić, że obowiązujący wówczas na PKP system wynagrodzeń uzależniał wysokość wynagradzania maszynisty od liczby przepracowanych godzin w danym miesiącu. Czas ten był obliczany na podstawie wyżej wymienionych "wykazów".
W Toruniu nastąpiła zmiana pomocnika maszynisty. Dyspozytor lokomotywowni przekonany okazaną przez Roschka sfałszowaną dokumentacją zarządził wymianę pomocnika maszynisty Benedykta Jelińskiego na Andrzeja Bogusza uznając, że Mieczysław Roschek nie wyczerpał dopuszczalnego limitu czasu pracy w wysokości dwunastu godzin i zadysponował obsługiwaną przez Roschka lokomotywę ST44-607 do przeprowadzenia pociągu towarowego ze stacji Otłoczyn do stacji Wrocki. Dyspozycja ta nie spotkała się ze sprzeciwem ze strony Mieczysława Roschka.
W rzeczywistości Mieczysław Roschek miał już w tym momencie przepracowane ponad 20 godzin.
Objęcie pociągu towarowego 11599 na stacji Otłoczyn.
Mieczysław Roschek wraz z Andrzejem Boguszem przybyli do Otłoczyna 19 sierpnia 1980 o godzinie 2:10 i po połączeniu lokomotywy ST44-607 ze stojącym tam składem pociągu towarowego (16 próżnych węglarek) oczekiwali na otrzymanie sygnału zezwalającego na jazdę w kierunku Torunia. Około godziny 4:20 Mieczysław Roschek bez zezwolenia uruchomił pociąg nr 11599, pominął sygnał „Stój” na semaforze wyjazdowym w kierunku Torunia, wyjechał na szlak, na tor niewłaściwy bez dodatkowego do tego zezwolenia w postaci "rozkazu szczególnego" i spowodował tym samym poważne zagrożenie bezpieczeństwa ruchu kolejowego.
Odjazd z Otłoczyna i sposób prowadzenia pociągu towarowego.
Po odjeździe z Otłoczyna pociąg towarowy nr 11599 prowadzony był w sposób świadomy, z pełnym rozmysłem. Na taśmie prędkościomierza rejestrującego parametry techniczno-eksploatacyjne zarejestrowane zostało zwiększenie prędkości pociągu od 0 do 42 km/h na odcinku około 1800 m, następnie na odcinku około 900 metrów utrzymywana była w granicach 40 km/h, a na odcinku około 150 metrów przed miejscem czołowego zderzenia prędkość zmalała do 33 km/h. Przy tej prędkości pociąg towarowy 11599 zderzył się czołowo z pociągiem osobowym nr 5130. Taki sposób prowadzenia pociągu wymagał świadomego operowania nastawnikiem jazdy i właściwego regulowania mocą lokomotywy dla odpowiedniego jej zmniejszenia po osiągnięciu zaplanowanej prędkości.
Mieczysław Roschek po odjeździe z Otłoczyna sześciokrotnie kasował „czuwak”, tj. urządzenie mające utrzymywać maszynistę w stanie pełnej gotowości psychicznej do prawidłowego wykonywania czynności zapewniających bezpieczeństwo ruchu kolejowego, w tym po raz ostatni na około 30 sekund przed zderzeniem.
Operowanie przyrządami rozmieszczonymi w różnych miejscach kabiny w obrębie stanowiska maszynisty lokomotywy spalinowej ST44, w sposób odzwierciedlony w zarejestrowanych parametrach jazdy pociągu nr 11599, na odcinku od ruszenia ze stacji Otłoczyn do momentu czołowego zderzenia możliwe jest do wykonania jedynie przez człowieka w pełni zorientowanego w czasie i przestrzeni, i wykwalifikowanego w wykonywaniu takich czynności.
23 sierpnia 1980 przeprowadzono eksperyment śledczy polegający na przeprowadzeniu stosownej analizy teoretyczno-matematycznej, jak i jazdy eksperymentalnej wykonanej na tym samym odcinku, takim samym składem pociągu, który potwierdził ustalenia.
Ekspertyzy w zakresie błędnej interpretacji sygnałów.
Przeprowadzono ekspertyzy błękitno-fioletowego szkła z sygnału świetlnego tarczy manewrowej "Tm4" oraz poczyniono podczas eksperymentów przeprowadzonych w porze nocnej 23 sierpnia 1980 i 9 września 1980 obserwacje sygnałów świetlnych owej tarczy i semafora "F2" usytuowanego przy torze nr 4 stacji Otłoczyn.
Ekspertyzy te wykluczyły występowanie jakiejkolwiek możliwości błędnej interpretacji sygnałów spowodowanych ewentualnymi usterkami technicznymi w sposobie zamontowania przysłon latarniowych i lamp oświetleniowych. Wykluczono możliwość pomylenia widocznych świateł: czerwonego i błękitno-fioletowego i uznania, iż na semaforze wyjazdowym wyświetlone są światła: zielone i pomarańczowe.
Możliwość orientacji co do faktu jazdy torem niewłaściwym.
Na drodze postępowania wyjaśniającego wykluczono możliwość dezorientacji Mieczysława Roschka powodowanej wyjazdem ze stacji Otłoczyn bez przepisowo oświetlonego – przy użyciu trzech projektorów – czoła lokomotywy ST44-607. Zeznania trzech maszynistów, którzy 19 sierpnia 1980 pomiędzy godziną 2:00 a 4:30 prowadzili pociągi z kierunku Torunia w kierunku Aleksandrowa Kujawskiego i w Otłoczynie mijali pociąg nr 11599, a także zeznanie złożone przez Gerarda Przyjemskiego – maszynistę, który prowadził pociąg osobowy 5130 i przeżył czołowe zderzenie – wskazują, że pociąg nr 11599 prowadzony był z oświetlonym w pełni czołem lokomotywy. Przeciwnego zdania była nastawnicza ze stacji Otłoczyn Zofia Wróblewska, która zeznała, że pociąg towarowy wyruszył na szlak nieoświetlony. Zaobserwowanie ze stanowiska maszynisty lokomotywy spalinowej serii ST44 faktu jazdy po lewym – a więc na linii dwutorowej niewłaściwym – torze, przy włączonych wszystkich trzech projektorach czołowych tego pojazdu, nie mogło stanowić dla Mieczysława Roschka trudności.
W pełni świadome prowadzenie pociągu potwierdził także fakt, iż na krótkim, wynoszącym około 150 metrów odcinku drogi poprzedzającym bezpośrednio zderzenie nastąpił nagły spadek szybkości będący następstwem nagłego hamowania. Uwzględniając cechy konstrukcyjne i techniczno-eksploatacyjne lokomotywy serii ST44 ustalono, iż podjęcie i urzeczywistnienie decyzji o hamowaniu nastąpiło w momencie spostrzeżenia świateł pociągu osobowego jadącego z przeciwnej strony, a więc kiedy nie było jeszcze innych – poza nagłym stwierdzeniem faktu jazdy po torze niewłaściwym – obiektywnych przesłanek do podjęcia tego rodzaju decyzji.
9 września 1980 przeprowadzono kolejny eksperyment, którego wyniki korespondowały z zapisami na taśmach rejestrujących parametry ruchu obu pociągów. Dowiedziono, iż możliwość lokalizacji przez maszynistów obydwu pociągów ich położenia na jednym torze – z założeniem, iż jest to położenie nie budzące żadnych wątpliwości – występowała przy zbliżeniu się obu lokomotyw do siebie na odległość około 150 metrów, co miało miejsce ok. 4 sekund przed zderzeniem. Ustalono też, że na takim odcinku i w takim czasie nie byłoby możliwe tak wyraźne, jak to stwierdzono na taśmie prędkościomierza lokomotywy ST44-607, zarejestrowanie nagłego hamowania. Oznacza to, że Mieczysław Roschek podjął hamowanie natychmiast po zauważeniu świateł pociągu jadącego z przeciwnego kierunku, jeszcze przed miejscem, które nie pozostawia wątpliwości, iż jadące pociągi znajdują się na tym samym torze i zmierzają na czołowe zderzenie.
Dochodzenie dowiodło także, iż Mieczysław Roschek miał możliwość zorientowania się, że prowadzony przez niego pociąg towarowy porusza się po torze niewłaściwym ze względu na widoczność sygnałów kontrolnych usytuowanych z lewej strony toru nr 2 kształtowego semafora wjazdowego stacji Otłoczyn z kierunku Torunia, a następnie także poprzedzającej go kształtowej tarczy ostrzegawczej. Niestwierdzenie tego faktu przez Mieczysława Roschka pozostawało w sprzeczności z podstawowymi zasadami bezpieczeństwa ruchu pociągów na liniach dwutorowych, stanowiącymi, że jazda torem niewłaściwym (lewym dla danego kierunku) jest dopuszczalna tylko na podstawie pisemnego rozkazu szczególnego, doręczonego maszyniście za pokwitowaniem, którego wydanie 19 sierpnia 1980 – w odniesieniu do pociągu nr 11599 – nie nastąpiło.
Analiza przyczyn śmierci i stanu fizycznego pracowników.
Śmierć Mieczysława Roschka nastąpiła w wyniku rozległych obrażeń ciała odniesionych w momencie zderzenia pociągów. Mieczysław Roschek w chwili zderzenia pozostawał na miejscu maszynisty, za nastawnikiem jazdy. Ciężko ranny pomocnik maszynisty Andrzej Bogusz został wydobyty z rozbitej lokomotywy ST44-607 w początkowej fazie akcji ratunkowej przez uczestniczących w akcji żołnierzy LWP. Miejsce odnalezienia Bogusza znajdowało się poza obrębem całkowicie zniszczonej siłą zderzenia kabiny maszynisty. Fakt ten wskazywał, iż Andrzej Bogusz w momencie zderzenia znajdował się poza kabiną, ale ustalenie, czy w krytycznym momencie opuszczał on stanowisko pomocnika maszynisty powodowany naturalnym odruchem obronnym, czy też wchodził do kabiny z przedziału maszynowego, w którym mógł przebywać w momencie wyjazdu pociągu ze stacji Otłoczyn było niemożliwe.
Pomocnik maszynisty zobowiązany jest podczas jazdy pociągu do przebywania w kabinie maszynisty i równoczesnego z maszynistą obserwowania wskazań sygnałów i wskaźników na trasie przejazdu. Nie można wykluczyć, iż Andrzej Bogusz w tej konkretnej sytuacji nie został zawiadomiony o rozpoczynaniu jazdy i w porę wezwany do zajęcia miejsca w kabinie maszynisty, przy takim założeniu, zmierzałby on z maszynowni do kabiny, zaniepokojony jazdą pociągu.
Andrzej Bogusz nie odzyskał przytomności od momentu odnalezienia go we wraku lokomotywy i zmarł w szpitalu w następstwie odniesionych obrażeń 24 sierpnia 1980.
Sekcja zwłok Mieczysława Roschka nie ujawniła na jego ciele innych obrażeń – mogących wskazywać na działanie osób trzecich – poza odniesionymi w wyniku zderzenia pociągów i zgniecenia kabiny maszynisty. Przeprowadzone w Instytucie Analiz Sądowych w Krakowie badania chemiczne i toksykologiczne pobranych w czasie sekcji narządów wykluczyły możliwość pozostawania przez Mieczysława Roschka pod wpływem alkoholu bądź innego środka odurzającego albo trującego.
Również badanie krwi ciężko rannego pomocnika maszynisty wykazało, iż w momencie zderzenia nie pozostawał on pod działaniem alkoholu.
Wszyscy pracownicy pełniący służbę tego dnia i mający bezpośredni udział w prowadzeniu i zapewnieniu bezpieczeństwa ruchu kolejowego związani z wypadkiem byli trzeźwi i w stanie psychofizycznym umożliwiającym wykonywanie powierzonych im obowiązków.
Dokumentacja jazdy pociągu towarowego.
Wśród dokumentów znalezionych w rozbitej kabinie lokomotywy ST44-607 zabezpieczono także raport z jazdy pociągu nr 11599, w którym w rubryce dotyczącej czasu odjazdu pociągu ze stacji Otłoczyn wpisano godzinę 4 minut 20. Zapis ten odpowiadał odczytowi wskazań zegara wbudowanego w prędkościomierz lokomotywy ST44-607.
Fakt odnotowania godziny odjazdu w dokumentach pociągu przemawiał też za tym, że uruchamiając pociąg, prowadzący lokomotywę maszynista był subiektywnie przekonany, iż otrzymał sygnał zezwalający na jazdę.
Poczynione w ten sposób ustalenia pozwalały stwierdzić, iż w momencie wyjazdu pociągu nr 11599 ze stacji Otłoczyn, co nastąpiło około godziny 4:20, Mieczysław Roschek rozpoczął dwudziestą piątą godzinę nieprzerwanej pracy. Zmęczenie maszynisty niewątpliwie miało wpływ na obniżenie jego sprawności psychofizycznej.
Stan ten został spowodowany jego własnym, świadomym działaniem, które prowadzący dochodzenie w tej sytuacji uznali za pozostające w bezpośrednim związku z zaistniałą katastrofą.
Badanie urządzeń sterowania ruchem kolejowym.
Analiza stanu urządzeń sterowania ruchem kolejowym wykluczyła możliwość ingerencji w nie osób do tego nieuprawnionych i podanie przez te osoby dla pociągu towarowego nr 11599 fałszywego sygnału zezwalającego na jazdę.
Nie stwierdzono także jakichkolwiek przesłanek pozwalających przyjąć, iż impulsem dla wyjazdu pociągu towarowego 11599 po torze niewłaściwym ze stacji Otłoczyn był sygnał odjazdu podany na urządzeniach sygnalizacyjnych stacji celowo bądź omyłkowo przez obsługę stacji lub osoby trzecie, przy czym obsługa stacji nie miała także w powstałej sytuacji obiektywnych możliwości skutecznego zapobieżenia zaistnieniu katastrofy.
Orzeczenie o sprawstwie katastrofy.
Przeprowadzone śledztwo wykazało, iż bezpośrednią przyczyną katastrofy była jazda pociągu towarowego nr 11599, prowadzonego lokomotywą spalinową ST44-607 po torze niewłaściwym, przy czym wyjazd tego pociągu ze stacji Otłoczyn nastąpił bez podania przez obsługę tej stacji sygnału Sr 3 "Wolna droga ze zmniejszoną szybkością" na semaforze "F2" i przy nieułożonej dla wyjazdu tego pociągu drodze przebiegu.
Działanie Mieczysława Roschka zostało ocenione jako co najmniej lekkomyślne, a ponieważ pozostawało ono w bezpośrednim związku przyczynowym z zaistniałą katastrofą kolejową, w konsekwencji uznano go sprawcą tej katastrofy.
W toku prowadzonego postępowania nie ujawniono żadnych uchybień w sposobie odprawienia ze stacji Toruń Główny pociągu osobowego nr 5130 relacji Toruń Główny – Łódź Kaliska i jego prowadzenia od tej stacji do miejsca katastrofy przez drużynę lokomotywy spalinowej SP45-160.
Legendy dotyczące katastrofy.
Katastrofa wydarzyła się w stosunkowo burzliwym politycznie okresie. Zgodnie z zasadami obowiązującymi publikacje w PRL (cenzurą), opinia publiczna nie była w sposób powszechny informowana o przebiegu dochodzenia powypadkowego ani jego ustaleniach, co spowodowało powstawanie przypuszczeń o przyczynach tragedii.
Niektóre z nich mówiły, że:
W mediach okoliczności dotyczące katastrofy podawane są niejednokrotnie nieściśle (liczba ofiar oscyluje od 60 do 70), przeinaczane albo przekazywane były informacje nie znajdujące pokrycia w faktach (cytaty: "...wjeżdża rozpędzony skład wypełniony węglem" – w rzeczywistości wagony pociągu towarowego były próżne; "Kilkaset metrów dalej uderza z pełnym impetem w jadący do Łodzi ekspres z Kołobrzegu" – rzeczywista prędkość pociągu towarowego wynosiła w momencie zderzenia 33 km/h, a do Łodzi jechał pociąg osobowy; "Kilkadziesiąt tysięcy ton rozpędzonej stali miażdży pociąg wiozący śpiących pasażerów" – w rzeczywistości masa obu pociągów nie przekraczała 900 ton).
Zdarzyło się także, że katastrofa kolejowa pod Otłoczynem została całkowicie pominięta w zestawieniach największych katastrof kolejowych, jakby nigdy nie nastąpiła.
Uczczenie pamięci ofiar.
Obok miejsca zderzenia pociągów, w lesie przy torach kolejowych, w odległości około 200 metrów od drogi krajowej nr 91 (na około 202 jej kilometrze) został postawiony przez parafian z Otłoczyna drewniany krzyż z napisem z metaloplastyki w brązie „ABY ŻYCIE MIELI” – Chrystus oddał swe życie abyśmy wieczne życie mieli. Przystąpiono do załatwiania formalności prawnych, by uzyskać zgodę na postawienie pomnika upamiętniającego tragicznie zmarłych w katastrofie pod Otłoczynem. Projekt pomnika wykonał Jacek Marek Krzyżyński z Otłoczyna, a organizacją całego przedsięwzięcia zajmował się proboszcz parafii Otłoczyn ks. Ryszard Kwiatkowski.
W ciągu jednej doby, w porze nocnej, władze PRL województwa toruńskiego postawiły pomnik w formie głazu narzutowego, na którym zamocowano tablicę z napisem:
Nie powstrzymało to jednak mieszkańców Otłoczyna przed postawieniem pomnika, o który prosił Prymas Polski kardynał Stefan Wyszyński. Zmodyfikowano projekt pomnika wspólnie z kompozycją głazu, ale zachowując charakter religijny całości. Według wizji autora pomnika tor kolejowy przedstawia nasze życie doczesne, na nim umieszczono tabliczki mosiężne z nazwiskami osób, które zginęły w tym wypadku, pogrupowane rodzinnie. Krzyż – przejście w inną formę życia. Dalej tor kolejowy według wizji twórcy pomnika symbolizujący życie pozagrobowe i kozioł oporowy symbolizujący koniec świata, a na nim miedziana świeca paschalna – symbol zmartwychwstania. Przed kozłem oporowym postawiono tablicę z cytatem z Księgi Mądrości (Mdr 2, 23–3, 6).
Całość komponowały kwietniki i murki oporowe. W budowie wykonywanej przez parafian Otłoczyna aktywnie pomogli kolejarze z Solidarności Parowozowni i Lokomotywowni Toruń, którzy dostarczyli elementy kolejowe pomnika.
Pomnik był wielokrotnie profanowany, a świeca paschalna i tabliczki kradzione, odnajdywane na pobliskich skupach złomu.
Dwukrotnie autor pomnika montował nowe tabliczki i świecę paschalną, ale nie powstrzymało to wandali przed zaborem elementów z metali kolorowych.
W 2003 przed kolejną rocznicą z inicjatywy Zakładu Przewozów Regionalnych w Bydgoszczy dokonano renowacji pomnika. Odnowiono tabliczki z nazwiskami ofiar, odświeżono tor i kozioł oporowy, wstawiono nowy krzyż.
Pomnik ponownie obrabowano w 2005. Zginęły wszystkie tabliczki i nie udało się ich odzyskać. Listę ofiar sporządzono na tablicy z plastiku i zamocowano na krzyżu.
Niepisaną tradycją wśród maszynistów z Bydgoszczy i Torunia jest zwyczaj podawania sygnału Rp 1 "Baczność" w momencie mijania miejsca katastrofy

</doc>
<doc id="98550" url="https://pl.wikipedia.org/wiki?curid=98550" title="Bodzęta (biskup krakowski)">
Bodzęta (biskup krakowski)

Bodzęta (Bodzanta) herbu Poraj (ur. ok. 1290, zm. 12 grudnia 1366 w Kielcach) – biskup krakowski, który z powodu sporu z królem Kazimierzem Wielkim związanym z odmową płacenia podatków z dóbr biskupich nie odgrywał wielkiej roli politycznej.
Życiorys.
Pochodził z wielkopolskiej linii możnego rodu Porajów-Różyców, spokrewnionego z Leszczycami. Według rodowej legendy Porajowie mieli być potomkami libickich Sławnikowiców. Bodzęta był częstym imieniem w rodzie Porajów. Przyszły biskup był prawdopodobnie synem komesa Bogufała z Wrześni, będącej jedną z siedzib rodowych Porajów. 
Karierę duchowną Bodzęty wspierał jego krewny, biskup włocławski Gerward. Dzięki niemu Bodzęta przed rokiem 1317 został archidiakonem kruszwickim, potem uzyskał prebendy w kapitułach gnieźnieńskiej, poznańskiej, włocławskiej i krakowskiej, a w 1320 r. otrzymał dziekanię krakowską. W latach 1329–1331 przebywał jako wysłannik biskupa krakowskiego Jana Grota w kurii papieskiej w Awinionie. 
W 1347 r. ponownie udał się do Awinionu wraz z krakowskim biskupem elektem, Piotrem z Falkowa. O zaradności Bodzęty świadczy sposób, w jaki został biskupem. W czasie pobytu w Awinionie, 6 czerwca 1348 r. zmarł biskup Piotr. Bodzęta w ciągu tygodnia (13 czerwca) wystarał się o nominację u papieża Klemensa VI na następcę zmarłego biskupa. Pomógł sobie, dokonując manipulacji. Wykorzystał fakt, że w Awinionie przebywali dwaj kanonicy krakowscy (na dodatek współrodowcy Bodzęty: Mikołaj z Młynów i Werner z Chmielnika), którzy, zastępując całą kapitułę, dokonali wyboru Bodzęty. 
Po powrocie do kraju udało mu się dość szybko ułagodzić niezadowolenie pozostałych członków kapituły krakowskiej. Trudniej poszło nowemu biskupowi z królem Kazimierzem Wielkim. Niechęć władcy wobec Bodzęty wynikała z tego, że miał on swojego kandydata na biskupi stolec, kanclerza wielkopolskiego Ottona herbu Lis. Stosunki pomiędzy biskupem a królem nie układały się pomyślnie. Nie dość, że Bodzęta został biskupem wbrew woli władcy to jeszcze uważał, że król narusza immunitet ekonomiczny biskupstwa krakowskiego i nie omieszkał mu tego już w 1349 r. wypowiedzieć. Ważnym narzędziem króla w stosunkach z duchowieństwem było swobodne dysponowanie dziesięciną, czyli przeznaczanie jej dla wybranego przez płacącego, a nie przez biskupa, kościoła. Bodzęta stwierdził, że dziesięcina swobodna przynosząc uszczerbek Kościołowi pociąga za sobą grzech śmiertelny. Miara cierpliwości króla się przebrała, gdy do sporów majątkowych biskup dołączył zarzuty o niemoralne prowadzenie się Kazimierza i wstawił się za królową Adelajdą. Kazimierz Wielki postąpił z wysłannikiem biskupa, wikariuszem katedry krakowskiej Marcinem Baryczką, tak jak kilkadziesiąt lat później, Wacław IV Luksemburski z Janem Nepomucenem w podobnej sprawie. Kazał go w grudniu 1349 r. utopić. Baryczka nie zdobył jednak pośmiertnej sławy Czecha. Sytuacja zaogniła się do tego stopnia, że biskup Bodzęta rzucił na króla klątwę. 
Na szczęście, mimo dość popędliwego charakteru, Kazimierz nie pokusił się o powiększenie grona męczenników wśród biskupów krakowskich. Przy pomocy zaufanego i ściśle z nim współpracującego arcybiskupa gnieźnieńskiego Jarosława uzyskał w Awinionie zdjęcie ekskomuniki. W ramach pokuty ufundował kilka kościołów ekspiacyjnych (pokutnych), między innymi w Krakowie (kościół św. Katarzyny), w Sandomierzu i Wiślicy. Mediacje arcybiskupa Jarosława doprowadziły również do załagodzenia sporu. W 1352 r. król Kazimierz cofnął zakaz oddawania dziesięciny na rzecz duchowieństwa diecezji krakowskiej. Później za opłatą 500 grzywien krakowskich srebra zrezygnował z powinności wojskowych, ciążących na ludności dzierżonych przez biskupów krakowskich kasztelanii kieleckiej i tarskiej. Porozumiano się również co do ciężarów nałożonych przez króla na biskupie wsie nad Dunajcem, Uszną i Wisłoką. 
W przyszłości nie doszło już między obu oponentami do tak gwałtownych czynów, nie zabrakło jednak drobniejszych sporów. Biskup Bodzęta niechętnie patrzył na wszelkie uszczuplenie swoich dochodów. Królowi, prowadzącemu intensywną akcję kolonizacyjną, nie udało się przekonać Bodzęty do czasowej rezygnacji z dziesięcin dla świeżo lokowanych osad w jego diecezji, mimo że inni biskupi, w tym arcybiskup Jarosław, wyrazili na to zgodę. Nic dziwnego zatem, że król próbował około 1360 roku pozbawić faktycznej władzy niewygodnego biskupa, poprzez przydanie mu pod pretekstem choroby oczu i podeszłego wieku, koadiutora (pomocnika) w osobie zaufanego współpracownika Janusza Suchegowilka, późniejszego arcybiskupa gnieźnieńskiego. I tym razem, jedyny w historii Polski król z przydomkiem Wielki, nie pokonał opornego hierarchy. Dobrą ilustracją dla stosunków króla z biskupem jest płaskorzeźba znad wejścia do kolegiaty w Wiślicy. Klęczący król Kazimierz ofiarowuje Matce Boskiej model kościoła. Stojący za władcą biskup Bodzęta popycha go ręką w kierunku Matki Boskiej. 
Jako zarządca diecezji okazał się Bodzęta sprawnym organizatorem oraz dbałym i światłym gospodarzem. Rozwijał sieć parafialną, tworząc przeszło dwadzieścia nowych parafii i budując w nich kościoły. Budowę nowej krakowskiej katedry, zapoczątkowaną przez biskupa Nankera, posunął tak daleko, że w 1364 r. można było dokonać jej konsekracji. Dbając o rozwój gospodarczy diecezji zasiedlał pustki, lokował miasta i wsie. Z jego imieniem związane są nazwy miejscowości Bodzentyn i Borzęcin. Pierwszą lokował w 1355 r. na surowym kamieniu, nadając jej prawo średzkie. Zbudował tu również drewniany dwór i kościół. Wieś Borzęcin (pierwotnie Bodzencin) założył w 1364. Nadał miejskie prawo magdeburskie biskupiej miejscowości Kielce. O dochody należne biskupstwu walczył nie tylko z królem Kazimierzem, ale także z księciem cieszyńskim o tym samym imieniu. 
Bodzęta nie był wolny od nepotyzmu. Popierał krewniaków na duchowne prebendy, a i część dochodów biskupich poszła na umocnienie potęgi rodu. W ulubionym przez siebie Jankowie zamierzał pod koniec życia zbudować rodowy zamek. Plany te pokrzyżowała jednak śmierć a przeznaczone na inwestycje kwoty zagarnął bratanek Bodzęty, Zawisza z Wrześni.
Biskup Bodzęta zmarł w Kielcach, a pochowany został w katedrze krakowskiej, w ufundowanej przez siebie kaplicy Poczęcia N. P. Marii, obok późniejszej kaplicy Zygmuntowskiej.

</doc>
<doc id="98551" url="https://pl.wikipedia.org/wiki?curid=98551" title="Nylon">
Nylon

Nylon – handlowa nazwa poliamidów stworzonych przez przedsiębiorstwo DuPont obecnie produkowanych przez przedsiębiorstwo Invista, która jest częścią koncernu chemicznego Koch Industries. Są to syntetyczne polimery zawierające grupę amidową służące m.in. do wytwarzania włókien syntetycznych o bardzo dużej wytrzymałości na rozciąganie i łatwo dającego się barwić. Stosowany jest przede wszystkim do produkcji dzianin, tkanin, lin i żyłek a także, ze względu na doskonałe właściwości mechaniczne, do panewek łożysk, kół zębatych itp.
Nylon został wynaleziony 28 lutego 1935 roku przez Wallace'a Carothersa w E.I. du Pont de Nemours and Company w Wilmington w USA. Wiadomość o nowym materiale podano do publicznej wiadomości w roku 1938 i w tym roku wprowadzono na rynek pierwsze produkty z nylonu: szczoteczkę do zębów z włosiem nylonowym oraz, co odbiło się większym echem, nylonowe pończochy w 1940 roku. Włókna nylonowe są obecnie używane do wytwarzania wielu rodzajów sztucznych tkanin, a nylon jako tworzywo sztuczne jest używany w wielu gałęziach przemysłu.
Często można spotkać się z oznaczeniami cyfrowymi przy słowie nylon (np. "nylon-66"). Jest to informacja o strukturze polimeru. Cyfry oznaczają liczbę atomów węgla w monomerach. Pojedyncza liczba (np. "nylon-12") oznacza włókno otrzymane z laktamu o 12 atomach węgla. Np. z kaprolaktamu powstaje "nylon-6":
Dwie kolejne liczby oznaczają liczbę atomów węgla w cząsteczkach odpowiednio: diaminy i kwasu dikarboksylowego. A zatem nylon-612 jest kopolimerem heksametylenodiaminy (1,6-heksylenodiaminy; diaminy C6) i kwasu 1,10-dekanodikarboksylowego (dikwasu C12), a nylon-66 kopolimerem diaminy C6 i dikwasu C6 (kwasu adypinowego):
Nazwa.
Jako nazwy robocze nowego produktu funkcjonowały "Rayon 66", następnie "Fiber 66" i in. Przed wprowadzeniem nylonu 66 na rynek przedsiębiorstwo Du Pont intensywnie poszukiwało lepszej nazwy handlowej. W odpowiedzi na wezwanie wyższej kadry zarządzającej przedsiębiorstwem do wymyślenia lepszej nazwy spłynęło ponad 400 propozycji, z których żadna nie została zaakceptowana. W marcu 1941 Ernest Gladding, ówczesny manager "Nylon Division" firmy Du Pont, wyjaśnił, że pierwowzorem nazwy „nylon” było słowo "nuron", kojarzące się z nowością, a jednocześnie będące czytanym wspak określeniem (w znaczeniu „[rajstopy] nie puszczające oczek”). Z powodu konfliktu z istniejącymi zastrzeżonymi nazwami handlowymi, "nuron" został zmodyfikowany na "niron". Jego mankamentem był z kolei fakt, że słowo to można wymawiać na 4 różne sposoby, w związku z czym literę „i” zmieniono na „y”, dając ostatecznie „nylon”.
Funkcjonuje też kilka popularnych niepoprawnych źródłosłowów nazwy „nylon”. Wg jednej teorii, funkcjonującej od co najmniej 1982 r., słowo to pochodzi od miast New York i London, błędne wskazywanych jako miejsca jednoczesnego odkrycia tego włókna. Szczególnie popularne jest też pseudo-rozszyfrowanie słowa „nylon” jako akronimu zdania („teraz [zobaczysz] ty stary, parszywy Japończyku”), nawiązującego do ówczesnego japońskiego monopolu w produkcji jedwabiu.
Używany do produkcji.
m.in.:

</doc>
<doc id="98552" url="https://pl.wikipedia.org/wiki?curid=98552" title="Walka Młodych">
Walka Młodych

Walka Młodych – tygodnik społeczno-polityczny dla młodzieży, wydawany w latach 1943–1944 w Warszawie jako konspiracyjny organ Związku Walki Młodych pod redakcją Hanny Szapiro i Jana Krasickiego. Pismo publikowało dokumenty Związku, prozę, poezję, relacje z walk przeciw okupantowi niemieckiemu.
Tygodnik pod tym samym tytułem został wznowiony przez Zarząd Główny Związku Walki Młodych w 1944 roku w Lublinie, następnie wydawany w Łodzi (redakcja mieściła się przy ul. F.D. Roosevelta 17) i Warszawie do 22 lipca 1948 roku, kiedy nastąpiło zjednoczenie 4 organizacji młodzieżowych w Polsce (ZWM, OMTUR, ZMW „Wici” i ZMD) w jeden Związek Młodzieży Polskiej. Później był wydawany jako dwutygodnik Zarządu Głównego Związku Młodzieży Polskiej, od roku 1957 organ Związku Młodzieży Socjalistycznej, od 1976 organ Związku Socjalistycznej Młodzieży Polskiej jako tygodnik społeczno-polityczny. Pismo zlikwidowane zostało w 1990 roku.

</doc>
<doc id="98555" url="https://pl.wikipedia.org/wiki?curid=98555" title="Listki zarodkowe">
Listki zarodkowe

Listki zarodkowe – zespoły komórek powstające w czasie rozwoju zarodkowego zwierząt w procesie gastrulacji. Występują trzy typy listków zarodkowych: pierwszy to ektoderma, drugi to entoderma (nazywana też endodermą), a trzeci to mezoderma.
Wszystkie zwierzęta będące tkankowcami zbudowane są z dwóch podstawowych listków zarodkowych (ektodermy i entodermy), a u wyżej uorganizowanych pojawia się trzeci (mezoderma). Według tego kryterium wyróżnia się:

</doc>
<doc id="98556" url="https://pl.wikipedia.org/wiki?curid=98556" title="Kreatyna">
Kreatyna

Kreatyna ("kwas β-metyloguanidynooctowy") – organiczny związek chemiczny zawierający elementy strukturalne guanidyny i kwasu octowego. W organizmach zwierzęcych tworzy się w trakcie przemiany materii, występuje głównie w mięśniach i ścięgnach. Kreatyna została odkryta w 1832 roku przez Michela Eugène’a Chevreula jako składnik mięśnia szkieletowego, a nazwę nadano jej od greckiego słowa kreas („mięso”).
Ulega fosforylacji przy użyciu enzymu kinazy kreatynowej przechodząc w fosfokreatynę. Jest wykorzystywana do magazynowania i uwalniania energii niezbędnej do wielu procesów chemicznych zachodzących w komórkach, w tym do syntezy białek mięśniowych.
Kreatyna występuje u człowieka w mięśniach (98% całkowitej zawartości kreatyny w organizmie człowieka), małe ilości tego związku znajdują się także w mózgu, wątrobie, nerkach oraz jądrach. Szacuje się, że dobowe zapotrzebowanie organizmu osoby o masie 70 kg na kreatynę wynosi 2 g, przy czym 1 g tego związku jest syntezowany przez organizm z aminokwasów, a pozostała ilość powinna być dostarczona w pożywieniu – najlepszymi źródłami kreatyny są mięso (1 g jest zawarty w 250 g świeżego mięsa) oraz ryby. Preparaty kreatynowe bywają stosowane przez osoby uprawiające sporty siłowe.
Glicyna reaguje w ustroju z argininą i wobec enzymu fermentu transaminacyjnego zamienia się na kwas guanidynooctowy, czyli glukocyjaminę, z argininy tworzy się wówczas ornityna (która stymuluje wydzielanie hormonu wzrostu). Z glukocyjaminy w ustroju powstaje kreatyna. Wytworzona kreatyna łączy się w tkankach z kwasem fosforowym tworząc kwas kreatynofosforowy (fosfagen), niezbędny do procesów życiowych w tkankach zwierzęcych.
Kreatyna jako suplement diety.
W latach 90. XX wieku kreatyna zyskała szczególny rozgłos jako naturalny sposób na zwiększenie wyników sportowych i budowanie beztłuszczowej masy ciała. Stwierdzono, że ogólna zawartość kreatyny w mięśniach szkieletowych jest zwiększona po doustnym podaniu suplementów diety, a zawartość ta różni się i zależy od wielu czynników, m.in. od poziomu spożycia węglowodanów, rodzaju aktywności fizycznej i typu włókien mięśniowych. Wskutek tego zaczęto stosować kreatynę w charakterze dodatku do suplementów diety stosowanych przed treningiem. Na rynku dostępne są różne formy kreatyny, m.in. cytrynian, jabłczan, ester etylowy, azotan, chlorowodorek, glukonian, α-ketoglutaran i orotan.
Wpływ na regenerację uszkodzeń oraz stres oksydacyjny.
Kreatyna ma potencjalnie działanie przeciwutleniające na poziomie komórek i chroni komórki mięśniowe przed stresem oksydacyjnym. Ponadto kreatyna w niekorzystnych warunkach zapobiega niszczeniu mitochondriów w komórkach mięśni. Stwierdzono również pozytywny wpływ kreatyny na gojenie się ran oraz uszkodzenia mięśni.
Wzrost masy mięśniowej.
Wysoka zawartość kreatyny w mięśniach stymuluje syntezę białek działając antykatabolicznie i anabolicznie, co ma wpływ na szybszy przyrost masy mięśniowej, sprawność i regenerację. Suplementacja diety kreatyną w połączeniu z ciężkim treningiem siłowym powoduje wzrost stężenia insulinopodobnego czynniku wzrostu IGF-1 w mięśniach i poprawianie aktywności komórek satelitarnych. W podwójnie ślepej próbie pobrano biopsję z mięśni nóg od mężczyzn wykonujących trening oporowy, w trakcie spoczynku, 3 godz. później oraz 24 godz. po treningu. Mężczyźni przyjmowali doustnie kreatynę lub napój z białkiem serwatkowym i węglowodanami przez 5 dni. Po ich spożyciu zwiększyła się ekspresja mRNA dla IGF-1 w spoczywających mięśniach o 30%. Poziom IGF-1 zwiększył się o 24% w ciągu 3 godz. i o kolejne 29% w 24 godz. po treningu.
Pomimo że doniesienia o pozytywnym wpływie suplementacji kreatyną w połączeniu z ciężkim treningiem na wydolność fizyczną, masę beztłuszczową oraz morfologię mięśni są dość liczne, to nurt przeciwstawny również ma pewną reprezentację. Jacobi wraz z zespołem opublikował wyniki badań, w których nie stwierdził efektów zastosowania krótkotrwałej suplementacji kreatyną na siłę izometrycznych skurczów mięśni łokciowych, aktywację mięśni i szybkość ich regeneracji. Opis tych badań nie pozwala jednak stwierdzić, czy suplementacja kreatyną była połączona z odpowiednim treningiem. W badaniach zespołu Bembena dotyczących 14-tygodniowego treningu progresywnego (3 dni treningowe na tydzień) przeprowadzonych na grupie starszych mężczyzn nie stwierdzono dodatkowych pozytywnych rezultatów suplementacji na siłę lub wzrost masy mięśni, ani w przypadku kreatyny podawanej samodzielnie, ani w połączeniu z napojami zawierającymi białka serwatkowe. W tym przypadku grupa mogła zostać przypadkowo dobrana w taki sposób, że jej większą część stanowiły osoby nie reagujące na kreatynę. Kreatyna mogła być też podawana wyłącznie w dni treningowe, a taka strategia nie spisuje się dobrze w przypadku osób starszych lub w średnim wieku.

</doc>
<doc id="98557" url="https://pl.wikipedia.org/wiki?curid=98557" title="Entoderma">
Entoderma

Entoderma, endoderma (łac. "entodermis", z gr. "éndon" wewnątrz, "dérma" skóra) – wewnętrzny listek zarodkowy, warstwa komórek powstająca w rozwoju zarodkowym zwierząt w trakcie różnorodnie zachodzącej gastrulacji. W procesie histogenezy i organogenezy rozwija się z niej głównie środkowy odcinek układu pokarmowego (jelito pierwotne u kręgowców), a u zwierząt wyżej uorganizowanych m.in.: nabłonek płuc, gruczoły przewodu pokarmowego, niektóre gruczoły dokrewne (tarczyca i przytarczyce) oraz krtań, tchawica i płuca, pęcherz moczowy, cewka moczowa i gruczoł krokowy.

</doc>
<doc id="98558" url="https://pl.wikipedia.org/wiki?curid=98558" title="Roztwór buforowy">
Roztwór buforowy

Roztwór buforowy, roztwór zbuforowany, zwyczajowo: bufor – roztwór, którego pH prawie się nie zmienia po dodaniu niewielkich ilości mocnych kwasów lub zasad, ani po rozcieńczeniu wodą. Jest to mieszanina słabego kwasu i soli tego kwasu z mocną zasadą albo mieszanina słabej zasady i soli tej zasady z mocnym kwasem.
Mechanizm działania buforów.
Mechanizm działania buforu najłatwiej jest prześledzić na przykładzie układu słabego kwasu i komplementarnej wobec niego soli. W tym przypadku głównym źródłem silnej zasady (A-) nie jest słabo dysocjujący kwas, lecz mocno zdysocjowana sól (XA):
Niezależnie od wyjściowych składników buforu, po ich rozpuszczeniu w wodzie i częściowej dysocjacji tworzy się równowaga słabego kwasu (HA) i sprzężonej z nim mocnej zasady (A–):
która jest odpowiedzialna za odporność buforu na zmiany pH.
Ze względu na dużą ilość jonów A− dostarczanych w reakcji (1) przez sól równowaga opisana równaniem (2) jest bardzo silnie przesunięta w stronę kwasu (HA). Można powiedzieć, że w tego rodzaju buforze niemal cała ilość jonów A− pochodzi z soli, zaś słaby kwas (HA) pozostaje w roztworze w formie prawie niezdysocjowanej. Zadaniem soli jest więc blokowanie dysocjacji słabego kwasu.
W momencie dodania do roztworu buforowego silnej zasady reaguje ona z jonami hydroniowymi (H3O+(aq)), które jednak są natychmiast regenerowane przez dysocjację kwasu (HA), którą uruchamia właśnie fakt znikania jonów hydroniowych w równowadze opisanej równaniem (2). W chwili dodania silnego kwasu silna zasada sprzężona (A–), która występuje cały czas w dużym stężeniu, reaguje z tym kwasem i w rezultacie pH całego układu się nie zmienia.
Przykłady układów buforowych.
Do często stosowanych buforów należą:
Wiele buforów o zdefiniowanym pH jest dostępnych komercyjnie. Są one przygotowywane w oparciu o certyfikowane "buforowe roztwory referencyjne" produkowane przez niektóre instytucje państwowe, na przykład amerykański Narodowy Instytut Norm i Techniki lub niemiecki Federalny Urząd Fizyczno-Techniczny.
Wzór Hendersona-Hasselbalcha.
Ze względu na rolę, jaką pełni w czasie reakcji roztwór buforowy, ważna jest umiejętność wyznaczania jego pH (bardzo przydatna przy sporządzania roztworu). Wykorzystuje się w tym celu wzór Hendersona-Hasselbalcha, który wiąże z sobą pH, stałą dysocjacji kwasowej oraz stężenia molowe składników:
gdzie:
oraz:
Pojemność buforowa.
Cały układ buforujący nie jest skuteczny w nieskończoność. Każdy bufor posiada swoją pojemność, zwaną pojemnością buforową (β), która jest warunkowana stałą równowagi głównej reakcji buforowej oraz stężeniem czynnika słabo dysocjującego. Na przykład jeśli do roztworu bufora złożonego ze słabego kwasu i jego soli dodamy tyle silnej zasady, że spowoduje ona całkowitą dysocjację słabego kwasu (HA) w reakcji (2), dalsze dodawanie tej zasady spowoduje już taką zmianę pH, jaka nastąpiłaby bez obecności bufora. Pojemność buforowa zależy od ogólnego stężenia kwasu i jego soli. Maksymalna pojemność wzrasta wraz z ogólnym stężeniem i nie zależy od mocy kwasu.
Definicja.
Pojemność buforowa zdefiniowana jest jako:
gdzie:
Pojemność buforowa (jej wartość jest zależna od pH) określa więc wrażliwość określonej ilości roztworu na dodawanie mocnego kwasu lub zasady – na przykład zmiana pH o 0,01 w wyniku dodania 0,006 mola kwasu lub zasady oznacza β = 0,6 mol.
Wzór van Slyke’a.
Wzór van Slyke’a (Donald van Slyke, 1883–1971) pozwala obliczyć pojemność buforową β jako funkcję pH roztworu, dla układu typu: HA + A− (łącznie z obszarem nadmiaru mocnego kwasu lub nadmiaru mocnej zasady):
gdzie:
Największa pojemność buforowa pojawia się w obszarze buforowym dla pH = pKa oraz dla dużych nadmiarów mocnego kwasu lub zasady (daleko poza obszarem buforowym).
Uproszczony wzór van Slyke’a pozwala obliczyć pojemność buforową β jako funkcję pH roztworu, dla układu typu: HA + A− (tylko w obszarze bufora w pobliżu pKa, bez obszaru nadmiaru mocnego kwasu lub nadmiaru mocnej zasady):
Zastosowania.
Roztwory buforowe służą do utrzymania stałego odczynu roztworów. Stosuje się je m.in. do kontrolowania pH reakcji chemicznych, w chemii analitycznej (np. do kalibracji pH-metrów), w biologii molekularnej (np. w PCR i praktycznie wszystkich reakcjach z udziałem enzymów lub w pracach z kwasami nukleinowymi), w mikrobiologii i biotechnologii do hodowli bakterii i innych mikroorganizmów.
Wykorzystuje się je w wielu procesach przemysłowych wymagających stałego pH, w tym przy produkcji barwników, leków i w procesach fermentacyjnych, a także w poligrafii, przy druku w technice offsetowej. Wiele buforów jest też stosowanych do kontrolowania pH produktów spożywczych, kosmetyków i leków. Niektóre bufory, między innymi boranowy, są same stosowane jako substancje lecznicze, na przykład do przemywania poparzonej skóry lub oczu. Roztwory buforowe są także podawane w kroplówkach osobom ciężko chorym.
Roztwory buforowe w organizmach żywych.
Bufory utrzymują ściśle określone pH ustroju wszystkich organizmów, którego zachwianie może spowodować śmierć organizmu. Bufory krwi zdrowego człowieka utrzymują pH w granicach od 7,35 do 7,45. Wartości pH poniżej 7,35 określane są jako kwasica, zaś powyżej 7,45 jako zasadowica. Prawidłowy zasób zasad buforowych we krwi wynosi 48 meq/l, a w przestrzeni śródmiąższowej 30 meq/l.
W organizmach ludzkich znaczącą rolę pełnią bufory:

</doc>
<doc id="98564" url="https://pl.wikipedia.org/wiki?curid=98564" title="Pojezierze Iławskie">
Pojezierze Iławskie

Pojezierze Iławskie (314.9) – makroregion geograficzny w północno-wschodniej Polsce. Leży między Wisłą, Osą, Drwęcą i Pasłęką. Powierzchnia – około 4230 km². 
Obszar rzeźby młodoglacjalnej z licznymi wzgórzami i jeziorami (Jeziorak, Narie, Drwęckie). Liczne kanały tworzą rzadko spotykany system pochylni. Region rolniczy. Rozwinięta turystyka wodna. W środkowej części Pojezierza leży Park Krajobrazowy Pojezierza Iławskiego, który swoim zasięgiem obejmuje jezioro Jeziorak i lasy Iławskie leżące na zachód od Jezioraka. Siedziba Parku Krajobrazowego znajduje się we wsi Jerzwałd w gminie Zalewo nad Jeziorakiem. 
Pojezierze Iławskie wraz z Garbem Lubawskim tworzy region turystyczny mylnie nazywany Mazurami Zachodnimi lub Małymi Mazurami. Ta nazwa została ukuta głównie po to, aby podkreślać polski charakter tych ziem i była silnie eksploatowana przez propagandę PRL. Nie znajduje jednak uzasadnienia w uwarunkowaniach geograficznych, historycznych czy etnokulturowych. Większa część Pojezierza Iławskiego wchodzi w skład krainy historycznej nazywanej Prusami Górnymi (niem. "Oberland"). Pozostałością po tej nazwie jest niemieckie określenie Kanału Elbląskiego, sztandarowej atrakcji turystycznej Pojezierza – "Oberländischer Kanal".

</doc>
<doc id="98569" url="https://pl.wikipedia.org/wiki?curid=98569" title="Dylewska Góra">
Dylewska Góra

Dylewska Góra – najwyższe wzniesienie Wzgórz Dylewskich i jednocześnie całej północno-wschodniej Polski, na Pojezierzu Chełmińsko-Dobrzyńskim, na południe od miasta Ostróda.
Wysokość 312 m n.p.m. Jest to wzniesienie morenowe, pocięte licznymi wąwozami i porośnięte bukowym lasem od strony wschodniej i północnej. Na przedpolu Dylewskiej Góry znajdują się pola Grunwaldu. Na szczycie przekaźnikowa stacja telewizyjna oraz 37-metrowa leśna wieża obserwacyjna. Po roku 2010 została odnowiona i teraz jest zamknięta, ogrodzona i niedostępna dla turystów. W odległości 2 km znajduje się jezioro Sałk (3 ha), zwane również Jeziorem Francuskim (wchodzi w skład rezerwatu „Jezioro Francuskie”). Dylewska Góra leży w całości na terenie Parku Krajobrazowego Wzgórz Dylewskich.

</doc>
<doc id="98570" url="https://pl.wikipedia.org/wiki?curid=98570" title="Kwas azotawy">
Kwas azotawy

Kwas azotawy (), – nieorganiczny związek chemiczny, umiarkowanie słaby i nietrwały kwas tlenowy.
Otrzymywanie.
Przemysłowo kwas azotawy otrzymywany jest poprzez wprowadzanie do wody równocząsteczkowej mieszaniny tlenku azotu (NO) i dwutlenku azotu (). W takiej mieszaninie zawsze obecne są drobne ilości tritlenku diazotu (), który jest bezwodnikiem kwasu azotawego. W wyniku jego reakcji z wodą według równania
zaburzona (przesunięta w prawo) zostaje równowaga reakcji tlenków
i tworzą się kolejne porcje , które następnie reagują z wodą zwiększając stężenie produktu.
W laboratorium kwas azotawy może być otrzymywany przez dodawanie do jego soli (np. azotynu sodu) nieutleniających kwasów mineralnych, np. rozcieńczonego kwasu siarkowego:
Właściwości chemiczne.
Istnieje tylko w rozcieńczonych roztworach wodnych. Przy zatężaniu ulega dysproporcjonowaniu według równania
działając zarówno jako utleniacz, jak i reduktor. Trwalsze są jego sole i estry – azotyny, stosowane m.in. do diazowania i konserwacji żywności (azotyny potasu i sodu) oraz w lecznictwie (azotyn amylu).
Oprócz estrów (R−ONO) w wyniku jego reakcji ze związkami organicznymi mogą powstawać także związki nitrowe ().
Reakcja kwasu azotawego z pierwszorzędowymi aminami aromatycznymi nosi nazwę diazowania, a w jej wyniku powstają sole diazoniowe. Kwas azotawy do tych reakcji wytwarza się zwykle "in situ" z azotynów, np.:
Do wykrywania kwasu azotawego, zwykle generowanego poprzez zakwaszenie badanego roztworu azotynów, można wykorzystać odczynnik Griessa. Metoda ta pozwala także na oznaczanie azotanów po ich wstępnej redukcji do azotynów.
Tautomeria.
Kwas azotawy powstaje jako jeden z produktów niskotemperaturowej fotolizy światłem UV kwasu azotowego w matrycy z zestalonego argonu. Dane spektralne w podczerwieni sugerują, że w warunkach tych występuje on w równowadze z mniej trwałym tautomerem, w którym atom wodoru połączony jest z atomem azotu:
Reakcji tej łatwiej powinien ulegać izomer trans trwalszego tautomeru HO−N=O, w którym atom wodoru znajduje się w pobliżu niewiążącej pary elektronowej atomu azotu.
Cząsteczka jest płaska, o symetrii C2v, a obliczenia wskazują, że jest o 25 kJ/mol mniej trwała od HO−N=O. Obliczone długości wiązań wynoszą 1,013 Å dla H−N i 1,201 Å dla N−O, a kąty ONO mają wartość 127,5°.
Wpływ na organizm człowieka.
Kwas azotowy(III) jest jednym z czynników mutagennych, co oznacza, że jego wpływ na organizm jest bardzo negatywny. Usuwa grupę aminową guaniny, adeniny i cytozyny, zamieniając je odpowiednio w ksantynę, hipoksantynę i uracyl (deaminacja). Ostatecznie skutkiem bezpośredniego działania kwasu azotawego są mutacje punktowe jako wynik prób naprawy DNA.

</doc>
<doc id="98572" url="https://pl.wikipedia.org/wiki?curid=98572" title="Republika Tuwa">
Republika Tuwa



</doc>
<doc id="98573" url="https://pl.wikipedia.org/wiki?curid=98573" title="Jezioro Drwęckie">
Jezioro Drwęckie

Jezioro Drwęckie – jezioro na Pojezierzu Iławskim, częściowo w granicach Ostródy. Powierzchnia 880,8 ha, głębokość 22,3 m, szerokość 1,1 km, z wyspą o powierzchni 10,8 ha. Składa się z dwóch wąskich rynien – jednej równoleżnikowej, długości 12 km, oraz drugiej, odgałęzionej na północny zachód, o długości 5 km.
Brzegi w części północnej są wysokie i zalesione (Lasy Liwskie), w części południowej niskiej, podmokłe i bezleśne.
Po raz pierwszy wzmiankowano je w 1332 roku jako "see Drywanczyn".
W najszerszej części jeziora znajduje się wyspa Ostrów. Od wschodu jezioro połączone jest kanałem z jeziorem Pauzeńskim (Puzy). W kanale zlokalizowana jest śluza Ostróda. Szlak wodny prowadzi dalej z jeziora Pauzeńskiego przez kanał, w którym jest zlokalizowana kolejna śluza – Mała Ruś – na jezioro Szeląg Wielki (prowadzi tędy szlak kajakowy i żeglarski). Zachodnia odnoga Jeziora Drwęckiego ciągnie się równoleżnikowo na długości 11 km (szerokość do 0,8 km). Brzegi są niskie i podmokłe, północne zalesione. Na północy wypływa z niej Kanał Elbląski, na zachodzie wpada Iłga, łącząca z jeziorem Ilgi (25 ha), od południa – łączy się z jeziorami: Smordy (22,5 ha) i Morliny (66 ha). Przez Jezioro Drwęckie przepływa ze wschodu na zachód rzeka Drwęca. Wokół jeziora prowadzą z Ostródy do Piławek szlaki turystyczne: niebieski i zielony.

</doc>
<doc id="98574" url="https://pl.wikipedia.org/wiki?curid=98574" title="Kierownica rowerowa">
Kierownica rowerowa

Kierownica rowerowa – element roweru służący do zmiany kierunku ustawienia płaszczyzny koła skrętnego (lub kół) w stosunku do osi roweru, jednocześnie jeden z trzech punktów podparcia rowerzysty (obok pedałów i siodełka).
W większości rowerów kierownica znajduje się bezpośrednio nad przednim kołem i sprzężona jest sztywno z widelcem koła poprzez wspornik i stery. Kształt kierownicy zależy od przeznaczenia roweru, wymogów użytkownika i w pewnym zakresie od aktualnej mody.
W rowerach szosowych stosuje się wykrzywioną kierownicę (tzw. gięcie, baranek). Można ją trzymać w położeniu górnym i dolnym. Pozwala to na zmniejszenie oporów aerodynamicznych. Szerokość kierownicy szosowej powinno się dobierać w zależności od szerokości barków kolarza oraz stylu jazdy. Najczęściej spotykane szerokości kierownic szosowych to 40 cm, 42 cm, 44 cm i 46 cm. Współcześnie istnieje kilka rodzajów kierownic szosowych - oprócz tradycyjnych stosuje się tzw. "anatomiczne", ze specjalnie wyprostowanym miejscem na dolnym fragmencie łuku.
Kierownice w rowerach torowych są bardzo podobne do tych z rowerów szosowych, różnią się nieco głębszym profilem wygięcia (dla lepszej aerodynamiki) i są węższe (zazwyczaj do 38 cm).
W rowerach górskich kierownice są proste, czasami z niewielkim wychyleniem, zazwyczaj szersze niż kierownice szosowe (szerokość w okolicach 58 cm).
Obecnie najczęściej spotykaną średnicą kierownicy jest 31,8 mm (tzw. "oversize"). Spotyka się także średnice 26 mm i 25,4 mm (według standardu ISO – 1 cal). Zazwyczaj kierownice mają takie szerokości jedynie w okolicy mocowania mostka, a jej reszta jest wykonana z mniejszą średnicą. Powód dla którego istnieje trend stosowania kierownic o większej średnicy to zwiększenie sztywności elementu przy stosunkowo niewielkim wzroście wagi.
Kierownice rowerowe wykonywane są z różnych materiałów. Proste, popularne rowery najczęściej posiadają stalowe kierownice (tanie, masywne i ciężkie). W sportowych rowerach przez wiele lat wykorzystywano kierownice duraluminiowe (nieco droższe, znacznie lżejsze, ale słabsze od stalowych). Obecnie w rowerach wyższej klasy stosuje się kierownice z włókna węglowego. Charakteryzują się bardzo niską wagą, dużą odpornością na zmęczenie materiału oraz lepszym tłumieniem drgań, ale są często droższe od aluminiowych. Takie kierownice często tworzą wraz z mostkiem wspólny element.

</doc>
<doc id="98576" url="https://pl.wikipedia.org/wiki?curid=98576" title="Kanał Elbląski">
Kanał Elbląski

Kanał Elbląski (, pol. "Kanał Oberlandzki") – żeglowna droga wodna na terenie województwa warmińsko-mazurskiego. W 1978 fragment kanału uznano za zabytek techniki, natomiast w 2011 został uznany za pomnik historii. Kanał Elbląski w 2007 r. w plebiscycie „Rzeczpospolitej” został uznany za jeden z siedmiu cudów Polski.
Parametry i opis.
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, kanał ma klasę żeglowną Ia. Jego długość wynosi 84,2 km:
Całkowita długość kanału z odgałęzieniami wynosi 151,7 km, aczkolwiek można spotkać dane określające długość głównego szlaku wodnego na 127,5 km, a odnóg bocznych – na 65 km. Powiązana z Kanałem droga wodna Miłomłyn – Zalewo liczy 49,9 km.
Długość drogi wodnej między Ostródą a Elblągiem wynosi 82 km, natomiast między Ostródą a Iławą 48 km (w tym 31 km między Miłomłynem a Iławą). Łączna suma różnic poziomów na śluzach i pochylniach wynosi 103,4 m.
Parametry kanału:
Kanał łączy jezioro Druzno z Drwęcą oraz z jeziorem Jeziorak. Z Druzna, poprzez rzekę Elbląg z Zalewem Wiślanym, a także przez Kanał Jagielloński, Nogat i Wisłę z Morzem Bałtyckim.
Część Kanału, od śluzy w Miłomłyn do Jeziora Drwęckiego, nosiła pierwotnie nazwę "Kanału Oberlandzkiego", chociaż obecnie używana nazwa to również Kanał Elbląski. Z kolei odgałęzienie z Miłomłyna do jeziora Jeziorak nazywa się Kanałem Iławskim. Kanał Bartnicki (Ducki) łączy jezioro Ruda Woda (Duckie) z jeziorem Bartężek, a Kanał Dobrzycki jezioro Jeziorak z jeziorem Ewingi.
Na Kanale od Ostródy do Elbląga jest 5 pochylni (Buczyniec, Kąty, Oleśnica, Jelenie, Całuny) i 2 śluzy (Miłomłyn i Zielona). Na całym kanale są cztery śluzy: Miłomłyn, Zielona, Ostróda, Mała Ruś.
Przy budowie Kanału Elbląskiego wykorzystano jeziora leżące na różnych wysokościach między Ostródą i Zalewem Wiślanym. Różnica poziomów sięga 100 m. Osobliwością na skalę europejską jest zespół 5 pochylni, po których przetacza się statki na platformach ustawionych na szynach. Zastosowane w tym celu szynowe urządzenia wyciągowe napędzane są mechanicznie siłą przepływu wody. Od kanału odgałęzia się kilka szlaków wodnych, m.in. Ostróda – jezioro Szeląg Mały, Ostróda – Jezioro Drwęckie – Drwęca – Wisła.
Ze względu na walory przyrodnicze i kulturowe teren został objęty ochroną prawną w formie Obszaru Chronionego Krajobrazu Kanału Elbląskiego.
Położenie.
Pod względem fizycznogeograficznym kanał położony jest w makroregionach Pobrzeża Gdańskiego i Pojezierza Wschodniopomorskiego, w mezoregionach Żuław Wiślanych i Pojezierza Iławskiego.
Nazewnictwo.
Poniżej podano w kolejności chronologicznej występujące w źródłach nazwy kanału:
Oficjalnym dokumentem określającym nazwy dróg wodnych w Polsce jest urzędowy wykaz hydronimów, opracowany przez Komisję Standaryzacji Nazw Geograficznych. Znajdziemy tam trzy nazwy dla poszczególnych odcinków tego szlaku wodnego:
Historia.
W XIX w. na terenie Mazur zaczął dynamicznie rozwijać się drobny przemysł. Sławę na skalę światową zdobyła "sosna taborska" służąca do wyrobu masztów i bardzo poszukiwana przez przemysł szkutniczy. Rozwój przemysłu wymagał utworzenia sieci komunikacyjnej łączącej Prusy z Morzem Bałtyckim.
Koncepcja budowy kanału.
W pobliżu Elbląga, już wcześniej do żeglugi przystosowano płytkie jezioro Druzno, przez które poprowadzono szlak żeglowny o szerokości 20 m. Tamtędy wiódł szlak wodny łączący się z portem Elbląg i dalej z Bałtykiem. Stan ten miał wpływ na powstanie koncepcji połączenia jezior leżących między Wisłą a Pasłęką. Przeszkodę stanowiła 99-metrowa różnica poziomu na odcinku 10 km między jeziorami Druzno i Piniewo. Ewentualna budowa śluz wymagałaby budowy około 30 takich obiektów.
Budowa.
Nad projektem kanału zaczęto pracować w 1837 a prace rozpoczęto 28 października 1844. Cztery pierwsze pochylnie "suche": Buczyniec, Kąty, Oleśnica i Jelenie uruchomiono w 1860. Projektantem i realizatorem Kanału był Georg Jacob Steenke, który przyjął zlecenie Fryderyka Wilhelma IV, pragnącego połączyć szlakiem żeglownym Prusy Wschodnie z Bałtykiem.
Podczas robót hydrotechnicznych wyrównywano poziomy wód w zbiornikach na trasie kanału. Na odcinku Miłomłyn – Buczyniec obniżono poziomy luster wody do poziomu Jezioraka (99,5 m n.p.m.). Takie działania były przyczyną obniżenia poziomu wód kilku jezior nawet o ponad pięć metrów (o tyle obniżył się poziom wód w jeziorach Sambród i Piniewo; w jeziorze Ilińsk – o 1,5 m, Ruda Woda – o 1,7 m).
Na Jeziorze Karnickim (97,5 m n.p.m.) wybudowano dwie groble, między które wpuszczono wody kanału, oraz akwedukt leżący powyżej lustra wody tego jeziora.
Pierwszy statek przepłynął kanał 31 sierpnia 1860 (odcinek Ostróda – Miłomłyn). Prace prowadzono jednak dalej i kanał uruchomiono do żeglugi towarowej dopiero rok później, 28 października 1861. Ze względu na porę roku nie skorzystało z niego wtedy wiele statków. Oficjalnie kanał oddano do eksploatacji wiosną 1862.
W latach 1872–1876 na odcinku Ostróda-Miłomłyn uruchomiono trzy śluzy: Miłomłyn, Zielona, Mała Ruś. Ostatnią pochylnię Całuny (położoną najbliżej jeziora Druzno) zbudowano w latach 1874–1881. Zastąpiła ona znajdujące się wcześniej w tym miejscu śluzy.
Pierwotna koncepcja budowy kanału opierała się na projekcie pokonania różnicy poziomów wód między Jeziorem Pniewskim a jeziorem Druzno za pomocą śluz komorowych wykonanych z drewna. Pod wpływem rozwiązań zastosowanych na Kanale Morrisa w USA oraz innym, podobnym do Kanału Elbląskiego szlaku wodnym w kanadyjskiej Nowej Szkocji, koncepcję tę zarzucono. Ostatnia pochylnia "Całuny" zastąpiła istniejące już śluzy. Przyczyną zmiany koncepcji był wydłużony czas śluzowania oraz deficyt wody do napełniania śluz.
Do napędu mechanizmu napędowego pochylni wykorzystano energię wody przepływającej z wyższego poziomu na niższy. Wprawia ona w ruch koło wodne nasiębierne a to z kolei mechanizm napędzający liny ciągnące wózki do transportu jednostek pływających. Wózki transportowe poruszają się po szynach łączących odcinki kanału po obydwu stronach pochylni. Energia elektryczna służy wyłącznie do oświetlenia obiektów.
Na każdej pochylni są dwa wózki, korzystające z dwóch równoległych torów. Gdy jeden z nich jedzie w jednym kierunku, drugi jedzie w przeciwnym. Wózki ważą po 24 tony i po uruchomieniu pochylni obydwa ruszają pod górę, następnie - gdy wózek jadący w stronę dolnego kanału minie szczyt pochylni - jeden jedzie w górę, a drugi w dół i wtedy się równoważą. Natomiast na ostatnim odcinku, gdy wózek jadący w stronę górnego kanału minie szczyt, oba jadą w dół. Krótki odcinek, na którym oba wózki jadą pod górę, przesądza o nośności pochylni - można na niej transportować statki o wadze do 50 ton w jednym kierunku, albo dwa statki o wadze do 38 ton w obu kierunkach jednocześnie. 
Wózki są ciągnięte przez liny zaczepione do wózków od górnej strony pochylni. W czasie pracy jedna z nich, ciągnąca wózek z dołu w górę pochylni, nawija się na bęben, druga zaś odwija, opuszczając drugi wózek w dół. Od dolnej strony pochylni wózki łączy trzecia lina, która przebiega przez koła zwrotne znajdujące się na dolnej stacji. Holuje ona górny wózek na początku przejazdu, gdy oba jadą w górę. Wózki mają po osiem kół z podwójnymi, bliźniaczymi obręczami jezdnymi. Cztery koła z dolnej strony pochylni opierają się o szyny wewnętrzną obręczą, a cztery z górnej zewnętrzną. Na dolnej i górnej stacji w części podwodnej szyny są rozdwojone, koła dolne trafiają na inne szyny niż górne i tym sposobem wózek przybiera pozycję poziomą, umożliwiającą statkom wpłynięcie nań lub spłynięcie.
Najniżej położona pochylnia Całuny, zbudowana później niż pozostałe, zamiast koła wodnego ma napęd w postaci turbiny Francisa, natomiast system przeciągania wózków jest taki sam. 
Ostatni odcinek systemu kanałów z Ostródy do Starych Jabłonek (a właściwie do Staszkowa) przez Jezioro Pauzeńskie o długości 16,8 km oddano do użytku dopiero w 1873. Z uwagi na względy ochrony przyrody odcinek ten jest dostępny wyłącznie dla kajaków i żaglówek.
Budowa kanału była droższa o około 10% od kosztu budowy Wieży Eiffla w Paryżu. Wartość poniesionych nakładów inwestycyjnych odpowiadała wartości 2,4 t złota.
Znaczenie gospodarcze kanału.
Kanał w XIX w. (1844–1860), jako szlak komunikacyjny, pełnił ważną rolę gospodarczą przyczyniając się do rozwoju pojezierzy Ostródzkiego i Iławskiego i ich komunikacji z portami w Gdańsku i Elblągu, do których przewożono głównie płody rolne (zwłaszcza zboże) i drewno. Mniejsze znaczenie miał dla transportu artykułów przemysłowych. Rozwój transportu kolejowego (zwłaszcza po 1872, kiedy przez Ostródę przeprowadzono linię Poznań – Toruń – Olsztyn – Wystruć) i później samochodowego wpłynął na zmniejszenie przewozów towarowych na kanale i już w latach 30. XX wieku był on wykorzystywany jedynie przez turystów.
Pierwszy raz turyści popłynęli kanałem w 1912 na pokładzie łodzi motorowej „Seerose” („Róża morska”) należącej do przedsiębiorstwa żeglugowego Schiffs-Reederei Adolf Tetzlaff. W tym samym roku do eksploatacji wprowadzono statek „Herta”. W 1925 służbę podjęła jednostka wycieczkowa „Heini”, a dwa lata później (1927) statek „Konrad”. W tym samym 1927, w sezonie letnim rozpoczęto regularne rejsy pasażerskie po kanale.
W 1948 dzięki staraniom Adolfa Tetzlaffa i pełnomocnika rządu Zygmunta Mianowicza ponownie uruchomiono urządzenia kanału, dzięki czemu możliwe się stało wznowienie regularnych rejsów turystycznych. Początkowo armatorem była Żegluga Gdańska, ale w połowie lat 70. pływające po kanale statki przejęła Żegluga Mazurska z Giżycka. Od 1992 armatorem był samorządowy Zakład Komunikacji Miejskiej w Ostródzie – Żegluga Ostródzko-Elbląska. W 1999 w skład należącej do Żeglugi Ostródzko-Elbląskiej białej floty wszedł ósmy, zakupiony wówczas statek o nazwie „Ostróda” (65 miejsc; pozostałe statki tej wielkości to wyprodukowane w latach 60.: „Kormoran”, „Birkut”, „Marabut”, „Pingwin”, „Łabędź”; mniejsze statki to: „Żuraw” mieszczący 35 osób oraz „Perkoz” – 12 osób). Statki tego armatora przewoziły rocznie około 50 tys. pasażerów. 25 października 2010 nastąpiło przekształcenie ZKM w Ostródzie w firmę Żegluga Ostródzko-Elbląska Sp. z o.o.
Przez wiele lat po 1945 statki tzw. białej floty odbywały całodzienne rejsy pomiędzy portami w Elblągu i Ostródzie, a także krótsze między Ostródą a Starymi Jabłonkami oraz Miłomłynem. Jeszcze na początku XXI wieku na zamówienie realizowano rejsy na odcinku Miłomłyn – Iława. W 2013 roku, z uwagi na remont kanału, rejsy statków realizowane były wyłącznie między Elblągiem a Całunami oraz z Ostródy przez Miłomłyn do Iławy. Po zakończeniu remontu Kanału nie są już prowadzone regularne rejsy statków na całej długości między Elblągiem a Ostródą. Statki pływają z Elbląga tylko do pochylni Buczyniec, a z Ostródy do Miłomłyna. Ponadto w 2018 oferowano rejsy na trasach Ostróda – Stare Jabłonki, Ostróda – Jezioro Pauzeńskie – Ostróda, Iława – Sarnówek – Iława, rejs z Iławy po Jezioraku i z Ostródy po Jeziorze Drwęckim oraz po pochylni Buczyniec.
Locja Kanału Elbląskiego.
Locja zawiera podstawowe informacje żeglugowe. Długości odcinków, umiejscowienie i dane głównych urządzeń hydrotechnicznych.
Locję podzielono na 4 części
Pochylnia Buczyniec (km 36,77) – jezioro Druzno (km 52,00).
Trasa kanału wiedzie przez 9,2-kilometrowy odcinek na którym znajdują się suche pochylnie.
Rewitalizacja kanału.
Od sierpnia 2011 do maja 2015 roku prowadzono gruntowną rewitalizację kanału polegającą na kompleksowej przebudowie wszystkich pięciu pochylni, umocnieniu brzegów oraz odmuleniu szlaku wodnego. Żeglugę na kanale wstrzymano na 2 lata z końcem sezonu letniego 2012. Wynoszący 115 mln zł koszt rewitalizacji kanału w części sfinansowano ze środków unijnych, a sam projekt realizowany był w ramach zatwierdzonego 12 czerwca 2007 roku przez Zarząd Województwa Warmińsko–Mazurskiego "Programu Rozwoju Turystyki w obszarze Kanału Elbląskiego i Pojezierza Iławskiego". Prace polegające na pogłębieniu kanału przeprowadzono w 2011 roku, a remont pochylni (wymiana wszystkich elementów mechanicznych i hydrotechnicznych, m.in. koła wodne, budynki maszynowni, turbiny napędowej, filary, torowiska, liny) w latach 2013–2015. Ponadto w Buczyńcu powstała izba historyczna z salą multimedialną oraz ekspozycją m.in. form odlewniczych urządzeń pochylni oraz dokumentów dotyczących powstania kanału, w tym tych z oryginalnymi podpisami jego budowniczego Georga Jacoba Steenke. 29 maja 2015 roku na terenie pochylni Buczyniec nastąpiło otwarcie zrewitalizowanego kanału.

</doc>
<doc id="98581" url="https://pl.wikipedia.org/wiki?curid=98581" title="Szymbark (województwo warmińsko-mazurskie)">
Szymbark (województwo warmińsko-mazurskie)

Szymbark (niem. "Schönberg") – osada w Polsce położona w województwie warmińsko-mazurskim, w powiecie iławskim, w gminie Iława, nad Jeziorem Szymbarskim.
Wieś wymieniona została po raz pierwszy wymieniona w 1378 jako osada przyzamkowa. W latach 1975–1998 miejscowość położona była w województwie olsztyńskim.
Pomniki przyrody.
W pobliżu ruin zamku (bliżej drogi Iława-Susz) rośnie ponad 210-letni jesion o obwodzie 325 cm i wysokości 40 m oraz 200-letnie sosny. Od strony wsi Kamionka do zamku prowadzi aleja starych dębów.

</doc>
<doc id="98582" url="https://pl.wikipedia.org/wiki?curid=98582" title="Sosna giętka">
Sosna giętka

Sosna giętka ("Pinus flexilis" E. James) – gatunek drzewa iglastego z rodziny sosnowatych ("Pinaceae"). Sosna giętka występuje w stanie dzikim w Górach Skalistych w Kanadzie i USA. Obszar jej występowania rozciąga się od kanadyjskiej Alberty i południowo-wschodniej Kolumbii Brytyjskiej aż po Nowy Meksyk, Arizonę i południową Kalifornię. Populacje tej sosny można spotkać także na zachodnich terenach Dakoty Północnej, Dakoty Południowej i Nebraski. Odmiana var. "reflexa" występuje również w kilku miejscach w Meksyku (Chihuahua, Coahuila i na południu Nuevo León). Szacuje się, że najstarsze egzemplarze żyją około 1670 lat.
Biologia i ekologia.
Drzewo długowieczne, wolno rosnące, zimozielone, jednopienne. Szyszki męskie dominują w dolnej części korony, żeńskie w górnej. Pylenie od czerwca do lipca. Do zapłodnienia dochodzi ok. 13 miesięcy po zapyleniu, po czym na przełomie września i października szyszki nasienne dojrzewają i uwalniają nasiona, opadając wkrótce potem. Drzewa obradzają obficie co 2–4 lata, produkując średnio 10800 nasion na 1 kg. Nasiona rozsiewane są głównie przez gryzonie i ptaki. Najważniejszą rolę odgrywa orzechówka popielata ("Nucifraga columbiana"), która może przenosić do 125 nasion jednorazowo, na odległość ponad 20 km od macierzystego drzewa. Zakopuje po 1–5 nasion w ziemnym schowku, na głębokości 2–3 cm.
Igły pozostają na drzewie przez 5–6 lat.
Liczba chromosomów: 2n=24.
Na północnych obszarach występowania rośnie na suchych stokach, blisko dolnej granicy lasu. Im dalej na południe, tym zajmuje wyżej położone stanowiska, sięgając górnej granicy lasu. Rozpiętość wysokości od 870 m n.p.m. w Dakocie Północnej do ok. 3810 m w Kolorado. Występuje głównie w strefie klimatu kontynentalnego, tylko niewielkie populacje we wschodnim Oregonie i Idaho są pod wpływem klimatu morskiego znad Pacyfiku. Rośnie na różnych glebach: pochodnych wapienia, piaskowca, granitu, kwarcu. Porasta łagodnie pofalowane wzgórza i strome urwiska, toleruje porywiste wiatry zarówno na dolnej jak i górnej granicy lasu. Lubi stanowiska nasłonecznione, niezbyt dobrze toleruje zacienienie.
Tworzy czysto-gatunkowe lasy iglaste lub lasy mieszane. Towarzyszy takim gatunkom jak: "Picea engelmannii", "Abies lasiocarpa", "Pinus albicaulis", "Pinus aristata", "Pinus longaeva", jedlica, topola, "Pinus contorta", "Pinus ponderosa".
Korzenie drzewa wchodzą w związek mikoryzowy z klejówką "Gomphidius smithii".
Systematyka i zmienność.
Pozycja gatunku w obrębie rodzaju "Pinus":
W obrębie gatunku wyróżnia się czasem dwie odmiany:
Sosna giętka tworzy naturalne mieszańce z "Pinus strobiformis". Przypuszcza się, że odmiana "P. flexilis" var. "reflexa", która zawiera więcej genów "P. strobiformis" niż "P. flexilis", jest takim mieszańcem. Dalsze krzyżowanie się z "P. strobiformis" wzmocni tylko powiązania genetyczne między tymi taksonami.
Zagrożenia.
Międzynarodowa organizacja IUCN umieściła ten gatunek w Czerwonej księdze gatunków zagrożonych, przyznając mu kategorię zagrożenia LR/lc ("lower risk/least concern"), uznając go za gatunek najmniejszej troski, o niskim ryzyku wymarcia. Po ponownej ocenie w 2011 r. klasyfikację tę utrzymano i opublikowano w roku 2013. Odmiana "Pinus flexilis" var. "reflexa" znana jest tylko z pięciu lokalizacji, gdzie zajmuje łącznie 2 tys. km², i została uznana za bliską zagrożeniu (kategoria NT, "near threatened"). Liczebność populacji całego gatunku maleje.
Zastosowanie.
Stosowana była do wyrobu stempli kopalnianych, podkładów kolejowych i słupów. W porównaniu z innymi, bardziej poszukiwanymi gatunkami sosny, wyrąb prowadzony rzadko, ze względu na poskręcane i żywiczne drewno.
Nasiona były czasem wykorzystywane przez rdzennych Amerykanów jako pożywienie, m.in. przez północne szczepy Szoszonów.

</doc>
<doc id="98583" url="https://pl.wikipedia.org/wiki?curid=98583" title="Wiersz toniczny">
Wiersz toniczny

Wiersz toniczny – wiersz, w którym występuje jednakowa liczba zestrojów akcentowych w każdym wersie, a równocześnie ich rozkład nie jest stały. 
Na przykład w "Księdze ubogich" Jana Kasprowicza, w strofie:
Dzięki regularnemu układowi zestrojów akcentowych w poszczególnych wersach wybija się rytm, tempo muzyczne strofy. Najpopularniejszymi formatami wiersza tonicznego są w literaturze polskiej trójakcentowiec i sześcioakcentowiec.
Poeci, którzy stosowali wiersz toniczny, to m.in. Władysław Broniewski, Julian Tuwim, Kazimiera Iłłakowiczówna, Tadeusz Gajcy.
Wiersz toniczny był charakterystyczny dla wersyfikacji staroangielskiej i po części średnioangielskiej. Występuje on również w metryce nowoangielskiej, zwłaszcza w poezji Gerarda Manleya Hopkinsa. Robert Browning wierszem tonicznym czteroakcentowym napisał długi wiersz "The Statue and the Bust":

</doc>
<doc id="98584" url="https://pl.wikipedia.org/wiki?curid=98584" title="Moment skręcający">
Moment skręcający

Moment skręcający – moment pary sił, którego wektor jest równoległy do osi elementu skręcanego, najczęściej pręta lub wału.
O wielkości skręcenia (na jednostkę długości pręta) wywołanego przez dany moment skręcający decydują:
Moment skręcający formula_1 pary sił leżących w płaszczyźnie prostopadłej do osi pręta, o wartości formula_2 odległych od siebie o formula_3 określa wzór:

</doc>
<doc id="98585" url="https://pl.wikipedia.org/wiki?curid=98585" title="Moment zginający">
Moment zginający

Moment zginający, moment gnący – algebraiczna suma momentów sił zewnętrznych działających po jednej stronie (lewej lub prawej) rozważanego przekroju belki zginanej względem środka masy tego przekroju.

</doc>
<doc id="98587" url="https://pl.wikipedia.org/wiki?curid=98587" title="Układ współrzędnych biegunowych">
Układ współrzędnych biegunowych

Układ współrzędnych biegunowych (układ współrzędnych polarnych) – układ współrzędnych na płaszczyźnie wyznaczony przez pewien punkt formula_1 zwany biegunem oraz półprostą formula_2 o początku w punkcie formula_1 zwaną osią biegunową.
Definicja.
Każdemu punktowi formula_4 płaszczyzny przypisujemy jego współrzędne biegunowe, jak następuje:
Dla jednoznaczności przyjmuje się, że współrzędne bieguna formula_1 są równe formula_11 O amplitudzie możemy zakładać, że formula_12 (niektórzy autorzy przyjmują formula_13).
Rys historyczny.
Układ współrzędnych biegunowych został wprowadzony i rozwinięty w Europie w XVII wieku. Według Juliana Coolidge’a pierwszeństwo w używaniu tego układu należy przyznać albo Grégoire de Saint-Vincentowi lub Bonaventurze Cavalieriemu.
Związek z układem kartezjańskim.
Rozważmy dwa układy współrzędnych na płaszczyźnie: układ kartezjański formula_14 oraz układ biegunowy z biegunem formula_1 i osią biegunową formula_16
Przejście od układu biegunowego do kartezjańskiego.
Dla danego wektora wodzącego formula_17 i amplitudy formula_18 punktu formula_19 jego współrzędne kartezjańskie są określone wzorami:
Współrzędne biegunowe można zapisać także pod postacią funkcji jednoargumentowej, podobnie jak w przypadku układu kartezjańskiego (funkcji formula_22)
I tak okrąg o promieniu 1, można opisać funkcją:
Jakobian przejścia wynosi
Przejście od układu kartezjańskiego do biegunowego.
Rozważmy punkt o współrzędnych kartezjańskich formula_27 Promień wodzący tego punktu może być wyznaczony na podstawie twierdzenia Pitagorasa:
Jeśli formula_29 i formula_30 to z definicji funkcji tangens:
zatem amplituda formula_32 tego punktu jest dana wzorem:
(o ile dopuszczamy ujemne wartości formula_32).
Natomiast aby otrzymać formula_35 należy rozważyć następujące przypadki:
gdzie formula_37 oznacza funkcję arcus tangens. W zakresie kątów formula_38 można ten zapis uprościć do
gdzie formula_40 oznacza funkcję signum.
Krzywe w układzie biegunowym.
Dla szeregu krzywych algebraicznych ich równania przedstawione w układzie biegunowym cechują się dużą symetrią lub pewną prostotą. Równania te nazywamy "równaniami biegunowymi krzywych".
Okrąg.
Okrąg o środku w punkcie formula_41 i promieniu formula_42 jest opisany przez równanie
W szczególnym przypadku, gdy środek znajduje się w biegunie układu współrzędnych, powyższe równanie przybiera szczególnie prostą postać:
Róża.
Krzywa znana pod nazwą "róży" lub "róży polarnej" opisana jest przez równanie
gdzie formula_46 jest dowolną stałą, formula_47 jest parametrem wyznaczającym długość „płatków” róży, a formula_48 jest parametrem wyznaczającym liczbę i formę „płatków” róży.
Jeśli formula_48 jest nieparzystą liczbą całkowitą, to róża będzie miała formula_48 płatków, a jeśli formula_48 jest parzystą liczbą całkowitą, to róża będzie miała formula_52 płatków. Dla innych wartości formula_48 kształt krzywej może być bardziej skomplikowany.
Spirala Archimedesa.
Spirala Archimedesa jest przedstawiona przez równanie
Parametry formula_55 w powyższym równaniu odpowiedzialne są za kształt spirali: zmiana formula_47 spowoduje obrócenie krzywej, a wartość formula_57 wyznacza odległość pomiędzy ramionami.
Prosta.
Prosta radialna, tzn. prosta przechodząca przez biegun, jest zadana przez równanie
gdzie formula_46 to nachylenie prostej.
Prosta nieradialna, która jest prostopadła do prostej radialnej
i przecina ją w punkcie formula_61 zadana jest przez równanie
Pole powierzchni ograniczonej wykresem funkcji.
Tak jak w układzie kartezjańskim powierzchnię wykresu funkcji formula_63 można podzielić na prostokąty o wymiarach formula_64 gdzie formula_65 jest wartością funkcji dla argumentu formula_66 zaś formula_67 jest różniczką tegoż argumentu, można poprzez analogię w układzie współrzędnych biegunowych, podzielić powierzchnię wykresu funkcji formula_68 na trójkąty równoramienne, których wierzchołki zawarte pomiędzy ich ramionami znajdują się w biegunie, drugie są częścią wykresu, zaś trzecie znajdują się obok drugich i jednocześnie w tej samej odległości od bieguna, co te drugie, przy czym długość obu ramion jest równa formula_69 gdzie formula_70 jest wartością funkcji dla argumentu formula_71 zaś kąt zawarty pomiędzy ramionami wynosi formula_72 gdzie formula_73 jest różniczką tegoż argumentu. Skorzystamy tutaj z jednego ze wzorów na pole powierzchni trójkąta, które jest równe połowie iloczynu długości jego ramion i sinusa kąta zawartego między nimi. W naszym przypadku różniczka powierzchni formula_74 będzie równa:
Ponieważ formula_76 otrzymujemy:
Tak więc pole powierzchni formula_78 ograniczonej wykresem funkcji formula_68 wyraża się wzorem:
Długość łuku wykresu funkcji.
W układzie współrzędnych biegunowych, powierzchnię wykresu funkcji formula_68 można podzielić na trójkąty, których wierzchołki zawarte pomiędzy ich ramionami formula_1 znajdują się w biegunie, zaś 2 pozostałe: formula_4 i formula_84 są częścią wykresu i znajdują się obok siebie, przy czym długość pierwszego ramienia formula_6 wynosi formula_69 drugiego formula_87 formula_88 dla argumentu formula_71 długość podstawy formula_90 jest różniczką naszego łuku, a więc oznaczona jako formula_91 zaś kąt zawarty pomiędzy ramionami formula_92 wynosi formula_72 gdzie formula_73 jest różniczką tegoż argumentu. Na ramieniu formula_95 umieszczamy punkt formula_96 który dzieli to ramię w ten sposób, że formula_97 zaś formula_98 W ten sposób podzieliliśmy trójkąt formula_99 na 2 mniejsze: równoramienny formula_100 (o podstawie formula_101) i formula_102 Kąt formula_103 oznaczmy jako formula_104 zaś kąt formula_105 – jako formula_106 Kąty formula_107 i formula_108 znajdują się w trójkącie równoramiennym, tak więc suma ich wszystkich jest równa formula_109
Ponieważ formula_113 więc:
Kąty formula_108 i formula_116 są względem siebie przyległe, tak więc ich suma jest równa formula_109
Ponieważ formula_113 więc:
Skoro więc kąt formula_116 znajduje się w trójkącie formula_123 to trójkąt ten można uznać za prostokątny, a skoro tworzą go boki formula_124 formula_101 i formula_126 to muszą one spełniać twierdzenie Pitagorasa:
Długość podstawy formula_129 można policzyć w oparciu o twierdzenie cosinusów:
Powyższe otrzymane wyrażenie podstawiamy do wcześniejszej zależności wynikającej z twierdzenia Pitagorasa:
Ponieważ formula_132 otrzymujemy:
Tak więc różniczka łuku formula_134 wykresu funkcji formula_68 w układzie współrzędnych biegunowych wyraża się wzorem:
Długość łuku formula_137 wykresu funkcji formula_68 wyraża się wzorem:
Liczby zespolone.
Liczby zespolone mogą być przedstawiane jako punkty na płaszczyźnie zespolonej. Wówczas możemy je opisywać albo używając układu kartezjańskiego:
albo podając je w układzie biegunowym, otrzymując tzw. "postać trygonometryczną liczby zespolonej" formula_141
(Powyżej, formula_68 to moduł liczby formula_144 a formula_32 to jej argument).
Postać trygonometryczna liczby zespolonej jest przekształcana do postaci wykładniczej
gdzie formula_147 to liczba Eulera.
Użyteczność postaci trygonometrycznej i wykładniczej liczb zespolonych wynika m.in. z faktu, że mnożenie, dzielenie i potęgowanie liczb w tych postaciach jest szczególnie proste:

</doc>
<doc id="98588" url="https://pl.wikipedia.org/wiki?curid=98588" title="Spirala Archimedesa">
Spirala Archimedesa

Spirala Archimedesa – krzywa w formula_1 o równaniu we współrzędnych biegunowych:
gdzie:
Ogólniej:
Uogólnienia.
Spiralę Archimedesa uogólnia się na krzywe zdefiniowane wzorem:
lub ogólniej:
W szczególności:
Niekiedy w literaturze anglojęzycznej noszą one wspólną nazwę "Archimedean spirals".

</doc>
<doc id="98590" url="https://pl.wikipedia.org/wiki?curid=98590" title="Powiaty i gminy o identycznych nazwach">
Powiaty i gminy o identycznych nazwach

Gminy.
Uwagi: Spis nie zestawia ze sobą niektórych gmin miejskich z ich gminami obwarzankowymi.
Skróty nazw województw:

</doc>
<doc id="98592" url="https://pl.wikipedia.org/wiki?curid=98592" title="Polska Organizacja Wojskowa">
Polska Organizacja Wojskowa

Polska Organizacja Wojskowa (POW) – tajna organizacja wojskowa działająca w latach 1914–1921, początkowo na terenie Królestwa Polskiego, potem także w Rosji i innych ziemiach zaboru rosyjskiego oraz na terenie zaboru austriackiego. Związane z nią były luźno Polska Organizacja Wojskowa zaboru pruskiego, a także Polska Organizacja Wojskowa Górnego Śląska oraz Polska Organizacja Wojskowa Litwy Kowieńskiej.
Dowództwo.
Przez cały okres swego istnienia organizacja uznawała polityczne i wojskowe zwierzchnictwo Józefa Piłsudskiego, który był komendantem głównym POW. Po kryzysie przysięgowym i aresztowaniu Piłsudskiego, jesienią 1917 komendantem głównym POW został najstarszy stopniem spośród pozostałych na wolności oficerów I Brygady, płk Edward Śmigły-Rydz; do grudnia 1917 utworzono Komendę Główną. Linię polityczną obozu piłsudczykowskiego ustalać zaś miał powstały latem 1917 r. ściśle zakonspirowany Konwent Organizacji A. Na czele prac politycznych Konwentu stał Jędrzej Moraczewski, na czele prac wojskowych – płk Edward Śmigły-Rydz.
Komendanci główni:
Powstanie organizacji.
Przed wybuchem I wojny światowej na terenie Warszawy działały dwa środowiska prowadzące prace wojskowe związane z irredentą antyrosyjską. Były to Polskie Drużyny Strzeleckie kierowane przez Aleksandra Tomaszewskiego i liczące ok. 400 osób oraz Związek Walki Czynnej kierowany przez Romana Wegnerowicza i skupiający około 300 członków. Z inicjatywy przybyłych w początkach sierpnia 1914 roku z Galicji – Karola Rybasiewicza (PDS) i Adama Koca (ZWC), po rozmowach 10 sierpnia nastąpiło połączenie obydwu organizacji. Na czele nowej struktury stanął Karol Rybasiewicz, a jego zastępcą został Adam Koc. Organizacja uznała zwierzchnictwo Józefa Piłsudskiego jako komendanta Wojsk Polskich. Od niego też oczekiwano rozkazów. W tym pierwszym okresie istnienia organizacji używającej nazwy Polski Związek Wojskowy koncentrowano się głównie na szkoleniu wojskowym, gromadzeniu broni oraz pracach wywiadowczych. Przygotowywano się również do działań na wypadek zajęcia przez Niemców Warszawy w październiku 1914. Organizacja weszła w skład Zjednoczenia Organizacji Niepodległościowych. W tym czasie Piłsudski popierając warszawską inicjatywę skierował do Warszawy 13 października 1914 r. swojego emisariusza, a zarazem nowego komendanta ppor. Tadeusza Żulińskiego. To on właśnie po objęciu dowództwa 22 października 1914 r. nadał nazwę organizacji – Polska Organizacja Wojskowa.
Przeciw Rosji (sierpień 1914 – sierpień 1915).
Nowy komendant opracował zgodnie z wytycznymi Piłsudskiego "Deklarację POW" która stała się jej najważniejszym dokumentem programowym. Jednoznacznie stwierdzano w nim że „celem POW jest zdobycie niepodległości Polski drogą walki zbrojnej”. Za głównego przeciwnika na tym etapie uznawano imperium rosyjskie. Znamiennym było, że artykuł 2 podkreślał tymczasowość frontu antyrosyjskiego i nie wykluczał tym samym podjęcia walki przeciwko innym zaborcom. Jednocześnie podkreślano, że „POW jest organizacją apolityczną grupującą ludzi różnych przekonań i może podlegać jedynie Rządowi Narodowemu”. W Deklaracji podkreślano związki łączące POW z Legionami Polskimi walczącymi przeciw Rosji. W tym czasie POW weszła do Unii Stronnictw Niepodległościowych w której władzach zasiadał także Tadeusz Żuliński, ale współpracowano także ze środowiskiem Konfederacji Narodowej Polskiej i Blokiem Centrum. Już w pierwszych miesiącach działalności POW zbudowała podstawową siatkę organizacyjną która stała się bazą jej dalszego rozwoju (zob. niżej struktura organizacyjna). Rozpoczęto także działalność konspiracyjną w Wilnie, Moskwie i Petersburgu. POW prowadziła szkolenie wojskowe młodzieży oraz działalność wywiadowczo-dywersyjną na tyłach wojsk rosyjskich. W tym celu powołano do życia Oddział Lotny Wojsk Polskich (zob.) podporządkowany bezpośrednio Żulińskiemu.
Struktura organizacyjna.
Schemat struktury organizacyjnej w tym okresie regulowała „Deklaracja POW” wydana przez komendanta Tadeusza Żulińskiego, ps. Roman Barski w październiku 1914. Zgodnie z nią na czele organizacji stał komendant „mianowany przez Komendę Główną Legionów Polskich”. Komendantowi bezpośrednio podlegał wydział bojowy, zaś pozostałą częścią organizacji kierował za pomocą „zastępców i pomocników” którzy odpowiadali za poszczególne działy aktywności POW. Wchodzili oni w skład Komendy POW (zwanej też wówczas Polską Komendą Wojskową). Jej członkami poza kolejnymi komendantami ppor. Tadeuszem Żulińskim, Aleksandrem Sulkiewiczem, ps. „Michał” i mjr. Michałem Żymierskim byli: Karol Rybasiewicz ps. „Wilczyński”, Aleksander Tomaszewski, ps. „Wysocki”, Konrad Libicki ps. Buyno”, Adam Koc ps. „Witold” oraz Maria Kwiatkowska ps. „Ella”, a także dowódcy Oddziału Lotnego Wojsk Polskich. W pracach Komendy uczestniczyli także emisariusze Józefa Piłsudskiego przedostający się przez linię frontu. –
Polska Organizacja Wojskowa działała wówczas jedynie „na terenach zajętych przez wojska rosyjskie”. Obszar ten był podzielony na okręgi. Ich dowódcy posiadający bardzo dużą samodzielność odpowiadali za rozwój liczebny oraz za zapewnienie podstaw materialnych dla działalności POW. Na początku 1915 istniały cztery okręgi: warszawski (Adam Koc, Bogusław Miedziński, ps. „Świtek”), lubelski (Andrzej Turczyński-Brenner, ps. „Mieczysław II” i Tadeusz Herfurt ps. „Armak”, radomski (Karol Rybasiewicz) i siedlecki (Bogusław Miedziński, Józef Korczak ps. „Piotr”). Ponadto na prawach okręgu działały komendy POW w Petersburgu, Kijowie i Wilnie. Podstawową organizacjami miały być komendy miejscowe. Ich dowódcy zajmowali się werbunkiem nowych członków i ich wojskowym szkoleniem. W miarę rozwoju organizacji dopuszczano możliwość by kilka komend miejscowych tworzyło komendę obwodową. W tym czasie najsłabszą działalność przejawiały właśnie komendy miejscowe, stąd POW aż do końca omawianego okresu nie reprezentowała poważniejszej siły wojskowej. Podanie dokładnej liczby członków POW w tym okresie jest niemożliwe. Według danych Komendy POW w czerwcu 1915 liczba członków wynosiła wówczas 1100 osób, z czego najwięcej w okręgu lubelskim (400 osób) i warszawskim (260 osób). Niektórzy przedwojenni autorzy zaliczali do członków POW wszystkich tych którzy w sierpniu 1915 zgłosili się do I Brygady Legionów – i w ten sposób szacując liczebność organizacji na ok. 4 tysiące osób. Liczba ta niewątpliwie jest zawyżona i obejmuje nie tylko zaprzysiężonych członków organizacji, lecz także szerokie grono jej sympatyków, które zdecydowało się zasilić szeregi legionowe. Praktycznie w wyniku mobilizacji niemal wszystkich zaprzysiężonych i zdolnych do służby wojskowej członków latem 1915 organizacja przestała istnieć. Dotychczasową działalność nadal prowadziły odcięte linią frontu komendy na terenie Rosji i Ukrainy.
O rząd i armię (wrzesień 1915 – czerwiec 1917).
Po zajęciu Królestwa przez państwa centralne, większość członków POW wstąpiła do Legionów Polskich, a organizacja działała półlegalnie. Jej polityczną reprezentacją w tym okresie pozostawał najpierw Komitet Naczelny Zjednoczonych Stronnictw Niepodległościowych, a następnie Centralny Komitet Narodowy, które próbowały w oparciu o współpracę z państwami centralnymi zbudować podstawy niepodległego państwa polskiego – rząd i armię polską. Podstawą programową tej działalności miała być sformułowana przez Józefa Piłsudskiego koncepcja licytacyjna sprawy polskiej. Stąd Piłsudski wstrzymał wstępowanie członków POW do Legionów, postanawiając odbudować i rozbudować organizację. Miała ona służyć Piłsudskiemu jako karta przetargowa w rokowaniach z państwami centralnymi w sprawie powołania armii i rządu polskiego. POW tym samym miała się stać alternatywą dla Legionów i stać się podstawą dla tworzonej pod egidą Tymczasowej Rady Stanu armii polskiej. O półlegalnym charakterze działalności POW w tym czasie może świadczyć odbycie 29 kwietnia 1917 w Zielonej pod Wawrem dużych ćwiczeń POW. Uczestniczył w nich między innymi Józef Piłsudski, Stefan Pomarański, Tadeusz Kasprzycki, Janusz Jędrzejewicz, Wacław Jędrzejewicz, Henryk Krok-Paszkowski i Janusz Gąsiorowski oraz inni członkowie Komendy Naczelnej POW. Rewolucja w Rosji, która spowodowała m.in. daleko idące deklaracje nowych władz rosyjskich wobec sprawy polskiej, a zarazem niechęć państw centralnych do dania Polakom rzeczywistych koncesji politycznych. spowodowały, że prowadzona pod egidą Centralnego Komitetu Narodowego polityka zakończyła się fiaskiem.
Struktura organizacyjna.
W związku ze zmianą strategii lewicy niepodległościowej po zajęciu całego Królestwa od jesieni 1915 podjęto działania na rzecz odbudowy struktur POW. Zadanie to powierzył Józef Piłsudski nowemu od 14 września 1915 r. Naczelnemu Komendantowi organizacji kapitanowi Tadeuszowi Kasprzyckiemu. Proces ten jednak z powodu braków kadrowych następował jednak powoli i aż do wiosny 1916 nie udało się wyjść poza fazę wstępnych prac organizacyjnych. Wysiłki w tym czasie skoncentrowano na wzroście liczebnym szeregów, mniej zwracając uwagę na budowę sformalizowanej struktury organizacji. W okresie od kwietnia do sierpnia 1916 udało się ujednolicić wreszcie normy organizacyjne. Bezpośrednią działalnością POW kierowała Komenda Naczelna, od kwietnia 1916 podzielona na trzy komisje: szkolną, wydawniczą i organizacyjną. Od drugiej połowy 1916 Kasprzycki kierował zarówno KN, jak i całą organizacją przy pomocy Ścisłego Sztabu do którego wchodzili: zastępca Komendanta Naczelnego – Kazimierz Sawicki, ps. „Zawisza”, referent polityczny – Walery Sławek, ps. „Gustaw” i adiutant Komendy Naczelnej – Bogusław Miedziński ps. „Świtek”. Komendzie Naczelnej podlegały komendy okręgowe których organizację ukończono wiosną 1916 roku. Ich liczna początkowo wynosiła jedenaście (mniej więcej odpowiadały one dawnym guberniom), jednak w miarę rozrostu organizacji liczba ich rosła, by na jesieni 1916 osiągnąć liczbę dziewiętnastu, zaś wiosną 1917 dwadzieścia jeden, gdyż z okręgu VI kieleckiego wydzielono okręg VI a – miechowski, a z VIII lubelskiego okręg VIII a – zamojski.
Szybki rozwój struktur okręgowych połączony z ogólną rozbudową organizacji spowodował kolejne zmiany. W sierpniu 1916 dla sprawniejszego zarządzania POW utworzono wyższe jednostki organizacyjne, nazywane grupami okręgów. Obejmowały one: grupa A: okręgi I (Warszawa) i II a (pułtuski), grupa B: okręgi Ia (warszawski) II (płocki), grupa C: okręgi III (kaliski) i IV (łódzki), grupa D: V a (częstochowski) i Vb (Zagłębie), grupa E: okręgi V (piotrkowski), VI (kielecki), VII (radomski). Pozostałe okręgi: lubelski, siedlecki, łomżyński i wileński podlegały nadal bezpośrednio Komendzie Naczelnej. Rozwój liczebny organizacji wpłynął także na zmiany w strukturze samych okręgów, podzielonych od tej pory na obwody (obejmujące w zasadzie obszar jednego powiatu) którym podlegały komendy lokalne (większość z nich obejmowała działalnością miasto lub gminę). Komendy Lokalne prowadziły działalność za pomocą jednostek takich jak sekcje, plutony i kompanie. Najniższą komórką organizacyjną była sekcja licząca osiem osób. Ponadto w każdym okręgu od końca 1915 r. tworzono odrębne oddziały żeńskie.
Według danych Komendy Naczelnej POW organizacja w lipcu 1916 liczyła 5057 członków. Jej liczebność jednak szybko rosła w drugiej połowie 1916 roku. Na przełomie 1916/1917 roku według danych Komendy Naczelnej POW do organizacji należało 36 oficerów, 46 podchorążych, 440 podoficerów i 10 700 szeregowych, czyli ponad 11 200 członków. W ocenie Józefa Piłsudskiego POW pod koniec marca 1917 liczyła już ok. 15 tysięcy zaprzysiężonych członków. Napływ tak dużej rzeszy nowych ludzi do POW stawiał na jednym z pierwszych miejsc kwestię utrzymania dyscypliny w szeregach organizacji, stąd w tym czasie w jej ramach powołano nową formacje Żandarmerię. Spowodowało to także konieczność przeprowadzenia reorganizacji Komendy Naczelnej. Zmiany wprowadzano stopniowo i pod koniec marca 1917 w Komenda zamiast poprzednich trzech komisji dzieliła się na pięć wydziałów, które z kolei dzieliły się na referaty i sekcje.
Od maja do sierpnia 1917 stopniowo zlikwidowano grupy okręgów. Po ich zniesieniu dowództwo POW powołało do życia dwie Ekspozytury Komendy Naczelnej: jedną dla okupacji austro-węgierskiej w Lublinie (dowódca Bogusław Miedziński, ps. „Świtek”, a następnie Kazimierz Kierzkowski, ps. „Jurkowski”), a drugą dla niemieckiej w Warszawie (dowódca Tadeusz Kasprzycki, ps. „Mrowiński” a zastępca Jan Opieliński, ps. „Zdanowicz”).
Przeciw państwom centralnym (lipiec 1917 – listopad 1918).
Po kryzysie przysięgowym w lipcu 1917 gros osób z kierownictwa POW zostało aresztowane i internowane do obozów w Szczypiornie i Głodówce, a reszta przeszła do konspiracji. Rozpoczął się nowy etap w działalności POW – walki z państwami centralnymi o niepodległą Polskę. Organizacja odbudowała swoje struktury organizacyjne po represjach, podjęła także działalność w Galicji oraz zintensyfikowała działalność na terenach ogarniętego rewolucją imperium rosyjskiego (zob. niżej). Przygotowywano także plany anty-okupacyjnego wystąpienia w Królestwie Polskim oraz wyzwolenia Galicji (Planami tymi nie została objęta KN 3 – Wschód). Jedną z oznak zmieniającej się sytuacji było od lutego 1918 wzmożenia akcji przeciw władzom i garnizonom wojsk państw centralnych. Do najbardziej spektakularnych akcji w tym czasie należała akcja ekspropriacyjna pod Bąkowcem koło Radomia (12 października 1918), podczas której zdobyto sumę 1 800 000 koron, a także przeprowadzona w okupacji niemieckiej tzw. krwawa środa, czyli akcja likwidacji konfidentów i żandarmów (16 października 1918). Ze względu na postępujący rozkład monarchii habsburskiej akcja wyzwalania ziem polskich rozpoczęła się w Galicji. Akcję tą kierował za zgodą władz POW płk Bolesław Roja, który opierając się przede wszystkim na polskich żołnierzach służących w armii austro-węgierskiej doprowadził do rozbrojenia garnizonów tej ostatniej w zachodniej części Galicji, we wschodniej bowiem władze przejęli Ukraińcy. Ze bardziej spektakularnych akcji POW na tym terenie można wymienić rozbrojenie garnizonu rzeszowskiego i przejęcie kontroli nad tym miastem. Zmobilizowane galicyjskie oddziały POW zostały w większości przez Roję wysłane na front pod Przemyślem. W tym samym czasie POW przystąpiła do rozbrajania wojsk okupacyjnych w okupowanej przez Austro-Węgry części Królestwa. Działano tu zarówno przeciw okupantom, ale także przeciwko agendom mianowanej przez okupantów Rady Regencyjnej również próbującym przejąć władzę na tym terenie. W wyniku akcji POW w ciągu kilku pierwszych dni listopada opanowała ona główne ośrodki okupacji Lublin, Radom, Kielce i większość jej obszaru. Zarazem POW wraz z Pogotowiem Bojowym PPS stało się głównymi formacjami powstałego Tymczasowego Rządu Ludowego Republiki Polskiej w Lublinie, a Komendant Główny POW Edward Rydz-Śmigły został jego ministrem. Sygnałem do rozbrojenia Niemców w generalnym gubernatorstwie warszawskim stał się przyjazd 10 listopada 1918 Józefa Piłsudskiego do Warszawy z internowania w Magdeburgu. Akcję tę przeprowadziła POW wspierana przez organizacje bojowe związane z PPS i NZR, a także inne organizacje m.in. dowborczyków. Na ogół rozbrojenie przeprowadzono ze względu na demoralizację armii niemieckiej bez większych problemów, jednak w kilku miejscowościach (Koło, Mława, Międzyrzecz) doszło do większych starć i rozlewu krwi. Po przejęciu władzy przez Naczelnika Państwa Józefa Piłsudskiego i powstaniu rządu Jędrzeja Moraczewskiego członkowie POW stali się w wielu przypadkach kadrami tworzonych formacji wojskowych i policyjnych.
Struktura organizacyjna.
Po załamaniu się planów budowy armii polskiej oraz rozwiązania kwestii polskiej w oparciu o państwa centralne czego widomą odznaką stał się kryzys przysięgowy na organizację spadły dotkliwe represje. Były one tym bardziej dotkliwe że w po powstaniu TRS nastąpiło niemal całkowite rozkonspirowanie POW. Niemcy chcąc sparaliżować niebezpieczną dla nich organizację w połowie lipca 1917 aresztowali większość członków Komendy Naczelnej oraz znaczną część dowódców okręgów, stanowiło to około 90 osób. Represje spowodowały znaczny paraliż decyzyjny w ramach Polskiej Organizacji Wojskowej. Według przedwojennej Encyklopedii Wojskowej zamarła działalność w pięciu z istniejących 21 okręgów. Przetrwały tam zaledwie nieliczne punkty konspiracyjne. Spadła także znacznie liczebność organizacji – pod koniec 1917 miała ona skupiać ok. 6 tysięcy osób. W nowej sytuacji zmiany wymagały przede wszystkim struktury dowodzenia i zasady funkcjonowania POW. Zadanie to przypadło nowemu komendantowi głównemu – pełniącemu tę funkcję od października 1917 płk Edwardowi Śmigłemu-Rydzowi. Przede wszystkim podjął on decyzję o ścisłym zakonspirowaniu organizacji – pośrednio wpłynęło to niewątpliwie na spadek liczebności POW, gdyż część z członków została w poprzednim okresie zdekonspirowana. Należy także podkreślić, że w największym stopniu represje dotknęły przede wszystkim obszar okupacji niemieckiej, w austriackiej zaś miały one stosunkowo niewielki zasięg. Edward Rydz-Śmigły powołał do życia nową strukturę Komendę Główną POW z siedzibą w Krakowie, której trzon stanowi byli oficerowie legionowi, m.in. Julian Stachiewicz (szef sztabu), Włodzimierz Bochenek, Władysław Bortnowski, Bolesław Wieniawa-Długoszowski, Adam Dobrodzicki, Julian Hersztal, Wacław Lipiński, Witold Skokołowski, Franciszek Studziński. Pod koniec 1917 w związku z rozpoczęciem akcji budowy struktur organizacyjnych w Galicji powołano do życia Komendę Naczelną POW nr 2. Jej komendantem został Władysław Bończa-Uzdowski, a szefem sztabu Mieczysław Więckowski. Nowej dynamiki pracom organizacyjnym nadały wydarzenia z lutego 1918 roku, gdy przez Królestwo i Galicję przetoczyła się fala protestów skierowanych przeciwko postanowieniom traktatu brzeskiego. Te powszechne nastroje społeczne sprzyjały odbudowie stanu liczebnego organizacji jednoznacznie już w tym czasie kojarzoną z walką o niepodległą Polskę. Zjawiskiem który ułatwiał ten proces był napływ do organizacji byłych wojskowych zarówno walczących wcześniej w Legionach (od marca 1918 Niemcy rozpoczęli zwalnianie internowanych w Beniaminowie, Szczypiornie i Łomży), jak i w armiach zaborczych. W Galicji szeregi organizacji zaczęli także zasilać dezerterzy z armii austro-węgierskiej. Ważnym posunięciem było wprowadzenie na początku 1918 trzech kategorii członkostwa – „A” (ścisła), – „B” (przygotowawcza) – „C” (rezerwowa). Oddzielny status posiadały ponadto członkinie oddziałów żeńskich. Udało się wiosną 1918 odtworzyć Komendę Naczelną POW nr 1 w Warszawie pod dowództwa Jana Opielińskiego. Od maja 1918 r. dzieliła się ona na 2 grupy wydziałów. Grupa „A” obejmowała pięć wydziałów: I (personalno-ewidencyjny), II (szkolny), III (łączności), IV (agitacji), V (skarbowy) zaś grupa „B” trzy: VI (wywiadu i działań czynnych), VII (intendentury), VIII (szkolenia specjalnego).
Pod koniec października 1918 struktura organizacyjna POW przedstawiała się następująco:
Istniał Centralny Oddział Lotny oraz oddziały lotne we wszystkich Komendach Naczelnych i wszystkich okręgach działających na ziemiach polskich – pełniły one funkcję oddziałów dywersyjnych.
Okręgi dzieliły się na obwody i podobwody. Oddziały zorganizowano w nich w sekcje, plutony i kompanie. Istotną rolę w konspiracji odgrywały kobiety – działało ponad 20 oddziałów żeńskich POW zrzeszających ponad 1000 członkiń – zajmowały się one wywiadem, działalnością kurierską, prowadzeniem prac biurowych w sztabach oraz kierowały produkcją fałszywych dokumentów w Biurach Paszportowych. Działała także służba bezpieczeństwa, żandarmeria i sądy POW. Organem prasowym POW był od 1916 tygodnik "Rząd i Wojsko".
Likwidacja Polskiej Organizacji Wojskowej.
Proces likwidacji tak dużej struktury jaką stanowiła POW pod koniec 1918 był siłą rzeczy rozciągnięty w czasie. Zapoczątkował go rozkaz Edwarda Rydza-Śmigłego z 11 listopada, który wcielił członków POW na terenie Galicji, a także KN nr 4 do Wojska Polskiego. Zakończyły go decyzje dowódcy okręgu warszawskiego WP płk Kazimierza Sosnkowskiego (29 listopada 1918) i dowódcy okręgu łódzkiego generała Aleksandra Osińskiego (8 grudnia 1918) dokonujące tego samego na terenie byłej okupacji niemieckiej. Do ostatecznego rozwiązania licznych spraw pozostałych po zlikwidowanej organizacji w miejsce komend okręgowych utworzono komisje likwidacyjne. Ocenia się, że z terenów obu okupacji zmobilizowano do Wojska Polskiego ok. 26 000 członków POW. Stali się oni podstawą kadrową dla tworzonych wówczas 1, 5, 9 pp Leg. oraz 11, 17, 18, 22, 23, 24, 25, 26, 27, 32, 33, 34, 35, 36 pp.
Członkowie POW brali także udział w powstaniu wielkopolskim, sejneńskim i w powstaniach śląskich. W okresie międzywojennym organizacjami kombatanckimi zrzeszającymi byłych członków POW były: Polska Organizacja Wolności, a następnie od 1929 Związek Peowiaków oraz Związek Peowiaczek. Ten ostatni wraz ze Związkiem Legionistów wydawał w latach 1937–1939 kwartalnik „Żołnierz Legionów i POW” poświęcony historii tych formacji.
Działalność POW na terenie Imperium Rosyjskiego i Rosji Sowieckiej (1914–1921).
Początki działalności POW na tym terenie datują się na koniec 1914 roku kiedy pierwszy komendant Tadeusz Żuliński nawiązał kontakt ze środowiskami irredenty antyrosyjskiej na tym terenie i włączył je w struktury powstającej organizacji. W tym czasie na prawach okręgów funkcjonowały komendy POW w Petersburgu (Franciszek Skąpski ps. „Franciszek Doliwa”), w Kijowie (Józef Bromirski, ps.: Jot”) i Wilnie (Eugeniusz Dobaczewski). Głównym ośrodkiem prac POW w Rosji pozostawał ośrodek petersburski, którego dowódca Franciszek Skąpski został w lipcu 1915 roku mianowany przez Żulińskiego komendantem naczelnym POW na Rosję. Jego rola wzrosła jeszcze po sierpniu 1915 roku gdy Królestwo zostało odcięte linią frontu od Rosji i Ukrainy. Prężnie rozwijał się także ośrodek kijowski, w którym na wzór warszawski utworzono szkołę oficerską dla 50 słuchaczy. Po akcie 5 listopada doszło do podziału w POW działającej w imperium rosyjskim. Komendant naczelny Franciszek Skąpski chciał wówczas zaprzestania działalności wojskowej i podjęcia przez POW tylko aktywności politycznej. Z tym nie zgadzała się kijowska organizacja POW na czele z Józefem Bromirskim. W rezultacie nastąpiło zerwanie łączności w POW między Petersburgiem a Kijowem. W kwietniu 1917 na skutek interwencji emisariuszy z kraju odbudowano jedność organizacji.
Po reorganizacji POW przeprowadzonej w październiku 1917 roku całością prac w byłym imperium rosyjskim kierowała Komenda Naczelna nr 3 w Kijowie. Jej pierwszym komendantem był Józef Bromirski (październik 1917 – marzec 1918) następnymi: Bogusław Miedziński (marzec – lipiec 1918), Leopold Lis-Kula ps. „Jeleński” (lipiec – listopad 1918). Szefem sztaby KN 3 pozostawał Tadeusz Schaetzel. W 1918 w skład KN 3 wchodziły następujące okręgi A – Kijów, B – Odessa, C – Płoskirów, D – Żytomierz, E – Winnica, F – Równe, G – Mińsk Litewski, L – Moskwa-Petersburg, M – Charków.
Po likwidacji POW w Kongresówce i Galicji w listopadzie 1918 KN-3 POW została ulokowana w Warszawie podporządkowana Naczelnemu Dowództwu WP. W l. 1918-1921 spełniała zadania wywiadowcze na tyłach wojsk sowieckich. W tym czasie komendantami naczelnymi byli Przemysław Barthel de Weydenthal, Henryk Józewski, Stefan Bieniewski. Od połowy 1920 roku podzielona była na tereny, a te z kolei na okręgi. Teren A – ukraiński (obejmował okręgi: kijowski i charkowski), Teren B – Zagłębie Donieckie, Teren C – czarnomorski (okręgi I – odeski, II – krymski, III besarabski); Teren D – bliskiego wschodu (okręgi: I – Konstantynopol, II – Tyflis), Teren E – kozacki (Rostów n. Donem) Ponadto istniały struktury w Moskwie (Bronisław Nakoniecznikow-Klukowski) oraz krajach bałkańskich. Oprócz tych struktur, na wschodzie działała pod koniec 1918 przejściowo Komenda Naczelna POW nr 5 z siedzibą w Mińsku której podporządkowane były organizacje POW na Litwie i Białorusi. KN 5 dowodził Mikołaj Gołębiowski, ps. Ildefons Krynicki. W trakcie wojny polsko-bolszewickiej przekazała on ludzi i sprzęt do Samoobrony Litwy i Białorusi
Naczelny Wódz dekretem z 17 maja 1922 roku odznaczył Krzyżem Srebrnym Orderu Virtuti Militari "„za czyny w byłej POW na Wschodzie (KN III)”" niżej wymienionych oficerów i szeregowych: 
W ZSRR Polacy związani z POW byli prześladowani. W latach 30. wielu z nich zostało aresztowanych przez NKWD i rozstrzelanych (tzw. sprawa POW).
Upamiętnienie.
W Warszawie znajduje się postawiony w 1933 roku Pomnik Poległych Żołnierzy Polskiej Organizacji Wojskowej. Na fasadzie Pałacu Prezydenckiego w Warszawie 10 listopada 2010 z inicjatywy i przy udziale Prezydenta RP Bronisława Komorowskiego umieszczono tablicę upamiętniającą zaciągnięcie przez polskich żołnierzy warty przed Pałacem w sierpniu 1915 r. Jest to rekonstrukcja tablicy wiszącej na budynku w latach 30. Tekst na niej zamieszczony jest następujący: „W tym miejscu stolicy w dniu 5 sierpnia 1915 roku po raz pierwszy od dnia 8 września 1831 roku stanął jawnie na warcie żołnierz polski z Batalionu Warszawskiego Polskiej Organizacji Wojskowej”.
9 maja 1937 w Czernelicy odsłonięto tablicę upamiętniejącą POW.
Pomniki poświęcone żołnierzom Polskiej Organizacji Wojskowej ustanowiono w Lądku – Borku, Sieradzu, Bełchatowie, Janowie Podlaskim, Dąbrówce Kościelnej, Ciechanowie, Dratowie, Wysokiem Mazowieckim, Urzędowie, Zagórowie-Osinach, Sobieszynie, Wilczogębach. Tablicę pamiątkowe dot. POW znajdują się w Dąbiu, Iłży, Łukowie, Kazimierzu Dolnym, Zamościu, Słupcy, Mińsku Mazowieckim, Radzyminie, Mławie. Imię Polskiej Organizacji Wojskowej noszą: Szkoła Podstawowa nr 172 w Warszawie, Szkoła Podstawowa w Ostrówku, w pow. wołomińskim, zaś imię Żołnierzy Polskiej Organizacji Wojskowej Szkoła Podstawowa nr 3 w Bełchatowie. W 1990 przywrócono nazwę ulicy Polskiej Organizacji Wojskowej w Łodzi, uprzednio istniała w latach 1934–1939. Ulice Polskiej Organizacji Wojskowej znajdują się ponadto w Radzyminie, Sieradzu, Włocławku, Sandomierzu, Żyrardowie, Legionowie, Grójcu, Piotrkowie Trybunalskim. W ramach obchodów 20-lecia obrony Lwowa uchwałą Rady Miasta Lwowa z 21 listopada 1938 przemianowano ulicę Kadecką na Peowiaków. Obecnie ulice Peowiaków są w Lublinie i Zamościu. Imieniem POW nazwano także Park – Ogród w Sławnie.

</doc>
<doc id="98593" url="https://pl.wikipedia.org/wiki?curid=98593" title="Samozapłon">
Samozapłon

Samozapłon – samorzutne zapoczątkowanie procesu spalania bez zainicjowania go za pomocą ognia lub iskry. Temperatura, przy której dana substancja ulega samozapłonowi to temperatura samozapłonu.
Przykłady samozapłonu następującego bez podgrzewania mieszanin.
Jedną z reakcji samozapłonowych jest reakcja nadmanganianu potasu z gliceryną:
Reakcja ta rozpoczyna się z chwilowym opóźnieniem rzędu kilkudziesięciu sekund. 
Samozapłonowi ulega też etanol podczas reakcji z innym utleniaczem – tlenkiem chromu(VI), . Następuje to np. po umieszczeniu kryształka tego związku na knocie nasączonym etanolem.
Samozapłonowi ulega również gazowy amoniak przepuszczany nad bez dostępu powietrza:
 
Zdolność do wywołania samozapłonu niektórych substancji ma także gazowy chlor. Np. po umieszczeniu w atmosferze chloru waty nasączonej terpentyną, zaczyna ona dymić i świecić, a po wyjęciu ze słoja zapala się. 
Z kolei mieszanina chloru z wodorem ulega wybuchowi pod wpływem światła (zwłaszcza w stosunku stechiometrycznym 1:1 v/v).
Istnieją też reakcje samozapłonowe, w których inicjatorem jest woda (tzn. należy odpowiednią mieszaninę skropić wodą, by doszło do samozapłonu). Przykładem jest samozapłon pyłu cynkowego wymieszanego z azotanem amonu:
Inną tego typu reakcją jest samozapłon wiórków magnezowych zmieszanych z azotanem srebra:
Taka reakcja powoduje takie nagrzanie się substratów, że dochodzi do samozapłonu magnezu.
Kolejną reakcją z wodą w roli zapalnika jest reakcja azotanu miedzi z papierem. W tym celu należy nasypać nieco azotanu miedzi na kartkę papieru i całość zwinąć w małą kopertę. Po skropieniu wodą następuje dymienie, a później samozapłon.
Samozapłon jako przyczyna pożarów.
Samozapłon składowanych materiałów łatwopalnych może być efektem osiągnięcia wysokiej temperatury w naturalnych procesach, np. w wyniku fermentacji wilgotnego siana w stogu, trocin lub szmat nasączonych olejem.

</doc>
<doc id="98594" url="https://pl.wikipedia.org/wiki?curid=98594" title="Martín Fierro (nagroda)">
Martín Fierro (nagroda)

Martín Fierro – doroczna nagroda przyznawana przez członków "Asociación de Periodistas de la Televisión y Radiofonía Argentina" (APTRA) za największe osiągnięcia w świecie argentyńskiego radia i telewizji. Jej nazwę, nawiązującą do tytułu XIX-wiecznego poematu "Martín Fierro", zaproponował Manuel Ferradas Campos, dziennikarz i dramaturg argentyński. Wśród innych propozycji znalazły się "Estrellas de Oro" i "Miniaturas de Cámara". W 1959 odbyła się pierwsza gala, na której ogłoszono nagrodzonych za rok poprzedni. Nagroda ta uznawana jest za latynoskiego odpowiednika Oskara.

</doc>
<doc id="98595" url="https://pl.wikipedia.org/wiki?curid=98595" title="Ministerstvo Vnutrennih Del">
Ministerstvo Vnutrennih Del



</doc>
<doc id="98596" url="https://pl.wikipedia.org/wiki?curid=98596" title="Jan Kobuszewski">
Jan Kobuszewski

Jan Antoni Kobuszewski (ur. 19 kwietnia 1934 w Warszawie, zm. 28 września 2019 tamże) – polski aktor teatralny, telewizyjny i filmowy, reżyser teatralny, artysta kabaretowy oraz satyryk. 
Związany był z ZAKR oraz kabaretami "Dudek" i "Olgi Lipińskiej". Wystąpił w ok. 2 tys. programów telewizyjnych i kilkudziesięciu filmach, w tym Stanisława Barei: "Poszukiwany, poszukiwana" (1972), "Nie ma róży bez ognia" (1974) czy "Brunet wieczorową porą" (1976). Propozycje, które otrzymywał, obejmowały charakterystyczne, często niewielkie role. Wraz z Janem Kociniakiem był gospodarzem pierwszego cyklicznego, satyrycznego programu telewizyjnego "Wielokropek" (od 1963), a także odtwórcą roli tytułowej w pierwszym polskim serialu telewizyjnym "Barbara i Jan". Był narratorem popularnego cyklicznego, humorystycznego programu telewizyjnego "Bajka dla dorosłych". Odgrywał rolę dziadka Jacka Marii Poszepszyńskiego ze słuchowiska radiowego "Rodzina Poszepszyńskich". W latach 1999–2000 na antenie telewizji Polsat współprowadził, razem z Jerzym Petersburskim jr., program rozrywkowy "Macie, co chcecie".
Stworzył wiele kreacji teatralnych, między innymi: Lucky’ego w "Czekając na Godota" Samuela Becketta, Biondello w "Poskromieniu złośnicy" Williama Szekspira i Doktora w "Dziadach" Adama Mickiewicza. Reżyserował "Wstrętnego egoistę" Françoise Dorin i "Czarującego łajdaka" Pierre’a Chesnota.
W 2012 został odznaczony Krzyżem Komandorskim z Gwiazdą Orderu Odrodzenia Polski za „wybitne zasługi dla kultury polskiej i osiągnięcia w pracy artystycznej”.
Wczesne lata.
Urodził się w Warszawie w domu przy ul. Nadwiślańskiej 3 na Nowym Bródnie, w rodzinie katolickiej jako syn Aliny (z domu Kowalska) i Edwarda Kobuszewskich. Był najmłodszym z trójki dzieci, miał dwie starsze siostry – Marię (ur. 1920) i Hannę (ur. 1921), matkę aktora Wiktora Zborowskiego. Ojciec pracował jako kierownik biura sejfów w Pocztowej Kasie Oszczędności. W 1935 Kobuszewscy przeprowadzili się do śródmieścia i zamieszkali w kamienicy przy ul Śliskiej.
Jesienią 1945 mały Janek oglądał spektakl "Placówka" wg Prusa w Teatrze Comoedia przy ulicy Szwedzkiej, a potem w Sali Wedla obejrzał "Dwa teatry" Szaniawskiego. 
Po ukończeniu stołecznego Liceum Ogólnokształcącego im. Adama Mickiewicza, w 1951 zdecydował się zdawać egzaminy do Państwowej Wyższej Szkoły Teatralnej im. Aleksandra Zelwerowicza w Warszawie, lecz nie został przyjęty. Dopiero rok później udało mu się zdać egzaminy, gdy był już absolwentem Państwowej Szkoły Dramatycznej Teatru Lalek. Jego studenckim debiutem była "Panna Maliczewska" wg Gabrieli Zapolskiej w reżyserii Janiny Romanówny.
Kariera.
W 1955 zadebiutował na ekranie niewielką rolą Francuza w dramacie wojennym "Godziny nadziei" Jana Rybkowskiego. Po ukończeniu studiów (1956) rozpoczął współpracę z Teatrem Młodej Warszawy (1956–1957), gdzie zadebiutował rolą dyplomową Cara Dormindonta w "Żołnierzu i biedzie" Samuiła Marszaka. Potem przeniósł się do Teatru Klasycznego (1957–1958). Następnie występował na deskach teatrów: Polskiego (1958–1964 i 1969–1975), Wielkiego (1964–1969) i Nowego w Łodzi (1975–1976).
Z powodzeniem grywał role dramatyczne w sztukach klasycznych takie jak Biondello w "Poskromieniu złośnicy" Szekspira (1957), Pietrowicz w "Płaszczu" Gogola (1960), Papkin w "Zemście" Fredry (1962), Oswald w "Królu Learze" Szekspira (1962), Lokaj – Jan Parblichenko w "Kurce wodnej" Witkacego (1964) i Doktor w "Dziadach" Mickiewicza (1964).
W Teatrze Narodowym zagrał w spektaklach Kazimierza Dejmka, ówczesnego dyrektora narodowej sceny, w tym Mefistofelesa w "Kordianie" Słowackiego (1965) i Pelikana w "Dziadach" (1967) z Gustawem Holoubkiem w roli Gustawa-Konrada. O jego kreacji Oberona ze "Snu nocy letniej" Szekspira (1968) pisano, że Kobuszewski grał „z finezją i ironią”, o roli Diabła z "Na szkle malowane" Brylla (1970), że „z rozmachem i fantazją”.
Po jego tytułowej roli w dramacie "Jan Maciej Karol Wścieklica" (1966) Witkacego w reżyserii Wandy Laskowskiej w Narodowym Roman Szydłowski na łamach „Trybuny Ludu” nr 81/1966 napisał: Od 1976 do końca kariery scenicznej w 2013 był związany z Teatrem Kwadrat w Warszawie. Do jego dokonań na tej scenie należą, m.in.: Rotmistrz w "Damach i huzarach" Fredry (1977), tytułowy "Wstrętny egoista" Francoise Dorin (1977) w jego reżyserii, Człowiek ze sztuki w "Czy zna pan Mleczną Drogę" Karla Wittlingera (1979) czy tytułowy "Czarujący łajdak" Pierre’a Chesnota (1985) we własnej reżyserii.
Wystąpił ponad 2000 razy w telewizyjnych programach rozrywkowych, w tym w programach cyklicznych, jak "Wielokropek" (od 1963), w którym z Janem Kociniakiem tworzył duet wg schematu „duży i chudy z małym i korpulentnym”, czy "Muzyka lekka, łatwa i przyjemna". W latach 70. XX w. był pamiętnym narratorem "Bajek dla dorosłych".W 1964 był odtwórcą roli tytułowej Jana Buszewskiego, reportera w redakcji „Echa”, w pierwszym polskim serialu telewizyjnym "Barbara i Jan" w reż. Hieronima Przybyła i Jerzego Ziarnika. Stał się znany z ról w popularnych serialach telewizyjnych Jerzego Gruzy – szefa hydraulików w "Wojnie domowej" (1966) czy jako Jasio, bufetowy w klubie sportowym, człowiek po przejściach – były lekkoatleta, który po latach sukcesów popadł w alkoholizm i zmarnował sobie karierę, w "Czterdziestolatku" (1974).
Na łamach czasopisma „Film” Krzysztof Demidowicz napisał: Stanisław Bareja obsadził go w rolach – hydraulika w "Poszukiwany, poszukiwana" (1972), listonosza w willi w "Nie ma róży bez ognia" (1974), kierowcy MPO przewożącego śnieg w "Brunecie wieczorową porą" (1976), kombinatora mieszkaniowego w "Alternatywy 4" (1983) i złodzieja „Ksywy” w "Zmiennikach" (1986). W filmie muzycznym "Hallo Szpicbródka, czyli ostatni występ króla kasiarzy" (1978) Janusza Rzeszewskiego i Mieczysława Jahody zagrał tajniaka Mańkowskiego. Krzysztof Gradowski namawiał go do przyjęcia roli pana Kleksa w "Akademii pana Kleksa", ale się nie zdecydował i ostatecznie zagrał Piotr Fronczewski.
Agnieszka Osiecka w "Fotonostalgii" napisała: 
W radiowym słuchowisku Macieja Zembatego i Jacka Janczarskiego "Rodzina Poszepszyńskich" grał postać dziadka Jacka Marii Poszepszyńskiego. W latach 1999–2001 na antenie Polsatu współprowadził z Jerzym Petersburskim jr. program rozrywkowy "Macie, co chcecie".
Występował w kabarecie "Dudek", "Kabarecie Olgi Lipińskiej", a także w "Kabarecie Starszych Panów".
W Teatrze Kwadrat współpracował m.in. z Marcinem Sławińskim, u którego zagrał Elwooda Dowda w przedstawieniu "Mój przyjaciel Harvey" (1995, 2006) Mary Chase i Anioła Stróża w "Przyjaznych duszach" Pam Valentine (2008). W "Złodzieju" Erica Chappella w reż. Janusza Majewskiego (2001) wcielił się w postać Spriggsa. W 2003 powrócił do repertuaru klasycznego i wystąpił w Kwadracie w roli Pantalona w "Słudze dwóch panów" Carla Goldoniego w inscenizacji Waldemara Matuszewskiego.
Życie prywatne.
W 1956 zawarł związek małżeński z Hanną Zembrzuską, mieli jedną córkę Marynę. Był wujem Wiktora Zborowskiego.
Zmarł w swoim domu 28 września 2019 w otoczeniu rodziny w Warszawie w wieku 85 lat. Po pożegnaniu aktora w kościele św. Stanisława Kostki oraz mszy żałobnej, trumna z ciałem aktora została pochowana w grobie rodzinnym na cmentarzu na Starych Powązkach (kwatera 284a-3-13).
Upamiętnienie.
W 2022 jego imię nadano Scenie Kameralnej w Teatrze Kwadrat.

</doc>
<doc id="98597" url="https://pl.wikipedia.org/wiki?curid=98597" title="Kordyt">
Kordyt

Kordyt – rodzaj prochu bezdymnego, stosowany jako materiał miotający. Został wynaleziony przez Fredericka Abla oraz Jamesa Dewara w 1889 roku.
Główne składniki kordytu to nitroceluloza o wysokiej zawartości azotu (12,9–13,3%) oraz nitrogliceryna, która rozpuszcza nitrocelulozę i ją żeluje. Dodatkowo dodaje się plastyfikatory, substancje flegmatyzujące, konserwujące i stabilizujące. Do zmiękczenia (dokończenia procesu żelatynizacji) tak powstałej dość twardej, mało plastycznej masy prochowej stosuje się lotny rozpuszczalnik – aceton, co odróżnia prawdziwy kordyt od zwykłego prochu bezdymnego (nitrocelulozowego), gdzie stosuje się mieszaninę eteru z alkoholem.
Kordyt produkowano i stosowano głównie w Wielkiej Brytanii, szczególnie podczas II wojny światowej, jako proch do broni artyleryjskiej. Typowy kordyt zawiera ok. 58% nitrocelulozy, ok. 30% nitrogliceryny, ok. 3% centralitu, ok. 5,5% dinitrotoluenu, ok. 2% wazeliny i ok. 0,5% wody. Do zmiękczania kordytu dodawano ok. 0,8%-1,5% acetonu, który po nadaniu odpowiedniego kształtu ziarnu prochowemu, powoli usuwano – utwardzając tym samym proch i utrwalając jego strukturę. Obecnie jego znaczenie jako materiału miotającego znacznie zmalało na rzecz balistytów.

</doc>
<doc id="98599" url="https://pl.wikipedia.org/wiki?curid=98599" title="Balistyt">
Balistyt

Balistyt – proch bezdymny wyprodukowany z użyciem trudno lotnego rozpuszczalnika, opracowany przez Alfreda Nobla w 1888 r. 
Do produkcji balistytu używa się nitrocelulozy o ograniczonej zawartości azotu (ok. 12%). Nitrocelulozę żeluje się nitrogliceryną, otrzymując w ten sposób balistyt nitroglicerynowy, lub dinitroglikolem, otrzymując balistyt nitroglikolowy. Balistyt wykorzystywany jest jako proch artyleryjski, a także jako stałe paliwo rakietowe.

</doc>
<doc id="98600" url="https://pl.wikipedia.org/wiki?curid=98600" title="Równanie różniczkowe Laplace’a">
Równanie różniczkowe Laplace’a

Równanie różniczkowe Laplace’a – równanie różniczkowe cząstkowe liniowe drugiego rzędu postaci:
gdzie funkcja formula_2 jest klasy formula_3
Znak formula_4 oznacza operator Laplace’a. Dla formula_5 w kartezjańskim układzie współrzędnych, równanie ma więc postać:
Alternatywne zapisy równania to:
czyli laplasjan jako dywergencja gradientu, a także:
Nazwa równania pochodzi od nazwiska Pierre’a Simona de Laplace’a, który sformułował je w XVIII wieku.
Interpretacja fizyczna.
Równanie to wyraża następującą własność pola potencjalnego: dywergencja (rozbieżność) wektorowego pola potencjalnego (czyli gradientu potencjału), pod nieobecność źródła jest równa zeru. Opisuje ono zatem wiele procesów zachodzących w przyrodzie, np. potencjał grawitacyjny poza punktami źródeł pola (czyli bez punktów materialnych), potencjał prędkości cieczy przy braku źródeł.
Równanie Laplace’a jest szczególnym przypadkiem równania Poissona, wyrażającego analogiczny związek w przypadku istnienia źródeł pola.
Równanie Laplace’a występuje m.in. :
Interpretacja matematyczna.
Równanie Laplace’a jest równaniem eliptycznym. Funkcję spełniającą równanie różniczkowe Laplace’a nazywamy funkcją harmoniczną.
Rozwiązania.
Wzór Poissona dla półprzestrzeni.
Dla dowolnej funkcji ciągłej ograniczonej formula_10 rozwiązaniem równania Laplace’a w półprzestrzeni formula_11 spełniającym na brzegu formula_12 dla formula_13 warunek formula_14 jest:
gdzie formula_16 jest objętością n-wymiarowej kuli jednostkowej.
Wzór Poissona dla kuli.
Dla dowolnej funkcji ciągłej ograniczonej formula_17 rozwiązaniem równania Laplace’a w (hiper-)kuli formula_18 spełniającym na (hiper-)sferze formula_19 warunek formula_20 jest:
gdzie formula_16 jest objętością n-wymiarowej kuli jednostkowej.

</doc>
<doc id="98607" url="https://pl.wikipedia.org/wiki?curid=98607" title="Bitwa pod Maciejowicami">
Bitwa pod Maciejowicami

Bitwa pod Maciejowicami – bitwa stoczona 10 października 1794 roku pod Maciejowicami pomiędzy wojskami polskimi dowodzonymi przez gen. Tadeusza Kościuszkę (naczelnika insurekcji) a wojskami rosyjskimi pod dowództwem gen. Fiodora Denisowa i Iwana Fersena, zakończyła się klęską wojsk powstańczych i wzięciem do niewoli rannego dyktatora powstania.
Przed bitwą.
We wrześniu roku 1794 sytuacja na froncie rosyjskim stale się pogarszała. Na skutek naporu wojsk rosyjskich armia litewska była w odwrocie, od strony Ukrainy nadciągał korpus gen. Aleksandra Suworowa liczący 12,5 tys. żołnierza. Próba powstrzymania Suworowa przez dywizję gen. Karola Sierakowskiego skończyła się przegranymi bitwami pod Krupczycami (17 września) i Terespolem (19 września).
Tadeusz Kościuszko, widząc niebezpieczeństwo połączenia się dwóch dużych korpusów rosyjskich – korpusu Suworowa zdążającego znad Bugu i korpusu Fersena operującego na lewym brzegu Wisły, postanowił każde z tych ugrupowań rozbić oddzielnie. Plan przewidywał rozbicie wojsk Suworowa przez odtworzoną dywizję gen. Sierakowskiego, wzmocnioną wojskiem litewskim, zaś oddziały Fersena miał zatrzymać na lewym brzegu Wisły swoją dywizją gen. Adam Poniński.
4 października korpus Fersena przeprawił się przez Wisłę i zmusił tym samym Kościuszkę do szybkiej reakcji. Kościuszko postanowił przyjąć bitwę przy ponad dwukrotnej przewadze wroga, w oparciu o rzekę Okrzejkę i wzgórze zamku (dworu) Podzamcze (ówczesna własność Andrzeja Zamoyskiego) pod Maciejowicami. 9 października polsko-litewskie oddziały przybyły do Maciejowic po długim marszu w złej pogodzie. O czwartej po południu pierwsze oddziały polskie stanęły na wzgórzu, a ostatnie nadciągnęły wieczorem. W trakcie przemarszu doszło do drobnych potyczek z Kozakami, które nie opóźniły zbytnio przemarszu.
Na miejscu Kościuszko ustawił działa naprzeciw grobli z dwoma batalionami Działyńczyków, którzy otrzymali rozkaz sypania zasłon wałowych, nie ukończonych z uwagi na nadciągającą noc. Po lewej stronie dworu stanęła piechota i kosynierzy pod dowództwem płk. Jana Krzyckiego i gen. Kniaziewicza, wzdłuż rzeki stanęła jazda.
Kościuszko planował stawiać opór do chwili nadejścia liczącej 4 tys. ludzi dywizji gen. Ponińskiego, któremu wydał rozkaz dołączenia. Dywizja Ponińskiego miała zająć lewe skrzydło polskie. O 2 nad ranem 10 października przybył do Kościuszki goniec od Ponińskiego z wieścią, że jego dywizja znajduje się 3 mile od Maciejowic. Gońca odesłano z rozkazem, by "czym prędzej do niego pośpieszał". Jednak gdy goniec dotarł do Ponińskiego, bitwa już trwała.
Bitwa.
Rosjanie przybyli pod Maciejowice 9 października po przeprawie przez Wisłę przez most w Maciejowicach, który po przeprawie gen. Fersen nakazał rozebrać, aby odciąć ewentualną drogę odwrotu swoich wojsk. Pod osłoną nocy dokonali przegrupowania i po przeprawie przez mokradła o świcie znaleźli się wokół sił polskich.
Korpus gen. Denisowa zagroził obejściem lewego skrzydła od strony wsi Oronne, co zmusiło Kościuszkę do przerzucenia tam większości odwodów. Na prawym skrzydle od strony wsi Krępa znalazła się rosyjska brygada gen. Tormasowa, od strony Wisły brygady gen. Chruszczewa i gen. N. Rachmanowa.
Natarcie rosyjskie zaczęło się o 5.45 w rejonie wsi Oronne, gdzie polska piechota stawiła zaciekły opór wojskom Denisowa. Kolejno uderzyły brygady gen. Tormasowa na prawe skrzydło spychając Polaków pod zamek i gen. Chruszczewa na centrum osiągając zaplanowane pozycje. Około 8 rano do ataku ruszyła na prawe skrzydło brygada gen. Rachmanowa, a jazda płk. P. Tołstoja wykonała głęboki manewr okrążający.
Około godziny 12 Rosjanie podjęli decydujące natarcie na polskie pozycje i przełamali linię obrony; pomimo zaciętej walki Polacy stracili prawe skrzydło, a niedobitki broniły się jeszcze w piwnicach zamkowych przez 2 godziny. Na lewym skrzydle, wobec wyczerpania się amunicji, zamilkła polska artyleria. Około godz. 13 nastąpiło kontrnatarcie kosynierów pod dowództwem Krzyckiego, ale załamało się ono w ogniu kartaczy artylerii Chruszczewa, a sam Krzycki zginął. Na widok rosyjskiej kawalerii sekretarz Kościuszki Niemcewicz ruszył na czele nowo zaciągniętej jazdy brzeskiej, jednak sam ranny w rękę nie był w stanie opanować paniki jazdy, która uciekła z pola walki. Natarcie odpierała polska jazda, jednak po chwili drugie natarcie rosyjskie rozbiło szyki polskie; rozbite na niewielkie grupy oddziały piechoty broniły się do końca.
Kościuszko z oddziałem jazdy próbował uciec z pola bitwy, jednak pod Krępą dościgła ich jazda rosyjska. W obliczu klęski Naczelnik wykrzyknął rzekomo: finis Poloniae! (łac. koniec Polski). Po zaciętej walce Kozacy zmasakrowali polską jazdę, a skłuty pikami naczelnik już na ziemi został cięty w głowę pałaszem przez korneta charkowskiego pułku jazdy Łysenkę (korpus Repnina). Około godz. 5 po południu Rosjanie znaleźli na pobojowisku Kościuszkę i opatrzyli go, nie dając mu większych szans na przeżycie. Polscy dowódcy wraz z Kościuszką zostali uwięzieni w piwnicach pod zamkiem.
Późnym popołudniem na pole bitwy dotarła dywizja Ponińskiego, już po pogromie. Po połączeniu się z niedobitkami z wojsk Kościuszki Poniński wydał rozkaz odejścia do Warszawy.
Po bitwie.
Wynik bitwy mógł być inny, gdyż w pobliżu stacjonował liczący 4 tys. żołnierzy korpus Adama Ponińskiego, ale jego dowódca zbyt późno został wezwany przez Kościuszkę i tym samym nie zdążył przyjść w sukurs walczącym. Kościuszko do końca życia za przegranie batalii maciejowickiej obwiniał właśnie Ponińskiego, choć ten nie ponosił winy za błąd Naczelnika. Oskarżony o niewypełnienie rozkazów, a nawet zdradę w związku z opóźnionym przybyciem pod Maciejowice Poniński został uniewinniony przez sąd. Tzw. sprawa Ponińskiego ciągnęła się jeszcze wiele lat po insurekcji.
W wyniku bitwy do niewoli dostał się nie tylko Kościuszko, ale także generałowie i oficerowie, także sekretarz Kościuszki Julian Ursyn Niemcewicz, który jako cywil kazał w niewoli tytułować się majorem. Wśród przyczyn klęski dopatrywano się także zbytniej bierności polskiej kawalerii dowodzonej przez Kamieńskiego.

</doc>
<doc id="98609" url="https://pl.wikipedia.org/wiki?curid=98609" title="Moksza (hinduizm)">
Moksza (hinduizm)

Moksza (dewanagari मोक्ष) – w hinduizmie, jodze i dźinizmie – ostateczne wyjście poza krąg samsary i tym samym zaprzestanie przyjmowania kolejnych wcieleń po śmierci (reinkarnacji). Jest to doświadczenie za życia, jakie towarzyszy całkowitemu rozpadowi identyfikacji z ego. W tym sensie moksza może być rozumiana jako stan jedności z Bogiem.
Jeden z terminów na określenie religijnego celu w hinduizmie.
Możliwy do osiągnięcia różnymi sposobami, m.in. przez praktykę medytacji lub bhakti (akt całkowitego oddania się Bogu). Odpowiednik oświecenia znanego w buddyzmie.
Etymologia.
Najczęściej wskazywanym znaczeniem sanskryckiego słowa "moksza" jest "wyzwolenie".
Paramahansa Pradźnanananda naucza, iż termin moksza wywieść można od "moha kszaja", złożenia dwóch słów:
Otrzymana tą drogą definicja mokszy to: eliminacja złudzeń, iluzji i błędów.
W filozofii hinduistycznej moksza rozumiana jest jako wyzwolenie od iluzji (maja) wywołanej pełną identyfikacją umysłu z myślami oraz percepcjami zmysłowymi, uwięzionymi w świecie form: energii, materii, czasu, przestrzeni oraz zależności przyczynowo-skutkowych (karma), a przez to niepozwalającymi na doświadczenie własnej prawdziwej natury – czystej świadomości, która nie ma żadnej formy.
Zaniechanie wyzwolenia.
W Dziewiątym Canto Bhagawatapurany, w 67 wersecie czwartego rozdziału, Narajana odpowiada na pytanie Durwasy Muniego w następujący sposób:
"Będąc zaangażowanymi w służbę oddania, Moi czyści bhaktowie są zawsze usatysfakcjonowani, i dlatego nawet nie dążą do pięciu rodzajów wyzwolenia, jak":

</doc>
<doc id="98614" url="https://pl.wikipedia.org/wiki?curid=98614" title="Górnośląskie Koleje Wąskotorowe">
Górnośląskie Koleje Wąskotorowe

Górnośląskie Koleje Wąskotorowe (GKW, miejscowa nazwa "", niem. "Oberschlesische Schmalspurbahnen" (OSSB)) – publiczna sieć kolei wąskotorowych o prześwicie toru 785 mm, uruchomiona w połowie XIX wieku, służąca pierwotnie głównie do transportu surowców i półproduktów między zakładami przemysłowymi Górnośląskiego Okręgu Przemysłowego. Obecnie Górnośląskie Koleje Wąskotorowe funkcjonują jako kolej turystyczna na części dawnej sieci o długości 21 km, pomiędzy Bytomiem a Miasteczkiem Śląskim.
Przeznaczenie.
Ich powstanie w połowie XIX wieku zostało uwarunkowane niewydolnością ówczesnego systemu transportu towarów, który opierał się na drogowym przewozie konnym (przez tzw. wekturantów). W naturalny sposób GKW łączyły ze sobą autonomiczne wąskotorowe koleje wewnątrzzakładowe poszczególnych kopalń, hut i innych fabryk. Niezależnie od GKW, poszczególne przedsiębiorstwa tworzyły własne linie i sieci kolejowe, np. linia Gliwice Trynek – Rudy – Racibórz, czy sieć kolei łącząca zakłady koncernu Giesches Erben w rejonie Szopienic. Większość prywatnych kolei miała zapewnione połączenie z siecią publicznych GKW. Niektóre z nich, jak np. linię Gliwice Trynek – Rudy – Racibórz zostały organizacyjnie przyłączone po II wojnie światowej do Górnośląskich Kolei Wąskotorowych Polskich Kolei Państwowych.
Górnośląskie Koleje Wąskotorowe pełniły funkcję kolei znaczenia miejscowego, tj. większość ładunków była nadawana do i ze stacji w obrębie własnej sieci. Z wyjątkiem typowo pasażersko-towarowej linii Gliwice Trynek – Rudy – Racibórz, GKW w zasadzie nie służyły transportowi osób. Incydentalne przypadki przewozów pasażerskich miały miejsce zaraz po II wojnie światowej między Katowicami a Tarnowskimi Górami oraz w pewnych okresach między oddziałami zakładów przemysłowych. Na linii rudzkiej do 1991 roku prowadzono regularne przewozy pasażerskie między Gliwicami a Rudami i Raciborzem. W latach 70. XX wieku uruchomiono próbnie rozkładowe pociągi turystyczne łączące Bytom z Zalewem Nakło-Chechło w Miasteczku Śląskim. Szybko z nich zrezygnowano, najprawdopodobniej z uwagi na odbywający się operatywnie intensywny ruch towarowy kolidujący z ruchem pasażerskim wymagającym regularnego rozkładu jazdy oraz wyjątkowo duże zainteresowanie przewyższające zdolność przewozową. Do pomysłu powrócono w 1993 roku, kiedy ponownie uruchomiono połączenie turystyczne na tej samej trasie. Wkrótce relację wydłużono aż do Siemianowic Śląskich. Obecnie GKW funkcjonują tylko jako kolej turystyczna. Uważane są za najstarszą nieprzerwanie funkcjonującą kolej wąskotorową na świecie.
Na kolei przyjęto typowy prześwit toru 785 mm (30 cali pruskich). Należy odnotować, że oprócz publicznych i prywatnych kolei wąskotorowych oraz połączonych z nimi bocznic i kolei wewnątrzzakładowych o prześwicie 785 mm, na Górnym Śląsku istniały też koleje wąskotorowe o innym prześwicie. Służyły transportowi wewnątrzzakładowemu (na zwałowiska odpadów, w cegielniach itp.) lub jako naziemne koleje górnicze obsługujące prawie każdy wydobywczy lub materiałowy szyb kopalniany. Najczęściej spotykane prześwity to: 600 mm, 630 mm, 800 mm, 900 mm, 1050 mm. Nierzadko jeden zakład posiadał kilka systemów wąskotorowych o różnych szerokościach toru. Ponadto w Wojewódzkim Parku Kultury i Wypoczynku w Chorzowie zbudowano wąskotorową kolej parkową. Nie były one połączone z siecią GKW.
Historia.
Pierwotna sieć zbudowana została przez Towarzystwo Kolei Górnośląskiej w latach 1851-1857. Początkowo część ruchu była obsługiwana przez zaprzęgi konne. W latach 1851-1852 powstało kilka oddzielnych odcinków między zakładami przemysłowymi, o łącznej długości 35 km. Za datę ich uruchomienia przyjmuje się 1853 rok. W latach 1854-1857 zbudowano dwa podstawowe odcinki Tarnowskie Góry – Wirek (25 km) i Bytom Karb – Bogucice – Huta Kunegunda (15 km), przez co powstała zorganizowana sieć łącznej długości ok. 75 km. Przewożono wówczas ok. 250.000 ton towarów rocznie. Sieć kolejowa była początkowo dzierżawiona przez Rudolfa Pringsheima. 1 marca 1884 koleje górnośląskie przeszły na własność Królestwa Prus i były dalej rozbudowane przez państwowy zarząd kolejowy (KPEV). W latach 1899-1901 przedsiębiorstwo tramwajowe zbudowało linię Gliwice Trynek – Rudy – Racibórz (48 km). W 1901 roku długość linii sięgnęła 169 km. System Górnośląskich Kolei Wąskotorowych został rozdzielony w kilku miejscach granicą państwową w konsekwencji przyznania części Górnego Śląska Polsce w 1922 r. Jako że zarząd, warsztaty naprawcze i główne węzły pozostały w Bytomiu w granicach Niemiec, konieczna okazała się budowa dodatkowych odcinków łączących północną, wschodnią i południową część sieci po polskiej stronie w okresie międzywojennym. W odróżnieniu od większości kolei wąskotorowych zarządzanych wówczas przez samorządy lokalne GKW znalazły się wówczas pod państwowymi zarządami kolejowymi Rzeszy Niemieckiej (DR) i Polski (PKP).
Po 1945 roku, w konsekwencji przesunięcia granicy Polskiej na zachód, Górnośląskie koleje Wąskotorowe (które w okresie II wojny światowej ponownie scalono pod zarządem niemieckim), a także linię Gliwice Trynek - Racibórz (na której prowadzony był do 1991 roku regularny ruch pasażerski) połączono pod zarządem PKP. GKW były kluczowym elementem lokalnego systemu transportowego w miastach GOP, a sieć obejmowała trójkątny obszar sięgający po miejscowości Żyglin i Bibiela na północy, Racibórz na południowym zachodzie, Mysłowice na południowym wschodzie. W szczytowym okresie rozwoju w połowie XX wieku sieć liczyła 233 km długości. GKW łączyły setki kopalń, hut, fabryk i elektrowni aglomeracji, służąc lokalnemu transportowi ładunków masowych, a w szczytowym okresie przewozów 1950-1970 masa ładunków przewożonych rocznie przez GKW wynosiła 5-6 milionów ton.
W okresie przemian ustrojowych po 1989 roku PKP stopniowo zrezygnowały z obsługi kolei wąskotorowych i przystąpiły do ich likwidacji. Na koniec 1999 roku długość eksploatacyjna sieci wynosiła tylko 40 km. Na mocy ustawy o restrukturyzacji PKP zaistniała jednak możliwość nieodpłatnego przejęcia ich majątku przez gminy. Skorzystały z niej w 2002 roku miasta Bytom, Tarnowskie Góry i Miasteczko Śląskie, a także Kuźnia Raciborska i Racibórz (w przypadku dwóch ostatnich gmin był to precedens, jako że na ich terenie od 1996 roku nie było czynnych szlaków). W 2003 roku GKW obchodziły 150-lecie istnienia.
Do dziś pozostała czynna tylko jedna, najstarsza linia historyczna (Bytom Wąskotorowy – Tarnowskie Góry Wąskotorowe – Miasteczko Śląskie Wąskotorowe) z regularnym ruchem turystycznym, o długości 21 km, której operatorem jest Stowarzyszenie Górnośląskich Kolei Wąskotorowych. Zespół kolei wąskotorowej figuruje w gminnych ewidencjach zabytków każdego z tych miast
Ponadto ruch prowadzony jest na fragmencie dawnej kolei Gliwice Trynek - Racibórz w rejonie czynnego skansenu kolejowego na stacji Rudy, zarządzanego przez jednostkę gminy Kuźnia Raciborska. W 2019 roku kolej przewiozła 20,7 tysiąca pasażerów, a w 2020 roku 19,6 tysiąca.

</doc>
<doc id="98615" url="https://pl.wikipedia.org/wiki?curid=98615" title="GKW">
GKW



</doc>
<doc id="98616" url="https://pl.wikipedia.org/wiki?curid=98616" title="Suzanne Vega">
Suzanne Vega

Suzanne Nadine Vega (ur. 11 lipca 1959 w Santa Monica w Kalifornii) – amerykańska piosenkarka folkowa i folkrockowa, kompozytorka i autorka tekstów piosenek.
Kariera muzyczna.
Jej pierwszy występ miał miejsce w połowie lat 70. w Nowym Jorku. 
W latach 80. stała się piosenkarką światowej sławy dzięki swym poetyckim balladom nawiązującym do tradycji folkloru i jazzu. W tych ciepło wykonywanych, pozornie prostych balladach nierzadko opowiada o problemach, z którymi borykają się ludzie. Jej styl przypomina nieco utwory Leonarda Cohena, wystąpiła zresztą na specjalnej płycie poświęconej jego twórczości w piosence "Story of Isaac".
Z małżeństwa z Mitchellem Froomem, muzykiem i producentem współpracującym przy wielu jej płytach, ma córkę Ruby Froom (ur. 8 lipca 1994). Po rozwodzie (1998) i odejściu większości towarzyszących muzyków wróciła do występów i nagrań dzięki namowom swojego wieloletniego basisty, Mike'a Visceglii.

</doc>
<doc id="98619" url="https://pl.wikipedia.org/wiki?curid=98619" title="Teleks">
Teleks

Teleks (również telex; ang. "Teleprinter Exchange Service") – usługa telegraficzna, polegająca na przesyłaniu wiadomości w postaci alfanumerycznej, z repertuarem znaków określonym alfabetem telegraficznym. Teleksami ("TELegraph EXchange") były nazywane również urządzenia wykonujące najpierw wybieranie impulsowe, podobnie jak w telefonach tarczowych, w celu komutacji łączy, a następnie wysyłanie danych przy zastosowaniu kodowania ITA2.
Usługi teleksowe są realizowane automatycznie w wyspecjalizowanej sieci telegraficznej o konfiguracji podobnej do sieci telefonicznej. Wyposażenie końcowe (terminal) abonentów tej usługi stanowi dalekopis. Numerem kierunkowym do Polski w tej sieci jest numer 63 (TDC=63, TNIC=PL).
Charakter tej usługi pozwalał na realizację funkcji takich jak przesyłanie dokumentów czy dostęp do baz danych, które później stały się domeną usług teleinformatycznych.
Obecnie usługi te praktycznie zanikły z rynku ze względu na ich ograniczoną funkcjonalność. W Polsce od 9 lutego 2007 r. usługi teleksowe nie są już świadczone przez żadnego z operatorów telekomunikacyjnych.

</doc>
<doc id="98620" url="https://pl.wikipedia.org/wiki?curid=98620" title="Ragnarök">
Ragnarök

Ragnarök lub ragnarak – w mitologii nordyckiej los bogów ("Götterdämmerung"). W wyobrażeniach mitologicznych ma on być wielką walką pomiędzy bogami a olbrzymami pod wodzą Lokiego, w wyniku której świat i Asgard, siedzibę bogów, strawi ogień, wszystkie gwiazdy zgasną, a Ziemię zaleje wielkie morze. Ostatecznie z tej toni wyłoni się nowy świat i nastąpi era szczęśliwości bez przemocy i wojen. Po raz pierwszy pojawił się w poemacie "Völuspá" ("Przepowiednia wieszczki"), zredagowanym pod koniec X wieku.
Znaczenie terminu.
"Ragnarök" znaczy "przeznaczenie bogów" ("ragna" – panujący, bogowie oraz "rök" – los, przeznaczenie); często tłumaczone jest jako "zmierzch bogów", "Götterdämmerung", wskutek błędnego przekładu drugiego członu tej nazwy ("rokkr" to skandynawskie "zmierzch").
Przebieg kręgu życia w mitologii skandynawskiej.
Ludy skandynawskie wierzyły, że po spaleniu Asgardu ocean podniesie się do takiego poziomu, że pod jego falami zginie drzewo świata, Yggdrasil, a z jego głębi wynurzy się nowy, zielony świat – Gimlea, nowy Asgard. Kobieta i mężczyzna, skryci w gałęziach drzewa Yggdrasil, dadzą początek nowej rasie ludzi, zwierząt i bogów. Nowy świat rządzony przez zmartwychwstałego boga Baldura ma być pełen radości i spokoju bez wojen, przemocy i sporów. Wszyscy mają żyć w harmonii, spokoju i w zgodzie.
Tytuł "Ragnarök" nosi trzecia część wydanego w 1910 poematu "Baldur the Beautiful" amerykańskiej poetki Grace Denio Litchfield.

</doc>
<doc id="98622" url="https://pl.wikipedia.org/wiki?curid=98622" title="Allonim">
Allonim

Allonim ("gr. állos = inny + ónyma = imię") – rodzaj pseudonimu literackiego. Polega na podpisaniu się przez pisarza nazwiskiem innej, żyjącej w tym samym czasie osoby. Allonimy były stosowane w starożytnej Grecji, gdzie często przypisywano swoje dzieła wybitniejszym artystom.

</doc>
<doc id="98623" url="https://pl.wikipedia.org/wiki?curid=98623" title="Żaluzja budowlana zewnętrzna">
Żaluzja budowlana zewnętrzna

 Żaluzja budowlana zewnętrzna (roleta zewnętrzna, okiennica zwijana) – osłona przeciwsłoneczna lub przeciwwłamaniowa, montowana na zewnątrz okna, składająca się z wzajemnie połączonych listewek tworzących pancerz (kurtynę). Pancerz rolety wsunięty w prowadnice znajdujące się po bokach otworu budowlanego (np. okna, drzwi) zwijany jest na wał w skrzynkę nad otworem. Listewki pancerza wykonywane są najczęściej z blachy aluminiowej wypełnianej pianką poliuretanową, wielokomorowego PCW, drewna lub stali lakierowanej lub nierdzewnej. Listewki pancerza mogą posiadać podłużne otworki wentylacyjne (w drewnianych – podfrezowania) otwierające się po lekkim podciągnięciu pancerza.
Otwieranie i zamykanie najczęściej odbywa się poprzez pociąganie paska lub sznura napędowego, zwijającego się w zwijacz obok okna. Zwijacz ma za zadanie nawinięcie nadmiaru sznura/pasa po wciągnięciu pancerza. Niekiedy napęd stanowią przekładnie z korbą lub bezkońcowym łańcuchem koralikowym. Coraz częściej napęd stanowią siłowniki elektryczne. Istnieje rozwiązanie, w którym zamykanie i otwieranie odbywa się bezpośrednio poprzez poruszanie pancerza ręką. W tym celu montuje się w wale mechanizm samonawijający. Rzadziej stosuje się napęd na łańcuch bezkońcowy lub zwijacz z przekładnią.
Przestrzeń zwijania stanowić mogą:
Wersje antywłamaniowe posiadają różnego rodzaju blokady zabezpieczające przed podniesieniem pancerza od zewnątrz, pancerz aluminiowy bądź stalowy wypełniany jest żywicą chemoutwardzalną, prowadnice wzmocnione posiadają zabezpieczenie przed wypchnięciem oraz czujniki podłączane są do instalacji alarmowej. W normie ENV 1627:2006 określone są warunki oporności na włamanie, gdzie WK1 ("niem." Widerstandklasse) oznacza najniższą, a WK6 najwyższą klasę. Najczęściej montowane rolety zewnętrzne, nawet te z aluminium, nie mieszczą się w żadnej klasie oporności antywłamaniowej.
Użytkowanie żaluzji zewnętrznej zimą.
Podczas okresu zimowego żaluzje budowlane narażone są na wyjątkowe czynniki wpływające na ich funkcjonowanie. Podczas uchylania okna przy niskich temperaturach cieplejsze powietrze z domu zderza się z zimnym powietrzem z zewnątrz - tworząc parę wodną, która może zamarznąć na pancerzu, bądź na zwoju pancerza. W takim przypadku nie należy podnosić rolety na siłę - narazi ją to na uszkodzenia mechaniczne.

</doc>
<doc id="98624" url="https://pl.wikipedia.org/wiki?curid=98624" title="Żelu Żelew">
Żelu Żelew

Żelu Mitew Żelew, (ur. 3 marca 1935 w Weselinowie, zm. 30 stycznia 2015 w Sofii) – bułgarski filozof i polityk, dysydent, założyciel Związku Sił Demokratycznych (SDS), w latach 1990–1997 prezydent Bułgarii.
Życiorys.
W 1958 ukończył studia filozoficzne na Uniwersytecie Sofijskim im. św. Klemensa z Ochrydy (1958). Był aktywistą bułgarskiego Komsomołu i członkiem Bułgarskiej Partii Komunistycznej. W latach 1961–1964 pracował na macierzystej uczelni. Został pozbawiony pracy i wykluczony z partii za krytykę dogmatów filozofii marksistowskiej, przez kilka lat pozostawał bez stałego zatrudnienia. W 1974 uzyskał stopień kandydata nauk. W 1975 podjął zatrudnienie w Instytucie Kultury, w latach 1977–1982 kierował jedną z sekcji. W 1982 opublikował książkę "Faszizmyt" (język pol. "Faszyzm"), ukończoną już w 1967. Kilka tygodni później władze zdecydowały o jej wycofaniu ze sprzedaży z powodu nasuwających się porównań z komunizmem, do tego czasu rozprowadzono jednak około 60% z dziesięciotysięcznego nakładu.
W 1988 był jednym ze współzałożycieli organizacji „Kłub za podkrepa na głasnostta i preustrojstwoto” (nawiązującej nazwą do radzieckiej pieriestrojki), wraz z nią działał na rzecz odsunięcia Todora Żiwkowa od władzy. W grudniu 1989 został przewodniczącym nowo powstałego Związku Sił Demokratycznych, zrzeszającego ugrupowania i ruchy opozycyjne. W 1990 został posłem do konstytuanty. Przewodniczył reprezentacji SDS w trakcie rozmów tzw. okrągłego stołu.
1 sierpnia 1990 parlament powołał go na urząd prezydenta Bułgarii. W 1992 kandydował w pierwszych bezpośrednich wyborach prezydenckich w parze z Błagą Dimitrową jako kandydatką na wiceprezydenta. W pierwszej turze uzyskali około 44,7% głosów, zwyciężając w drugiej turze głosowania z poparciem 52,9% głosujących. W 1993 doszło do konfliktu prezydenta z macierzystym ugrupowaniem na tle wspierania przez niego rządu Lubena Berowa. Z tego samego powodu w 1993 do dymisji podała się wiceprezydent Błaga Dimitrowa. W 1996 nie uzyskał nominacji ze strony SDS i nie ubiegał się o reelekcję. Pięcioletnią kadencję zakończył 22 stycznia 1997.
W 1997 wspierane przez niego ugrupowanie liberalne poniosło porażkę w wyborach parlamentarnych. Żelu Żelew założył własną fundację, działał też w Międzynarodówce Liberalnej. Przewodniczył think tankowi skupiającemu polityków z krajów bałkańskich.
Odznaczenia i wyróżnienia.
Otrzymał odznaczenia państwowe, w tym francuskie, hiszpańskie, portugalskie i wenezuelskie, odznaczony również Krzyżem Wielkim Orderu Zasługi Rzeczypospolitej Polskiej (1994). Wyróżniony ośmioma doktoratami honoris causa przyznanymi przez uczelnie z siedmiu krajów.

</doc>
<doc id="98625" url="https://pl.wikipedia.org/wiki?curid=98625" title="Konwencja Alvenslebena">
Konwencja Alvenslebena

Konwencja Alvenslebena – układ pomiędzy Królestwem Prus i Imperium Rosyjskim, zawarty 8 lutego 1863 w Petersburgu przez pruskiego generała Gustava von Alvenslebena, z inicjatywy Ottona von Bismarcka, dotyczący współpracy przy tłumieniu powstania styczniowego w Królestwie Polskim. Układ zezwalał obu armiom na przekraczanie granicy w celu ścigania polskich oddziałów powstańczych.
Wieści o zawarciu konwencji spowodowały powstanie nieoficjalnej koalicji Francji, Wielkiej Brytanii i Austrii, które wystosowały do Rosji tzw. noty kwietniowe i czerwcowe, przedstawiające pokojowy plan uregulowania sprawy polskiej. Noty zostały odrzucone przez Rosję. Zawarcie konwencji wywołało również głębokie oburzenie liberalnej opozycji w parlamencie pruskim i osłabiło pozycję Ottona von Bismarcka.

</doc>
<doc id="98630" url="https://pl.wikipedia.org/wiki?curid=98630" title="Paul Henderson (żeglarz)">
Paul Henderson (żeglarz)

Paul Henderson (ur. 17 listopada 1934 w Toronto) – kanadyjski żeglarz, działacz sportowy.
Z wykształcenia inżynier, jest właścicielem przedsiębiorstwa inżynieryjnego. Startował jako żeglarz w igrzyskach olimpijskich w 1964 (w klasie Latający Holender) i 1968 (w klasie Finn); na kolejnych igrzyskach (Monachium 1972) trener reprezentacji żeglarzy kanadyjskich. W ciągu kariery zawodniczej zdobył tytuł mistrza świata (w klasie 14 Foot Dinghy, 1959) oraz wicemistrza świata (Latający Holender, 1962), a także 12 tytułów mistrza Kanady, 5 tytułów mistrza USA i 3 tytuły mistrza Ameryki Północnej.
W latach 1978–1994 był wiceprezesem Międzynarodowej Federacji Żeglarskiej (ISAF), 1994–2004 prezes ISAF. Od 2000 reprezentuje Kanadę w Międzynarodowym Komitecie Olimpijskim. Honorowy komandor Królewskiego Kanadyjskiego Yacht Clubu.

</doc>
<doc id="98631" url="https://pl.wikipedia.org/wiki?curid=98631" title="Göran Petersson">
Göran Petersson

Göran Petersson (ur. 2 lipca 1942 w Göteborgu) – szwedzki żeglarz, działacz sportowy.
W ciągu kariery zawodniczej był medalistą (w tym raz złotym) mistrzostw Szwecji w klasie 505. Działacz szwedzkiej federacji żeglarskiej, sędzia na wielu zawodach międzynarodowych; w latach 1994–2004 był wiceprezesem Międzynarodowej Federacji Żeglarskiej (ISAF), w listopadzie 2004 został wybrany na prezesa ISAF (zastąpił Kanadyjczyka Hendersona).
Linki zewnętrzne.
Nota biograficzna na oficjalnej stronie ISAF 

</doc>
<doc id="98633" url="https://pl.wikipedia.org/wiki?curid=98633" title="Powiat gostyński">
Powiat gostyński

Powiat gostyński – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Gostyń.
W skład powiatu wchodzą:
Powiatem partnerskiem jest Powiat Unterallgäu w Bawarii.
Według danych z 31 grudnia 2019 roku powiat zamieszkiwało 75 908 osób. Natomiast według danych z 30 czerwca 2020 roku powiat zamieszkiwało 75 907 osób.
Gospodarka.
W końcu września 2019 liczba zarejestrowanych bezrobotnych w powiecie gostyńskim obejmowała ok. 1,6 tys. mieszkańców, co stanowi stopę bezrobocia na poziomie 4,8% do aktywnych zawodowo.
Historia.
Powiat gostyński został utworzony przez władze pruskie w 1887 (Kreis Gostyn). 3 stycznia 1919 władza w powiecie przeszła w ręce polskie. W okresie międzywojennym kilkakrotnie dokonywano korekt ówczesnych granic administracyjnych powiatu. Ostateczny kształt nadano granicom powiatu w roku 1934. W skład powiatu wchodziły wówczas gminy Gostyń, Poniec, Piaski, Krobia, Pępowo i Borek Wlkp. Jedynie Pogorzela nadal znajdowała się w granicach powiatu krotoszyńskiego. W roku 1975 w wyniku reformy administracyjnej powiat gostyński uległ likwidacji. Powrócił ponownie na mapę administracyjną Polski po kolejnej reformie 1 stycznia 1999 roku.
Folklor.
Powiat obejmuje Biskupiznę.
Obszary chronione i pomniki przyrody.
Pomniki przyrody.
obw. 910 cm, wys.90 cm.

</doc>
<doc id="98635" url="https://pl.wikipedia.org/wiki?curid=98635" title="Noc polarna">
Noc polarna

Noc polarna – zjawisko polegające na tym, że w danym miejscu przez ponad 24 godziny trwa noc (brak zmierzchu). Zjawisko to występuje tylko na obszarach o szerokości geograficznej wyższej niż 67°23' obu półkul.
Noc polarna nie występuje na kole podbiegunowym – tam podczas przesilenia zimowego środek tarczy Słońca w najwyższym punkcie znajduje się na horyzoncie, zatem połowa tarczy słonecznej jest widoczna. Ponadto, ze względu na zakrzywienie promieni słonecznych, kiedy te wchodzą pod małym kątem w atmosferę, wschody i zachody dają się obserwować nawet gdy środek tarczy Słońca znajduje się 50 minut kątowych poniżej horyzontu.
Typy nocy polarnej.
W zależności od położenia Słońca względem horyzontu rozróżnia się trzy rodzaje zmierzchu oraz analogicznie trzy rodzaje świtu. Na tej samej podstawie definiuje się typy nocy polarnej:

</doc>
<doc id="98636" url="https://pl.wikipedia.org/wiki?curid=98636" title="Skryboniusze Libonowie">
Skryboniusze Libonowie

Skryboniusze Libonowie ("Scribonii Libo") – gałąź rzymskiego rodu plebejskiego Skryboniuszy, która od czasu Augusta należała do patrycjuszy.
Zobacz też.
Drzewo genealogiczne Skryboniuszów Libonów

</doc>
<doc id="98637" url="https://pl.wikipedia.org/wiki?curid=98637" title="Dzień polarny">
Dzień polarny

Dzień polarny – zjawisko wynikające z ruchu obiegowego Ziemi wokół Słońca, występujące w strefach polarnych oraz w tundrze tj. na obszarach ograniczonych kołami podbiegunowymi, polegające na niechowaniu się tarczy słonecznej poniżej linii widnokręgu w trakcie jej widomej wędrówki po sklepieniu niebieskim przez co najmniej 24 godziny.
Długość dnia polarnego jest zróżnicowana, od 24 godzin na terenach położonych na szerokościach geograficznych wyznaczających koła podbiegunowe do 6 miesięcy na samych biegunach.
Zjawisko dnia polarnego występuje przemiennie z występowaniem zjawiska nocy polarnej. Gdy na biegunie północnym trwa półroczna noc polarna, na biegunie południowym trwa również półroczny dzień polarny i na odwrót.

</doc>
<doc id="98642" url="https://pl.wikipedia.org/wiki?curid=98642" title="James Tobin">
James Tobin

James Tobin (ur. 5 marca 1918 w Champaign, zm. 11 marca 2002 w New Haven) – amerykański ekonomista, laureat Nagrody Banku Szwecji im. Alfreda Nobla w dziedzinie ekonomii w 1981 (wcześniej, w 1955, otrzymał Medal Johna Batesa Clarka).
Życiorys.
Studiował na Uniwersytecie Harvarda. Był doradcą ekonomicznym prezydenta Kennedy’ego oraz profesorem Uniwersytetu Yale (w New Haven). Zajmował się teorią inwestycji, opracował nową teorię wyboru portfela inwestycyjnego uwzględniającą ryzyko ponoszone przez inwestorów.
Zaproponował wprowadzenie podatku, zwanego obecnie podatkiem Tobina na spekulacyjne transakcje walutowe, z którego dochód miał być przeznaczony na wyrównanie nierówności społecznych. Argumentował, że będzie on skutecznym instrumentem walki z walutową spekulacją finansową na skalę globalną i odsunie niebezpieczeństwo gwałtownego osłabienia waluty jakiegoś kraju na skutek działań spekulantów.
Nagrodę Banku Szwecji (w 1981) otrzymał za analizę rynków finansowych i ich związków z decyzjami o wydatkach, zatrudnieniem, produkcją i cenami.

</doc>
<doc id="98643" url="https://pl.wikipedia.org/wiki?curid=98643" title="Władcy Arabii Saudyjskiej">
Władcy Arabii Saudyjskiej

Lista królów Arabii Saudyjskiej:

</doc>
<doc id="98647" url="https://pl.wikipedia.org/wiki?curid=98647" title="Zaćmienie">
Zaćmienie

Zaćmienie – zjawisko astronomiczne polegające na tym, że cień jednego ciała niebieskiego pada na powierzchnię drugiego. Możliwe jest ono, gdy w jednej linii znajdują się oba ciała oraz źródło światła, którym jest zazwyczaj gwiazda jako ciało świecące światłem własnym lub inny obiekt świecący światłem odbitym.
W efekcie takiego położenia, obserwator znajdujący się na obiekcie bliższym źródłu światła może widzieć jak obiekt dalszy znika zanurzając się w jego cieniu. W przypadku Ziemi taka sytuacja ma miejsce podczas zaćmienia Księżyca. Obserwator na obiekcie dalszym dostrzega zaś stopniowe zasłanianie i – w przypadku zaćmienia całkowitego – zupełne przysłonięcie obiektu będącego źródłem światła, a w jego miejscu pojawia się konturowy obraz ciała bliższego. Przykładem takiego zjawiska na Ziemi jest zaćmienie Słońca.
Dokładny charakter zjawiska zależy od rozmiarów kątowych obserwowanych ciał, oraz od tego, czy posiadają one atmosferę czy nie. Na Ziemi zarówno źródło światła (Słońce), jak i jedyny obiekt, który może – ze względu na niewielką odległość – brać udział w tego typu zjawisku (Księżyc), mają niemal jednakowe rozmiary kątowe (około pół stopnia). W ciągu roku mogą zdarzyć się dwa, trzy, cztery, a nawet pięć zaćmień Słońca. Może wystąpić także nawet pięć zaćmień Księżyca, ale łączna liczba zaćmień Słońca i Księżyca nigdy nie przekracza siedmiu. Lata z siedmioma zaćmieniami zdarzają się rzadko. W ostatnim takim roku, 1982, wystąpiły trzy całkowite zaćmienia Księżyca i cztery częściowe zaćmienia Słońca, a następny rok, 2038, przyniesie cztery półcieniowe zaćmienia Księżyca, jedno całkowite i dwa obrączkowe zaćmienia Słońca.
Gdy obiekt przesłaniający źródło światła ma dużo mniejszy rozmiar kątowy, to mamy do czynienia z przejściem na tle tarczy (tranzytem). Z Ziemi sporadycznie można obserwować przejścia planet Merkurego i Wenus (ostatnie w XXI wieku miało miejsce 6 czerwca 2012) na tle tarczy Słońca. Szczególnym przypadkiem tranzytu jest obrączkowe zaćmienie Słońca, występujące gdy Księżyc podczas zaćmienia znajduje się blisko apogeum. W przypadku gdy obiekt przesłaniający ma znacznie większy rozmiar kątowy niż przesłaniany, zjawisko takie nazywa się zakryciem. Najczęściej obserwuje się zakrycia gwiazd przez Księżyc.
Historia.
W większości starożytnych kultur zaćmienie uważano za złą wróżbę. Interpretowano zaćmienie jako oznakę, że ktoś lub coś (np. smok) próbuje pożreć lub ukraść niebiańskie istoty, bądź uważano, że to Słońce i Księżyc walczą ze sobą (przynajmniej w przypadku zaćmień Słońca). Gdy następowało zaćmienie, ludzie porzucali codzienne zajęcia i wykonywali rytuały mające odwrócić niebezpieczne zjawisko. W 585 roku p.n.e. bitwa pomiędzy Lidyjczykami i Medami, na terenie dzisiejszej Turcji, została przerwana, gdy ciemność ogarnęła Ziemię. Armie uznały to za znak z nieba i zawarły pokój (zaćmienie Słońca z 28 maja 585 p.n.e.). Do najstarszych pozostałości prób zrozumienia zjawisk zachodzących wśród ciał niebieskich należy Stonehenge w Anglii. Uważa się, że Stonehenge wykorzystywano do pomiarów ruchów Słońca i Księżyca. Prawdopodobnie już w 2800 roku p.n.e. starożytni Chińczycy zauważyli pewien rytm w występowaniu zaćmień Słońca. Grecki astronom Hipparchos próbował zrozumieć zaćmienia, wykorzystując je do wykonywania naukowych obserwacji. Około roku 130 p.n.e. na podstawie danych o przebiegu zaćmienia Słońca wyznaczył odległość Księżyca od Ziemi (wyznaczona wartość była większa od znanej obecnie tylko o 11%). Chiński astronom Liu Xiang, żyjący w I wieku p.n.e. napisał, że „Księżyc zasłania Słońce, gdy porusza się po swojej drodze“. Był jednym z pierwszych, którzy zrozumieli podstawowy mechanizm zaćmień. Klaudiusz Ptolemeusz opisał w "Almageście" teorię ruchu Słońca i Księżyca i wynikające z niej zaćmienia. Kilka wieków później aleksandryjski astronom Teon (335-405) podczas zaćmienia Słońca jako pierwszy wyznaczył moment początku, kulminacji i końca zjawiska. W 1605 roku Johannes Kepler zapisał naukowe obserwacje podczas zaćmienia Słońca. Ponad sto lat później Edmond Halley opublikował relację z zaćmienia Słońca z 22 kwietnia 1715 roku. Opisując to zjawisko, w znacznym stopniu błędnie zinterpretował obserwacje. Większość współczesnej wiedzy o zaćmieniach pochodzi z II połowy XIX i z XX wieku.

</doc>
<doc id="98650" url="https://pl.wikipedia.org/wiki?curid=98650" title="Lawrence Klein">
Lawrence Klein

Lawrence Robert Klein (ur. 14 września 1920 w Omaha, Nebraska, zm. 20 października 2013 w Gladwyne, Pensylwania) – amerykański ekonomista, laureat Nagrody Banku Szwecji im. Alfreda Nobla w dziedzinie ekonomii w 1980 roku.
Życiorys.
Studiował na University of California, Berkeley, w 1944 roku obronił doktorat w Massachusetts Institute of Technology. Następnie Klein przeniósł się na University of Michigan, gdzie zaczął budować coraz większe i bardziej skomplikowane modele gospodarki amerykańskiej. Z tego okresu pochodzi tzw. model Kleina-Goldbergera, który stworzył z Arthurem Goldbergerem, wówczas studentem studiów doktoranckich. W 1954 roku w okresie makkartyzmu University of Michigan odmówił przyznania mu tenure, ponieważ Klein w latach 1946–1947 był członkiem Komunistycznej Partii Stanów Zjednoczonych. Klein opuścił Stany Zjednoczone i na kilka lat przeniósł się do Oxford University, gdzie zajmował się między innymi budową ekonometrycznych modeli gospodarki brytyjskiej.
W 1958 roku powrócił do Stanów Zjednoczonych na University of Pennsylvania, a od 1968 roku został profesorem szkoły biznesu i finansów Wharton School przy University of Pennsylvania. Jako profesor Wharton School stworzył słynny model gospodarki amerykańskiej składający się z ponad tysiąca równań analizowanych przez komputery.
Jest autorem podręczników ekonometrii "Textbook of Econometrics" (1953) i "An Introduction to Econometrics" (1962).
W 1980 został uhonorowany Nagrodą Banku Szwecji im. Alfreda Nobla w dziedzinie ekonomii za stworzenie modeli ekonometrycznych i ich zastosowanie do analizy wahań ekonomicznych i polityki ekonomicznej.
W 1990 roku Uniwersytet Łódzki przyznał mu tytuł "doktora honoris causa".

</doc>
<doc id="98651" url="https://pl.wikipedia.org/wiki?curid=98651" title="Cywilni administratorzy Iraku">
Cywilni administratorzy Iraku

Cywilni administratorzy w okupowanym Iraku byli nominowani przez prezydenta Stanów Zjednoczonych jako tymczasowi szefowie rządu Iraku oraz przedstawiciele władz koalicyjnych. Urząd został zniesiony 28 czerwca 2004 roku po przekazaniu władzy Irakijczykom.

</doc>
<doc id="98652" url="https://pl.wikipedia.org/wiki?curid=98652" title="Juliusz Dąbrowski">
Juliusz Dąbrowski

Juliusz Dąbrowski (ur. 12 października 1909 w Krakowie, zm. 2 kwietnia 1940 w Palmirach) – prawnik, instruktor harcerski, harcmistrz.
Życiorys.
Był synem warszawskiego adwokata Jana Dąbrowskiego. Mając 12 lat wstąpił do „20 WDH” (Warszawskiej Drużyny Harcerskiej) w gimnazjum Lorentza. W latach 1922–1924 był uczniem gimnazjum im. Mikołaja Reja i harcerzem „8 WDH” (Warszawskiej Drużyny Harcerskiej). Od 1927 podczas studiów prawniczych na Uniwersytecie Warszawskim był członkiem Związku Niezależnej Młodzieży Socjalistycznej i harcerzem „40 WDH” (Warszawskiej Drużyny Harcerskiej) w stopniu podharcmistrza, z którą był związany do 1939. Był jednym z inicjatorów i pierwszych instruktorów Wydziału Drużyn Szkół Powszechnych Komendy Chorągwi Warszawskiej ZHP, w którym objął komórkę szkolenia kierowników pracy (1923–1933). Prowadził w tym czasie wiele obozów stałych i wędrownych drużyn i kursowych. 10 grudnia 1931 został mianowany harcmistrzem.
Jeden z założycieli i głównych ideologów Koła Instruktorów im. Mieczysława Bema tzw. KIMB-u. W 1933 został zastępcą kierownika Wydziału Drużyn głównego działu programowego w Głównej Kwaterze Harcerzy ZHP. Autor wielu artykułów o aspektach działania harcerstwa w środowisku młodzieży robotniczej, regulaminów nowych sprawności dla starszych chłopców, podręczników „Harce w zimie”, „Gry i zabawy w izbie harcerskiej”. Był także członkiem redakcji „Harcmistrza” – głównego miesięcznika kadry instruktorskiej ZHP. Zajmował się także sprawami zastępów oraz problemami drużyn, o których pisał na łamach czasopisma harcerskiego „Na Tropie”, w latach 1928–1939. Jego idee KIMB-owskie były kontynuowane po wojnie w Ośrodku i Hufcu ZHP w Ursusie.
Był wizytatorem Hufca ZHP Warszawa Mokotów i członkiem komisji prób na stopień podharcmistrza w Komendzie Chorągwi Warszawskiej. W grudniu 1936 był jednym z inicjatorów i organizatorów Zjazdu KIMB z przedstawicielami wielu podstawowych środowisk z ZHP. 10 listopada 1937 został zwolniony z Głównej Kwatery Harcerzy za opublikowanie w prasie opozycyjnej listu otwartego z protestem przeciw przyjęciu przez ZHP delegacji Hitlerjugend. W grudniu 1937 wstąpił z grupa instruktorów z KIMB do Klubu Demokratycznego w Warszawie, a do kwietnia 1939 był członkiem Stronnictwa Demokratycznego.
27 września 1939 wszedł w skład Głównej Kwatery Szarych Szeregów jako jeden z jej założycieli wraz z Aleksandrem Kamińskim, Florianem Marciniakiem i Lechosławem Domańskim. W październiku 1939 współzałożyciel Polskiej Ludowej Akcji Niepodległościowej (PLAN). W styczniu 1940 po aresztowaniu rodziny i aktywu PLAN dla ratowania zakładników dobrowolnie zgłosił się do gestapo. Został rozstrzelany w Palmirach. Spoczywa na cmentarzu w Palmirach, część środkowa cmentarza, kwatera zamordowanych 2 kwietnia 1940.

</doc>
<doc id="98653" url="https://pl.wikipedia.org/wiki?curid=98653" title="Seeing">
Seeing

Seeing – w astronomii określenie dotyczące ostrości obrazu. W wyniku turbulencji atmosferycznych obraz obiektu astronomicznego podlega zniekształceniom objawiającym się mruganiem, rozmyciem obrazu lub zniekształceniami geometrycznymi. Miarą seeingu jest kątowy rozmiar obrazu punktowego źródła na ekspozycji o długim czasie naświetlania. W praktyce jest to np. rozmiar kątowy obrazu gwiazdy (mierzony jako szerokość połówkowa) zarejestrowanego przez aparat podczas długiej ekspozycji.
W zależności od tego, czy atmosfera jest spokojna, czy też turbulentna, można przez teleskop uzyskać albo stabilne, efektowne obrazy obiektów niebieskich, albo nie dostrzec praktycznie żadnych szczegółów. Duże turbulencje atmosfery bardzo ograniczają zdolność rozdzielczą teleskopu, co utrudnia rozróżnianie blisko siebie położonych obiektów (np. gwiazd podwójnych lub szczegółów na powierzchni planet). Seeing zależy od wielu czynników meteorologicznych, ale generalnie nisko nad horyzontem jest zawsze słabszy, lepszy bliżej zenitu, tak więc im wyżej na niebie znajduje się obiekt, tym lepsze warunki panują do jego obserwacji. Ponadto dobrym seeingiem charakteryzują się zwykle noce lekko zamglone, ponieważ wtedy ruchy powietrza są z reguły niewielkie. 
W astronomii amatorskiej seeing określa się też czasem w skali pięciostopniowej (w Europie), albo w dziesięciostopniowej (w USA), przy czym w tej pierwszej najgorszy seeing odpowiada piątemu stopniowi skali, a najlepszy pierwszemu, zaś w tej drugiej najgorszy odpowiada zerowemu, najlepszy zaś dziesiątemu.

</doc>
<doc id="98654" url="https://pl.wikipedia.org/wiki?curid=98654" title="Gwiazdozbiór Wilka">
Gwiazdozbiór Wilka

Wilk (, dop. "Lupi", skrót "Lup") – jedna z konstelacji nieba południowego, 46. co do wielkości w całości widoczny na południe od równoleżnika 33° N. W Polsce widoczny częściowo późną jesienią i wczesną zimą. Jest jednym z 48 gwiazdozbiorów opisanych przez Ptolemeusza. Liczba gwiazd dostrzegalnych nieuzbrojonym okiem: około 70. Większość z nich należy do asocjacji młodych gwiazd OB Skorpiona-Centaura o wieku szacowanym na 16-20 milionów lat.
Mity i legendy.
Żadna z gwiazd w Wilku nie ma greckiej czy też łacińskiej nazwy własnej. Nie dziwi zatem brak mitów związanych z tą konstelacją.
Starożytni Grecy i Rzymianie widzieli w tej grupie jedynie obraz dzikiej bestii (), która towarzyszyła centaurowi, dlatego często konstelacje te łączono ze sobą. Miało to być dzikie zwierzę bliżej niesprecyzowanego gatunku. Natomiast starożytni Babilończycy widzieli na niebie wizerunek wilka, odpowiadający współczesnej nazwie, nazywając gwiazdozbiór Ur-Idim (dziki pies). Eratostenes widział w niej bukłak na wino trzymany przez centaura; według innej wersji, że jest to zwierzę ciągnięte przez centaura w kierunku ołtarza. Z kolei Arabowie widzieli w tym obszarze nieba panterę. Według jednego z mitów greckich wyobraża arkadyjskiego króla Likaona, zamienionego w wilka, gdy ośmielił się wystawić na próbę Zeusa, podając mu podczas uczty ludzkie mięso.
Utożsamiany również z wilkiem złożonym w ofierze bogom Olimpu przez uczonego centaura Chirona.
Dążący do „chrystianizacji” nieba Julius Schiller chciał zastąpić Wilka Beniaminem, protoplastą jednego z dwunastu plemion Izraela.
Dopiero w Renesansie zaczęto na nowo dostrzegać w tym obszarze nieba postać dzikiego psa i jako pierwszy przedstawił je w ten sposób Johann Bayer w "Uranometrii", opublikowanej w 1603 roku.
Gwiazdy Wilka.
W Wilku nie ma gwiazd pierwszej wielkości, ale za to jest sporo gwiazd 2. i 3. wielkości. Nietrudno je zauważyć pomiędzy Centaurem i Skorpionem, ale jakoś mało przypominają wilka. 
Interesujące obiekty.
Wilk zawiera sporo obiektów, które mogą zainteresować obserwatorów amatorów, chociaż nie aż tyle, ile można by się spodziewać ze względu na jego położenie w pobliżu Drogi Mlecznej. Powodem tego są po części liczne chmury ciemnego gazu i pyłu, które znajdują się w naszej Galaktyce w pobliżu Wilka, i dalsze obiekty.
W 1006 roku w gwiazdozbiorze rozbłysła jedna z najjaśniejszych supernowych, SN 1006. Liczni obserwatorzy w Chinach i Arabii byli tym zjawiskiem tak zafascynowani, że zaliczyli je do najważniejszych wydarzeń owych czasów. Największa jasność sięgała wielkość –9m, była widoczna w świetle dziennym przez kilka tygodni.

</doc>
<doc id="98655" url="https://pl.wikipedia.org/wiki?curid=98655" title="Arthur Lewis">
Arthur Lewis

Sir William Arthur Lewis (ur. 23 stycznia 1915 w Castries, zm. 15 czerwca 1991 w Bridgetown) – ekonomista brytyjski, znany ze swojego wkładu w dziedzinie rozwoju gospodarczego. Laureat Nagrody Banku Szwecji im. Alfreda Nobla w dziedzinie ekonomii w 1979 roku.
Życiorys.
Pochodził z Saint Lucia, ówcześnie jeszcze terytorium Wlk. Brytanii na Karaibach. Studiował w London School of Economics, gdzie w 1940 roku obronił doktorat. Profesor ekonomii politycznej na uniwersytecie w Manchesterze (1947-1958), wicerektor University of the West Indies, profesor Uniwersytetu Princeton (1963-1983). Doradca rządów w krajach rozwijających się, pracował w komisjach ONZ. W 1963 został mianowany profesorem Uniwersytetu, na stanowisku tym pozostał aż do swojej emerytury w 1983 r. Od 1963 nosił tytuł "Sir". W 1970 został mianowany dyrektorem Banku Rozwoju Karaibów. Zmarł na Barbadosie i został pochowany na gruntach uniwersytetu nazwanego jego imieniem.
Praca.
Zajmował się kwestiami wzrostu gospodarczego państw rozwijających się, ze szczególnym uwzględnieniem problemu ukrytego bezrobocia i szans jego likwidacji. Obecnie ta teoria nabrała szerokiego rozgłosu w kontekście rozwoju gospodarczego w Chinach.
W artykule z 1954 roku "Economic Development with Unlimited Supplies of Labour" przedstawił model rozwoju dwusektorowego, w którym zakładał, że duża część krajów najmniej rozwiniętych ma dualną gospodarkę. Tradycyjne rolnictwo charakteryzujące się niską produktywnością, niskimi dochodami oraz nowoczesny przemysł, który jest dość zaawansowany technologicznie dzięki dużym inwestycjom. Rolnictwo rozwijające się na terenach wiejskich i miejski przemysł powodowały duże różnice w rozwoju między częściami kraju. Mieszkańcy miast dzięki oszczędnościom, które zdołali poczynić, a które są kluczowe dla inwestycji i rozwoju, powiększali różnice między biednymi mieszkańcami wsi (wpływając przez konsumpcję na rozwój innych gałęzi gospodarki). Nasilało to migrację do miast, co powodowało samonapędzający się rozwój (dzięki uprzemysłowieniu).
Ze względu na bardzo niską (w opinii Lewisa bliską zeru) krańcową produktywność pracy, ubytek siły roboczej na wsi nie powodował proporcjonalnego ubytku w produkcji żywności.
Wyróżnienia.
W 1979 został uhonorowany Nagrodą Banku Szwecji im. Alfreda Nobla w dziedzinie ekonomii za pionierskie badania nad ekonomią rozwoju, a w szczególności nad problemami krajów rozwijających się. Razem z nim nagrodę otrzymał Theodore Schultz.

</doc>
<doc id="98656" url="https://pl.wikipedia.org/wiki?curid=98656" title="Prezydenci Iraku">
Prezydenci Iraku

Lista prezydentów Iraku:

</doc>
<doc id="98659" url="https://pl.wikipedia.org/wiki?curid=98659" title="Radioźródło">
Radioźródło

Radioźródło, źródło radiowe – obiekt astronomiczny, który stanowi silne źródło fal radiowych, czasami o innych konturach niż widoczne w zakresie światła widzialnego. Na ziemskim niebie jest wiele intensywnych radioźródeł, z których najsilniejsze w zakresie długości fal mniejszych od 1 metra jest Słońce, zaś większych – Droga Mleczna. Silnym źródłem promieniowania radiowego jest także Jowisz, który ma bardzo rozbudowaną magnetosferę. Poza Galaktyką znajdują się inne radioźródła, takie jak np. Centaurus A – radiogalaktyka w gwiazdozbiorze Centaura, czy Cassiopeia A, która jest pozostałością po supernowej oraz liczne inne takie, jak Mgławica Kraba (którą jako supernową obserwowano przez kilka miesięcy od 4 lipca 1054 roku) i pulsary (zwiększające jasność radiową z częstotliwością od ok. 1/3 do 30 Hz). Wybuchy radiowe są obserwowane także na Słońcu w okresach dużej liczby plam, a emisję taką powinny wykazywać także inne gwiazdy, na których obserwuje się rozbłyski. Podczas obserwacji radioteleskopem w Arecibo stwierdzono zmiany częstotliwości emisji radiowych – zjawisko znane już z obserwacji rozbłysków słonecznych w zakresie radiowym. Radioźródłami są także jądra galaktyk Seyferta, galaktyki typu N. Obserwacje radiowe umożliwiły odkrycie kwazarów 5 lutego 1963 roku. W latach 1964–1965 wykryto tzw. promieniowanie reliktowe.
Obiekty tego typu stanowią bardzo ważne źródła informacji o Wszechświecie, ponieważ analizując sygnały radiowe z Kosmosu można wnioskować o strukturze i ruchach plazmy kosmicznej, niewidocznych w zakresie światła widzialnego.
Do badań w zakresie radiowym służą radioteleskopy, będące podstawowym instrumentem obserwacyjnym jednej z dziedzin współczesnej astronomii – radioastronomii, a pierwotnie również anteny odbiorników radiowych i radary.

</doc>
<doc id="98661" url="https://pl.wikipedia.org/wiki?curid=98661" title="Susz">
Susz

Susz () – miasto w województwie warmińsko-mazurskim, w powiecie iławskim, nad Jeziorem Suskim na trasie linii kolejowej Warszawa Wschodnia – Gdańsk Główny. Przez miasto przebiegają dwie drogi wojewódzkie: nr 515 i nr 521. Miejscowość jest siedzibą gminy miejsko-wiejskiej Susz. Według danych z 1 stycznia 2018 Susz liczył 5586 mieszkańców.
Susz położony jest w historycznych Prusach Górnych, w ramach których należy do dawnej Pomezanii. Leży także na Powiślu.
Historia.
Na terenie grodziska w Suszu w XII–XIII wieku istniała osada zamieszkała przez ludność pruską. Na fakt, że zamieszkiwała ją ludność pruska wskazuje nazwa samej miejscowości, która pochodzi od pruskiego imienia "Suse". Od momentu przekazania Krzyżakom jako lenna kasztelanii chełmińskiej przez Konrada Mazowieckiego w 1228 roku, do całkowitego podbicia Pomezanii w 1236 roku minęło 8 lat. W tym też czasie Krzyżacy musieli opanować pruską osadę. Krzyżacy dla utrwalenia swojego stanu posiadania zbudowali fortyfikację w formie nasypu ziemnego w formie czworoboku wzmocnionego drewniana palisadą i otoczonego dwiema głębokimi fosami. Na zdobytych obszarach już w 1243 roku Stolica Apostolska ustanowiła diecezję pomezańską. W jej skład weszły tereny całej Pomezanii i części Pogezanii. Gdy w 1285 roku biskup pomezański ustanowił kapitułę w Kwidzynie Susz wszedł w skład jego uposażenia. Po stłumieniu II powstania pruskiego w 1283 roku Krzyżacy rozpoczęli kolonizować okolice i lokować miasta. Dla Susza zachował się jedynie dokument odnawiający przywileje lokacyjne z datą 1315, jednak uważa się, że lokacja została przeprowadzona w okolicach 1305 roku. Wtedy też zaczęto budować miasto na nowym planie jako stolicy posiadłości kapituły pomezańskiej. W momencie odnowienia przywileju lokacyjnego w 1315 roku, miasto posiadało fosę oraz mury obronne z siedemnastoma wieżami, trzema bramami i furtą. Na terenie drewnianego grodu wzniesiono murowane zabudowania zamkowe. Miasto nosiło wówczas nazwę "Rosenberg". W 1414 podczas wojny polsko-krzyżackiej miasto zostało zniszczone przez wojska polskie, kolejne zniszczenia przyniosła wojna trzynastoletnia.
W czerwcu 1454 miasto zostało częścią Związku Pruskiego, na prośbę którego król Kazimierz IV Jagiellończyk ogłosił włączenie regionu, w tym miasta, do Korony Polskiej. Po bitwie pod Chojnicami we wrześniu 1454 miasto znalazło się w rękach krzyżackich, a w 1461 zostało ponownie zajęte przez oddziały polskie, które utrzymały miasto do końca wojny trzynastoletniej. Na mocy kończącego wojnę pokoju toruńskiego Susz został częścią Korony Polskiej jako lenno. Od XIV do XVII w. na rynku stał ratusz. Susz należał do kapituły pomezańskiej, od 1525 po sekularyzacji Prus podlegało ostatniemu biskupowi sambijskiemu Jerzemu Palentzowi. Kolejnymi właścicielami były rody von Tettau, Wittenau oraz Finckelsteinowie. Mury miejskie ze względu na bardzo zły stan techniczny zostały rozebrane w XIX wieku.
W 1818 Susz został miastem powiatowym. W latach 1845–1846 wybudowano drogę do Iławy, a w 1876 – linię kolejową do Malborka. Ułatwiło to komunikację i umożliwiło szybszy rozwój miasta. W 1831 r. miała miejsce w mieście epidemia cholery, w wyniku której zmarło ok. 100 osób. W XIX w. na obszarze miasta funkcjonowało kilka większych zakładów, m.in.: fabryka pieców (założona przez Piotra Kraszyńskiego), browar, rzeźnia, drukarnia (wydająca lokalną gazetę „Rosenberger Kreisblatt”, od 1894 r. „Rosenberger Kreiszeitung”; gazeta przestała ukazywać się w 1934 roku).
W XX w. w mieście wybudowano instalację wodociągową (1914–1915), elektrownię (1921) i nową szkołę (1928–1929) oraz uruchomiono połączenia autobusowe z Zalewem i Kisielicami. W okresie międzywojennym Susz wciąż był miastem powiatowym i liczył w 1939 4284 mieszkańców, jednak wzrastające znaczenie Iławy oraz zniszczenia w Suszu, powstałe w wyniku działań wojennych, sprawiły, że w 1946 r. siedzibą powiatu stała się Iława (choć aż do końca 1958 pozostawał pod nazwą powiat suski). Obecną nazwę administracyjnie zatwierdzono 19 maja 1946. Podczas II wojny światowej istniał w Suszu podobóz obozu koncentracyjnego Stutthof.
W latach 1975–1998 miejscowość należała administracyjnie do województwa elbląskiego.
Sport.
W Suszu od 1992 r. rozgrywane są coroczne zawody triathlonowe. Wtedy pierwszy raz rozegrano tu Mistrzostwa Polski na dystansie olimpijskim (kolejne miały miejsce w latach: 1993, 1996 i 1997). Impreza jest organizowana przy współpracy Burmistrza Gminy i Miasta oraz wielu działaczy sportowych. Obecnie odbywa się pod nazwą "EuCO Susz Triathlon". W zawodach brali udział tacy sportowcy jak: Bevan Docherty (Nowa Zelandia), dwukrotny medalista olimpijski z Aten i Pekinu, mistrz świata z 2004 roku, Tim Don (Wielka Brytania), mistrz świata z 2006 r. czy Filip Ospalý (Czechy), mistrz Europy z 2001 roku.
W Suszu odbyły się także zawody Pucharu Europy (1998), które były transmitowane w telewizji Eurosport.
Corocznie od 2009 r. w Suszu odbywa się Ogólnopolski Turniej Tańca Towarzyskiego o Puchar Burmistrza Gminy i Miasta Susz, organizowany przez Szkołę Tańca J&amp;K Drobotko Konrad oraz Suski Ośrodek Kultury.
Transport.
Przez miasto przechodzą drogi:
W mieście znajduje się stacja kolejowa Susz na linii kolejowej nr 9.
Współpraca międzynarodowa.
Miasta i gminy partnerskie:

</doc>
<doc id="98662" url="https://pl.wikipedia.org/wiki?curid=98662" title="Ezzedine Salim">
Ezzedine Salim



</doc>
<doc id="98666" url="https://pl.wikipedia.org/wiki?curid=98666" title="Premierzy Iraku">
Premierzy Iraku

Premierzy Iraku – lista premierów Iraku od 1920 roku.

</doc>
<doc id="98667" url="https://pl.wikipedia.org/wiki?curid=98667" title="Radiogalaktyka">
Radiogalaktyka

Radiogalaktyka – galaktyka, która emituje bardzo silne fale radiowe. Radiogalaktyki to rodzaj aktywnych galaktyk o rozległej strukturze radiowej i dobrze widocznej strukturze gwiazdowej części galaktyki. Obraz radiowy radiogalaktyki tworzą "obłoki radiowe" stanowiące zazwyczaj najsilniejsze źródło fal, czasami widoczne jest także zwarte źródło centralne oraz dżety – wąskie struktury łączące jądro galaktyki z obłokami radiowymi. Obłoki radiowe nie pokrywają się z obserwowaną w świetle widzialnym strukturą galaktyki, i mogą być od niej wielokrotnie większe. Obserwowana emisja radiowa to świecenie energetycznych elektronów poruszających się w silnym polu magnetycznym radioobłoków (promieniowanie synchrotronowe). Do najbardziej znanych radiogalaktyk należą między innymi:
Rodzaje radiogalaktyk.
Klasyfikacja radiogalaktyk jest dość złożona, ponieważ częściowo opiera się o badania morfologii obrazu radiowego galaktyki, a częściowo o badania widma promieniowania radiowego.
Z punktu widzenia morfologii radiogalaktyki o dużej strukturze radiowej dzielone są na radiogalaktyki typu FRI i FRII, od nazwisk autorów tej użytecznej klasyfikacji: Bernarda Fanaroffa i Julii Riley. W obiektach typu I większość emisji radiowej pochodzi z obszarów centralnych, natomiast w obiektach typu II – z gorących plam w zewnętrznych częściach radioobłoków. Zaobserwowano, że obiekty typu FR I mają systematycznie mniejsze jasności niż obiekty typu FR II.
Przykładem galaktyki FR I jest NGC 1275, zaś przykładami obiektów typu FR II są wymienione wyżej Cygnus A i Centaurus A.
Radioźródła o mniej rozległej, ale symetrycznej strukturze to CSO (ang. Compact Symmetric Objects), MSO (ang. Medium Symmetric Objects) i LSO (Large Symmetric Objects). Nieliczne źródła wykazują podwójną strukturę radiową (mają po dwa radioobłoki z każdej strony jądra – bliżej radioobłok wewnętrzny, dalej radioobłok zewnętrzny). Są też radioźródła o silnie asymetrycznej strukturze.
Mechanizm powstawania radioobłoków.
Powstawanie radioobłoków wiąże się z aktywnością jądra galaktyki. Akrecja materii na centralną czarną dziurę jest źródłem energii całego procesu. Część energii grawitacyjnej opadającej materii zostaje oddana niewielkiej części plazmy, która formuje relatywistycznie poruszający się dżet i wypływa z obszarów centralnych. Dokładny mechanizm tworzenia się dżetu nie jest znany, ale zapewne ma związek z polem magnetycznym dysku akrecyjnego i/lub rotacją centralnej czarnej dziury. Wypływający dżet przebija się przez ośrodek międzygwiazdowy galaktyki zaburzając go. Czoło dżetu tworzy falę uderzeniową – gorącą plamę obserwowaną w licznych radioobłokach, natomiast zaburzona materia i materia dżetu częściowo rozpływa się tworząc pozostałą część radioobłoku. Czoło dżetu porusza się typowo z prędkością ok. 10 do 30 procent prędkości światła w próżni. Utworzenie rozległej struktury wymaga zatem znacznego czasu i jest doskonałą miarą wieku radioźródła.
Wydajność transportu energii przez dżet w ośrodku galaktycznym znajduje odzwierciedlenie w morfologii źródła. Przypuszczalnie, w obiektach typu FR II dżety zachowują swoje relatywistyczne prędkości aż do końca, gdzie zderzają się z gorącą plamą. Dżety w obiektach typu FR I wyhamowują znacznie bliżej centrum, w obszarze najsilniejszej emisji radiowej.

</doc>
<doc id="98671" url="https://pl.wikipedia.org/wiki?curid=98671" title="Wielka Żuława">
Wielka Żuława

Wielka Żuława (także: Żuława Wielka, Wielki Ostrów, niem. "Groß Werder") – największa wyspa na jeziorze Jeziorak, jedna z większych wysp śródlądowych w Polsce położonych na jeziorze o powierzchni 82,4 ha, administracyjnie należąca do Iławy. Znajduje się na niej 6 ośrodków wypoczynkowych.
Przy południowo-wschodnim brzegu wyspy znajdują się relikty średniowiecznego gródka krzyżackiego pełniącego funkcję niewielkiej strażnicy i którego okres użytkowania określany jest na XIII wiek. W średniowieczu na wyspę prowadził drewniany most. Na szczycie gródka w XIX wieku znajdował się niewielki cmentarz ewangelicki.
W 1974 roku na wyspie Wielka Żuława nagrywano film "Gniazdo" w reżyserii Jana Rybkowskiego, opowiadający o pierwszych latach państwa polskiego.

</doc>
<doc id="98672" url="https://pl.wikipedia.org/wiki?curid=98672" title="Ubuntu">
Ubuntu

Ubuntu – kompletna dystrybucja systemu operacyjnego GNU/Linux, przeznaczona głównie do zastosowań biurowych i domowych (ang. desktop). Powstała również wersja serwerowa oraz na netbooki. Rozwój tej ostatniej zakończył się w 2011 roku, gdyż zdecydowano o połączeniu wydań dla komputerów biurowych i domowych z wersją dla netbooków, jednocześnie dodając nową powłokę graficzną – Unity – będącą nakładką na popularnego GNOME.
Ubuntu opiera się na dystrybucji Debian (w wersji Sid) i jest rozwijane na serwisie Launchpad. Projekt sponsorowany jest przez przedsiębiorstwo Marka Shuttlewortha Canonical Ltd. oraz Ubuntu Foundation. Według sondaży online w 2012 Ubuntu był najpopularniejszą dystrybucją GNU/Linuksa na komputerach osobistych. Jednak Ubuntu jest również popularne na serwerach i w chmurze. Ubuntu wydawane jest w regularnych, sześciomiesięcznych odstępach czasowych.
Słowo "ubuntu" pochodzi z języków ludów Zulu i Xhosa zamieszkujących południową Afrykę i oznacza „człowieczeństwo wobec innych”. Głównym celem dystrybucji jest dostarczenie użytkownikom domowym kompletnego, otwartego systemu, który będzie łatwy w obsłudze oraz jednocześnie stabilny, niezawodny i nowoczesny.
Oprócz Ubuntu korzystającego ze środowiska GNOME z nakładką Unity istnieje kilka wariantów innych dystrybucji, które różnią się wykorzystywanym środowiskiem graficznym oraz podstawowym zestawem pakietów. Do najpopularniejszych z nich należą Kubuntu (korzysta ze środowiska KDE), Xubuntu (korzysta ze środowiska Xfce). Istnieją także: Lubuntu (środowisko LXDE (W starszych wersjach.) LXQT (W nowszych wersjach.) i Fluxbuntu (Fluxbox). Xubuntu, Lubuntu i Fluxbuntu to lżejsze pod względem zużycia zasobów sprzętowych alternatywy dla Ubuntu i Kubuntu.
Historia.
Pierwotna nazwa projektu Ubuntu to "no-name-yet.com".
Pierwsze wydanie Ubuntu ukazało się 20 października 2004 jako tymczasowa odmiana dystrybucji Debian GNU/Linux. Jej początkowym celem było stworzenie własnego, sześciomiesięcznego cyklu wydawniczego. Projekt stopniowo ewoluował i uniezależniał się. W przeciwieństwie do innych dystrybucji opartych na Debianie, Ubuntu pozostało jednak wierne jego filozofii, która zakłada wykorzystanie wyłącznie wolnego oprogramowania. Dwie kolejne wersje, 5.04 „Hoary Hedgehog” (7 kwietnia 2005) i 5.10 „Breezy Badger” (13 października 2005), przyniosły systemowi sukces, jakiego nie spodziewali się sami jego autorzy, wyprzedzając popularnością m.in. Debiana, Fedorę i SuSE. Ponieważ interfejs Unity różni się od interfejsu GNOME, Canonical postanowił pozostawić do niego dostęp, jednak został on domyślnie usunięty w wersji 11.10. Canonical w 2014 roku zapowiedziało wejście na rynek smartfonów i tabletów. Mark Shuttleworth ogłosił plan, zgodnie z którym do końca 2015 roku Ubuntu miało posiadać 200 milionów użytkowników desktopów. 7 kwietnia 2017 roku na swoim koncie Google+ Mark Shuttleworth ogłosił porzucenie prac nad Ubuntu Touch, serwerem Mir i środowiskiem Unity oraz ustanowienie środowiska GNOME 3 jako domyślne od wersji Ubuntu 18.04 LTS, która została wydana w 2018 roku. Wersja Ubuntu oznaczona numerem 17.10 ("Artful" Aardvark) nie posiada już środowiska Unity. Zostało ono porzucone na rzecz środowiska GNOME.
Komponenty.
Oprogramowanie wchodzące w skład Ubuntu zostało podzielone na cztery sekcje zwane "komponentami". Celem takiego podziału jest oddzielenie od siebie aplikacji różniących się poziomem wsparcia ze strony Ubuntu oraz sposobem licencjonowania.
Poza oficjalnymi sekcjami istnieje także sekcja "backports", która zawiera wybrane pakiety z nowszych wersji dystrybucji.
Społeczność.
Społeczność Ubuntu skupia się m.in. na forach, grupach dyskusyjnych oraz sieci IRC.
Wszystkie oficjalne kanały sieci IRC Ubuntu znajdują się na serwerach sieci Freenode. Do największych należą kanały pomocy #ubuntu i #kubuntu. Prowadzone są również dyskusje dotyczące rozwoju dystrybucji i jej przyszłego kształtu (#ubuntu-devel, #ubuntu-meeting), użytkownicy chcący zgłosić błędy, mogą zrobić to na #ubuntu-bugs. Istnieje także kilkadziesiąt mniejszych kanałów, zazwyczaj będących kanałami regionalnymi lub poświęconymi ściśle określonym tematom. Polscy użytkownicy mogą uzyskać pomoc na kanale #ubuntu-pl.
Popularność.
Ubuntu najprawdopodobniej jest najpopularniejszą na świecie dystrybucją systemu GNU/Linux i prawdopodobnie trzecim pod względem liczby użytkowników systemem (za Microsoft Windows i Apple Mac OS X). W 2010 wiadomo było, że liczba użytkowników systemu jest już dużo większa niż podawane osiem milionów. W kwietniu 2010 roku Canonical ogłosiło, że wersję testową ich systemu zainstalowało 12 milionów użytkowników (10.04 Beta 2).
Wymagania sprzętowe.
Wymagania systemowe różnią się między różnymi wersjami Ubuntu. Dla głównej dystrybucji Ubuntu (w wersji 20.04.3 LTS) zalecane jest:
Dla wolniejszych komputerów przeznaczane są inne wersje, jak Lubuntu czy Xubuntu.
Warianty.
Poza wiodącym Ubuntu, istnieje kilka innych wariantów dystrybucji, które różnią się podstawowym zestawem pakietów zamieszczonych na płycie instalacyjnej. Są one wydawane równocześnie z Ubuntu i podobnie jak pierwowzór korzystają z tych samych repozytoriów paczek i mieszczą się na jednej płycie CD.
Remiksy.
Społeczność użytkowników tworzy też własne warianty dystrybucji zwane remiksami. Zazwyczaj mają one zmieniony domyślny język i dodane/usunięte niektóre pakiety – są z tego powodu bardziej przystosowane dla lokalnych społeczności. Często w takich dystrybucjach można spotkać kodeki nie umieszczone w standardowej wersji Ubuntu.
Wydania.
Nowe wersje dystrybucji Ubuntu ukazują się co pół roku. Każda z wersji posiada swój numer oraz nazwę kodową. Numer wersji jest datą jej wydania (według zapisu "rok.miesiąc"). Nazwy wydań składają się z epitetu, który określa nazwę zwierzęcia. Oba słowa rozpoczynają się od tej samej litery, a każde kolejne wydanie otrzymuje następną literę alfabetu. W przypadku nazw polskich remiksów przyjęło się dodatkowo, że zwierzę musi być ptakiem.
Poniżej przedstawiona jest tabela zawierająca podstawowe informacje o wydanych i planowanych wersjach Ubuntu.
Darmowe płyty.
Firma Canonical oferowała darmowe płyty z Ubuntu i pokrywała koszty ich wysyłki – każdy mógł zamówić tłoczone płyty z Ubuntu i Kubuntu na stronach ShipIt Ubuntu oraz ShipIt Kubuntu. To właśnie między innymi dzięki temu Ubuntu zyskało sobie tak wielką popularność. Dawniej istniała także możliwość zamówienia Edubuntu.
Zmiany.
Wraz ze wzrostem zainteresowania systemem operacyjnym Ubuntu oraz programem ShipIt, firma Canonical, mając na uwadze koszty, z jakimi wiąże się dystrybucja darmowych płyt, wprowadziła pewne zmiany dotyczące wysyłki nośników. Od wydania 9.10 grupą docelową programu ShipIt stają się użytkownicy dopiero zaczynający prace z Ubuntu, w dalszej kolejności lokalne społeczności oraz użytkownicy mający wkład w rozwój systemu. Zwykli użytkownicy posiadający już konta w serwisie ShipIt i wcześniej korzystający z opcji wysyłki, nie będą mogli złożyć zamówienia na wydanie 9.10 i 10.04.
Kontrowersje.
Ubuntu jest oskarżane o podkradanie deweloperów od innych dystrybucji GNU/Linuksa. Tego typu głosy pojawiały się w odpowiedzi na zatrudnianie przez Canonical Ltd. deweloperów-wolontariuszy Debiana. Część z nich porzuciło w ten sposób Debiana na rzecz Ubuntu. Poza tą sytuacją zarzuty te odrodziły się wraz z niefortunnym listem Marka Shuttlewortha – lidera Ubuntu na listę dyskusyjną deweloperów dystrybucji openSUSE, w którym zachęcał on ich do przyłączenia się do projektu Ubuntu.

</doc>
<doc id="98674" url="https://pl.wikipedia.org/wiki?curid=98674" title="Theodore Schultz">
Theodore Schultz

Theodore William Schultz (ur. 30 kwietnia 1902 w Arlington, Dakota Południowa, zm. 26 lutego 1998 w Evanston, Illinois) – ekonomista amerykański, laureat Nagrody Banku Szwecji im. Alfreda Nobla w dziedzinie ekonomii w 1979 roku.
Był profesorem Iowa State College (1930-1943) oraz University of Chicago (1943-1972). Jako uznany specjalista w dziedzinie ekonomiki rolnictwa i zasobów ludzkich pracował jako doradca w Departamencie Rolnictwa i Departamencie Stanu Stanów Zjednoczonych. W rozważaniach nad teorią rozwoju kładł nacisk na znaczenie kapitału ludzkiego.
W 1979 roku otrzymał Nagrodę Banku Szwecji im. Alfreda Nobla w dziedzinie ekonomii (razem z Arthurem Lewisem) za pionierski wkład w badania rozwoju gospodarczego ze szczególnym uwzględnieniem problemów krajów rozwijających się.

</doc>
<doc id="98676" url="https://pl.wikipedia.org/wiki?curid=98676" title="Absolutna wielkość gwiazdowa">
Absolutna wielkość gwiazdowa

Absolutna wielkość gwiazdowa – obserwowana wielkość gwiazdowa (a zatem wyrażona w magnitudo), jaką miałby obiekt oglądany z pewnej ustalonej odległości przy braku pochłaniania światła w przestrzeni międzygwiezdnej. W przypadku obiektów poza Układem Słonecznym przyjęto jako odległość odniesienia 10 parseków.
Poszczególne wzory na obliczanie jasności absolutnej.
Przyjmijmy następujące oznaczenia:
Wzór podstawowy.
Zależność pomiędzy wielkością obserwowaną a absolutną można wyrazić za pomocą wzoru:
Wzór z paralaksą.
W przypadku bliskich obiektów, wielkość absolutną formula_1 oblicza się za pomocą ich widocznej jasności formula_2 oraz paralaksy formula_4 wyrażonej w sekundach łuku:
Wzór z modułem odległości.
Można również obliczyć jasność absolutną formula_1 obiektu za pomocą jego jasności obserwowalnej formula_2 oraz jego modułu odległości formula_13
Wzór dla dowolnej odległości.
Jeżeli znana jest absolutna wielkość gwiazdowa obiektu formula_15 można obliczyć jego obserwowalną wielkość gwiazdową formula_2 dla dowolnej odległości formula_3 (w parsekach) między obserwatorem a obiektem za pomocą następującego wzoru (który można wyprowadzić, przekształcając wzór podstawowy):
Obserwując niebo z powierzchni Ziemi widzimy gwiazdy słabsze i jaśniejsze, ale nie znając odległości do nich, nie da się stwierdzić, które z nich są naprawdę bardzo jasne, a które widzimy jako jasne tylko dlatego, że znajdują się dostatecznie blisko. Tak więc aby określić absolutną wielkość gwiazdową, należy znać odległość do danej gwiazdy i jej obserwowaną wielkość. Np. nasze Słońce, którego wielkość obserwowana wynosi aż –26,73m ze względu na małą odległość, ma wielkość absolutną zaledwie +4,83m, podczas gdy np. Deneb (alfa Cygni – jeden z wierzchołków Trójkąta Letniego), ma wielkość absolutną aż –8,38
Wielkość absolutna nigdy nie jest wyznaczana z bezpośredniego pomiaru. Zawsze oblicza się ją na podstawie pomiarów innych parametrów obiektu.
Gwiazdy świecą własnym światłem, dlatego ich wielkość absolutną (oznaczaną literą "M") definiuje się jako obserwowaną wielkość gwiazdową, jaką miałyby znajdując się w odległości 10 parseków (32,6 lat świetlnych) od obserwatora. Natomiast dla ciał niebieskich, które tylko odbijają światło, jak planety, komety i planetoidy, przyjmuje się hipotetyczną sytuację, w której obserwator znajduje się w odległości 1 jednostki astronomicznej od danego obiektu, a miejscem obserwacji jest powierzchnia Słońca. Wielkość ("H") zależy wtedy od albedo (zdolności odbijania światła) oraz od rozmiarów danego ciała.
Przykładowe obliczenia.
Wzór „podstawowy” (z użyciem odległości).
Rigel ma jasność obserwowalną formula_19 i znajduje się w odległości ok. 860 lat świetlnych. Dystans ten wyrażony w "parsekach" wynosi 263,8. Jasność absolutną liczymy następująco:
Słońce ma jasność obserwowalną -26,74. Jego odległość od Ziemi – wyrażona w parsekach – wynosi ok. formula_21 Jego jasność absolutna wynosi:
Wzór z paralaksą.
Paralaksa Wegi wynosi 0,129”, natomiast jasność obserwowalna wynosi +0,03. Jasność absolutna będzie wynosiła:
Paralaksa Alfy Centauri A wynosi 0,742″, jasność obserwowalna wynosi 0,01. Jasność absolutna będzie wynosiła:
Wzór z modułem odległości.
Galaktyka Czarne Oko ma jasność obserwowalną formula_25 a jej moduł odległości wynosi 31,06. Jasność absolutna galaktyki będzie wynosiła:
Wzór na obserwowaną jasność (dla dowolnej odległości).
Deneb ma jasność absolutną formula_27 Gdyby umieścić go w odległości 1 parseka od Ziemi, wówczas jego obserwowana jasność wynosiłaby:
Słońce ma jasność absolutną 4,81. Na tej podstawie jego obserwowana jasność z odległości 1 AU (tj. z powierzchni Ziemi) będzie policzona następująco:
Z powyższego wzoru wynika, iż jasność dowolnej gwiazdy, obserwowanej z odległości 1 AU można policzyć, odejmując od jej jasności absolutnej wartość 31,55.

</doc>
<doc id="98677" url="https://pl.wikipedia.org/wiki?curid=98677" title="Borys Trajkowski">
Borys Trajkowski



</doc>
<doc id="98682" url="https://pl.wikipedia.org/wiki?curid=98682" title="Medal za Odwagę">
Medal za Odwagę



</doc>
<doc id="98683" url="https://pl.wikipedia.org/wiki?curid=98683" title="Potop (Biblia)">
Potop (Biblia)



</doc>
<doc id="98684" url="https://pl.wikipedia.org/wiki?curid=98684" title="Medal Waleczności (Austria)">
Medal Waleczności (Austria)

Medal Waleczności (niem. "Tapferkeitsmedaille") – austro-węgierskie odznaczenie wojskowe.
Historia.
Złoty lub srebrny medal dla żołnierzy i podoficerów wyróżniających się w walce został po raz pierwszy ustanowiony 19 lipca 1789 przez cesarza Józefa II. Od 1809 otrzymał on nazwę Medal Waleczności ("Tapferkeitsmedaille"). W 1848 podzielono srebrny medal na dwa stopnie: srebrny duży i srebrny mały, a 14 lutego 1915 cesarz Franciszek Józef wprowadził stopień brązowy.
Medal ten do 1917 mógł być nadawany jedynie żołnierzom i podoficerom. Od 15 września 1917 nadawano złoty i srebrny medal także oficerom – wersja oficerska wyróżniała się złotą lub srebrną literą „K” na wstążce. Medale dla żołnierzy i podoficerów nadawali dowódcy, natomiast medale oficerskie – cesarz.
Nagrodzeni złotym lub srebrnym Medalem Waleczności mieli prawo do dożywotniej pensji miesięcznej, w wysokości (w październiku 1914): 30 koron za złoty medal, 15 i 7,50 koron za srebrny duży i mały.
Wygląd.
Medal jest w kształcie okręgu, z profilem głowy panującego cesarza na awersie, otoczonej napisem. W przypadku Franciszka Józefa, profil jego głowy zmieniał się trzykrotnie podczas długiego panowania, a napis od 1859 brzmiał: „FRANZ JOSEPH I. V. G. G. KAISER V. OESTERREICH”. Na rewersie widniało sześć skrzyżowanych flag otoczonych wieńcem laurowym i napis: „Der Tapferkeit”. Od 4 kwietnia 1917, po śmierci cesarza Franciszka Józefa, na awersie widniał portret cesarza Karola otoczony napisem: „CAROLVS D. G. IMP. AVST. REX BOH. ETC. ET REX APOST. HVNG.”, a na rewersie napis: „FORTITVDINI”.
Średnica medali złotego i srebrnego I klasy wynosi 40 mm (masa odpowiednio 28 g i 17 g), a średnica medalu srebrnego II klasy i brązowego wynosi 31 mm. Od 1848 medal jest zawieszony na trójkątnej biało-czerwonej wstążce. Dekret z 29 listopada 1915 wprowadził metalowe poprzeczki szerokości 8 mm na wstążce, oznaczające kolejne nadania medalu.
Wstążka była biała, z dwoma czerwonymi paskami blisko krawędzi połączonymi czerwonymi prążkami.
Odznaczeni.
Najczęściej dekorowanym podoficerem armii austro-węgierskiej był as myśliwski Julius Arigi, który otrzymał czterokrotnie złoty Medal Waleczności, czterokrotnie duży srebrny i dwukrotnie mały srebrny medal i dwa brązowe. Oprócz niego, czterokrotnie złoty medal otrzymał jedynie as Kurt Gruber, a 6 osób otrzymało go trzykrotnie (z tego 3 pośmiertnie). Zgodnie z praktyką dowództwa austriackiego, laureatów złotego medalu starano się odsyłać do służby tyłowej, wyjątek czyniono jedynie dla lotników. Po I wojnie światowej medal został zniesiony wraz z rozpadem cesarstwa austriackiego. Podczas I wojny światowej nadano ok. 3700 medali złotych, 143 tys. dużych srebrnych, 384 tys. małych srebrnych i 950 tys. brązowych.

</doc>
<doc id="98687" url="https://pl.wikipedia.org/wiki?curid=98687" title="Aleko Konstantinow">
Aleko Konstantinow

Aleko Konstantinow (ur. 1 stycznia 1863 r. w Swisztowie, zm. 11 maja 1897 r. w pobliżu wsi Radiłowo) – pisarz bułgarski.
Życiorys.
Studiował prawo w Odessie i tam też zetknął się z wielką literaturą rosyjską, zapoznał się m.in. z dziełami Puszkina, Lermontowa, Niekrasowa i innych pisarzy, co wpłynęło także na jego sposób odczuwania i postrzegania świata. Po powrocie do Bułgarii pracował jako sędzia i prokurator w sofijskim sądzie apelacyjnym, jednak ze względu na swój krytyczny stosunek do będącej u władzy partii konserwatywnej został odsunięty od pełnionych obowiązków. Poświęcił się pracy społecznej oraz literackiej, prowadząc przy tym własną kancelarię prawną. Był żarliwym krzewicielem turystyki i podróżowania; w 1895 założył pierwsze w Bułgarii towarzystwo turystyczne. Dużo tłumaczył, przede wszystkim z języka rosyjskiego, ale także francuskiego, sporo także pisał. Spośród jego pism z tego okresu warto wymienić notatki z licznych podróży, nowele oraz cięte felietony, demaskujące układy polityczne. 
W roku 1889 zwiedził światową wystawę w Paryżu, a w 1893 – w Chicago, zaś doświadczenia z podróży opisał w książce "Do Chicago i z powrotem". Dzieło to jest krytycznym spojrzeniem na Stany Zjednoczone, system polityczny tego kraju i zwyczaje jego mieszkańców. Książka zawiera także bardzo trafne obserwacje dotyczące demokracji amerykańskiej, a wiele spośród spostrzeżeń Konstantinowa nie straciło swej aktualności do dzisiaj.
Aleko Konstantinow był także znany jako humorysta i satyryk. W Bułgarii ogromną, nie gasnącą do dziś popularność zdobyła jego książka "Baj Ganiu", w której autor kreśli żywą i wyrazistą postać podróżującego po Europie bułgarskiego parweniusza, który nie przebiera w środkach, pragnąc się wzbogacić.
W 1897 r. w czasie podróży powozem z Pesztery do Pazardżika z Michaiłem Takewem został zastrzelony przez mieszkańców wsi Radiłowo. Celem zabójców był Takew, a Konstantinow zginął przypadkowo.
Najsłynniejszą książkę Aleko Konstantinowa "Baj Ganiu" przełożył na polski Franciszek Korwin-Szymanowski (Warszawa 1986).
Jego imię upamiętnia Międzynarodowy Konkurs Literacki „Aleko” "(Международния литературен конкурс „Алеко”)", organizowany od 1966 przez redakcję satyrycznego tygodnika Styrszeł.

</doc>
<doc id="98688" url="https://pl.wikipedia.org/wiki?curid=98688" title="Rozkład warunkowy">
Rozkład warunkowy

Rozkład warunkowy – rozkład prawdopodobieństwa zmiennej losowej formula_1 przy ustalonej wartości zmiennej losowej formula_2 (np. jako funkcja tej wartości).

</doc>
<doc id="98689" url="https://pl.wikipedia.org/wiki?curid=98689" title="Bolid">
Bolid

Bolid (gr. βολίς dop. βολίδος 'pocisk' od βαλλειν 'rzucać, ciskać') – meteor o jasności większej niż -4m, czyli jaśniejszy niż Wenus.
Zjawiska te są bardzo rzadkie, ponieważ powstają wtedy, gdy przez atmosferę przechodzi obiekt nie tak mały, jak w przypadku zwykłego meteoru (czyli przeważnie wielkości ziarnka piasku), lecz większy, często kilku- lub kilkunastocentymetrowy. Kiedy tak duży obiekt wpada w atmosferę Ziemi (co zwykle dzieje się przy prędkości kilkunastu-kilkudziesięciu kilometrów na sekundę), jego powierzchnia nagrzewa się do temperatury kilku tysięcy stopni. Wbrew powszechnej opinii, powodem wzrostu temperatury nie jest tarcie, ale silne sprężanie powietrza tuż przed czołem bolidu. Bolid zaczyna świecić jasno, a jego przelotowi niejednokrotnie towarzyszy grom dźwiękowy.
Tak duży obiekt nie zawsze podlega całkowitemu spaleniu, a wtedy jego część (lub części) spada na Ziemię w postaci meteorytu. Bolidy czasami towarzyszą bardzo aktywnym rojom meteorów (np. Perseidom czy Geminidom), niejednokrotnie pojawiają się jednak zupełnie nieoczekiwanie.
Każde zjawisko bolidu jest wyjątkowe i może dostarczyć bardzo ważnych danych dla profesjonalnych astronomów. Stąd każdy zaobserwowany bolid powinien być szczegółowo opisany i zgłoszony do odpowiedniej organizacji, zajmującej się gromadzeniem tego typu danych (np. Pracownia Komet i Meteorów, lub też International Meteor Organization). Regularnymi obserwacjami bolidów, które pojawiają się nad terytorium Polski zajmuje się Polska Sieć Bolidowa (ang. Polish Fireball Network) – projekt realizowany przez Pracownię Komet i Meteorów oparty na działalności ponad 30 stacji, które obserwują niebo przy pomocy kamer CCTV lub cyfrowych aparatów fotograficznych.
Podział.
Bolidy są podzielone na 3 grupy:
Różnią się one od siebie jasnością. Bolidy przekraczają jasność -4m. Bolid dzienny, jak sama nazwa wskazuje, widoczny jest w dzień. Superbolid ma jasność przekraczającą -15m, więc jest o wiele jaśniejszy od Księżyca w pełni (-12,74m). Niektórym bolidom towarzyszą efekty akustyczne, najczęściej przypominające grzmot lub pisk opon. Próbuje się wyjaśnić dźwięki podobne do syków i trzasków, towarzyszące rozbłyskom bolidów, jako efekt fotoakustyczny.

</doc>
<doc id="98691" url="https://pl.wikipedia.org/wiki?curid=98691" title="ATC">
ATC



</doc>
<doc id="98692" url="https://pl.wikipedia.org/wiki?curid=98692" title="Klasyfikacja anatomiczno-terapeutyczno-chemiczna">
Klasyfikacja anatomiczno-terapeutyczno-chemiczna

Klasyfikacja anatomiczno-terapeutyczno-chemiczna, ATC – system porządkujący leki oraz inne środki i produkty wykorzystywane w medycynie. Klasyfikację kontroluje Centrum Współpracy nad Metodologią Statystyczną Leków (Collaborating Centre for Drug Statistics Methodology) w Norwegii podlegający pod Światową Organizację Zdrowia (WHO). Pierwszy spis został opublikowany w 1976 roku.
Struktura ATC.
Klasyfikacja ma strukturę drzewa, w którym najniższy, anatomiczny poziom określa miejsce działania, a wyższe precyzują lek na drodze funkcji terapeutycznej, cechy farmakologicznej i przynależności do określonej grupy chemicznej.
Kod leku w klasyfikacji ATC jest siedmiopozycyjny i ma postać (L – litera, C – cyfra):
LCCLLCC
Pierwszy poziom (jedna litera) określa grupę anatomiczną. Drugi poziom (dwie cyfry) określa "podgrupę terapeutyczną", trzeci poziom (jedna litera) określa "podgrupę farmakologiczną", czwarty poziom (jedna litera) "podgrupę chemiczną", a piąty, ostatni poziom (dwie cyfry) wskazuje na konkretną "substancję chemiczną".
Poniższy przykład pokazuje lokalizację w ATC adrenaliny, posiadającej alfanumeryczny kod C01CA24:
Epinefryna (adrenalina)C01C A24
C – Układ sercowo-naczyniowy
→ (anatomiczna grupa główna)
C 01 – Leki stosowane w chorobach serca
→ (podgrupa terapeutyczna)
C01 C – Leki pobudzające układ sercowo-naczyniowy (bez glikozydów nasercowych)
→ (podgrupa farmakologiczna)
C01C A – Leki wpływające na receptory adrenergiczne i dopaminergiczne
→ (podgrupa chemiczna)
C01CA 24 – Epinefryna
→ (substancja chemiczna)
Główne grupy anatomiczne.
Pierwsza litera kodu ATC wskazuje na jedną z czternastu głównych grup anatomicznych (lokalizacyjnych):

</doc>
<doc id="98693" url="https://pl.wikipedia.org/wiki?curid=98693" title="Dakar">
Dakar

Dakar (wolof: "Ndakaaru") – stolica i największe miasto Senegalu. Położone w zachodniej części kraju, nad wybrzeżem Oceanu Atlantyckiego, na Półwyspie Zielonego Przylądka, naprzeciw wysepki Gorée. Ludność: 2,4 mln (2006).
Nazwa.
Nazwa miasta wywodzi się od słowa "dakhar", które w języku wolof oznacza drzewo tamaryndowca.
Gospodarka.
Ze względu na korzystne położenie w Dakarze rozwinął się duży port morski o znaczeniu regionalnym. Duże znaczenie komunikacyjne ma także port lotniczy Diass.
Historia.
W okresie XVI-XIX wieku w okolicach Dakaru istniało centrum handlu i eksportu ciemnoskórych niewolników, głównie do Nowego Świata. Miasto założyli Francuzi w 1857. Rozwijało się ono przez XIX i XX wiek, szczególnie po 1940 jako ośrodek administracyjny Francuskiej Afryki Zachodniej (od 1902 stolica). W czasie drugiej wojny światowej miasto było aż do 1942 we władzy kolaboracyjnego rządu Vichy, w 1940 doszło do nieudanej próby zajęcia go przez aliantów. Później Dakar został zajęty przez wojska amerykańskie. Przez krótki czas Dakar był stolicą Federacji Mali, a w 1960 został stolicą niepodległego Senegalu.
Sport.
W Dakarze w latach 1979-2008 znajdowała się meta rozgrywanego co rok prestiżowego Rajdu Dakar.

</doc>
<doc id="98694" url="https://pl.wikipedia.org/wiki?curid=98694" title="OSW Doroszewicza">
OSW Doroszewicza

OSW Doroszewicza – brydżowa konwencja licytacyjna, odmiana OSW, może być używana w SSO lub innych systemach licytacyjnych, w których stosuje się relayowy, jednostronny przepływ informacji, np. Precision. "OSW Doroszewicza" pozwala na sprawdzenie jakości koloru w ręce partnera, odpowiedzi szczeblami na zadane pytanie są następujące:
Jeżeli pytający nie ma żadnego honoru w kolorze pytania, może zadać powtórne pytania, z następującymi odpowiedziami:
Zobacz też.
włoskie OSW.

</doc>
<doc id="98695" url="https://pl.wikipedia.org/wiki?curid=98695" title="Lutnia (ujednoznacznienie)">
Lutnia (ujednoznacznienie)



</doc>
<doc id="98699" url="https://pl.wikipedia.org/wiki?curid=98699" title="Cunnilingus">
Cunnilingus

Cunnilingus (łac. "cunnilinctio") – metoda seksu oralnego polegająca na stymulowaniu (pieszczeniu) narządów płciowych partnerki, zwłaszcza jej łechtaczki, za pomocą ust oraz języka. Cunnilingus występuje zarówno w kontaktach heteroseksualnych, jak i u kobiet bi- oraz homoseksualnych. Dla znacznej części kobiet oralne pieszczoty łechtaczki są najprostszym sposobem osiągnięcia orgazmu.
Nazwa.
Słowo "cunnilingus" pochodzi od łacińskich słów "cunnus" „srom” oraz "lingo" „lizać”. Jest to w języku polskim termin medyczny. Jego wulgarnym synonimem jest "mineta", pochodzące od francuskiego słowa "minette" (pol. "kotka"), którym we Francji przyjęło się również nazywać młode i ładne dziewczęta. Istnieje wiele potocznych i wulgarnych określeń tej formy aktywności seksualnej. Rozpowszechniony jest też termin "miłość francuska", określający seks oralny.
Odpowiednikiem "cunnilingus", w którym oralnie pieszczony jest mężczyzna, jest "fellatio".
Technika.
Podobnie jak w przypadku innych ludzkich zachowań seksualnych, zarówno sposób wykonania, jak i wywołane odczucia, różnią się pomiędzy indywidualnymi przypadkami.
Najbardziej wrażliwą częścią ciała prawie wszystkich kobiet jest łechtaczka, jednak jej bezpośrednia stymulacja dla niektórych może być nieprzyjemna, szczególnie we wczesnych fazach podniecenia. Do stymulacji obszaru sromu możliwe jest używanie języka, ale też nosa, brody, warg oraz (ze wzmożoną ostrożnością) zębów. Język może być też używany do penetracji pochwy, podobnie jak palce lub akcesoria seksualne (np. wibrator), co pozwala na jednoczesną stymulację punktu G i często wzmaga doznawane uczucia. Możliwe jest też równoczesne pieszczenie odbytu językiem, palcami bądź akcesorium. Niektórzy seksuolodzy uważają, że cunnilingus może stanowić najistotniejszy element życia seksualnego dla kobiety, a nie być jedynie grą wstępną – jest to jednak zależne od osoby. Istnieje wiele innych technik mogących polepszać wrażenia wywołane tą formą kontaktów seksualnych, a uzależnionych jedynie od osobistych preferencji psychologicznych i anatomicznych.
Znaczenie w kulturze.
Taoizm.
W kulturach zachodnich seks oralny często jest traktowany jako temat tabu. Inaczej kwestia wygląda w chińskim taoizmie, w którym cunnilingus zajmuje ważne miejsce. Celem w taoizmie jest dążenie do nieśmiertelności, a przynajmniej długowieczności, zaś utrata nasienia oraz wydzielin pochwy i innych ma wywoływać odpowiedni spadek żywotności – natomiast poprzez powstrzymywanie się od wytrysku lub połykanie wydzielin pochwy zwiększa i oszczędza "qi", pierwotny oddech życia. Philip Rawson uważa to za wyjaśnienie popularności w Chinach tej praktyki, która miałaby być "znakomitą metodą wchłaniania wartościowych kobiecych płynów". Taoizm dostrzega także korzyści, jakie cunnilingus daje kobietom.
Tantra.
Historyk religijny Mircea Eliade pisze o podobnym dążeniu do przetrwania starości i śmierci oraz osiągnięcia stanu nirwany według hinduistych praktyk jogi tantrycznej, w której także kładziony jest nacisk na utrzymywanie i wchłanianie życiodajnych płynów. Sanskryckie teksty opisują, że należy unikać wytrysku nasienia, aby nie złamać prawa czasu i śmierci.
Higiena i zdrowie.
Poprzez seks oralny możliwe jest przeniesienie wielu nośników chorób, w tym wirusa brodawczaka ludzkiego (HPV), opryszczki pospolitej czy nośniki chlamydiozy, rzeżączki, i innych chorób przenoszonych drogą płciową, w tym wirusa HIV. Ryzyko przeniesienia zakażenia HIV w następstwie kontaktów usta – narządy płciowe kobiety jest szacowane jako ekstremalnie małe. W pojawiających się w ostatnich latach publikacjach więcej uwagi poświęca się zakażeniom innymi chorobami przenoszonymi drogą płciową podczas kontaktów oralnych. Jednak groźba znacznej większości z wymienionych infekcji jest mniejsza niż w przypadku kontaktów waginalnych bądź analnych. Ryzyko zarażenia wzrasta, jeśli przy kontakcie oralnym dochodzi do kontaktu krwi jednego z partnerów z błonami śluzowymi drugiego.
W 2005 r. grupa naukowców z Malmö w Szwecji odkryła, że uprawianie seksu oralnego bez zabezpieczeń z osobą zarażoną HPV zwiększa ryzyko raka jamy ustnej. Inne niedawne badania wskazują na korelację pomiędzy stosunkami oralnymi a rakiem gardła, związanego z przekazywaniem wirusa HPV.
Zapobieganie.
Ryzyko przeniesienia chorób za pomocą tej formy pieszczot może zostać znacznie zmniejszone poprzez użycie lateksowej gumy w postaci koferdamu. Stanowi on barierę uniemożliwiającą aktywnemu partnerowi bezpośredni kontakt ze sromem lub odbytem w przypadku anilingus, gdy nie ma pewności co do zdrowia partnera. Proste zabezpieczenie może zostać wykonane z prezerwatywy.

</doc>
<doc id="98700" url="https://pl.wikipedia.org/wiki?curid=98700" title="Gwiazdozbiór Lutni">
Gwiazdozbiór Lutni

Lutnia (łac. "Lyra", dop. "Lyrae", skrót "Lyr") – jeden z charakterystycznych gwiazdozbiorów nieba północnego na półkuli północnej, 52. co do wielkości, znany już w starożytności. W Polsce widoczny od wiosny do jesieni. Liczba gwiazd dostrzegalnych nieuzbrojonym okiem: około 45.
Pochodzenie nazwy.
Przedstawia on lutnię (a raczej lirę) najsłynniejszego mitologicznego śpiewaka Orfeusza, którą otrzymał od swego ojca Apolla. Lutnia jest pierwszym takim instrumentem, stworzonym przez Hermesa ze skorupy żółwia, który później dostał w prezencie Orfeusz. Jego muzyka czarowała wszystkie stworzenia. Nie oparli się jej urokowi i strażnicy Hadesu, dzięki czemu Orfeusz bez przeszkód przeszedł obok nich, by ratować swoją żonę Eurydykę, którą ukąsiła żmija. Pluton zgodził się uwolnić młodą kobietę z podziemnego świata, ale ostrzegł Orfeusza, by nie oglądał się za siebie, kiedy będą wchodzili do świata żywych. Gdy Orfeusz dotarł do światła słonecznego, z radości zwrócił się do Eurydyki po to tylko, by zobaczyć, jak znika w jaskini. Zbyt szybko się odwrócił i stracił ją na zawsze, bo dopóki żył, zabroniono mu wchodzić do podziemi. Zrozpaczony wędrował potem po Ziemi, grając na swej lutni. Orfeusz swoją muzyką oczarował nawet strumienie i skały. Na XIX-wiecznym obrazie poskramia swymi pieśniami dzikie zwierzęta. Instrument umieszczono na niebie po śmierci artysty, na pamiątkę jego gry, którą wzruszał i zapewniał spokój i harmonię w przyrodzie. Muzy miały zanieść szczątki rozszarpanego ciała Orfeusza pod górę Olimp, lirę zaś zaniosły do gwiazd.
Arabscy astronomowie widzieli w tym miejscu orła lub sępa. W dawnych atlasach nieba zamieszczano figuralne wizerunki gwiazdozbiorów wkomponowane w gwiazdy. Na jednej z kart atlasu "Firmamentum Sobiescianum" Jana Heweliusza gwiazdozbiór Lutni jest przedstawiony w postaci orła trzymającego w szponach lirę. Orzeł nawiązuje do staroarabskiej nazwy całej konstelacji oraz jej najjaśniejszej gwiazdy – Wegi.
Gwiazdy Lutni.
Charakterystyczny równoległobok gwiazd tworzy kształt ramy niebiańskiego instrumentu. Z gwiazd, które będą w przyszłości wskazywały biegun północny, Wega – Alfa (α) Lutni o wielkości 0,03, jest zdecydowanie najjaśniejsza (piąta co do jasności na nocnym niebie). Pozostałe cztery gwiazdy, tworzące charakterystyczny trapez, należą do trzeciej i czwartej wielkości gwiazdowej. Są to kolejno: Gamma, Beta, Delta i Zeta Lyrae. 
Interesujące obiekty.
Najsłynniejszym obiektem w Lutni jest Mgławica Pierścień (inaczej NGC 6720 lub M57), typowa mgławica planetarna, której materia, odrzucona przed 20 tysiącami lat, oddala się z prędkością około 20 km/s od centralnej gwiazdy, białego karła 14 wielkości gwiazdowej. Znajduje się pomiędzy Gamma a Beta Lyr, niemal dokładnie w połowie odległości między nimi. Jest to najsłynniejsza mgławica planetarna. Z trudem można ją zobaczyć przez lornetkę, jest to raczej obiekt do obserwacji przez teleskop.
Innym interesującym obiektem jest gromada kulista M56, która znajduje się na linii między Albireo (Beta Cygni) a Gamma Lyrae. Gromada znajduje się w odległości około 33 tysięcy lat świetlnych i zawiera około 250 tysięcy gwiazd. Najjaśniejsze gwiazdy gromady są możliwe do dostrzeżenia za pomocą 30-centymetrowego teleskopu.
W mitologii chińskiej gwiazdozbiór Lutni jest nazywany .
Rój meteorów.
Słaby kwietniowy rój, zwany lirydami, których ciałem macierzystym jest kometa Thatchera. Można spodziewać się kilku zjawisk na godzinę.

</doc>
<doc id="98705" url="https://pl.wikipedia.org/wiki?curid=98705" title="Bicykl">
Bicykl

Bicykl – rodzaj dwukołowego roweru bez przekładni łańcuchowej, z wielkim przednim kołem i małym tylnym (welocyped). Konstrukcja przedniego koła o tak dużej średnicy była możliwa dopiero po patencie Jamesa Starleya i Williama Huntera w 1869 na koło z drutowymi szprychami, pracującymi na rozciąganie.
Przed wynalezieniem przekładni łańcuchowej pedały roweru umocowane były bezpośrednio do przedniego koła. Dla uzyskania większej prędkości jazdy powiększano jego średnicę, nawet do 2 metrów. Naturalnym ograniczeniem rozmiarów tego koła była długość nóg rowerzysty, który musiał dosięgnąć pedałów. Jazda na bicyklu była niebezpieczna, szczególne z powodu wysokości – siedząc na siodełku, kierujący nie sięgał stopami do ziemi.
Współczesna angielska nazwa bicykla brzmi "penny-farthing". "Penny" to moneta jednopensowa, a "farthing" – znacznie mniejsza od niej ćwierćpensówka. Nazwa ta powstała, gdy słowo "bicycle" zaczęło być używane w odniesieniu do coraz popularniejszych rowerów o obu kołach jednakowej wielkości i gdy bicykl ze swym charakterystycznym kształtem zaczął wyglądać osobliwie.

</doc>
<doc id="98710" url="https://pl.wikipedia.org/wiki?curid=98710" title="Blink-182">
Blink-182

Blink-182 – amerykański zespół grający punk rock. Grupa powstała w Poway (przedmieścia San Diego, Kalifornia) w roku 1992 i była aktywna do roku 2005. Wtedy też członkowie Blinka zawiesili działalność i założyli swoje własne zespoły. Mark i Travis zaczęli nagrywać płyty z Plus 44, a Tom zajął się grupą Angels &amp; Airwaves. 8 lutego 2009 oficjalnie ogłosili reaktywację zespołu, a 15 maja 2009 zagrali pierwszy od 4 lat koncert na żywo. W 2015 roku Tom odszedł od grupy, a jego miejsce zajął Matt Skiba, wokalista Alkaline Trio.
Od początków do rozpadu (1992–2005).
Zespół został utworzony w 1992 roku w San Diego przez Marka Hoppusa i Toma DeLonge. Tom wcześniej grał w zespole "Big Oily Men", lecz ten szybko się rozpadł i DeLonge szukał chętnych do grania wraz z nim w nowej grupie. W szkole średniej poznał Ann Hoppus, z którą przez jakiś czas był związany. Poznał przez nią brata Marka. Hoppus grał wcześniej w grupie "The Attic Children", lecz i ta się rozpadła.
DeLonge i Hoppus od razu zaprzyjaźnili się i zaczęli wspólnie grać. Zaczynali w garażu Toma, bez perkusisty, ale za to z wieloma świetnymi pomysłami na piosenki. Wkrótce dowiedzieli się, że w szkole jest niejaki Scott Raynor, który gra na perkusji. Natychmiast go zwerbowali do gry w zespole, i mimo że Raynor wcześniej słuchał metalu, szybko udało się chłopakom przekonać go do punk rocka.
Zespół nagrał swoje pierwsze demo pt. "Flyswatter" w 1993 roku. Zawierało ono kilka własnych kompozycji i garść coverów innych zespołów. Potem (1994) było kolejne demo zatytułowane "Buddha", na którym znalazło się kilka nowych piosenek, aż w końcu w 1995 zespół nagrał swój pierwszy długogrający krążek "Cheshire Cat" dla wytwórni Cargo/Grilled Cheese records. Stopniowo zdobywał coraz większą popularność, koncertując z takimi sławami jak The Offspring czy Bad Religion. W 1997 roku zespół nagrał kolejną płytę – "Dude Ranch". Album odniósł duży sukces i otrzymał status złotej płyty.
Zachęcony sukcesem Blink-182 postanowił odkurzyć stare nagrania, i tak oto w 1998 roku światło dzienne ujrzała reedycja dema "Buddha", tym razem wydana już jako pełny album na płycie cd. W międzyczasie od zespołu z niewyjaśnionych do końca przyczyn odszedł perkusista Scott Raynor i zastąpił go młody, uzdolniony muzyk – Travis Barker, grający wcześniej w zespole "The Aquabats". W roku 1999 grupa atakuje rynek muzyczny świetnym singlem "All the Small Things", pochodzącym z najnowszej płyty pt. "Enema of the State". Album rozchodzi się jak świeże bułeczki, zespół zostaje dostrzeżony w Europie, zdobywa nagrodę MTV Europe Awards w kategorii Best New Act. Od tego momentu kariera tria z Kalifornii toczy się w zawrotnym tempie.
Ogólnoświatowe trasy koncertowe, wywiady, zdjęcia, wystąpienia w TV itp. W roku 2000 zostaje wydany album z wersjami koncertowymi utworów z poprzednich płyt grupy pt. "The Mark, Tom and Travis Show". Płyta ukazuje się w limitowanej liczbie egzemplarzy i zawiera jeden nowy utwór. Rok 2001 okazuje się rokiem niezwykle twórczym w karierze muzyków: w czerwcu ukazuje się kolejny longplay "Take Off Your Pants and Jacket", który błyskawicznie podbija rynek muzyczny na całym świecie takimi hitami jak "The Rock Show" czy "First Date".
W tym czasie DeLonge zaczyna pisać muzykę zupełnie inną od dotychczasowej i nagrywa płytę z Barkerem, Anthonym Celestino i Davidem Kennedy jako "Box Car Racer". Płyta stanowi mieszankę punk rocka z emo i hardcorem, grupa zdobywa wierne grono fanów. Na płycie gościnnie pojawiają się Tim Armstrong z Rancida i Jordan Pundnik z "New Found Glory", a także Mark Hoppus w kawałku "Elevator". W roku 2002 Travis Barker bierze udział w nagraniu płyty "Transplants" wraz z Armstrongiem i Robem Astonem. Płyta okazuje się fenomenem, łącząc wiele gatunków muzycznych.
Wreszcie w roku 2003, po dwóch latach przerwy, zespół znów wraca do studia, tym razem już jako trio blink-182, by nagrać swój szósty album zatytułowany po prostu "blink 182". Ostatni koncert zespół zagrał 16 grudnia 2004. Po prawie rocznej przerwie zespół zawiesza działalność na bliżej nie określony czas z inicjatywy Toma DeLonge. 1 listopada 2005 wydaje ostatnią płytę zatytułowaną Greatest Hits. Po ogłoszeniu zawieszenia działalności Tom DeLonge założył zespół Angels &amp; Airwaves, natomiast Travis Barker i Mark Hoppus stworzyli +44.
Powrót i plany na przyszłość (od 2009).
Dnia 8 lutego 2009 roku zespół pojawił się po raz pierwszy publicznie od czasu rozpadu jako prezenterzy na gali rozdania nagród Grammy. Kilka dni przed tym wydarzeniem gitarzysta zespołu Angels &amp; Airwaves, David Kennedy na oficjalnym chacie wypowiedział się na temat powrotu trio, zaznaczając że zespół planuje kontynuować działalność i wydać nowy krążek. Doniesienia te potwierdziły się w trakcie rozdania wspomnianych nagród, kiedy to Travis Barker wypowiedział słowa „Graliśmy razem muzykę i zdecydowaliśmy, że będziemy ją grać dalej”, na co Mark Hoppus dodał „Blink-182 powrócił!”. Trzy miesiące później zespół zagrał swój pierwszy od czasu rozpadu koncert na żywo, a latem tego samego roku wyruszył w wielką trasę koncertową po całej Ameryce, grając z takimi zespołami jak Panic! at the Disco, Fall Out Boy, Weezer i inne. Trasa ta okazała się być wielkim sukcesem, a podczas niej zespół po raz pierwszy wykonał na żywo utwory, których nie zdążył wykonać wcześniej – czyli piosenki takie jak „Not Now” czy „Always”. Nie obeszło się również bez przykrych niespodzianek, bowiem 28 sierpnia zmarł jeden z przyjaciół Travisa, Adam „DJ AM” Goldstein, w związku z czym zespół został zmuszony odwołać kilka koncertów.
W 2010 roku muzycy planowali przyjazd na koncerty do Europy, a już od stycznia wracali do studia, by zająć się w pełni tworzeniem nowego albumu, z którego pierwszy singiel miał nosić tytuł „Up All Night”. Warto również dodać, że Travis Barker zdecydował się wydać jeden z nowych utworów zespołu jako utwór na swojej solowej płycie. W 2014 roku od grupy odszedł Tom DeLonge wokalista i gitarzysta zespołu, by poświęcić się swojemu zespołowi AVA. w 2015 roku do Blinka zawitał Matt Skiba zastępując go.
Najnowszy album studyjny zespołu zatytułowany "California" ukazał się 1 lipca 2016 roku. Premiera pierwszego singla z albumu pt. „Bored To Death” odbyła się 28 kwietnia 2016.

</doc>
<doc id="98713" url="https://pl.wikipedia.org/wiki?curid=98713" title="Apatryda">
Apatryda

Apatryda ( ‘pozbawiony ojczyzny’), bezpaństwowiec () – osoba, której żadne państwo nie uznaje za swojego obywatela, czyli osoba nieposiadająca żadnego obywatelstwa.
Konwencja o statusie bezpaństwowców z 1954 definiuje w art. 1 bezpaństwowca jako "osobę, która nie jest uznawana za obywatela żadnego państwa w zakresie obowiązywania jego prawa". 
Opis.
Apatrydą zostaje się tracąc obywatelstwo jednego państwa (np. wyjście za mąż za obcokrajowca, gdy prawo kraju ojczystego przewiduje w tej sytuacji „pójście kobiety za mężem”), nie nabywając jednocześnie obywatelstwa innego kraju, względnie rodząc się z rodziców, których państwo lub państwa ojczyste uznają tylko nabycie obywatelstwa przez urodzenie się na ich terytorium ("ius soli") w państwie uznającym tylko nabycie obywatelstwa przez urodzenie się z rodziców będących jego obywatelami ("ius sanguinis"). Innymi przyczynami są m.in. zmiany granic państw (np. republiki byłej Jugosławii) oraz brak wydawania w niektórych państwach aktów urodzenia.
Bezpaństwowość była zjawiskiem częstszym przed kilkudziesięciu laty. Po I wojnie światowej wydawany był bezpaństwowcom różnych kategorii paszport nansenowski, dowód tożsamości pełniący funkcję paszportu. Nazwa pochodzi od badacza polarnego i działacza społecznego Fridtjofa Nansena.
Powszechna deklaracja praw człowieka w art. 15 głosi: 1. "Każdy człowiek ma prawo do posiadania obywatelstwa." 2. "Nie wolno nikogo pozbawiać samowolnie obywatelstwa ani nikomu odmawiać prawa do zmiany obywatelstwa."
Międzynarodowy Pakt Praw Obywatelskich i Politycznych w art. 24 głosi: 3. "Każde dziecko ma prawo do nabycia obywatelstwa." Podobnie brzmi Konwencja o prawach dziecka w art. 7.
20 września 1954 r. na forum ONZ przyjęto "Konwencję o statusie bezpaństwowców". Zgodnie z nią, państwa powinny przyznać apatrydom takie same prawa jak własnym obywatelom lub cudzoziemcom. 30 sierpnia 1961 r. uchwalono "Konwencję o ograniczaniu bezpaństwowości", zapewniającą nabycie obywatelstwa tym, którzy w przeciwnym wypadku pozostaliby bezpaństwowcami, a których łączy z danym państwem określona więź wynikająca z miejsca ich urodzenia lub pochodzenia.
Sytuacja w Polsce.
W 1938 władze polskie, zaniepokojone pogarszaniem się sytuacji Żydów-obywateli polskich w III Rzeszy, postanowiły przeciwdziałać ich spodziewanemu masowemu powrotowi do kraju pozbawiając ich obywatelstwa. 31 marca 1938 Sejm uchwalił ustawę o pozbawianiu obywatelstwa, zgodnie z którą obywatel polski mógł być go pozbawiony m.in. jeżeli przebywał nieprzerwanie za granicą ponad 5 lat od powstania państwa polskiego. 28 października 1938, w przeddzień wykonania rozporządzenia Ministra Spraw Wewnętrznych o rejestracji paszportów oraz umieszczeniu w nich adnotacji o ważności, Niemcy rozpoczęli akcję deportacyjną polskich Żydów do Polski znaną jako "Polenaktion".
Polska jako jeden z czterech krajów Unii Europejskiej (pozostałe to Estonia, Cypr i Malta) nie ratyfikowała konwencji ONZ z 1954 i 1961. Według Narodowego Spisu Powszechnego z 2011 liczba bezpaństwowców w Polsce wynosiła 2020 osób.
W Polsce nie istnieje formalna procedura identyfikacji osób bezpaństwowych, przez co są one narażone na zastosowanie detencji administracyjnej (umieszczenie w strzeżonym ośrodku dla cudzoziemców). Dwoma podstawowymi sposobami legalizacji przez bezpaństwowców swego pobytu są: ubieganie się o status uchodźcy (na podstawie ustawy z dnia 13 czerwca 2003 r. o udzielaniu cudzoziemcom ochrony na terytorium Rzeczypospolitej Polskiej) oraz postępowanie legalizacyjne prowadzone przez wojewodów (na podstawie ustawy z dnia 12 grudnia 2013 r. o cudzoziemcach).
W sprawach tych właściwy jest Urząd do Spraw Cudzoziemców.
Polska ustawa o obywatelstwie przewiduje, iż dziecko urodzone na terytorium Polski, które nie uzyskałoby żadnego obywatelstwa (ponieważ np. jego rodzice są nieznani, są sami bezpaństwowcami albo pochodzą z kraju, który przyznaje obywatelstwo tylko dzieciom urodzonym na ich terytorium – "ius soli"), nabędzie polskie obywatelstwo, zaś utracić je można tylko zrzekając się go.
Obecnie w Polsce kwestię utraty obywatelstwa reguluje art. 34 ust. 2 Konstytucji RP:
"„Obywatel polski nie może utracić obywatelstwa polskiego, chyba że sam się go zrzeknie”."
Przepis ten daje obywatelom polskim ochronę przed pozbawieniem ich obywatelstwa w drodze jednostronnej decyzji władz polskich. Jednocześnie art. 137 Konstytucji RP precyzuje, że do zrzeczenia się obywatelstwa wymagana jest zgoda Prezydenta Rzeczypospolitej:
„"Prezydent Rzeczypospolitej nadaje obywatelstwo polskie i wyraża zgodę na zrzeczenie się obywatelstwa polskiego"”.
Zgodnie z art. 48 ust. 4 pkt 3 ustawy z dnia 2 kwietnia 2009 r. o obywatelstwie polskim () wymaganym załącznikiem do wniosku o wyrażenie zgody na zrzeczenie się obywatelstwa polskiego jest m.in. dokument stwierdzający posiadanie obywatelstwa innego państwa lub przyrzeczenie jego nadania. W ten sposób ustawodawca przewidział możliwość zmiany obywatelstwa (utratę obywatelstwa polskiego w celu nabycia obywatelstwa innego państwa), zaś ograniczył możliwość, aby obywatel polski stał się apatrydą.
Zdarza się jednak, że byli obywatele polscy i ich potomkowie pozbawieni są jakiegokolwiek obywatelstwa. Przykładem są byli obywatele II Rzeczypospolitej i ich potomkowie w liczbie 12 tys., którzy osiedlili się na Łotwie po II wojnie i nie uzyskali obywatelstwa łotewskiego po odzyskaniu niepodległości przez to państwo, ani nie przywrócono im obywatelstwa polskiego (zob. Polacy na Łotwie).

</doc>
<doc id="98714" url="https://pl.wikipedia.org/wiki?curid=98714" title="Francuska Partia Komunistyczna">
Francuska Partia Komunistyczna

Francuska Partia Komunistyczna ("Parti communiste français", "PCF") – radykalnie lewicowa i w części eurosceptyczna partia polityczna, założona w Tours (Region Centre) w 1920 roku.
Partia publikuje dziennik "L’Humanité", który po raz pierwszy ukazał się w 1904 jako organ socjalistów.
Historia.
Początki działalności partii.
PCF, pierwotnie znana jako Francuska Sekcja Międzynarodówki Komunistycznej (SFIC), rozpoczęła swój polityczny byt po oddzieleniu się od socjalistów. Rozdział trwał od 1914, czyli od chwili rozpoczęcia I wojny światowej, gdy większość socjalistów poparła udział w wojnie. Do 1920 antywojenna mniejszość rozwinęła się do tego stopnia, przeciągając na swoją stronę wielu przywódców, że była w stanie się usamodzielnić i afiliować przy Międzynarodówce Komunistycznej. Bezpośrednim sygnałem do utworzenia partii był spór wewnątrz SFIO, czyli w Sekcji Francuskiej Międzynarodówki Robotniczej gdy ponad połowa delegatów SFIO na zjeździe w Tours opowiedziała się za członkostwem SFIO w Międzynarodówce Komunistycznej. Do nowego ugrupowania wstąpiła większość szeregowych działaczy dotychczasowej SFIO. Wśród założycieli partii znalazła się dotychczasowa grupa pacyfistycznie nastawionych socjalistów skupionych wokół pisma L’Humanité. Do radykalizacji tego środowiska doprowadził szczególnie zamach na Jeana Jaurèsa będącego przywódcą antywojennego skrzydła lewicy oraz działacze pochodzący z kolonii w tym Hồ Chí Minh, który w późniejszych latach założył niepodległościowy ruch wietnamski Việt Minh. Nowa partia zdobyła szerokie poparcie w związku zawodowym Powszechna Konfederacja Pracy. Najważniejszymi ideologami oraz organizatorami partii byli Paul Vaillant-Couturier i Marcel Cachin. Wraz z SFIC utworzono jej organizację młodzieżową Mouvement Jeunes Communistes de France.
W okresie lat 20. partia spotkała się z represjami ze strony rządu Alexandre Milleranda a jeszcze silniejsze represje spotkały ją ze strony Raymonda Poincaré. W 1924 roku partia zdobyła w wyborach poparcie 9,82% wyborców. W wyborach z 1928 roku w których wystartowała już pod nazwą Francuska Partia Komunistyczna i uzyskała 11.26% głosów. W 1930 roku z partii oderwała się grupa secesjonistów która utworzyła Partię Jedności Proletariatu przez co w 1932 roku komuniści zdobyli tylko 8.32% głosów (przedstawiciele PJP zdobyli 9 miejsc w parlamencie).
W 1934 roku działacze partii starli się z bojówkami organizacji prawicowych (monarchistycznych, faszystowskich i nacjonalistycznych) w trakcie kryzysu 6 lutego 1934 roku.
Od 1935 roku partia komunistyczna rozwinęła się w partię masową, korzystając ze sformułowanej na VII Kongresie Kominternu polityki Frontów Ludowych, która w miejsce dotychczasowej walki z partiami socjalistycznymi i socjaldemokratycznymi (określanymi jako „socjalfaszystowskie”) propagowała sojusze z partiami socjalistycznymi i postępowymi partiami mieszczańskimi dla zwalczania faszyzmu, rozszerzającego się po objęciu władzy w Niemczech przez Adolfa Hitlera i NSDAP. PC w 1935 roku utworzyła koalicję z SFIO i radykałami (francuskimi liberałami) (Front Ludowy). Ugrupowania lewicowe skupione w koalicji Frontu Ludowego wygrały wybory które odbyły się w 1936 roku a sami komuniści zdobyli 15,26% głosów. Komuniści poparli rząd centrolewicy Léona Bluma, lecz sami nie weszli w jego skład. Po wybuchu hiszpańskiej wojny domowej wielu członków partii zasiliło szeregi Brygad Międzynarodowych, jednym z ich dowódców został członek Biura Politycznego PC (od 1932) i sekretarz Kominternu (od 1935) André Marty. Jego bezwzględność w postępowaniu wobec przeciwników stalinizmu (w tym co najmniej pięćset wykonanych na jego rozkaz egzekucji) sprawiła, że był znany pod przydomkiem "rzeźnika z Albacete" ("El Carnicero").
Partia zyskała szerokie poparcie w koloniach, w 1931 roku jej działacze otworzyli targi „Prawda o koloniach” w których przedstawiono sytuację mieszkańców kolonii w tym m.in. pracę przymusową i zbrodnie dokonywane przez administrację. W 1934 roku Tunezyjska Federacja PC przekształciła się w odrębna Tunezyjską Partię Komunistyczną. W 1936 roku utworzono antykolonialną Komunistyczną Partię Regionu Madagaskaru będącą sekcją Partii Komunistycznej, ugrupowanie zostało rozwiązane dwa lata później. W tym samym czasie zaczęły uaktywniać się tendencje trockistowskie które doprowadziły do secesji niektórych działaczy partii. Wśród założycieli trockistowskiej IV Międzynarodówki znaleźli się były członek PCF Pierre Frank i jeden z założycieli partii komunistycznej, Boris Souvarine.
II wojna światowa.
Francuska Partia Komunistyczna po zawarciu 23 sierpnia 1939 paktu Ribbentrop-Mołotow rozpoczęła kampanię antywojenną posuwając się do wzywania żołnierzy francuskich do dezercji, co w istniejącej sytuacji było działaniem na rzecz III Rzeszy. Jednak nie wszyscy członkowie partii zgadzali się z nową doktryną. Wielu znanych działaczy wystąpiło z jej szeregów, wśród nich znalazło się również 21 z 73 deputowanych PC we francuskiej Izbie Deputowanych, pozostali głosowali 2 września 1939 przeciw kredytom wojennym. Sekretarz generalny Partii Komunistycznej Maurice Thorez, powołany do wojska zdezerterował, uciekł do ZSRR i został przez sąd wojenny Francji skazany na śmierć za dezercję (wyrok został uchylony w 1944 przez gen. de Gaulle wobec wejścia Francuskiej Partii Komunistycznej w skład Francuskiego Rządu Tymczasowego). Konsekwencją działań PC była oficjalna delegalizacja francuskiej partii komunistycznej 26 września 1939 jako ugrupowania antypaństwowego. Propaganda PC, kontynuowana mimo delegalizacji partii, nie pozostała jednak bez skutku na morale armii francuskiej i postaw żołnierzy w czasie kampanii francuskiej. W kulminacyjnym momencie ofensywy Wehrmachtu na Francję Maurice Thorez w audycjach radiowych z Moskwy wzywał oddziały francuskie, by nie stawiały oporu.
Pod okupacją niemiecką PC (Jacques Duclos) podjęła rozmowy z niemieckimi władzami okupacyjnymi w kwestii oficjalnego wydawania w Paryżu dziennika partyjnym "L’Humanité". Pomimo wcześniejszego antywojennego stanowiska partii już od 1940 działacze ugrupowania brali udział w oporze przeciw represjom nazistowskim i rządu kolaboracyjnego.
Po agresji III Rzeszy na ZSRR komuniści francuscy rozpoczęli aktywne uczestnictwo we francuskim ruchu oporu ("Résistance"), odzyskując wiarygodność w oczach części opinii publicznej Francji. W 1936 roku partia liczyła 235 000 członków, w czasie okupacji z rąk Niemców zginęło aż 75 000 członków PCF. W 1941 roku powstała związana z FPK organizacja partyzancka Wolni Strzelcy i Partyzanci Francuscy oraz jej sekcja dla imigrantów Wolni Strzelcy i Partyzanci – Imigrancka Siła Robocza, której to jednym z dowódców został Ormianin Missak Manukian. Grupa FTE-MDO tworzyła część siatki składającej się z około 100 bojowników, którzy byli odpowiedzialni praktycznie za wszystkie akty zbrojnego oporu w regionie Paryża od marca do listopada 1943. Po zabójstwie Manukiana przez Niemców, okupanci zorganizowali ogromną kampanię propagandową, rozwieszając na ulicach miast słynne „czerwone afisze” („affiches rouges”) w łącznej liczbie piętnastu tysięcy zawierające fotografie Manukiana i jego towarzyszy-imigrantów.
W ruchu oporu związanym z PCF wzięli udział też Polacy którzy aktywnie włączyli się do tworzenia sekcji imigranckiej opozycji antyhitlerowskiej. Polacy walczyli w międzynarodowych jednostkach partyzanckich, m.in. w batalionie „Stalingrad” dowodzonym przez Polaka B. Maślankiewicza, w zgrupowaniu B. Tajchmana „Łaskawca” w departamencie Aveyron, w oddziale Ormianina M. Manouchiana w Paryżu, w oddziale kpt. L. Bernare’a. Na terytorium Francji działały w różnych okresach oddziały FTP-MOI, m.in. pod dowództwem M. Bargiela, R. Piotrowskiego, F. Żmudy, A. Chrosta, J. Szumlańskiego, T. Domżała, J. Szymczaka. Wiosną 1944 formacje partyzanckie zarówno prolondyńskich i promoskiewskich grup ruchu oporu weszły w skład Francuskich Sił Wewnętrznych ("Forces Francaises de F’Interieur" – FFI), powołanych przez Narodową Radę Ruchu Oporu ("Conseil National de la Resistance" – CNR). Polskie organizacje konspiracyjne i oddziały partyzanckie utrzymały swój narodowy i organizacyjny charakter, strukturę oraz samodzielność organizacyjną i nazwy. Grupy i oddziały partyzanckie występowały jako FTP-FFI; ich reprezentacją był Polski Komitet Wyzwolenia Narodowego we Francji oraz sieć komitetów terenowych. W organizacjach związanych z FTP udział wzięło 20 tysięcy Polaków.
Przedstawiciele "Francs-tireurs partisans" w sierpniu 1944 roku nasilili akcje sabotażowe wokół Paryża, których celem był paraliż komunikacyjny linii kolejowej. Działania te częściowo wsparli kolejarze, którzy 3 sierpnia zagrozili strajkiem. Wysunęli oni również żądania uwolnienia więźniów politycznych, większych racji chleba oraz wypłacenia z góry trzymiesięcznej pensji. Niemcy odrzucili te postulaty w wyniku czego strajk na kolei rozpoczął się 10 sierpnia na 17 głównych dworcach Paryża co spowodowało paraliż komunikacyjny w mieście i okolicy. 18 sierpnia komendant FFI (czyli siatki ruchu oporu) regionu paryskiego Henri Rol-Tanguy zarządził mobilizację wszystkich paryżan do walki z Niemcami, tego samego dnia ogłoszono też strajk powszechny. Wydarzenia te stały się pretekstem do wybuchu powstania paryskiego. Największe liczebnie w powstaniu były oddziały Francuskich Sił Wewnętrznych FFI pod dowództwem zwolennika komunizmu pułkownika Henriego Rol-Tanguya. W powstaniu brały również udział bojowe oddziały FTFP Francuskiej Partii Komunistycznej.
Po II wojnie światowej.
Z chwilą wyzwolenia Francji w 1944 komuniści weszli do koalicji rządzącej kierowanej przez gen. de Gaulle’a. Wygrali wybory w 1945 roku zdobywając 26,1% głosów. W 1947 zostali zmuszeni do opuszczenia rządu Paula Ramadiera. Pomimo wykluczenia z rządu utrzymali wysokie poparcie społeczne, a nawet zwiększyli je i w rezultacie wygrali wybory w 1951 roku z wynikiem 26,7% głosów. W okresie Czwartej Republiki wielokrotnie otrzymywali w rozmaitych wyborach krajowych i regionalnych najwięcej głosów, ale nigdy nie zostali dopuszczeni do uczestnictwa w jakimkolwiek rządzie. W 1947 roku PCF współtworzyła Kominform, czyli Biuro Informacyjne Partii Komunistycznych i Robotniczych.
W latach 60. opowiedziała się za parlamentarną drogą walki o przemiany systemowe. Część młodych działaczy zwróciła się w stronę radykalizmu wśród nich znalazł się Alain Krivine, który został wydalony z partii w 1965 roku za to że sprzeciwił się poparciu w wyborach prezydenckich kandydata socjalistów François Mitterranda. Krivine wraz z grupą secesjonistów utworzył trockistowską Rewolucyjną Ligę Komunistyczną. W maju 1968 roku doszło do fali strajków i protestów studenckich który ogarnęły cały kraj. Brutalne ataki policji na demonstrantów doprowadziły do fali strajków, w których znaczącą rolę odegrali komuniści z CGT. Po zdławieniu Praskiej Wiosny przez wojska Układu Warszawskiego, komuniści francuscy zaczęli się sukcesywnie dystansować od Moskwy (tzw. eurokomunizm), stając się ostatecznie surowym krytykiem „monopolistycznego kapitalizmu państwowego”. W 1969 roku komuniści wystawili własnego kandydata do wyborów prezydenckich, był nim Jacques Duclos, który uzyskał 21,27% głosów. Na początku lat 70. doszło do złagodzenia przez PCF stanowiska. W 1971 roku nawiązała ona porozumienie z Partią Socjalistyczną. W czerwcu 1971 roku uchwalono program działania wspólnego rządu lewicy. Na mocy porozumienia z socjalistami Francuska Partia Komunistyczna zaakceptowała normy funkcjonowania demokracji liberalnej. 27 czerwca 1972 roku PCF i PS podpisały "Wspólny program rządowy Francuskiej Partii Komunistycznej i Partii Socjalistycznej", porozumienie to podpisało wkrótce także ugrupowania o nazwie Ruch Lewicowych Radykałów (lewicowi liberałowie). Jedność lewicy i sojusz z komunistami potwierdziły zjazdy Partii Socjalistycznej z 1973, 1975, 1976 i 1977 roku.
Wspólny program lewicy zakładał nacjonalizację zasobów bogactw naturalnych Francji, gałęzi przemysłu (których zamienia w sektorze publicznym pokrywają całość ich produkcji) lotniczego, morskiego, nuklearnego, elektronicznego, aeronautycznego. Program zakładał poszerzenie sektora publicznego poprzez tworzenie nowych przedsiębiorstw państwowych i „organizmów koordynacyjnych” w przemyśle budowniczym i farmaceutycznym. Nacjonalizacja wzbudziła pewne spory pomiędzy socjalistami i lewicowymi liberałami a komunistami – komuniści zaproponowali bowiem nacjonalizację koncernów tj. Puegot-Citroen, CFP-CFR-Total, Denain, Marine Wendel, Empain-Schneider. Propozycje komunistów zostały jednak odrzucone przez kierownictwo PS. We wspólnym programie partie lewicy zobowiązały się zwiększyć liczbę miejsc pracy o 500 tysięcy w pierwszym roku po przejęciu władzy. W czerwcu 1977 roku zjazd PS uchwalił dokument według którego PS jest dominującą organizacją w łonie lewicy francuskiej a komuniści powinni przyjąć model demokratycznego socjalizmu zgodnego z doktryną PS. Socjaliści żądali aby komuniści odrzucili leninowską koncepcję centralizmu demokratycznego oraz koncepcję dyktatury proletariatu.
Udział w rządzie lat 80..
W wyborach prezydenckich na wiosnę 1981 roku zwycięstwo odniósł kandydat centrolewicy, François Mitterrand który pokonał m.in. Georgeas Marchaisa z PCF który uzyskał ponad 15%. Mitterand zarządził wybory do Zgromadzenia Narodowego w którym dotychczas większość posiadały ugrupowanie o profilu prawicowym. W wyborach które odbyły się 14 czerwca w pierwszej turze socjaliści uzyskali 37,51% głosów natomiast w drugiej zdobyli 270 mandatów (na 491) tym samym zdobyli oni większość bezwzględną. Socjaliści utworzyli rząd na czele którego stanął Pierre Mauroy. Do rządu weszli też ministrowie reprezentujący PCF która zdobyła 16,17% głosów. Rząd socjalistów zwiększył środki na pomoc w zakresie opieki społecznej, rozszerzył kompetencję władz regionalnych i zwiększył uprawnienia pracowników. 1 lutego 1982 roku wszedł w życie dekret zmniejszający tygodniowy wymiar pracy z 40 do 39 godzin, ustawa wprowadzała w życie piąty płatny tydzień urlopu wypoczynkowego. Lewicowcy w trakcie rządów przeprowadzili nacjonalizację która objęła pięć grup przemysłowych (choć program PS, FPK i Lewicowej Partii Radykalnej przewidywał nacjonalizację 9 grup) działających w przemyśle militarnym oraz chemicznym. Znacjonalizowane zostały – Compagnie Generale d’Electricite, Thomson-Brandt, Rhone-Poulenc, Pechiney-Ugine-Kuhlman, Saint Gebain-Pont-a-Mousson. Rząd lewicy przejął większość udziałów w koncernach Matra i Dassault. Socjaliści znacjonalizowali też dwie kompanie finansowo-bankowe kontrolujące pakiety innych spółek akcyjnych i 39 banków. Dzięki przeprowadzeniu nacjonalizacji w latach 80. w rękach państwa znajdowało się 23% francuskiego przemysłu, 75% kredytów, 95% depozytów bankowych a zatrudnienie w sektorze państwowym wzrosło o 900 tysięcy pracowników. Nacjonalizację poprzedziła długotrwała batalia parlamentarna. Ustawa weszła w życie 13 lutego 1982 roku, opozycja próbowała doprowadzić do odrzucenia ustawy poprzez zgłaszanie rekordowych liczb poprawek (było ich aż 1500) czy też poprzez blokowanie jej w Senacie i zaskarżanie do Rady Konstytucyjnej. Ustawa ostatecznie weszła w życie po wniesieniu poprawek zasugerowanych przez Radę Konstytucyjną. W 1984 roku nowym premierem został socjalista Laurent Fabius, który kontynuował sojusz z komunistami jednak będąc u władzy prowadził umiarkowaną politykę ekonomiczną, typową dla zachodnich partii socjaldemokratycznych.
W 1988 roku komuniści wystawili w wyborach prezydenckich swojego kandydata którym był André Lajoinie. Wejście do rządu Mitterranda przyspieszyło erozję dotychczasowej formuły partii, przypieczętowaną ostatecznie zerwaniem Żelaznej kurtyny w 1989.
Współcześnie.
W 1995 Robert Hue jako lider komunistów wystartował w wyborach prezydenckich. W pierwszej turze uzyskał 8,64% głosów. W 1997 roku lewica zyskała przewagę w Zgromadzeniu Narodowym, a Lionel Jospin objął stanowisko premiera. Socjaliści i komuniści utworzyli rząd koalicyjny. Jospin przeforsował kilka radykalnych reform tj. wprowadzenie 35-godzinnego tygodnia pracy. Premierami następnych centrolewicowych gabinetów byli kolejno Michel Rocard i Édith Cresson. Socjaliści i komuniści utracili władzę w 2002 roku. W 2009 roku były lider partii Robert Hue założył nową partię pod nazwą Zjednoczony Ruch Postępowy ("Mouvement unitaire progressiste"), dopuszczając przy tym możliwość zachowania członkostwa w innej formacji.
W wyborach parlamentarnych w 2012 zdobyła 9 mandatów.
Partia jest członkiem Frontu Lewicy, który utworzyła w 2008 roku wraz z eurosceptyczną Partią Lewicy. Każdego września partia organizuje tradycyjny festiwal „Fête de L’Humanité”.
Kierownictwo partii.
Najdłużej sprawował władzę w partii Maurice Thorez, który pełnił funkcję sekretarza generalnego od 1930 aż do śmierci w 1964. Przez większość tego okresu jego zastępcą był Jacques Duclos, który przejął funkcję na okres 1964–1972, a startując w wyborach prezydenckich w 1969 zdołał nawet uzyskać 21% głosów. Thorez i Duclos byli odpowiedzialni za stalinizację partii w latach 30. i wyrzucenie z niej wszystkich dysydentów, przede wszystkim trockistów. W latach 1972–1994 sekretarzem generalnym partii był Georges Marchais, którego zastąpił w latach 1994–2001 Robert Hue. Obecnym przywódcą partii jest Pierre Laurent.
Ideologia.
Od lat 60. widoczny był zwrot w stronę eurokomunizmu. W 1980 roku z inicjatywy Georges’a Marchaisa połączono „demokratyczną burżuazję” z retoryką marksizmu-leninizmu. W tym czasie PCF dalej działała na zasadach centralizmu demokratycznego, odrzucała krytykę ZSRR i określała się jako partia rewolucyjna i leninowska. W 1994 roku gdy liderem partii został Robert Hue ideologia FPK i wewnętrzna organizacja przeszła duże zmiany. Hue wyraźnie odrzucił radziecki model i przyjął bardzo ostrą krytykę wobec radzieckich przywódców którzy „odrzucali przez lata prawa człowieka” i stosowali ograniczanie indywidualnych swobód realizując osobiste aspiracje. Obecnie Francuska Partia Komunistyczna uważa Związek Radziecki jako „zboczenie” modelu komunistycznego i jednoznacznie odrzuca stalinizm. PCF nie uznaje rozpadu Związku Radzieckiego za upadek idei komunizmu i bagatelizuje rozpad radzieckiego wydania komunizmu uważając że był to jedynie system ustrojowy. FPK dystansuje się od dawnego, historycznego przywiązania do Moskwy i ZSRR.
Na przestrzeni lat ideologia PCF przeszła znaczącą ewolucję w niektórych tematach jednak zachowała spójność w innych kwestiach. Jedna z najbardziej znaczących zmian przyszła w poglądach na prawa jednostki i imigrację. Jeszcze w latach 70. PCF uważała homoseksualizm i feminizm za „śmieci” kapitalizmu aby w późniejszych ewoluować w kierunku tolerancji i pełnego wsparcia dla praw homoseksualistów oraz poparcia dla idei feminizmu. W latach 80. partia poparła obniżenie wieku na zawarcie związków homoseksualnych i sprzeciwiła się próbom delegalizacji homoseksualizmu. W 1998 roku poparła wprowadzenie cywilnych związków partnerskich, w tym dla par homoseksualnych. Obecnie popiera także małżeństwa homoseksualne. 12 lutego 2013 roku posłowie komunistyczni w większości głosowali w Zgromadzeniu Narodowym za poparciem dla małżeństw jednopłciowych i za adopcją dla par homoseksualnych, jeden deputowany był natomiast przeciwny tym zmianom.
Także stanowisko wobec imigracji znacznie zmieniło się od lat 80. a partia obecnie sprzyja prawom imigranckim. Sytuacja różnie wyglądała w przeszłości a szczególnie na początku lat 80. Georges Marchais do kampanii prezydenckiej z 1981 roku szedł z antyimigranckimi postulatami, a w 1980 roku kierownictwo PCF opowiedziało się za ograniczeniem imigracji.PCF uważało, że prawicowy rząd chce wcisnąć imigrantów do gett umiejscowionych w miastach robotniczych.
Kwestią która nie zmieniła się w ideologii PCF jest zagorzała opozycja wobec kapitalizmu który musi być „pokonany” ponieważ zgodnie z ideologią PCF jest on „zmęczony” i „na skraju upadku”. Partia komunistyczna zinterpretowała aktualny przebieg globalizacji jako potwierdzenie tez Karola Marksa i Fryderyka Engelsa na temat przyszłego rozwoju kapitalizmu. Partia uważa, że kryzys finansowy lat 2007–2008 i wielka recesja jeszcze bardziej uzasadniają apele o likwidację kapitalizmu. Sprawą niejasną jest to w jaki sposób kapitalizm na zostać pokonany i jaki system ma go zastąpić. Tekst przyjęty na XXXVI Kongresie partii w lutym 2013 roku powtórzył apel partii o potrzebie likwidacji kapitalizmu, PCF określiła kapitalizm mianem „barbarzyństwa”, „niszczenia planety” i „dziką konkurencją”. Kontrastując kapitalizm PCF proponuje alternatywę oparta na zasadach egalitaryzmu, humanizmu i demokracji. Program podkreśla emancypację ludzi, rozwój „wszystkich i każdego”, prawo do szczęścia i godności przez każdego człowieka niezależnie od płci, rasy czy orientacji seksualnej. Partia deklaruje że budowa egalitarnego społeczeństwa jest niemożliwa w kapitalizmie który prowadzi do „dominacji i nienawiści”.
Partia zajmuje stanowisko eurosceptyczne.

</doc>
<doc id="98722" url="https://pl.wikipedia.org/wiki?curid=98722" title="Iwan Kożedub">
Iwan Kożedub

Iwan Nikitowicz Kożedub, (ur. 8 czerwca 1920 w Obrażijiwce, zm. 8 sierpnia 1991 w Moskwie) – radziecki pilot pochodzenia ukraińskiego, czołowy aliancki as myśliwski II wojny światowej (największa liczba zwycięstw powietrznych spośród pilotów koalicji antyhitlerowskiej), marszałek lotnictwa Związku Radzieckiego, deputowany do Rady Najwyższej ZSRR 2., 3., 4. i 5. kadencji. Trzykrotny Bohater Związku Radzieckiego.
Życiorys.
Dzieciństwo i młodość.
Z pochodzenia Ukrainiec, urodził się 8 czerwca 1920 we wsi Obrażijiwka w obwodzie sumskim położonym wówczas na terytorium Ukraińskiej Republiki Ludowej w rodzinie chłopskiej, jako najmłodszy z pięciorga dzieci. W 1940 ukończył technikum chemiczne i kurs pilotażu w aeroklubie. Wstąpił następnie do Armii Czerwonej i w 1941 ukończył wojskową szkołę pilotażu, po czym służył w niej jako instruktor.
II wojna światowa.
Po ataku Niemiec na ZSRR w czerwcu 1941 ewakuowany wraz ze szkołą do Azji Środkowej, zgłaszał jednak prośby przeniesienia na front. W końcu w listopadzie 1942 w stopniu sierżanta przydzielony do 240 pułku lotnictwa myśliwskiego (240 IAP) 302 dywizji myśliwskiej (302. IAD). W marcu 1943 wraz z dywizją trafił na Front Woroneski.
Pierwszy lot bojowy odbył 26 marca 1943, lecz bez sukcesów, a co więcej, jego myśliwiec Ła-5 (nr 75) został uszkodzony w walce, zdołał jednak wylądować. Następnie jego jednostka latała w składzie 5 Armii Powietrznej Frontu Stepowego. Pierwsze zwycięstwo Kożedub, już w stopniu podporucznika, uzyskał 6 lipca 1943 podczas bitwy pod Kurskiem, zestrzeliwując bombowiec Ju 87, następnego dnia drugi, a 9 lipca dwa myśliwce Bf 109. W sierpniu został dowódcą eskadry w 240. IAP.
4 lutego 1944 uzyskał tytuł Bohatera Związku Radzieckiego, z Orderem Lenina i Złotą Gwiazdą, za 146 lotów bojowych i 20 zestrzelonych samolotów. W maju 1944 latał w stopniu kapitana na Ła-5FN (nr 14), będącym darem kołchoźnika W. Koniewa.
W lipcu Kożedub został zastępcą dowódcy 176 Gwardyjskiego pułku myśliwskiego (176 GIAP) 302 Dywizji, przezbrojonego na nowe myśliwce Ła-7 i latającego w składzie 16 Armii Powietrznej 1 Frontu Białoruskiego. Kożedub latał na samolocie o numerze 27. 19 sierpnia 1944 uzyskał drugą Złotą Gwiazdę za 256 lotów bojowych i 48 zestrzelonych samolotów.
Według danych rosyjskich 12 lutego 1945 Kożedub w parze z por. W. Gromakowskim podjął walkę z trzynastoma myśliwcami Fw 190 i zestrzelił trzy z nich, a jego skrzydłowy dwa. 19 lutego Kożedub strącił myśliwiec odrzutowy Me 262 (z I./KG(J)54). W walkach nad Berlinem 17 kwietnia zestrzelił dwa ostatnie Fw 190, zamykając „konto” wynikiem 62 oficjalnie uznanych samolotów niemieckich.
Okres powojenny.
Wojnę ukończył w stopniu majora, odbył 330 lotów bojowych i zestrzelił 62 samoloty, co stanowi najlepszy wynik wśród asów państw alianckich. Sam nie był ani razu zestrzelony. 18 sierpnia 1945 został odznaczony po raz trzeci Medalem Złotej Gwiazdy za osiągnięcia bojowe i odwagę.
Po wojnie służył nadal w radzieckich Siłach Powietrznych. W 1949 ukończył Akademię Lotnictwa Wojskowego Czerwonego Sztandaru, a w 1956 Akademię Wojenną Sztabu Generalnego. W okresie wojny koreańskiej dowodził 324 Dywizją Lotnictwa Myśliwskiego (64 Korpusu Lotnictwa Myśliwskiego), walczącą w Korei, lecz jemu samemu zakazano latać bojowo.
W latach 1964–1971 był pierwszym zastępcą dowódcy lotnictwa Moskiewskiego Okręgu Wojskowego. Od 1971 służył we władzach centralnych lotnictwa wojskowego, od 1978 w grupie generalnych inspektorów Ministerstwa Obrony ZSRR. W 1985 awansowany na stopień marszałka lotnictwa Związku Radzieckiego. Od 1943 był członkiem WKP(b). Był też członkiem prezydium centralnego komitetu Aeroklubu ZSRR (DOSAAF) i deputowanym do Rady Najwyższej ZSRR. Napisał książki: "Służu Rodinie" (Służę Ojczyźnie) i "Wiernost' Otcziznie" (Wierność Ojczyźnie).
Zmarł 8 sierpnia 1991 w Moskwie i tam został pochowany na cmentarzu Nowodziewiczym.

</doc>
<doc id="98724" url="https://pl.wikipedia.org/wiki?curid=98724" title="Płaszcz pocisku">
Płaszcz pocisku

Płaszcz pocisku – wykonana z plastycznego stopu metali zewnętrzna powłoka pocisku okrywająca ołowiany rdzeń.
Dzięki wyższej temperaturze topnienia płaszcz w przeciwieństwie do ołowiu nie nadtapia się w czasie strzału. Zapewnia to lepsze prowadzenie pocisku w gwincie lufy oraz pozwala na nadanie pociskowi większej prędkości. Zapobiega też odkładaniu się warstwy ołowiu w przewodzie lufy.
Materiał.
Głównie używane są mosiądze o różnej zawartości cynku. Najczęściej jest to tombak o składzie 95% Cu i 5% Zn (ang. "gilding metal"). W celu obniżenia kosztów wykorzystuje się także ciągliwą stal, zazwyczaj platerowaną miedzią, lub jej stopów. Dawniej używany był również melchior, obecnie niestosowany.

</doc>
<doc id="98725" url="https://pl.wikipedia.org/wiki?curid=98725" title="ATC (A)">
ATC (A)

Jest to część klasyfikacji anatomiczno-terapeutyczno-chemicznej:
Obejmuje ona leki związane z przewódem pokarmowym i metabolizmem:

</doc>
<doc id="98727" url="https://pl.wikipedia.org/wiki?curid=98727" title="ATC (B)">
ATC (B)

Jest to część klasyfikacji anatomiczno-terapeutyczno-chemicznej:
Obejmuje ona leki związane z krewią i układem krwiotwórczym:

</doc>
<doc id="98728" url="https://pl.wikipedia.org/wiki?curid=98728" title="ATC (C)">
ATC (C)

Jest to część klasyfikacji anatomiczno-terapeutyczno-chemicznej:
Obejmuje ona leki związane z układem sercowo-naczyniowym:

</doc>
<doc id="98729" url="https://pl.wikipedia.org/wiki?curid=98729" title="ATC (D)">
ATC (D)

Jest to część klasyfikacji anatomiczno-terapeutyczno-chemicznej:
Obejmuje ona leki związane z dermatologią:

</doc>
<doc id="98730" url="https://pl.wikipedia.org/wiki?curid=98730" title="ATC (G)">
ATC (G)

Jest to część klasyfikacji anatomiczno-terapeutyczno-chemicznej:
Obejmuje ona leki związane z układem moczowo-płciowym i hormonami płciowymi:

</doc>
<doc id="98731" url="https://pl.wikipedia.org/wiki?curid=98731" title="ATC (H)">
ATC (H)

Jest to część klasyfikacji anatomiczno-terapeutyczno-chemicznej:
Obejmuje ona leki hormonalne do stosowania wewnętrznego bez hormonów płciowych:

</doc>
<doc id="98732" url="https://pl.wikipedia.org/wiki?curid=98732" title="ATC (J)">
ATC (J)

Jest to część klasyfikacji anatomiczno-terapeutyczno-chemicznej:
Obejmuje ona leki stosowane w zakażeniach (przeciwinfekcyjne):

</doc>
<doc id="98733" url="https://pl.wikipedia.org/wiki?curid=98733" title="ATC (L)">
ATC (L)

Jest to część klasyfikacji anatomiczno-terapeutyczno-chemicznej:
Obejmuje ona leki przeciwnowotworowe i immunomodulujące:

</doc>
<doc id="98734" url="https://pl.wikipedia.org/wiki?curid=98734" title="ATC (M)">
ATC (M)

Jest to część klasyfikacji anatomiczno-terapeutyczno-chemicznej:
Obejmuje ona leki związane z układem mięśniowo-szkieletowym:

</doc>
<doc id="98735" url="https://pl.wikipedia.org/wiki?curid=98735" title="ATC (N)">
ATC (N)

Jest to część klasyfikacji anatomiczno-terapeutyczno-chemicznej:
Obejmuje ona leki wpływające na ośrodkowy układ nerwowy:

</doc>
<doc id="98736" url="https://pl.wikipedia.org/wiki?curid=98736" title="ATC (P)">
ATC (P)

Jest to część klasyfikacji anatomiczno-terapeutyczno-chemicznej:
Obejmuje ona leki przeciwpasożytnicze, owadobójcze i odstraszające owady:

</doc>
<doc id="98737" url="https://pl.wikipedia.org/wiki?curid=98737" title="ATC (R)">
ATC (R)

Jest to część klasyfikacji anatomiczno-terapeutyczno-chemicznej:
Obejmuje ona leki związane z układem oddechowym:

</doc>
<doc id="98738" url="https://pl.wikipedia.org/wiki?curid=98738" title="ATC (S)">
ATC (S)

Jest to część klasyfikacji anatomiczno-terapeutyczno-chemicznej:
Obejmuje ona leki związane z narządami wzroku i słuchu:

</doc>
<doc id="98739" url="https://pl.wikipedia.org/wiki?curid=98739" title="ATC (V)">
ATC (V)

Jest to część klasyfikacji anatomiczno-terapeutyczno-chemicznej:
Obejmuje ona różne leki nie podlegające pod wcześniejsze kategorie:
V 06 – Preparaty i produkty do żywienia.
Klasa ta systematyzuje preparaty stosowane w leczeniu żywieniowym.
Cechą szczególną tej grupy ATC jest brak nazw międzynarodowych dla preparatów stosowanych w leczeniu żywieniowym do niej zaklasyfikowanych.

</doc>
<doc id="98740" url="https://pl.wikipedia.org/wiki?curid=98740" title="Lotka">
Lotka

Osoby

</doc>
<doc id="98741" url="https://pl.wikipedia.org/wiki?curid=98741" title="Mineta">
Mineta



</doc>
<doc id="98743" url="https://pl.wikipedia.org/wiki?curid=98743" title="Fellatio">
Fellatio

Fellatio (łac.) – metoda seksu oralnego polegająca na stymulowaniu narządów płciowych (penisa i moszny) mężczyzny za pomocą ust, warg bądź języka.
Nazwa.
Termin "fellatio" pochodzi z łacińskiego czasownika "fellare" (ssać). Jest to nazwa używana znacznie rzadziej niż określenie "seks oralny", odnoszące się także do żeńskiego odpowiednika, którym jest "cunnilingus". Istnieje wiele potocznych i wulgarnych określeń tej formy aktywności seksualnej. Do najpopularniejszych należą np. "robić loda", "robić laskę", "obciągać". Rozpowszechnione są też terminy "miłość francuska" oraz angielskie "blowjob".
Występowanie.
Fellatio stanowi częsty element gry wstępnej, stosowanej w celu zwiększenia podniecenia lub wywołania czy wzmocnienia erekcji. Seks oralny może też być samodzielnym celem zbliżenia, wtedy zazwyczaj kończy się wytryskiem. Fellatio bywa traktowane jako petting, ponieważ nie dochodzi do pełnego stosunku dopochwowego. Czynnikiem wpływającym na rozpowszechnienie tej formy seksu jest też praktyczny brak zagrożenia zajściem w ciążę. Fellatio stwarza też możliwość pielęgnowania życia seksualnego przez mężczyzn z zaburzeniami erekcji, niezdolnymi do seksu waginalnego bądź analnego.
Fellatio jest rozpowszechnionym elementem filmów pornograficznych, w których zazwyczaj występuje przed właściwym stosunkiem i po nim, zakończone jest zaś wytryskiem na twarz lub do ust.
Autofellatio to forma masturbacji, polegająca na oralnej stymulacji własnego penisa i możliwa tylko u niewielkiej części mężczyzn.
Ejakulacja.
Do wytrysku w trakcie fellatio powinno dochodzić jedynie za obopólną zgodą partnerów. Wiele kobiet, a także mężczyzn, nie akceptuje takiej możliwości z różnych przyczyn. Dlatego połykanie spermy może być zastąpione jej wypluciem po ejakulacji lub wytryskiem poza ustami.
Rozpowszechnienie.
Dla wielu osób seks oralny stanowi temat tabu. Niektórym fellatio wydaje się czynnością upokarzającą i aktem dominacji ze strony mężczyzny, co może być związane z przyjmowaniem pozycji klęczącej przed rozpoczęciem. Stosunki oralne stanowią jednak normalne zachowanie seksualne, o ile dochodzi do nich bez wywierania presji, między dojrzałymi osobami. Seks oralny według raportu Kinseya uprawiało 60% badanych osób. Według badań Zbigniewa Izdebskiego z 2005 r. odsetek ten wynosił w Polsce 49%, natomiast w badaniu z 2010 r. wzrósł do 81,4% u kobiet i 83,8% u mężczyzn.
Znaczenie w kulturze.
Prawdopodobnie opis stosunku oralnego jako pierwszy podał archaiczny poeta i dziś prawie zapomniany Archiloch z Paros.
W starożytnej Grecji fellatio było nazywane "grą na flecie"; w Kamasutrze osobny rozdział poświęcony jest "auparisztaka".
Galienus nazywał fellatio słowem "lesbiari", pochodzącym od wyspy Lesbos, której mieszkanki miały być pierwszymi wprowadzającymi praktykę używania ust do sprawiania satysfakcji seksualnej.
Indyjska Kamasutra, pochodząca z pierwszych wieków naszej ery, w części poświęconej seksowi oralnemu szczegółowo opisuje fellatio i tylko kilkakrotnie napomina o cunnilingus. Według Kamasutry fellatio stanowiło czynność, którą trudnili się eunuchowie (lub według innych tłumaczeń homoseksualiści lub transseksualiści), podobnie jak współcześni indyjscy hidźrowie, używający swoich ust jako substytutu dla żeńskich genitaliów. Autor Kamasutry wspomina też, że praktyka ta jest wykonywana przez "niecnotliwe kobiety", pisze też o szeroko rozpowszechnionej tradycji, nakazującej uważać fellatio za praktykę degradującą i nieczystą, której wykonawcy są unikani jako potencjalni partnerzy w wielu regionach kraju. Pisarz zdaje się zgadzać do pewnego stopnia z tymi tezami, gdyż pisze, że "mędrzec" nie powinien angażować się w tę formę stosunków seksualnych, choć uznaje, że w niektórych przypadkach może ona być dopuszczalna.
Historyk religijny Mircea Eliade pisze o pragnieniu przekraczania starości i śmierci i osiągnięcia stanu "nirwany" w hinduistycznej praktyce tantry. W jodze tantrycznej akcent kładziony jest na utrzymywanie i wchłanianie życiodajnych płynów, a teksty w sanskrycie opisują zakaz wydzielania nasienia pod groźbą prawa czasu i śmierci.
Kultura islamu wymienia jako zabronione jedynie dwie formy seksu małżeńskiego: seks analny oraz seks uprawiany podczas menstruacji. Stosunek muzułmanów wobec seksu oralnego jest przedmiotem sporów współczesnych uczonych islamu. W terminologii muzułmańskiej praktyka ta nie jest uznawana za "haram" (zabronione), ale przez część uważana za "makruh" (niepożądane).
W kulturze Mochica starożytnego Peru oddawano cześć życiu codziennemu, w tym aktom seksualnym. Fellatio było przedstawiane na wyrobach ceramicznych.
Kwestie zdrowotne.
Jako forma kontaktu seksualnego fellatio niesie ze sobą możliwość zarażenia się chorobami przenoszonymi drogą płciową. Zwłaszcza połykanie spermy stwarza ryzyko zarażenia HIV oraz klasycznymi chorobami płciowymi jak kiła czy rzeżączka, przede wszystkim dla strony aktywnej. Należy przestrzegać zasad bezpiecznego seksu, aby zminimalizować ryzyko infekcji. Jako prewencja przeciwko HIV zalecane jest użycie prezerwatywy czy zadbanie o brak kontaktu ust z nasieniem. Możliwość zarażenia się wirusem HIV poprzez preejakulat lub ślinę naukowcy określają jako niewielką. Do ochrony przed innymi chorobami należy jednak użyć prezerwatywy.
Wyniki badań naukowców z Uniwersytetu Johnsa Hopkinsa sugerują, że uprawianie seksu oralnego bez zabezpieczenia zwiększa ryzyko zarażenia wirusem brodawczaka ludzkiego (HPV), które zwiększa ryzyko zachorowania na raka jamy ustnej. Zakażenia wirusem brodawczaka przekładają się także na większe ryzyko raka gardła.
Fellatio u innych gatunków.
Nietoperze "Cynopterus sphinx" uprawiają fellatio w czasie parzenia. Pary kopulują dłużej, jeśli samica liże prącie samca.

</doc>
<doc id="98744" url="https://pl.wikipedia.org/wiki?curid=98744" title="Metoda lew przegrywających">
Metoda lew przegrywających

Metoda lew przegrywających (ang. "Losing Trick Count" – LTC) to jedna z metod oceny wartości ręki w brydżu. W odróżnieniu od najpopularniejszej metody liczenia punktów honorowych, "LTC" używane jest tylko przy określaniu wartości rąk niezrównoważonych. Podwaliny pod tę metodę zostały opracowane i opublikowane przez Dudleya Courtenaya w 1934 r. w książce "The System the Experts Play", jednak jego metoda nie zyskała wielkiej popularności. Na nowo odkrył ją i spopularyzował w latach sześćdziesiątych angielski gracz Maurice Harrison-Gray. "LTC" była częścią systemu "Rzymskiego Trefla" używanego przez legendarną włoską drużynę Blue Team.
Według "LTC" maksymalna liczba lew przegrywających (LP) w jednej ręce wynosi 12, maksymalna liczba LP w pojedynczym kolorze wynosi 3. LP to wyższe honory (A, K lub D), których brakuje w kolorze, a więc:
Dama z waletem (DWx) to 2 LP, sama dama (Dxx) to 3LP jeżeli w ręce nie ma żadnego asa lub 2 LP jeżeli w ręce jest choć jeden as, dodatkowo liczy się następujące odchyłki:
Na przykład:
 AKxxx 1 LP (brakuje jednego starszego honoru)
 Kxx 2 LP (brakuje asa i damy)
 Jx 2 LP (dubleton)
 QJx 2 LP
Łączna liczba LP w tej ręce to 7.
 xxxxxx 4 LP (brakuje 3 honorów + długi kolor bez żadnego honoru)
 AKDx 0 LP
 Kx 1 LP
 x 1 LP
Łączna liczba LP w powyższej ręce to 6.
 Ax 1 LP
 KDWxx 1 LP
 AD 0 LP
 Axxx 2 LP
Łączna liczba LP w powyższej ręce wynosi 4, ale ponieważ mamy 3 asy i króla możemy odjąć jedną lewę, a więc ostatecznie według "LTC" mamy tylko 3 LP.
Aby wyliczyć ile w rozdaniu można wziąć lew, należy dodać liczby LP w rękach obu partnerów i odjąć uzyskaną liczbę od 24, wynik wskazuje na ile lew można liczyć przy grze własnej, na przykład:
 KD96 (1 LP) A108752 (2 LP)
 A103 (2 LP) 9 (1 LP)
 ADW74 (1 LP) K952 (2 LP)
 8 (1 LP) 105 (2 LP)
Łączna liczba LP w obu rękach wynosi 12, a 24-12=12 – należy więc licytować szlemika.
Używając metody "LTC" do otwarcia potrzeba ręki z najwyżej 7 LP, a na rewers lub skok nowym kolorem potrzeba ręki z 5 LP. Odpowiadający licytuje następująco:

</doc>
<doc id="98746" url="https://pl.wikipedia.org/wiki?curid=98746" title="Autostrada A8 (Polska)">
Autostrada A8 (Polska)

Autostrada A8 (tzw. "Autostradowa Obwodnica Wrocławia, AOW") – autostrada w Polsce o przekroju dwujezdniowym i trzech pasach w każdą stronę między węzłami "Wrocław Południe" i "Wrocław Północ" oraz dwupasmowym na odcinku "Wrocław Północ" – "Wrocław Psie Pole". Na odcinku węzeł "Wrocław Południe" – węzeł "Wrocław Psie Pole" długości 22,4 km oznakowana jako Autostrada A8. Jest najkrótszą autostradą w Polsce. Długość obwodnicy zachodniej Wrocławia ("Tyniec Mały" – "Wrocław Psie Pole") wraz z fragmentem oznaczonym jako droga ekspresowa S8 wynosi 26,8 km, a całkowita długość wraz z łącznicami do istniejących dróg krajowych wynosi 35,4 km.
Jest to jedyna polska autostrada, która nie posiada miejsc obsługi podróżnych.
Historia.
Po raz pierwszy autostrada A8 pojawiła się w rządowym planie sieci autostrad i dróg ekspresowych we wrześniu 1993 z wyznaczonym przebiegiem "(Warszawa) Łódź – Wrocław – Bolków (Praha)". W kolejnym rozporządzeniu, wydanym w 1996 roku A8 przedstawiono jako trasę relacji "Łódź – Wrocław (Praha)". W 2001 roku dokonano znacznego skrócenia autostrady do dzisiejszej postaci, czyli obwodnicy Wrocławia, jednocześnie rezygnując z dalszego odcinka do granicy polsko-czeskiej. Odcinek Łódź – Wrocław został włączony do drogi ekspresowej S8.
Pierwotnie niektóre węzły w ciągu A8 były planowane w innym kształcie niż zbudowano:
W momencie powstawania autostrady zakładano, iż przebieg autostrady będzie wspólny z drogą krajową nr 5 i trasą europejską E261, co było początkowo odzwierciedlane przez drogowskazy. Po oddaniu do użytku arterii powstał spór między Generalną Dyrekcją Dróg Krajowych i Autostrad a miastem Wrocław co do oznakowania przebiegu drogi nr 5. Ostatecznie pozostawiono przebieg drogi krajowej przez miasto (z wykorzystaniem obwodnicy śródmiejskiej) oraz zaklejono na wszystkich tablicach odległościowych () i drogowskazach na węzłach w ciągu autostrady numerację drogi nr 5 i trasy E261.
Włączenie w układ komunikacyjny.
Droga omija centrum Wrocławia od strony zachodniej i północnej. Prowadzi z południa od obecnej drogi krajowej nr 8 we wsi Magnice (węzeł "Kobierzyce") łącznikiem „Kobierzyce” o długości 2,4 km, następnie przyjmuje parametry drogi ekspresowej prowadząc do węzła "Wrocław Południe".
Odcinek autostradowy A8 długości 22,4 km prowadzi od węzła "Wrocław Południe" przez węzły "Wrocław Zachód", "Wrocław Lotnisko", "Wrocław Stadion" oraz węzeł "Wrocław Północ", gdzie przecina drogę ekspresową S5 w kierunku Poznania. Kończy się na węźle "Wrocław Psie Pole "z drogą ekspresową S8, będącą kontynuacją A8 w kierunku Łodzi, Warszawy i Białegostoku.
Pomiędzy węzłem "Wrocław Psie Pole (Pawłowice)" a obecną drogą krajową nr 8 zbudowano łącznik „Długołęka” o długości 6,2 km. (o parametrach drogi dwujezdniowej przyspieszonej). W przyszłości z Długołęki zostanie poprowadzona wschodnia obwodnica Wrocławia.
Na terenie Wrocławia droga przebiega równolegle do ulic Płaskiej, Szczecińskiej, Alei Śląskiej, Rędzińskiej, a następnie przez most Rędziński nad Odrą i pola irygacyjne. Dla mostu Rędzińskiego zaproponowano projekt mostu podwieszonego z dwoma przęsłami o rozpiętości 256 m, wiszącymi na najwyższym pylonie w Polsce o wysokości 122 m. Most główny (612 m) łącznie z estakadami (lewobrzeżna 610 m, prawobrzeżna 520 m) ma 1742 m długości, a przęsło wisi 20 m ponad lustrem Odry. Wybudowany został w okolicy jazu i śluz Rędzin przy Wyspie Rędzińskiej.
Rolą obwodnicy jest przejęcie ruchu tranzytowego z obecnych dróg krajowych nr 5 i nr 8 celem wyprowadzenia go poza istniejący układ ulic miejskich.
Harmonogram prac.
Inwestycję podzielono na trzy etapy:
Opłaty.
Autostrada A8 jest bezpłatna dla pojazdów lekkich. Na podstawie rozporządzenia Rady Ministrów w sprawie autostrad płatnych z 16 lipca 2002 () została zbudowana jako droga płatna, a jej status został zmieniony rozporządzeniem z 10 października 2011 () wykreślającym A8 z listy odcinków płatnych.

</doc>
<doc id="98747" url="https://pl.wikipedia.org/wiki?curid=98747" title="Marlene Dietrich">
Marlene Dietrich

Marlene Dietrich, właśc. Marie Magdalene Dietrich (ur. 27 grudnia 1901 w Schönebergu, zm. 6 maja 1992 w Paryżu) – niemiecko-amerykańska aktorka i piosenkarka.
Pierwsze role zagrała już w latach 20., jednak dopiero film "Błękitny anioł" z 1930 roku przyniósł jej międzynarodowy rozgłos. Największe sukcesy filmowe osiągała w latach 1930–1935, kiedy współpracowała z austriackim reżyserem Josephem von Sternbergiem. Podczas II wojny światowej opowiedziała się przeciw III Rzeszy, występując na frontach dla amerykańskich żołnierzy. W kolejnych dekadach skupiła się na karierze estradowej.
Ma na swoim koncie ponad 30 głównych kreacji filmowych. Jej najsłynniejsze filmy to "Błękitny anioł", "Maroko", "Szanghaj Ekspres", "Destry znowu w siodle", "Świadek oskarżenia" i "Wyrok w Norymberdze". Dokonała ogromnej liczby nagrań płytowych. Przyczyniła się do spopularyzowania wojennego szlagieru „Lili Marleen”. Jej inne przeboje to m.in. „Falling in Love Again”, „Ich bin die fesche Lola”, „Johnny”, „The Boys in the Backroom” i „Where Have All the Flowers Gone”. Pozostaje jedną z najsłynniejszych aktorek XX wieku oraz ikoną kina. W 1999 roku trafiła na 9. miejsce listy najlepszych aktorek wszech czasów, skompilowanej przez Amerykański Instytut Filmowy.
Życiorys.
Urodziła się w Berlinie, w zamożnej rodzinie mieszczańskiej, jej ojciec był berlińskim oficerem policji. Po ponownym zamążpójściu matki nie została oficjalnie adoptowana przez ojczyma i jej nazwisko nigdy nie brzmiało von Losch. Początkowo uczyła się gry na skrzypcach, w 1921 wstąpiła do szkoły teatralnej. Następnie zagrała niewielką rolę w swoim pierwszym filmie, "Mały Napoleon". W 1923 roku wyszła za mąż za technika filmowego, Rudolfa Siebera. Dwa lata po zawarciu małżeństwa na świat przyszło ich jedyne dziecko, córka Maria.
W latach 20. regularnie grała małe role w niemieckich filmach, a także sztukach teatralnych. Podczas wystawiania jednej z nich, zatytułowanej "Zwei Krawatten", zwróciła uwagę austriackiego reżysera Josepha von Sternberga. Zaproponował on Marlenie rolę Loli-Loli w filmie "Błękitny anioł" (niem. "Der blaue Engel"). Nakręcony na przełomie 1929 i 1930 roku film okazał się ogromnym sukcesem i uczynił z młodej aktorki wielką gwiazdę. Piosenki wykonywane przez nią w filmie stały się przebojami, na czele z „Falling in Love Again”.
Po sukcesie filmu Marlene Dietrich wyjechała do USA, by tam nakręcić film "Maroko", który również wyreżyserował von Sternberg. W filmie tym została pokazana pierwsza w historii kina scena pocałunku lesbijskiego (w której brała udział Dietrich). Film odniósł wielki sukces i został bardzo dobrze oceniony przez krytykę. Otrzymał także cztery nominacje do Oscara, w tym dla Marleny Dietrich jako najlepszej aktorki pierwszoplanowej (była to pierwsza i ostatnia jej nominacja do tej nagrody). Kolejne filmy nakręcone z Josephem von Sternbergiem, jak "Zniesławiona" z 1931 roku (znany też jako "X-27") czy "Szanghaj Ekspres" z 1932 również osiągnęły sukces komercyjny, stając się jednocześnie klasykami światowego kina. Marlene Dietrich była wówczas jedną z najpopularniejszych gwiazd kina, obok Grety Garbo.
Ostatnim filmem Marleny wyreżyserowanym przez von Sternberga był "Diabeł jest kobietą". Aktorka nawiązała później współpracę z innymi reżyserami i zagrała w kilku filmach, które nie dorównały jednak popularnością tym nakręconym z von Sternbergiem, m.in. "Ogród Allaha" z 1936 roku (był to pierwszy film Marleny nakręcony w kolorze) czy "Eskapada" (1937). Jednak w roku 1939 aktorka zagrała rolę Frenchy w westernie "Destry znowu w siodle" (ang. "Destry Rides Again"), który odniósł spory sukces. Marlenę chwalono za pokazanie się w nietypowej dla siebie, komediowej roli. Z tego filmu pochodzi również przebój „The Boys in the Backroom”. Sukcesem okazał się także kolejny film, "Siedmiu grzeszników", choć następny, "Płomień Nowego Orleanu" nie spotkał się z uznaniem.
Marlene Dietrich, która głośno potępiała nazizm, zrzekła się obywatelstwa niemieckiego i przyjęła amerykańskie.
Kolejne role nie przyniosły spodziewanego sukcesu. Wówczas aktorka zaangażowała się w pomoc dla żołnierzy amerykańskich na frontach II wojny światowej. Razem z innymi sławami tamtego okresu, m.in. gwiazdą telewizji Dannym Thomasem, w grudniu 1941 roku rozpoczęła występy dla amerykańskich oddziałów podczas specjalnych rewii. Wzięła także udział w nagraniu filmu "Za wami, chłopcy", dedykowanego walczącym. Za wkład i poświęcenie w walce z nazistami dostała później od francuskiego rządu Komandorię Legii Honorowej.
Od września 1944 roku towarzyszyła oddziałom amerykańskim walczącym w Europie – sama była oficerem US Army w stopniu kapitana; nierzadko przebywała w bezpośrednim sąsiedztwie linii frontu. Mimo służby we wrogiej armii, wielu Niemców odnosiło się do niej przyjaźnie: wzięci do niewoli żołnierze Wehrmachtu prosili ją o występy, zaś cywile widzieli w niej pośredniczkę w kontaktach z przedstawicielami zwycięskiego mocarstwa.
Po wojnie sporadycznie grała w filmach. Do jej najlepszych powojennych ról zalicza się kreacje w filmach "Golden Earrings", "Sprawy zagraniczne", "Trema", "Świadek oskarżenia" i "Wyrok w Norymberdze". W latach 50. i 60. skupiła się na karierze muzycznej, którą zapoczątkowała występem w Las Vegas. Dokonała wielu nagrań płytowych i gościła na estradach całego świata. W ramach swoich tras koncertowych odwiedziła takie kraje jak Brazylia, Argentyna, ZSRR, Polska, Szwecja, Australia czy Izrael. W występach towarzyszył jej kompozytor, a prywatnie wielki przyjaciel Burt Bacharach.
Ponad 20-letnią karierę przerwał niefortunny wypadek w Sydney. Aktorka przewróciła się na scenie i złamała poważnie kość udową. Po długiej rehabilitacji zaniechała dalszych występów. Kolejne lata spędzała w odosobnieniu w swoim apartamencie w Paryżu. Wyjątek zrobiła jedynie w 1978 roku, by zagrać baronową von Semering w filmie "Zwyczajny żigolo" (w roli głównej wystąpił w tym filmie David Bowie). Krótka scena, w której oparta o fortepian śpiewa tytułową piosenkę, to ostatni występ filmowy aktorki. Potem na kolejne kilkanaście lat zamknęła się w swoim paryskim mieszkaniu, bardzo rzadko przyjmując gości. W 1984 roku wzięła tylko udział w filmie dokumentalnym "Marlena" Maximiliana Schella, jej poświęconym, lecz nie wystąpiła na planie – w produkcji pojawia się tylko jej głos. Na tę izolację zdecydowała się, aby nie prezentować publicznie objawów starzenia się.
Zmarła z powodu niewydolności nerek i serca w maju 1992 roku. Pochowana została w Berlinie.
Życie prywatne.
Dietrich wyszła za mąż w 1923 roku za Rudolfa Siebera. Z tego związku pochodzi jedyne dziecko aktorki, córka Maria. Mimo iż przez wiele następnych lat Marlene i jej mąż żyli osobno, formalnie ich związek trwał aż do śmierci Siebera w 1976 roku.
Aktorka słynęła z kontrowersyjnych poglądów i zachowań. Otwarcie przyznawała się do swojego biseksualizmu. Miała romans m.in. z pisarką Mercedes de Acosta, pisarzem Ernestem Hemingwayem i aktorem Igo Symem. Jednak największymi miłościami jej życia, był francuski aktor Jean Gabin (po jego śmierci bardzo długo nosiła żałobę) oraz niemiecki oficer Carl Seidlitz (stracony cztery miesiące przed końcem wojny za udział w planowaniu zamachu na Hitlera; aktorka dopiero po jego śmierci dowiedziała się, że był w opozycji antyhitlerowskiej).
Była zdeklarowaną antynazistką. Przed wojną regularnie odrzucała propozycje powrotu do Niemiec i grania w filmach dla Hitlera. Po wybuchu wojny wywołała wściekłość w Trzeciej Rzeszy, ponieważ opowiedziała się przeciwko swojej ojczyźnie. . Podczas uroczystości w 100. rocznicę jej urodzin burmistrz Berlina, Klaus Wowereit, przeprosił aktorkę za to, że Niemcy nie docenili jej twórczości za życia.
Za swój ulubiony film uważała "Diabeł jest kobietą".
Postać Marleny Dietrich w kulturze.
Leni Riefenstahl i Marlene Dietrich są bohaterkami sztuki Thei Dorn pt. "Marleni".

</doc>
<doc id="98748" url="https://pl.wikipedia.org/wiki?curid=98748" title="Louis de Funes">
Louis de Funes



</doc>
<doc id="98749" url="https://pl.wikipedia.org/wiki?curid=98749" title="Kuryle">
Kuryle



</doc>
<doc id="98750" url="https://pl.wikipedia.org/wiki?curid=98750" title="Rzymski Trefl">
Rzymski Trefl

Rzymski Trefl (włoski "Fiori Romano", ang. "Roman" lub "Roma Club") to brydżowy system licytacyjny opracowany we Włoszech i używany przez Waltera Avarelliego i Georgio Belladonnę członków słynnego Blue Team. "Rzymski Trefl" należy do rodziny systemów Trefla Wiedeńskiego.
Otwarcie w tym systemie wyglądają następująco:
 1♣ 12-16PH układ zrównoważony
 21-22PH układ zrównoważony
 25-25PH układ zrównoważony
 17-20PH 4 trefle i boczny kolor pięciokartowy
 Dowolna ręka forsująca do końcówki
 1♦ 12-20PH 4+ kara, canapé
 1♥ 12-20PH 4+ kiery, canapé
 1♠ 12-20PH 4+ piki, canapé
 1BA 17-20PH Układ zrównoważony
 2♣ 12-16PH Dowolny układ 4-4-4-1 lub 5-4-4-0
 2♦ 17-20PH Dowolny układ 4-4-4-1 lub 5-4-4-0
 2♥ 12-16PH 5+ kierów i 4 trefle
 2♠ 12-16PH 5+ pików i 4 trefle
 2BA 23-24PH Układ zrównoważony
Po otwarciu 1♣ - 1♦ było sztucznym negatem, po otwarciach 1♦/♥/♠ (forsujące na jedno okrążenie) odpowiedź następną odzywką była negatywna z 0-9PH.

</doc>
<doc id="98751" url="https://pl.wikipedia.org/wiki?curid=98751" title="ATC (C01)">
ATC (C01)

Jest to część klasyfikacji anatomiczno-terapeutyczno-chemicznej:
Obejmuje ona leki stosowane w chorobach serca:

</doc>
<doc id="98753" url="https://pl.wikipedia.org/wiki?curid=98753" title="ATC (C02)">
ATC (C02)

Jest to część klasyfikacji anatomiczno-terapeutyczno-chemicznej:
Obejmuje ona leki stosowane w chorobie nadciśnieniowej:
C 02 N – Połączenia leków hipotensyjnych z grupy C 02.
"Aktualnie w klasyfikacji ATC nie ma leków w tej kategorii"

</doc>
<doc id="98755" url="https://pl.wikipedia.org/wiki?curid=98755" title="Arvo Pärt">
Arvo Pärt

Arvo Pärt (ur. 11 września 1935 w Paide) – estoński kompozytor muzyki chóralnej i instrumentalnej.
Życiorys.
Studiował w konserwatorium w Tallinnie pod kierunkiem Heino Ellera.
Początkowo komponował w stylu neoklasycystycznym, następnie eksperymentował z awangardą.
Po okresie przerwy stworzył oryginalny styl „tintinnabuli” (łac. "dzwonek"), którego nazwa pochodzi od podobieństwa muzyki do grających dzwonków. To podejście kompozytor tłumaczy następująco: "Odkryłem, że wystarczy mi, gdy pięknie zagrana jest pojedyncza nuta. Ona sama, albo cichy rytm, albo moment ciszy – przynoszą mi wytchnienie".
Twórczość Arvo Pärta nie reprezentuje (jak niektórzy uważają błędnie) nurtu zwanego minimalizmem. Nawiązuje natomiast do hezychii (z gr. "uciszenie"), praktyk medytacyjno-ascetycznych mnichów ze Świętej Góry Atos. Twórczość ta oparta jest na redukcjonizmie mającym na celu stworzenie atmosfery kontemplacji właściwej dla tekstów, którymi kompozytor się posługuje, czyli najczęściej należącymi do religii i liturgii rzymskokatolickiej. Jak sam kompozytor mówi, muzyka ta ma więcej wspólnego z wielowiekową tradycją chorału gregoriańskiego i polifonii renesansowej, niż z twórczością minimalistów amerykańskich, takich jak Steve Reich. Jednocześnie w warstwie estetycznej bliska jest założeniom koncepcji minimalistycznych, obecnych w nurcie XX-wiecznego nurtu „minimalizmu duchowego” (Sofija Gubajdulina, John Tavener, Henryk Mikołaj Górecki), także pojawiających się w twórczości kompozytorów amerykańskich (Morton Feldman). Najprostsze formy muzyczne i skromne instrumentarium tworzą muzykę pełną pokory, a zarazem czystą i szlachetną. Dzieło Estończyka przeniknięte jest na wskroś subtelną metafizyką, stając się źródłem doznań mistycznych.
Laureat m.in. Wielkiej Nagrody Kulturalnej Stowarzyszenia Estońskiego w Sztokholmie (1983) oraz Nagrody im. Herdera przyznawanej przez Uniwersytet Wiedeński (2000). W 2008 został laureatem prestiżowej duńskiej Nagrody Fundacji Muzycznej Léonie Sonning.
W roku 2009 wydana została płyta "In Principio", zawierająca kompozycje napisane w latach 1989–2005. Jedna z nich, „Cecilia, Vergine Romana”, została pierwszy raz zaprezentowana w Turynie z okazji igrzysk olimpijskich w 2006 roku.
Odznaczony estońskim Orderem Herbu Państwowego II (1998) i I Klasy (2006), Komandorią francuskiego Orderu Sztuki i Literatury (2001), Legią Honorową (2011), austriackim Krzyżem Oficerskim za Naukę i Sztukę (2008) oraz łotewskim Krzyżem Uznania II Klasy (2019). W 2016 roku otrzymał medal Per Artem ad Deum, przyznawany przez Papieską Radę ds. Kultury. W listopadzie 2018 został uhonorowany Złotym Medalem „Zasłużony Kulturze Gloria Artis” oraz tytułem doctor honoris causa Uniwersytetu Muzycznego Fryderyka Chopina.
Najnowszym wydawnictwem Pärta jest album "Adam’s Lament" (ECM, 2012).

</doc>
<doc id="98762" url="https://pl.wikipedia.org/wiki?curid=98762" title="Technika informatyczna">
Technika informatyczna

Technika informatyczna, technika informacyjna, technologia informatyczna, technologia informacyjna, TI (od ang. "information technology, IT") – dyscyplina informatyczna i branża na rynku pracy zajmująca się stosowaniem technologii obliczeniowych (oprogramowanie i sprzęt komputerowy) w biznesie, instytucjach państwowych, opiece zdrowotnej, szkołach i innych typach organizacji. W szerszym znaczeniu (jako informatyka techniczna), obejmuje ona inżynierię oprogramowania, inżynierię komputerową, systemy informacyjne, cyberbezpieczeństwo i danologię. Jest ona także powiązana z sektorem teleinformatycznym.

</doc>
<doc id="98763" url="https://pl.wikipedia.org/wiki?curid=98763" title="Cinema4d">
Cinema4d



</doc>
<doc id="98764" url="https://pl.wikipedia.org/wiki?curid=98764" title="Aleksander Łukaszenko">
Aleksander Łukaszenko



</doc>
<doc id="98765" url="https://pl.wikipedia.org/wiki?curid=98765" title="Rana lessonae">
Rana lessonae



</doc>
<doc id="98766" url="https://pl.wikipedia.org/wiki?curid=98766" title="Goleń">
Goleń

Goleń – element anatomiczny odnóża lub kończyny położony przed stopą lub piętką, a za udem lub rzepką.
Stawonogi.
U stawonogów goleń jest formą karpopoditu i wchodzi w skład telopoditu.
Pajęczaki.
U pajęczaków goleń (łac. "tibia") to piąty segment odnóży położony pomiędzy rzepką ("patella") a nadstopiem ("metatarsus").
Kikutnice.
U kikutnic goleń znajduje się między rzepką ("patella") a stopą ("tarsus").
Wije.
U wijów goleń leży między udem ("femora") a stopą ("tarsus").
Owady.
U owadów goleń (łac. "tibia") to czwarty segment odnóży położony pomiędzy udem ("femur") i stopą ("tarsus"). Typowa goleń owada to smukły segment, nieco tylko krótszy od uda lub uda z krętarzem włącznie. Proksymalna jej część formuje mniej lub bardziej wyraźną główkę zgiętą ku udu.
Goleń może być zlana ze stopą, tworząc stopogoleń ("tibiotarsus").
Mięśnie goleni mają duże znaczenie u prostoskrzydłych, u których zajmują prawie całą jamę uda i wytwarzają siłę potrzebną do oddania skoku.
Kręgowce.
Goleń lub podudzie (łac. tibia) to odcinek kończyny miednicznej między stawem skokowym i kolanem. U ssaków szkielet goleni stanowi kość piszczelowa i kość strzałkowa. Przy zgiętym stawie kolanowym może obracać się w bok bądź do wewnątrz dzięki łąkotkom.

</doc>
<doc id="98779" url="https://pl.wikipedia.org/wiki?curid=98779" title="Robert Bridges">
Robert Bridges

Robert Seymour Bridges (23 października 1844 - 21 kwietnia 1930) – poeta angielski.
Urodził się w Walmer w hrabstwie Kent. Jego rodzicami byli John Thomas Bridges i Harriet Elizabeth Affleck. Wykształcenie uzyskał w Eton oraz w college'u "Corpus Christi" uniwersytetu w Oxford. Pierwszy tomik poezji wydał w 1873 r., lecz poświęcił się karierze lekarskiej i praktykował w londyńskich szpitalach do roku 1882, kiedy to w pełni oddał się tworzeniu poezji. Ożenił się z Mary Monicą Waterhouse w 1884 r. i resztę życia spędził na wsi - najpierw w Yattendon w Berkshire, potem w Boar's Hill w Oxford, gdzie zmarł.
Bridges był mistrzem prozodii. W tomie "New Verse" (1925) eksperymentował z metrum opartym bardziej na sylabach, niż na akcencie. Tego sposobu pisania użył także w długim poemacie filozoficznym "The Testament of Beauty" (1929). Najbardziej znane wiersze Bridgesa pochodzą z dwóch wcześniejszych zbiorów - "Shorter poems" (1890 i 1894). Napisał epos mitologiczny "Eros i Psyche". Pisał także wierszowane dramaty - bez większych sukcesów - oraz prace krytycznoliterackie, m.in. dotyczące twórczości Johna Miltona i Johna Keatsa. Muzykę do jego wierszy komponowali m.in. Hubert Parry, Gustav Holst i później Gerald Finzi.
Od 16 lipca 1913 roku Bridges piastował funkcję nadwornego poety rodziny królewskiej ("Poet Laureate"). 
Wydał liryki zmarłego w 1889 Gerarda Manleya Hopkinsa.

</doc>
<doc id="98780" url="https://pl.wikipedia.org/wiki?curid=98780" title="Królowie Iraku">
Królowie Iraku

Królestwo Iraku (1932-1958).
Dynastia Haszymidów.
od 1958 republika Iraku

</doc>
<doc id="98781" url="https://pl.wikipedia.org/wiki?curid=98781" title="Durrës">
Durrës

Durrës (alb. "Durrësi", wł. "Durazzo", gr. Δυρράχιον, "Dyrrhachion", łac. "Dyrrachium", srb. Драч "Drač") – miasto w zachodniej Albanii, położone nad Morzem Adriatyckim. Jedno z najstarszych miast w Albanii, drugie (po Tiranie) pod względem liczby ludności (113 249 mieszkańców w 2011 r.); główny port kraju. Siedziba władz obwodu oraz gminy Durrës.
Historia.
Założone w 625 roku p.n.e. w czasach greckich kolonizacji pod nazwą Epidamnos na cześć swego założyciela, na terenach zamieszkałych przez plemiona ilyryjskie. Założone przez dwa polis greckie - Korynt i Korkyrę. Ze względu na różnice ustrojowe obu polis (Korynt – rządziła arystokracja, Korkyra – demokracja) wybuchł konflikt, który doprowadził do II wojny peloponeskiej. Po śmierci Aleksandra Wielkiego na krótko miasto trafiło pod rządy iliryjskiego króla Glaukiasa. Po nim, około 220 r. p.n.e., przejęli je Rzymianie, nazywając je Dyrrachium. Początkowo funkcjonowało jako prowincjonalny ośrodek administracyjny, z czasem stało się główną bazą przeładunkową rzymskich legionów na wschodnim wybrzeżu Adriatyku. Około 130 r. p.n.e. stało się punktem początkowym ważnej rzymskiej drogi Via Egnatia, prowadzącej na wschód przez całe Bałkany aż do miasta Bizancjum (późniejszego Konstantynopola). Dzięki temu Dyrrachium stało się ważnym ośrodkiem handlowym. W czasach panowania rzymskiego wybudowano wiele gmachów publicznych: wodociągi, kanalizację, termy, amfiteatr. Właśnie stąd w 48 roku p.n.e. Juliusz Cezar wyruszył na bitwę pod Farsalos przeciwko Pompejuszowi w trakcie rzymskiej wojny domowej. W 346 roku miasto ucierpiało w wyniku trzęsienia ziemi, które uszkodziło także drogę Via Egnatia.
Po podziale Cesarstwa Rzymskiego w 395 roku Dyrrachium znalazło się w jego części wschodniej – Cesarstwie Bizantyńskim, stając się jednym z ważniejszych jego portów, łączących go z Europą Zachodnią. W kolejnych wiekach wielokrotnie najeżdżali je barbarzyńcy: Ostrogoci pod wodzą Teodoryka Amala, Frankowie, Słowianie. W XI i XII wieku miasto stało się celem ataków sycylijskich Normanów, chcących zdobyć dla siebie przyczółek na Bałkanach. W 1081 r. było oblegane przez Roberta Guiscarda, a bronione przez szwagra cesarza bizantyńskiego - Grzegorza Paleologa. Po nieudanej próbie zakończenia oblężenia ze strony armii cesarza Aleksego I Komnena, w październiku 1081 r., Dyrrachium zostało zdobyte przez Normanów. Niecałe 30 lat później zostało odzyskane przez Bizantyńczyków. W 1107 roku syn Roberta Guiscarda, Boemund, próbował zdobyć Dyrrachium, ale bez skutku. W 1185 roku miasto ponownie zostało przejęte przez Normanów, tym razem bez oporu. W 1272 Karol Andegaweński ogłosił miasto stolicą Księstwa Albanii, a niecały rok później nastąpiło kolejne bardzo poważne trzęsienie ziemi, w wyniku którego doszło do znacznych zniszczeń na terenie miasta. W 1366 miasto zdobyli Serbowie. W XIV wieku było największym miastem na ziemiach dzisiejszej Albanii, licząc ówcześnie 25 tys. mieszkańców. W latach 1392-1501 Dyrrachium było posiadłością Republiki Weneckiej. Od 1466 roku kilkakrotnie było oblegane przez Turków osmańskich, którym ostatecznie udało się podbić je w 1501 roku włączając miasto do Imperium Osmańskiego. 
Po odzyskaniu niepodległości, 7 marca 1913 roku, Durrës zostało tymczasową stolicą Albanii. Do 1920 roku, kiedy stolicę kraju przeniesiono do Tirany, Durrës było największym i najważniejszym albańskim miastem. Podczas I wojny światowej było okupowane wpierw przez wojska włoskie, a później austriackie. Austriacy wówczas zbudowali tu bazę okrętów podwodnych, co w 1918 roku doprowadziło do bombardowania miasta przez wojska Ententy. Za panowania króla Zogu I miasto przeżywało okres rozwoju. Zachęceni przez władcę Włosi zaczęli tu chętnie inwestować. Rozwój ten na krótko zatrzymało trzęsienie ziemi z 1926 roku, po którym jednak miasto zostało odbudowane, z pomocą Włochów. W Durrës, 6 kwietnia 1939 roku, rozpoczęła się inwazja faszystowskich Włoch na Albanię, po której kraj ten stał się włoskim protektoratem. Po zakończeniu II wojny światowej i odzyskaniu niepodległości Durrës straciło na znaczeniu handlowym ze względu na postępującą samoizolację kraju prowadzoną przez reżim komunistyczny. Przybijały tu głównie statki radzieckie, a od lat 60. XX w. do końca lat 70. – chińskie. Na początku lat 90. miasto było miejscem silnych niepokojów społecznych, które prowadziły do ucieczek drogą morską do Włoch. W 1999 roku, podczas wojny w Kosowie, w Durrës znalazło schronienie ponad 100 tys. uciekinierów.
Gospodarka.
Główny albański port handlowy. 25 maja 1993 roku Gdańska Stocznia Remontowa im. J. Piłsudskiego i Stocznia Morska w Durrës podpisały umowę o utworzeniu spółki joint-venture o kapitale inwestycyjnym 1,5 mln USD. Stocznia gdańska miała 51% udziałów w spółce. Współpraca polsko-albańska trwała do 2003 roku.

</doc>
<doc id="98782" url="https://pl.wikipedia.org/wiki?curid=98782" title="Prozodia">
Prozodia

Prozodia (gr. προσωδία – pieśń z akompaniamentem, przyśpiew) – brzmieniowe właściwości mowy nakładające się na głoskowy, sylabiczny i wyrazowy ciąg wypowiedzi. Należą do nich akcent, intonacja i iloczas. Niekiedy w poezji pojęcie prozodii jest używane jako synonim metrum. Nadaje językowi znaczenie emocjonalne (prozodia afektywna) i odnosi się do znaczenia semantycznego (prozodia przyimkowa, np. „spóźniony na lot” a „spóźniony nalot”).

</doc>
<doc id="98783" url="https://pl.wikipedia.org/wiki?curid=98783" title="Weliko Tarnowo">
Weliko Tarnowo



</doc>
<doc id="98788" url="https://pl.wikipedia.org/wiki?curid=98788" title="Monodia">
Monodia

 
Monodia (gr. μονωδία – "solowy śpiew") to:
Chociaż tego rodzaju muzyka jest spotykana w wielu kulturach w całej ich historii, termin ten jest generalnie stosowany do włoskiej pieśni powstałej w XVI w., stanowiącej swoiste przeciwieństwo polifonii, w której każda część jest jednakowo ważna, i homofonii, w której akompaniament nie jest rytmicznie niezależny. Termin jest używany zarówno w odniesieniu do całego stylu, jak i pojedynczych pieśni – powstał on jednak dopiero we współczesnej muzykologii, zaś żaden z ówczesnych kompozytorów nie używał tego terminu.
Kompozycjami o monodycznej formie były: madrygały, motety, a nawet koncerty, w ówczesnym znaczeniu "concertato", czyli "z instrumentami". Kompozycje te dzielą się na utwory solowe zupełnie pozbawione elementu harmonicznego oraz na utwory przeznaczone dla głosu solowego z towarzyszeniem instrumentu (monodia akompaniowana).
Muzyczna monodia rozwinęła się jako próba przywrócenia starogreckiej idei melodeklamacji – pojedynczy głos wykonujący ornamentowaną partię melodyczną, z towarzyszeniem takich instrumentów, jak lutnia, "chitarrone", teorban, klawesyn, organy, niekiedy gitara. Niektóre monodie były aranżowane specjalnie dla niewielkich zespołów. Rozwój gatunku był charakterystyczny dla wczesnego baroku, w przeciwieństwie do stylu późnego renesansu, w którym dominowała wielogłosowość. Kontrastujące pasaże w monodiach mogły być bardziej melodyczne lub bardziej deklamatorskie – style te rozwinęły się potem w arię i recytatyw, a cała forma złączyła się ok. 1635 r. z kantatą kameralną. Rozwijająca się równolegle we Francji forma solowego śpiewu z akompaniamentem nosiła nazwę "air de cour".

</doc>
<doc id="98797" url="https://pl.wikipedia.org/wiki?curid=98797" title="Przetwarzanie danych osobowych">
Przetwarzanie danych osobowych

Przetwarzanie danych osobowych – pojęcie związane z ochroną danych osobowych
Zgodnie z art. 4 pkt. 2 ogólnego rozporządzenia o ochronie danych RODO przetwarzanie danych oznacza
"operację lub zestaw operacji wykonywanych na danych osobowych lub zestawach danych osobowych w sposób zautomatyzowany lub niezautomatyzowany, taką jak zbieranie, utrwalanie, organizowanie, porządkowanie, przechowywanie, adaptowanie lub modyfikowanie, pobieranie, przeglądanie, wykorzystywanie, ujawnianie poprzez przesłanie, rozpowszechnianie lub innego rodzaju udostępnianie, dopasowywanie lub łączenie, ograniczanie, usuwanie lub niszczenie"
Przetwarzanie danych osobowych jest zgodne z prawem, gdy opiera się co najmniej jednej z poniższych przesłanek:
Przetwarzanie szczególnych kategorii danych osobowych (danych wrażliwych) jest zabronione, o ile nie jest spełniona przynajmniej jedna z przesłanek wskazanych w art. 9 ust. 2 RODO.
Za przetwarzanie danych osobowych zgodnie z prawem jest odpowiedzialny administrator danych (lub podmiot przetwarzający w stosunku do danych, które przetwarza w imieniu administratora danych).

</doc>
<doc id="98801" url="https://pl.wikipedia.org/wiki?curid=98801" title="Common UNIX Printing System">
Common UNIX Printing System

CUPS ("Common UNIX Printing System") – system obsługi urządzeń drukujących dla systemów bazujących na architekturze UNIX.
CUPS zaczął powstawać w 1997 roku, w firmie Easy Software Products. W roku 1999 została wydana pierwsza wersja testowa. Początkowo system ten miał działać używając protokołu Line Printer Daemon, lecz został on końcowo zastąpiony przez protokół IPP. W roku 2007 główny twórca jak i kod źródłowy zostały przejęte przez firmę Apple Inc.
Obecna wersja CUPS współpracuje z następującymi systemami operacyjnymi: AIX, GNU/Linux, FreeBSD, OS X, HP-UX, IRIX, NetBSD, OpenBSD, Solaris, Tru64.
Konfigurację przeprowadza się poprzez przeglądarkę internetową na porcie 631, np. wpisując http://localhost:631.

</doc>
<doc id="98802" url="https://pl.wikipedia.org/wiki?curid=98802" title="Herbert Simon">
Herbert Simon

Herbert Alexander Simon (ur. 15 czerwca 1916 w Milwaukee, Wisconsin, zm. 9 lutego 2001 w Pittsburghu, Pensylwania) – amerykański polihistor: ekonomista, informatyk, socjolog i psycholog, laureat nagrody Turinga (wraz z Allenem Newellem) w 1975 i Nagrody Banku Szwecji im. Alfreda Nobla w dziedzinie ekonomii w 1978 roku.
Życie prywatne.
Ojciec Simona, Arthur Simon (1881-1948), był inżynierem elektrykiem, który przybył do Stanów Zjednoczonych z Niemiec w 1903 roku po uzyskaniu dyplomu inżyniera w Technische Hochschule Darmstadt. Ojciec Simona był także wynalazcą, który opracował kilkadziesiąt patentów, a później także urzędnikiem patentowym. Matka Herberta, Edna Marguerite Merkel, była znakomitą pianistką, której przodkowie pochodzili z Pragi i Kolonii. Europejscy przodkowie Herberta byli producentami fortepianów, złotnikami i winiarzami. Ojciec Simona był Żydem, zaś matka pochodziła z rodziny związanej ze środowiskami żydowskimi, ewangelickimi i katolickimi. Sam Herbert Simon nazywał siebie ateistą.
W 1938 r. ożenił się z Dorothą (zm. 2002), z którą byli małżeństwem przez 63 lata, mieli troje dzieci – Katherine, Petera i Barbarę.
W styczniu 2001 r. Simon przeszedł operację usunięcia guza nowotworowego brzucha w szpitalu UPMC Presbyterian. Chociaż operacja się powiodła, nastąpiły komplikacje, które były powodem śmierci Simona 9 lutego 2001 roku.
Edukacja.
Herbert Simon uczęszczał do szkół publicznych w Milwaukee, gdzie zainteresował się nauką. Simon, w przeciwieństwie do wielu swoich rówieśników, był pod wpływem założenia, że zachowanie człowieka może być badane naukowo w stosunkowo młodym wieku, ze względu na działalność młodszego brata matki, Harolda Merkela, który studiował ekonomię na Uniwersytecie Wisconsin-Madison u John R. Commonsa. Poprzez książki wuja dotyczące ekonomii i psychologii Simon odkrył nauki społeczne. Herbert Simon uzyskał tytuł licencjacki (B.A.) w 1936 r. oraz doktorski (Ph. D.) w 1943 r. w dziedzinie nauk politycznych na Uniwersytecie w Chicago, gdzie studiował u Harolda Lasswella i Charlesa Edwarda Merriama.
Wśród pierwszych dzieł, które wywarły wpływ na jego prace, Simon wymienił podręcznik ekonomii Richarda Ely, "The Great Illusion" Normana Angella oraz "Progress and Poverty" Henry’ego George’a. W 1933 roku Simon wstąpił na Uniwersytet w Chicago, gdzie studiował nauki społeczne i matematykę. Interesował się biologią, lecz nie zdecydował się na studia w tej dziedzinie ze względu na swój „daltonizm i niezręczność w laboratorium”. Zamiast tego wolał skupić się na naukach politycznych i ekonomii. Jego najważniejszym mentorem na Uniwersytecie w Chicago był Henry Schultz, ekonometryk i ekonomista matematyczny.
Po zapisaniu się na kurs „Measuring Municipal Governments” Simonowi zaproponowano asystenturę u Clarence’a Ridleya, z którym w 1938 roku współtworzył książkę "Measuring Municipal Activities". Badania przeprowadzone przy jej pisaniu doprowadziły go do tematu podejmowania decyzji w organizacjach, które stały się przedmiotem jego rozprawy doktorskiej.
Herbert Simon był żywo zainteresowany sztuką. Jego przyjaciółmi byli Robert Lepper i Richard Rappaport, który był autorem portretu Simona znajdującego się obecnie w Carnegie Mellon University.
Kariera akademicka.
Od 1939 do 1942 roku Herbert Simon działał jako dyrektor grupy badawczej na Uniwersytecie Kalifornijskim w Berkeley. Kiedy dotacje na działalność grupy zostały wyczerpane, Simon wstąpił na wydział Illinois Institute of Technology, gdzie był profesorem nauk politycznych (1942-1949), a także pełnił funkcję przewodniczącego wydziału. Następnie powrócił do Chicago, gdzie rozpoczął udział w seminariach organizowanych przez pracowników Cowles Commssion, w której zasiadali wówczas m.in. Trygve Haavelmo, Jacob Marschak i Tjalling Koopmans. W ten sposób rozpoczęły się pogłębione badania z zakresu ekonomii instytucjonalnej.
W 1949 roku Simon został profesorem administracji i przewodniczącego Wydziału Zarządzania w Przemyśle w Carnegie Tech (późniejszy Carnegie Mellon University). Pozostał związany z tą placówką aż do swojej śmierci w 2001 roku.
Od 1950 do 1955 roku Simon studiował ekonomię matematyczną i w tym czasie, wraz z Davidem Hawkinsem, odkrył i udowodnił twierdzenie Hawkins-Simona “conditions for the existence of positive solution vectors for input-output matrices”. W 1954 Simon stwierdził, że najlepszym sposobem, aby nauczyć się rozwiązywania problemów, jest korzystanie z symulacji komputerowych. Wykorzystywał je do badania procesów poznawczych człowieka. Był jednym z pierwszych członków "Society for General Systems Research", ogólnoświatowej organizacji naukowej.
"Działanie administracji" z 1947 r., oparte na jego pracy doktorskiej, stało się centralnym dziełem Simona. Sercem tej książki są behawioralne i kognitywne procesy podejmowania racjonalnych ludzkich wyborów (teoria decyzji). Według jego definicji decyzje administracyjne powinny być poprawne i skuteczne oraz muszą być możliwe do wprowadzenia poprzez zestaw skoordynowanych działań. Każda taka decyzja wiąże się z wyborem spośród wielu alternatyw nastawionych w kierunku celu porządkującego lub celu podrzędnego. Opcje realistyczne określono jako mające realne konsekwencje, składające się z działań lub bezczynności personelu, modyfikowane przez czynniki zewnętrzne. W praktyce niektóre z wariantów mogą być podejmowane świadomie lub nieświadomie; niektóre z konsekwencji mogą być niezamierzone, jak również zamierzone; a działania i cele mogą być niedoskonale zróżnicowane, niecałkowicie powiązane lub źle uszczegółowione. Zadaniem racjonalnego podejmowania decyzji jest, aby wybrać opcję, która powoduje bardziej korzystny zestaw wszystkich możliwych konsekwencji. Zadanie to może być podzielone na trzy etapy:
Poglądy na ekonomię.
Herbert Simon był ekonomistą, który poważnie potraktował psychologiczne podstawy ekonomii, za co został wyróżniony w 1978 r. Nagrodą Banku Szwecji (ekonomicznym Noblem). Jego zainteresowania skupiały się na zrozumieniu, w jaki sposób realni ludzie – nie nieskończenie mądrzy, nie nieskończenie racjonalni i inteligentni – podejmują decyzje. To zainteresowanie doprowadziło go do analizy psychologii poznawczej, przetwarzania informacji o ludziach i przetwarzania informacji bardziej ogólnych, co jest wstępem do prac nad sztuczną inteligencją.
Pomimo iż jego prace są często wysoce zmatematyzowane i abstrakcyjne, próbował ciągle przymierzać je do realnego świata. Wysunął wniosek, że lepszym podejściem do racjonalności będzie założenie tak zwanej „ograniczonej racjonalności”, która bierze pod uwagę ograniczoność mózgu w przetwarzaniu informacji. Na podstawie ograniczonej racjonalności jest rzeczą irracjonalną być w pełni racjonalnym, jak to zakłada teoria neoklasyczna. To doprowadziło do opracowania „modelu zadowalającego minimum” przedsiębiorstwa, w którym maksymalizacja zysku nie była pierwszoplanowym celem, natomiast przedsiębiorstwo decydowało o marży zysku i o wielkości zbytu.
Herbert Simon znacząco przyczynił się do zmiany sposobu pojmowania koncepcji racjonalności ludzkiego działania: od koncepcji człowieka o nieograniczonych możliwościach obliczeniowych, ogarniającego wszystkie dostępne warianty wyboru i maksymalizującego wszelkie użyteczności do idei procesu podejmowania decyzji „dostatecznie dobrych” na podstawie niedoskonałych reguł. Zdolność ludzkiego umysłu do formułowania i rozwiązywania złożonych problemów jest bardzo mała w porównaniu z problemami, które musiałyby być rozwiązywane, aby zachowania w realnym świecie były obiektywnie racjonalne. Dlatego Simon postuluje przyjęcie założenia, że podmioty gospodarcze dążą do rozwiązań, które są zadowalające, a nie „maksymalizujące”, innymi słowy – dosyć dobre, ale nie najlepsze. Ludzie nie przeszukują „stogu siana dla znalezienia najostrzejszej igły, lecz poszukują w nim igły dość ostrej do szycia”. Uważał, iż „człowiek ma skłonność wybierania na co dzień nie tego, co jest dla niego rzeczywiście najlepsze, lecz co wydaje się dobre w chwili wyboru.”
Prace Simona wywarły ograniczony wpływ na ekonomię. Gdy w 1978 r. otrzymał Nagrodę Banku Szwecji im. Alfreda Nobla, wielu ekonomistów nigdy o nim nie słyszało. Dopiero po owym sukcesie jego prace zaczęły zyskiwać sobie więcej uwagi w głównym nurcie.
Herbert Simon uważał za niezbędne rozsądne „stąpanie po ziemi” w budowaniu teorii ekonomicznych. Według niego ignorowanie empirycznych faktów i kreowanie nowych teorii przez ekonomistów opierało się w dużej mierze na coraz bardziej chwiejnych argumentach behawioralnych. Krytycznie wypowiadał się na temat modelu neoklasycznego, mówiąc m.in. że jest on zmanipulowany przez dużą formalność matematyczną i brak testowania prawdziwości jego założeń.
Był wieloletnim profesorem Carnegie Mellon University w Pittsburghu. W pracy naukowej podejmował problematykę teorii organizacji oraz podejmowania decyzji ekonomicznych.
W 1978 roku otrzymał Nagrodę Banku Szwecji im. Alfreda Nobla w dziedzinie ekonomii za rozwój teorii zarządzania i organizacji.
Jego najbardziej znana myśl dotyczy ludzkiej mądrości. „Istoty ludzkie wiedzą mnóstwo rzeczy, z których część jest prawdziwa, i stosują je. Kiedy podobają nam się rezultaty, nazywamy to mądrością.”
Herbert Simon w swoim życiu zawodowym obejmującym ponad 60 lat przyczynił się do rozwoju teorii administracji, aksjomatycznych fundamentów fizyki, ekonomii, socjologii, ekonometrii, psychologii poznawczej, logiki odkrycia naukowego oraz sztucznej inteligencji. Sam Simon wypowiadał się, że umysł renesansowy (którym był) kreśli „wąski pokos” przez wiele dyscyplin, zaś w jego własnym przypadku przechodził on przez procesy rozwiązywania problemów i podejmowania decyzji przez człowieka. „Prawie wszystko co zrobiłem, zawiera się w tym dosyć wąskim przedziale” – stwierdził po latach Simon.
Styl poznawczy.
Herberta Simona wyróżniał specyficzny styl poznawczy. Głównymi składnikami jego stylu poznawczego były:

</doc>
<doc id="98804" url="https://pl.wikipedia.org/wiki?curid=98804" title="Bertil Ohlin">
Bertil Ohlin

Bertil Gotthard Ohlin (ur. 23 kwietnia 1899 w Klippan, zm. 3 sierpnia 1979 w Vålådalen) – szwedzki polityk i ekonomista, laureat Nagrody Banku Szwecji im. Alfreda Nobla w dziedzinie ekonomii w 1977 roku.
Życiorys.
Był profesorem ekonomii na Uniwersytecie w Kopenhadze (1925–1930), następnie w Szkole Ekonomicznej w Sztokholmie (1930–1965). Przez 40 lat (1930–1970) zasiadał w szwedzkim parlamencie, w latach 1944–1967 stał na czele szwedzkiej Ludowej Partii Liberałów ("Folkpartiet", liberałowie, przez większość okresu liderowania Ohlina w opozycji do Partii Socjaldemokratycznej). 1944–1945 minister handlu w rządzie socjaldemokraty Hanssona.
Jako ekonomista reprezentował tzw. szkołę szwedzką (sztokholmską). Zajmował się przede wszystkim teorią handlu międzynarodowego. Współtwórca tzw. modelu Heckshera-Ohlina – teorii głoszącej, że poszczególne kraje (lub regiony) eksportują towary, które są wytwarzane przez czynniki produkcji posiadane przez te kraje w obfitości, i odpowiednio do tego, importują te produkty, których wytwarzanie wymagałoby użycia czynników produkcji występujących rzadko. Efektem tych działań jest zrównanie cen czynników produkcji w handlu międzynarodowym.
W 1977 otrzymał nagrodę Banku Szwecji im. Alfreda Nobla w dziedzinie ekonomii za pogłębienie tematów związanych z teorią handlu i przepływami między regionami i krajami. Razem z nim nagrodę otrzymał James Meade.
Córka Ohlina, Anne Wibble (1943–2000), była ministrem finansów na początku lat 90.

</doc>
<doc id="98807" url="https://pl.wikipedia.org/wiki?curid=98807" title="Cypriano de Rore">
Cypriano de Rore

Cypriano de Rore (Cipriano de Rore, ur. w 1515 lub 1516 w Ronse, zm. między 11 września a 20 września 1565 w Parmie) – kompozytor franko-flamandzki działający głównie we Włoszech.
Był uczniem Adriana Willaerta. Od 1536 przebywał we Włoszech. W latach 1540-1545 był kapelmistrzem kościoła św. Marka w Wenecji. Wywarł duży wpływ na tzw. szkołę wenecką w muzyce.
Komponował głównie motety i madrygały. W latach 1542-1566 wydał zbiór madrygałów "Madrygali cromatici".
Opierał się w swoich utworach na tekstach włoskich poetów, w tym Petrarki.

</doc>
<doc id="98809" url="https://pl.wikipedia.org/wiki?curid=98809" title="James Meade">
James Meade

James Edward Meade (ur. 23 czerwca 1907 w Swanage, zm. 22 grudnia 1995 w Cambridge) – ekonomista brytyjski, laureat Nagrody Banku Szwecji im. Alfreda Nobla w dziedzinie ekonomii w 1977 roku.
Studiował na Oksfordzie i w Cambridge. W latach 1947–1957 był profesorem London School of Economics, następnie (do 1969) na University of Cambridge. Zajmował się przede wszystkim teorią handlu międzynarodowego, analizą podziału dochodu narodowego, teorią wzrostu gospodarczego.
W 1977 otrzymał Nagrodę Banku Szwecji im. Alfreda Nobla w dziedzinie ekonomii za badanie wpływu polityki gospodarczej na handel zagraniczny w modelu otwartym gospodarki; razem z nim uhonorowano Bertila Ohlina.

</doc>
<doc id="98810" url="https://pl.wikipedia.org/wiki?curid=98810" title="Cyprian de Rore">
Cyprian de Rore



</doc>
<doc id="98811" url="https://pl.wikipedia.org/wiki?curid=98811" title="Cipriano de Rore">
Cipriano de Rore



</doc>
<doc id="98819" url="https://pl.wikipedia.org/wiki?curid=98819" title="Teoretycy zarządzania">
Teoretycy zarządzania



</doc>
<doc id="98821" url="https://pl.wikipedia.org/wiki?curid=98821" title="Benzodiazepiny (związki chemiczne)">
Benzodiazepiny (związki chemiczne)

Benzodiazepiny – organiczne związki chemiczne zbudowane z dwóch skondensowanych pierścieni: benzenowego i heterocyklicznego pierścienia diazepinowego. W zależności od układu wiązań podwójnych oraz położenia atomów azotu w pierścieniu diazepinowym możliwych jest kilkanaście izomerów benzodiazepiny.
Pochodne benzodiazepiny jako leki.
Szkielet benzodiazepiny występuje w szeregu leków z grupy benzodiazepin. Najczęściej są to pochodne 1"H"-1,4-benzodiazepiny, rzadziej 1"H"-1,5-benzodiazepiny lub 5"H"-2,3-benzodiazepiny. Wykazują działanie przeciwlękowe, uspokajające, nasenne, przeciwdrgawkowe, miorelaksacyjne i amnestyczne.

</doc>
<doc id="98823" url="https://pl.wikipedia.org/wiki?curid=98823" title="Aneksja">
Aneksja

Aneksja ( – przyłączenie) – zagarnięcie, przyłączenie przez jedno państwo aktem jednostronnym całości lub części terytorium innego państwa, bez zgody tego państwa, najczęściej przy użyciu siły lub w wyniku wygranej wojny. Współcześnie zakazana przez prawo międzynarodowe. Przykładem jest np. aneksja przez Niemcy zachodnich terenów Polski w październiku 1939 r., czy równoległa aneksja przez ZSRR terenów wschodnich województw II Rzeczypospolitej, a w sierpniu 1940 państw nadbałtyckich: Litwy, Łotwy, Estonii.
Po II wojnie światowej próbami formalnej aneksji były m.in. włączenie okupowanych syryjskich Wzgórz Golan oraz części terytoriów Palestyny do Izraela (uznawane przez Stany Zjednoczone), przyłączenie Timoru Wschodniego w 1975 r. przez Indonezję, przyłączenie Indii Portugalskich w latach 1954–1962 do Indii, włączenie Kuwejtu do Iraku w 1990, co spowodowało wojnę w Zatoce Perskiej. Karta ONZ i Akt Końcowy KBWE uznały aneksję za nielegalną, jako logiczną konsekwencję zakazu agresji oraz respektowania zasady suwerenności państwa i jego integralności terytorialnej.
W marcu 2014 roku Rosja dokonała aneksji Autonomicznej Republiki Krymu. Aneksja Krymu nie została uznana przez większość państw, kilkoma wyjątkami są między innymi Syria, Korea Północna, Serbia, Armenia i Afganistan.

</doc>
<doc id="98824" url="https://pl.wikipedia.org/wiki?curid=98824" title="Gwiazdozbiór Jednorożca">
Gwiazdozbiór Jednorożca

Jednorożec (łac. "Monoceros", dop. "Monocerotis", skrót "Mon") – 35. co do wielkości, słabo widoczna konstelacja nieba południowego. Znajduje się bardzo blisko równika niebieskiego i dzięki temu może być obserwowana na szerokości geograficznej Polski w miesiącach zimowych.
Ten stosunkowo nowy gwiazdozbiór, wprowadzony na niebo dopiero w XVII stuleciu, składa się ze słabych gwiazd. Liczba gwiazd dostrzegalnych nieuzbrojonym okiem wynosi około 80. Znajdziemy go w Drodze Mlecznej między Syriuszem a Procjonem. Znajduje się w nim kilka otwartych gromad gwiazd. Takie nieregularne skupienia nazywamy także gromadami galaktycznymi, ponieważ występują w pasie Drogi Mlecznej. Liczą one od kilkudziesięciu do tysiąca gwiazd, a ich wiek wynosi najczęściej kilka milionów lat.
Geneza.
Gwiazdozbiór zajmuje całkiem spory obszar nieba, ale ponieważ ani jedna ze starożytnych kultur nie łączyła z nim żadnej figury, więc nie ma związanej z nim opowieści mitologicznej. Legendarny rumak z długim skręconym rogiem pojawiał się wielokrotnie w różnych kulturach i tradycjach jako symbol siły, oczyszczenia, niewinności i zdrowia. Motyw jednorożca nie pojawia się w mitologii greckiej, ponieważ zwierzę traktowane jest bardziej jako istniejący fenomen przyrody znany z opowieści ludzi, którzy rzekomo mieli z nim kontakt, niż stworzenie o boskim rodowodzie. Sprawa obrosła w ciągu wieków legendą, a jednorożce na stałe weszły do piśmiennictwa i kanonów sztuki. Ten gwiazdozbiór nieba równikowego został zaproponowany w 1624 roku przez niemieckiego astronoma Jakoba Bartscha, przypisywany jest również Janowi Heweliuszowi, który jako pierwszy zamieścił go w wydanym (pośmiertnie) w 1690 roku atlasie "Firmamentum Sobiescianum". Zasługę stworzenia gwiazdozbioru przypisuje się także Petrusowi Planciusowi, który wyrysował go w 1624 roku na swoim globusie niebieskim. Prawdopodobnie inspirację czerpał z Pisma, gdzie czasem wspomina się stworzenie zwane jednorożcem. Nowa konstelacja szybko została przyjęta przez innych astronomów i tak zostało do dzisiaj. Przedstawiany jako rumak z rogiem na czole, nawiązuje do legendarnego jednorożca, symbolu niewinności i rozwagi.
Gwiazdy Jednorożca.
Chociaż gwiazdozbiór znajduje się ściśle na Drodze Mlecznej, to nie ma w nim jasnych gwiazd. Alfa i Beta leżą w środkowej strefie czwartej wielkości, a pozostałe gwiazdy są piątej wielkości lub słabsze. Nawet przy idealnie ciemnym niebie nie można dostrzec w tych gwiazdach jakiegokolwiek podobieństwa do bajkowego jednorożca. Tło Drogi Mlecznej jest w Jednorożcu dużo bledsze niż w większości innych miejsc, ponieważ tutaj patrzymy na zewnątrz, w kierunku krawędzi naszej galaktyki.
Interesujące obiekty.
Jednorożec ma mnóstwo gromad otwartych i mgławic, a co najmniej dziesięć z nich to doskonałe obiekty do obserwacji.
W lutym 2009 roku satelita COROT odkrył planetę o parametrach fizycznych zbliżonych do Ziemi. Poza bardzo krótkim okresem obiegu gwiazdy, wynoszącym zaledwie 20,4 godziny, masa (niecałe pięć razy większa od Słońca) oraz średnica (mniej niż dwa razy większa od ziemskiej), czynią z planety COROT-7 b – przynajmniej na razie (2009 i 2010 rok) – obiekt najbardziej podobny do Ziemi (choć część naukowców sądzi, że jest to jądro gazowego olbrzyma podobnego do Saturna, którego zewnętrzna, gazowa atmosfera została zerodowana przez wiatr gwiazdy).
Wybuch w Jednorożcu.
W styczniu 2002 niepozorna gwiazda V838 Monocerotis (V838Mon) nagle pojaśniała, nikt nie spodziewał się, że dana jej chwila sławy będzie trwała co najmniej kilka lat. Przyczyną kosmicznej „eksplozji” było zderzenie i zlanie się dwóch obiektów – gwiazdy ciągu głównego typu B3 lub B4 i protogwiazdy o małej masie (rzędu 0,1 masy Słońca). W trakcie „wybuchu” V838 Mon była 600 tysięcy jaśniejsza niż Słońce, stając się tym samym najjaśniejszym obiektem Drogi Mlecznej. Cykl zdjęć wykonanych przez HST przedstawia zjawisko zwane echem świetlnym rozchodzącym się wokół gwiazdy. Wbrew pozorom spektakularna otoczka nie jest materią wyrzucaną przez gwiazdę podczas „wybuchu”, a odbitym od znajdującego się tam na długo przed samą „erupcją” pyłu międzygwiezdnego światłem pochodzącym z kosmicznej „eksplozji”. Wyemitowane przez gwiazdę światło spotkało na swojej drodze cząsteczki pyłu, które spowodowały jego rozproszenie, przez co dotarło do Ziemi miesiąc później niż promieniowanie samego „wybuchu” rejestrowanego przez teleskopy jako nagłe pojaśnienie obiektu. Doskonała jakość zdjęć przedstawiających echo świetlne pozwoliło na dokładne przestudiowanie otoczenia gwiazdy. Pochodzące z HTS niezwykłe zdjęcia echa świetlnego gwiazdy stały się najpopularniejszymi astrofotografiami: pojawiły się na kalendarzach, okładkach książek i płyt, a nawet jako wzory tatuaży.
Roje meteorów.
Z Jednorożca promieniuje rój meteorów zwany Alfa Monocerotydami, który osiąga maksimum około 21 listopada. Pochodzi prawdopodobnie z rozpadu komety C/1943 W1 van Gent-Peltier-Daimaca.Drugi z rojów jest pozostałością po komecie C/1917 F1 (Mellish), odkrytej w 1917 roku. Monocerotydy są rojem słabym, dającym zaledwie kilka zjawisk w ciągu godziny.

</doc>
<doc id="98825" url="https://pl.wikipedia.org/wiki?curid=98825" title="Tajemnica państwowa">
Tajemnica państwowa

Tajemnica państwowa – termin prawniczy odnoszący się do informacji poufnych.
Sytuacja w Polsce.
Pojęcie tajemnicy państwowej zostało zlikwidowane w ustawie o ochronie informacji niejawnych z dnia 5 sierpnia 2010.
W prawie polskim termin ten został zdefiniowany w ustawie z dnia 22 stycznia 1999 r. o ochronie tzw. informacji niejawnych. Oznaczał informację określoną w wykazie rodzajów informacji załączonych do ustawy, której nieuprawnione ujawnienie mogło spowodować istotne zagrożenie dla podstawowych interesów Rzeczypospolitej Polskiej, dotyczących porządku publicznego, obronności, bezpieczeństwa, stosunków międzynarodowych lub gospodarczych państwa (art. 2 pkt 1). 
Definicja z ww. ustawy przed nowelizacją z 15 kwietnia 2005 r. miała szerszy zakres, ponieważ obejmowała informację niejawną określoną w wykazie rodzajów informacji niejawnych zawartym w ustawie, której nieuprawnione ujawnienie mogło spowodować istotne zagrożenie dla podstawowych interesów Rzeczypospolitej Polskiej, a w szczególności dla niepodległości lub nienaruszalności terytorium, interesów obronności, bezpieczeństwa państwa i obywateli, albo narazić te interesy na co najmniej znaczną szkodę.
Dokumenty lub materiały zawierające "tajemnicę państwową" mogły być oznaczone klauzulami: „ściśle tajne” (zgodnie z wykazem stanowiącym załącznik nr 1 do ww. ustawy – część I) i „tajne” (zgodnie z wykazem stanowiącym załącznik nr 1 do ww. ustawy – część II).

</doc>
<doc id="98826" url="https://pl.wikipedia.org/wiki?curid=98826" title="Tajemnica służbowa">
Tajemnica służbowa

Tajemnica służbowa – termin prawny, który w prawie polskim był zdefiniowany w ustawie z dnia 22 stycznia 1999 r. o ochronie informacji niejawnych, a zniesiony został ustawą z dnia 5 sierpnia 2010 r. o ochronie informacji niejawnych. Oznaczał on informację niejawną niebędącą tajemnicą państwową, uzyskaną w związku z czynnościami służbowymi albo wykonywaniem prac zleconych, której nieuprawnione ujawnienie mogłoby narazić na szkodę interes państwa, interes publiczny lub prawnie chroniony interes obywateli albo jednostki organizacyjnej (art. 2 pkt 2).
Dokumenty lub materiały zawierające "tajemnicę służbową" były oznaczane klauzulami: "poufne" i "zastrzeżone" w zależności od stopnia ważności tych informacji.
Wcześniejsze definicje.
Po II wojnie światowej termin pojawił się po raz pierwszy w dekrecie z dnia 26 października 1949 r. o ochronie tajemnicy państwowej i służbowej. Oznaczał wiadomości, dokumenty lub inne przedmioty, które ze względu na dobro służby mogą być udostępnione wyłącznie osobom do tego uprawnionym.
W latach 1970-1983 obowiązywała definicja zawarta w Kodeksie karnym według której "tajemnicą służbową" była wiadomość, z którą pracownik zapoznał się w związku ze swoją pracą w instytucji państwowej lub społecznej, a której ujawnienie osobom nieuprawnionym mogło narazić na szkodę społecznie uzasadniony interes.
Przed wejściem w życie ustawy o ochronie informacji niejawnych (10 marca 1999 r.) obowiązywała definicja "tajemnicy służbowej" zawarta w ustawie z dnia 14 grudnia 1982 r. o ochronie tajemnicy państwowej i służbowej, w której "tajemnicę służbową" określono jako wiadomość nie stanowiącą tajemnicy państwowej z którą pracownik zapoznał się w związku z pełnieniem swoich obowiązków w państwowej, spółdzielczej lub społecznej jednostce organizacyjnej, a której ujawnienie mogło narazić na szkodę interes społeczny, uzasadniony interes tej jednostki lub obywatela. Materiały mogły być oznaczone jedynie klauzulą "poufne", nie istniała klauzula "zastrzeżone".

</doc>
<doc id="98827" url="https://pl.wikipedia.org/wiki?curid=98827" title="Stefan Kisielewski">
Stefan Kisielewski

Stefan Kisielewski, pseudonimy literackie "Kisiel", "Teodor Klon", "Tomasz Staliński", "Julia Hołyńska" i muzyczny "Jerzy Mrugacz" (ur. 7 marca 1911 w Warszawie, zm. 27 września 1991 tamże) – polski prozaik, publicysta, kompozytor, krytyk muzyczny, pedagog, poseł na Sejm PRL II i III kadencji z ramienia Znaku, członek założyciel Unii Polityki Realnej.
Od 1990 przyznawana jest Nagroda Kisiela. W 2015 została powołana Fundacja im. Stefana Kisielewskiego.
Życiorys.
Okres przedwojenny.
Syn Zygmunta Kisielewskiego i Salomei z domu Szapiro (ciotki Hanki Sawickiej), bratanek Jana Augusta Kisielewskiego, satyryka i współzałożyciela kabaretu „Zielony Balonik”. W latach 1929–1931 studiował polonistykę i filozofię na Uniwersytecie Warszawskim, a także od 1927 roku w Konserwatorium Warszawskim (obecnie Uniwersytet Muzyczny Fryderyka Chopina), gdzie w latach 1934–1937 uzyskał dyplomy z teorii muzyki (1934), kompozycji w klasie Kazimierza Sikorskiego (1937) i fortepianu w klasie Jerzego Lefelda (1937). W latach 1938–1939 przebywał w Paryżu, gdzie chciał studiować kompozycję pod kierunkiem Nadii Boulanger, lecz udało mu się uczestniczyć tylko w jednej lekcji.
W okresie międzywojennym rozpoczął działalność jako kompozytor, krytyk oraz literat; w 1932 roku opublikował pierwsze recenzje muzyczne w dwutygodniku „Echo Tygodnia”. W latach 1935–1937 był sekretarzem redakcji „Muzyki Polskiej”, od 1935 roku publicystą i recenzentem muzycznych pism: „Pion”, „Bunt Młodych”, „Polityka” oraz „Zet”. Po powrocie z Paryża w kwietniu 1939 objął stanowisko kierownika muzycznego Rozgłośni „Warszawa II”.
II wojna światowa.
Brał udział w wojnie obronnej w 1939, będąc żołnierzem 85 Pułku Piechoty 19 Dywizji Piechoty w Nowowilejce. Po rozformowaniu wrócił pieszo do Warszawy, gdzie spędził okres okupacji niemieckiej. Dawał prywatne lekcje fortepianu, pracował jako akompaniator w szkole gimnastycznej Stefana Szelestowskiego i w kawiarni „Rio Rita” na Krakowskim Przedmieściu. Był referentem audycji muzyczno-słownych w Sekcji Polskiego Radia Delegatury Rządu na Kraj. W 1942 ożenił się z Lidią Hintz. W 1943 urodził im się pierwszy syn, Wacław. Podczas powstania warszawskiego pracował w radiu. Ranny trzeciego dnia powstania został wywieziony z transportem ludności cywilnej. Z transportu zbiegł w Skierniewicach, gdzie spędził resztę wojny. Podczas powstania stracił większość dorobku kompozytorskiego.
Po wojnie.
Po wojnie osiedlił się w Krakowie, zamieszkał z rodziną w słynnym Domu Literatów przy ulicy Krupniczej 22. W 1945 założył pismo „Ruch Muzyczny”, którego był redaktorem naczelnym do 1948. Po zlikwidowaniu pisma z przyczyn politycznych, następnie reaktywowaniu, był w latach 1957–1959 członkiem zespołu redakcyjnego. W latach 1945–1949 wykładał przedmioty teoretyczne w Państwowej Wyższej Szkole Muzycznej (obecnie Akademia Muzyczna w Krakowie). Usunięty z uczelni przez władze komunistyczne w 1949 uczył prywatnie kompozycji (do jego uczniów należał m.in. Adam Walaciński). Równocześnie zajmował się pracą kompozytorską, literacką oraz dziennikarską.
W latach 1945–1989 (z przerwami w latach 1953–1956, kiedy wydawanie pisma zawieszono, w latach 1968–1971 w związku z cenzurą dotyczącą zakazu publikacji Kisielewskiego, w latach 1981–1983, czyli w okresie stanu wojennego) był publicystą, felietonistą „Tygodnika Powszechnego” w cyklach "Głową w ściany", "Bez dogmatu", "Pod włos", "Łopatą do głowy", "Gwoździe w mózgu" i "Wołanie na puszczy". Używał pseudonimu „Kisiel”. W latach 1950–1953 był redaktorem „Przewodnika koncertowego” Filharmonii Krakowskiej, w latach 1955–1957 autorem radiowych "Rozmów o muzyce", w latach 1956–1961 prezesem koła Związku Kompozytorów Polskich w Krakowie. W 1961 osiedlił się w Warszawie, zamieszkał przy alei Jana Chrystiana Szucha 16.
Poseł na Sejm PRL.
W latach 1957–1965 był posłem na Sejm PRL, razem m.in. z Tadeuszem Mazowieckim, w ramach grupy Znak. W 1957 i w 1961 roku wybrany z listy Frontu Jedności Narodu. W 1964 był jednym z sygnatariuszy Listu 34. W latach 1965–1968 piastował stanowisko redaktora naczelnego wydawnictwa muzycznego „Synkopa”, w latach 1971–1974 prezesa sekcji muzycznej ZAiKSu; czterokrotnie był członkiem zarządu głównego Związku Kompozytorów Polskich, był także członkiem Związku Literatów Polskich. W 1968 za krytykę cenzury (użył wtedy na zebraniu Związku Literatów Polskich słynnego określenia „dyktatura ciemniaków”, jednak – według jego własnej interpretacji zamieszczonej w "Dziennikach" – nie wobec władzy, a właśnie cenzorów) zabroniono mu publikacji na trzy lata. 11 marca w zaułku przy ulicy Kanonii został także pobity przez „nieznanych sprawców”. W grudniu 1975 był sygnatariuszem protestu przeciwko zmianom w Konstytucji Polskiej Rzeczypospolitej Ludowej (List 59). W 1976 podpisał list 14 przeciwko represjonowaniu uczestników radomskiego czerwca. 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. W 1984 opublikował w „Tygodniku Powszechnym” tzw. „Moje typy” („listę kanalii”), pozbawioną komentarza listę nazwisk osób, które szczególnie aktywnie zajmowały się propagandą w PRL.
Twórczość publicystyczna Kisielewskiego nacechowana była duchem pragmatyzmu i liberalizmu, a jednocześnie – biorąc pod uwagę czasy w jakich przyszło mu żyć – była wybitnie niepokorna. Mariusz Urbanek stwierdził, iż był on „najchętniej czytanym, choć najmniej słuchanym dziennikarzem PRL-u. Komuniści nie chcieli go słuchać, bo mówił, że jest ich wrogiem. W wolnej Rzeczypospolitej nie słuchali go przyjaciele, bo mówił, że się z nimi kompletnie nie zgadza”. Kisielewski znany był też ze swojego przewrotnego charakteru – kiedy Leopold Tyrmand sprawił sobie zupełnie nowy samochód, Kisiel wziął cegłę i na karoserii wydrapał mu wielkimi literami wyraz „DUPA” (po tym incydencie panowie nie odzywali się do siebie przez rok).
Po 1989 roku.
W kwestiach polityczno-społecznych reprezentował poglądy konserwatywno-liberalne. Był jednym z założycieli Ruchu Polityki Realnej w 1987 oraz Unii Polityki Realnej w 1989. Sympatyzował też z Porozumieniem Centrum.
Po 1989 po nieporozumieniach z redakcją „Tygodnika Powszechnego”, która zaczęła cenzurować jego felietony, odmówił dalszego publikowania swoich tekstów w tym tygodniku i przeniósł się na łamy „Wprost”, gdzie zgodził się na udzielanie krótkich wywiadów, komentując aktualne wydarzenia. Równocześnie, od marca 1988 aż do 2 września 1991 nagrywał cotygodniowe felietony "Kisiel prosto z Warszawy" dla polonijnej audycji radiowej w rozgłośni WPNA w Chicago, których stenogramy były bieżąco przedrukowywane w lokalnym „Dzienniku Związkowym” i które w całości zostały opublikowane w Polsce w 2016. W 1990 ustanowił doroczną Nagrodę Kisiela, przyznawaną najpierw przez niego samego, a po jego śmierci przez kapitułę złożoną z jego syna Jerzego i laureatów z lat poprzednich.
W latach 1968–1980 pisał osobisty dziennik, który objął kilka brulionów. Dziennik został wydany po jego śmierci, pod nazwą "Dzienniki". Jego syn Wacław był współtwórcą duetu fortepianowego "Marek i Wacek", a córka, Krystyna Kisielewska-Sławińska, jest romanistką i tłumaczką. Młodszy syn, Jerzy Kisielewski, jest dziennikarzem radiowym i telewizyjnym.
Stefan Kisielewski skomponował wiele utworów muzycznych, utrzymanych w stylu XX-wiecznego neoklasycyzmu, za które był wielokrotnie nagradzany w kraju i za granicą. Był również autorem szeregu powieści, książek o muzyce (m.in. "Gwiazdozbioru muzycznego)", a także setek felietonów i publikacji politycznych, między innymi w czasopiśmie "Res Publica Nowa". Autor terminu socrealizm liturgiczny.
Pochowany na cmentarzu Powązkowskim (kwatera 172-6-23).
Nagrody i odznaczenia.
Laureat między innymi:
Publikacje.
Powieści.
Powieści polityczne, pierwotnie wydane w Paryżu, pod pseudonimem Tomasz Staliński:

</doc>
<doc id="98828" url="https://pl.wikipedia.org/wiki?curid=98828" title="Weimar">
Weimar

Weimar – miasto na prawach powiatu w Niemczech, w kraju związkowym Turyngia, jedno z europejskich centrów kulturalnych.
Historia.
Najstarsze wzmianki o Weimarze pochodzą z 899 r. W XIV wieku miasto znalazło się w posiadaniu Wettynów.
Na mocy postanowień traktatu lipskiego w 1485 r. Weimar znalazł się w granicach Elektoratu Saksonii ernestyńskiej linii Wettynów. W latach 1572–1809 stolica Księstwa Saksonii-Weimar, a następnie do 1918 r. stolica Księstwa Saksonii-Weimar-Eisenach. Od 1871 r. część zjednoczonych Niemiec. W 1899 r. uruchomiono przewozy tramwajowe, zlikwidowane w 1937 r. W latach 1919–1945 stolica kraju związkowego Turyngia.
Od nazwy miasta pochodzi nazwa okresu w niemieckiej historii, Republika Weimarska (1919−1933), gdyż konstytucja niemiecka została zredagowana właśnie w Weimarze – ówczesna stolica (Berlin) była w 1918 r. ogarnięta zamieszkami rewolucyjnymi i uznano, że nie jest bezpiecznym miejscem dla obrad Zgromadzenia Narodowego.
W czasie II wojny światowej w pobliżu znajdował się obóz koncentracyjny Buchenwald. Na początku 1945 r. miasto zostało w znacznym stopniu zniszczone wskutek bombardowań.
W 1945 roku miasto znalazło się w radzieckiej strefie okupacyjnej Niemiec, by w 1949 r. zostać częścią NRD. W Weimarze miała siedzibę radziecka 8 Gwardyjska Armia. Od 1990 r. w granicach Republiki Federalnej Niemiec.
W roku 1991 zapoczątkował tutaj swoją działalność Trójkąt Weimarski.
Kultura i nauka.
Miasto było jednym z centrów niemieckiego oświecenia, mieszkali w nim czołowi przedstawiciele epoki literackiej zwanej klasyką weimarską: Johann Wolfgang von Goethe i Friedrich Schiller. W XIX wieku sławni kompozytorzy, tacy jak Franz Liszt, uczynili z Weimaru ośrodek życia muzycznego, a potem malarze i architekci, Henry van de Velde, Wassily Kandinsky, Paul Klee, Lyonel Feininger i Walter Gropius, przenieśli się tam i założyli ruch artystyczny Bauhaus, najważniejszą szkołę projektowania budynków w międzywojennych Niemczech. Wskutek turbulencji politycznych Bauhaus został w 1925 roku przeniesiony do Dessau. W Wiemarze istnieje Muzeum Bauhausu, które w kwietniu 2019 przeniosło się do nowego budynku.
UNESCO wybrało Weimar na kulturalną stolicę Europy na rok 1999.
2 września 2004 w Weimarze miał miejsce tragiczny w skutkach pożar w Bibliotece Księżnej Anny Amalii znajdującej się na Liście światowego dziedzictwa UNESCO. Biblioteka zawiera liczący ok. miliona pozycji zbiór książek, w tym kolekcję dzieł klasyków (m.in. Goethego), oraz kolekcję muzyczną księżnej i biblię Lutra z 1534 r. Spaleniu uległo 40–50 tys. tomów, straty materialne oszacowano na wiele milionów dolarów, straty dla kultury Niemiec i Europy są niewymierne.
W mieście znajdują się dwie uczelnie: Bauhaus-Universität Weimar oraz uczelnia muzyczna Hochschule für Musik Franz Liszt Weimar. Znajduje się tutaj również archiwum Goethego i Schillera ("Goethe- und Schiller-Archiv").
Gospodarka.
W mieście rozwinął się przemysł maszynowy, elektrotechniczny, metalowy, precyzyjny, poligraficzny, zabawkarski oraz meblarski.
Transport.
W Weimarze znajduje się dworzec kolejowy o randze ICE, dzięki czemu miasto ma bezpośrednie połączenia kolejowe pociągami dużych prędkości z innymi miastami.
Polacy w Weimarze.
W Weimarze studiowali m.in. lekarz i astronom Nataniel Mateusz Wolf, agronom Włodzimierz Adolf Wolniewicz i reżyser teatralny Tadeusz Pawlikowski. Nauki u wybitnego węgierskiego kompozytora epoki romantyzmu Ferenca Liszta pobierali tu polscy pianiści Józef Wieniawski, Karol Tausig i Moriz Rosenthal.
W 1774 roku w Weimarze urodził się polski filolog klasyczny Friedrich Christian Ludwig Tripplin.
W 1820 r. w Weimarze ogłoszono drukiem niemiecki przekład raportu Józefa Bema z 1819 roku o jego doświadczeniach z rakietami bojowymi.
W 1829 r. w Weimarze doszło do spotkania poetów Adama Mickiewicza i Johanna Wolfganga von Goethego. Współcześnie w Parku nad rzeką Ilm stoi pomnik Adama Mickiewicza.
W czasie II wojny światowej w Weimarze byli więzieni m.in. Maksymilian Słuszkiewicz i Michał Kozal.
Współpraca.
Miejscowości partnerskie

</doc>
<doc id="98829" url="https://pl.wikipedia.org/wiki?curid=98829" title="Sułtani Brunei">
Sułtani Brunei

Sułtan Brunei jest głową państwa Brunei. Panująca obecnie rodzina królewska ma swoje korzenie w XV wieku.

</doc>
<doc id="98832" url="https://pl.wikipedia.org/wiki?curid=98832" title="Hassanal Bolkiah">
Hassanal Bolkiah

Hassanal Bolkiah Mu'izzadin Waddaulah (ur. 15 lipca 1946 w Bandar Seri Begawan) – 29. sułtan Brunei od 1967 roku, premier, minister obrony narodowej, minister spraw zagranicznych i handlu oraz minister finansów Brunei.
Od 8 września 2022 jest najdłużej panującym żyjącym monarchą na świecie. Wcześniej tytuł ten przysługiwał Elżbiecie II – królowej Wielkiej Brytanii, która rządziła od 1952 do swojej śmierci w 2022.
Życiorys.
Hassanal Bolkiah urodził się 15 lipca 1946 roku w Brunei Town w Brunei. Jest najstarszym synem poprzedniego sułtana Omara Ali'ego Saiduddiena III. W wieku 15 lat, w 1961 roku, został formalnym następcą tronu Brunei. Kształcił się w Brunei i Malezji, a w latach 1966–1967 odbył szkolenie oficerskie w Królewskiej Akademii Wojskowej w Sandhurst. 
Po abdykacji ojca, został ogłoszony sułtanem Brunei 5 października 1967 roku. Jego koronacja miała miejsce 1 sierpnia 1968 roku. 
W 1978 roku poprowadził rozmowy z królową brytyjską w sprawie zmiany statusu Brunei, co zaowocowało podpisaniem traktatu o przyjaźni i kooperacji między Brunei a Wielką Brytanią, w którym rząd brytyjski zrzekł się prowadzenia polityki zagranicznej i obrony Brunei. 1 stycznia 1984 roku Brunei uzyskało niepodległość, a sułtan został premierem nowo utworzonego rządu. Po śmierci ojca w 1986 roku objął funkcję ministra obrony narodowej. Po dymisji brata Jefriego w lutym 1997 roku, objął również funkcję ministra finansów. W październiku 2015 roku przejął po bracie Mohamedzie tekę ministra spraw zagranicznych i handlu. 
Od lipca 1965 roku Hassanal Bolkiah żonaty jest ze swoją kuzynką Salehą, która nosi tytuł królewski "Raja Isteri Pengiran". W 1981 roku poślubił drugą żonę Mariam Abdul Aziz, z którą rozwiódł się w 2003 roku. Od 20 sierpnia 2005 do 16 czerwca 2010 roku trzecią żoną sułtana była malezyjska dziennikarka TV3 – Azrinaz Mazhar Hakim, która 1 czerwca 2006 urodziła władcy syna – księcia Abdula Wakeela a 28 stycznia 2008 roku córkę – księżniczkę Ameerah Wardatulę Bolkiah. 9 czerwca 2009 roku otrzymała tytuł królowej "Pengiran Isteri". Sułtan rozwiódł się z nią, pozbawiając ją wszystkich tytułów królewskich, odznaczeń i medali. Hassanal Bolkiah ma pięciu synów i siedem córek. W sierpniu 1998 roku ustanowił formalnym następcą tronu swojego najstarszego syna Billaha. 
Sułtan uznawany jest za jednego z najbogatszych ludzi na świecie. W 2011 roku magazyn „Forbes” szacował jego majątek na 20 miliardów USD. 

</doc>
<doc id="98833" url="https://pl.wikipedia.org/wiki?curid=98833" title="Towarzystwo Naukowe Organizacji i Kierownictwa">
Towarzystwo Naukowe Organizacji i Kierownictwa

Towarzystwo Naukowe Organizacji i Kierownictwa – polska instytucja naukowa, zajmująca się problematyką zarządzania. Było jedną z pierwszych instytucji tego typu na świecie.
Oddziały.
Oddziały TNOiK:

</doc>
<doc id="98836" url="https://pl.wikipedia.org/wiki?curid=98836" title="Flash mob">
Flash mob

Flash mob (z ang. dosł. „błyskawiczny tłum“) – sztuczny tłum ludzi gromadzących się niespodziewanie w miejscu publicznym w celu przeprowadzenia krótkotrwałego zdarzenia, zazwyczaj zaskakującego dla przypadkowych świadków.
W akcji uczestniczą nieznani sobie ludzie znający jedynie jej termin i planowane działanie. Zazwyczaj akcje takie organizowane są za pośrednictwem Internetu lub SMS-ów.
Historia.
Pomysł zorganizowania flash mobów narodził się w Nowym Jorku, pierwszą akcję tego typu zaplanowała na początku 2003 roku osoba lub organizacja określająca się jako Mob Project. Zabawa polegała na zgromadzeniu się w sklepie Macy’s i dopytywaniu się sprzedawców o "dywanik miłości dla komuny". Kolejne akcje polegały na oddawaniu pokłonów ogromnej figurce pluszowego dinozaura ustawionej w jednym ze sklepów z zabawkami na Times Square, klaskaniu wewnątrz ekskluzywnego hotelu albo obserwacji fikcyjnego przedstawienia. Uczestniczyły w niej setki osób. Pomysł na flash mob szybko rozpowszechnił się w innych miejscach świata, także w Polsce. W pierwszą rocznicę powstania ruchu flash mob odbył się tak zwany Drugi Globalny Flash Mob, którego scenariusz nawiązywał do nowojorskiego "dywanika miłości dla komuny".
Znanymi organizacjami organizującymi flash moby są m.in. Global Flash Mob Committee, Improv Everywhere (Nowy Jork, USA), SydMob (Sydney, Australia), Fmob RU (Rosja), Flash Mob Zone (Polska).
W Polsce.
Jedną z grup działających w Polsce jest Warszawski Front Abstrakcyjny, który powstał w 2003 roku. Inną polską grupą był FLOB, który organizował akcje w różnych miastach Polski. Jednym z pierwszych polskich miast, w którym odbył się flash mob był Radom, gdzie sześćdziesiąt osób zachwycało się doskonałością bułek z serem.
Cele flash mobów i wyjątki.
Wyróżniamy kilka rodzajów flash mobów. W każdym z nich najważniejszą ideą jest zabawa. Teoretycznie, drugim pod względem ważności elementem jest spontaniczność działania. Jednak flash moby taneczne nie podlegają tej zasadzie. Spowodowane jest to tym, iż nie jest możliwe zatańczenie jednakowego układu przez wszystkich uczestników i zachowanie spontaniczności. Ten typ flash mobów nie ma sensu bez wcześniejszego przygotowania i nauczenia uczestników kroków z układu.
Aspekty komercyjne.
Wielkie firmy zapragnęły wykorzystać flash mob do celów reklamowych. Jest to sprzeczne z ideologią flash mobu, która mówi, że akcje odbywają się dla czystej przyjemności i nie mogą mieć żadnego innego celu. Przykładem polskich firm, które próbowały wykorzystać flash mob jako reklamę, są Platforma Mediowa Point Group, Gazeta Wyborcza oraz Play.
Powiązania.
Flash moby stały się inspiracją dla wielu innych nurtów projektów miejskich, takich jak amerykański Street Wars, australijski Free Hugs, Zombie walk czy polski Urban Playground.

</doc>
<doc id="98837" url="https://pl.wikipedia.org/wiki?curid=98837" title="TNOiK">
TNOiK



</doc>
<doc id="98840" url="https://pl.wikipedia.org/wiki?curid=98840" title="Prebenda">
Prebenda

Prebenda – uposażenie duchownych niepołączone zasadniczo ze sprawowaniem obowiązków duszpasterskich. Osobę czerpiącą dochody z prebendy zwano prebendarzem lub prebendariuszem.
Prebendy powstały w średniowieczu, w celu zapewnienia utrzymania duchownym nieposiadającym dochodów z działalności duszpasterskiej. Dotyczyło to przede wszystkim kanoników kapituł katedralnych sprawujących funkcje administracyjne w diecezji. Prebendy zastąpiły wcześniejszą wspólnotę dochodów członków kapituły. W Polsce już w XIII wieku każdy kanonik miał swoje odrębne uposażenie, czyli prebendę. 
Prebendy ustanawiano na dochodach Kościoła, w szczególności pochodzących z dziesięcin. Stopniowo przekształciły się one w szczególnego rodzaju fundacje, których dochody przypisane były konkretnemu stanowisku czy urzędowi kościelnemu. Liczba urzędów, którym przynależały prebendy również stale rosła i często były to urzędy honorowe, których piastowanie nie wiązało się ze szczególnymi obowiązkami. Pojawili się prawdziwi łowcy prebend, którzy potrafili zgromadzić do dziesięciu takich beneficjów i zapewnić sobie w ten sposób znaczne dochody (np. Bodzanta czy Uriel Górka, mający więcej niż pięć prebend, nie byli wcale wyjątkami). 
Zdarzało się, że rozdawnictwo prebend wiązało się z nepotyzmem dostojników kościelnych, dbających w ten sposób o zabezpieczenie materialne swych krewnych. Instytucja prebend spełniała również cały czas swą podstawową funkcję. 
Z czasem pojawiły się prebendy związane z utrzymaniem ośrodków czy miejsc kultu, które same nie mogły zapewnić wystarczających dochodów dla duchownych je obsługujących. Osoby tworzące takie beneficja nazywane były patronami prebend. Na przykład Jan Długosz, sam zresztą dzierżący kilka prebend, ale raczej bez wątpienia zasłużenie, był patronem prebendy służącej na utrzymanie opiekunowi kościoła pod wezwaniem świętego Marcina w Wiślicy. Patronami prebend były również osoby świeckie, ustanawiając je na przeznaczonym przez siebie na ten cel majątku. Intencją tego typu prebend było stworzenie gwarantowanych, często dodatkowych dochodów dla duchownych pełniących funkcje duszpasterskie lub znajdujących się na emeryturze. Prebendy takie związane były z poszczególnymi kościołami lub nawet pojedynczymi ołtarzami, których opiekunowie (altaryści) mieli zapewnione w ten sposób uposażenie. 
Patronat prebendy łączył się z uprawnieniem powołania na funkcję czy stanowisko z nią związane. Prebendy tworzone przez osoby indywidualne pozostawały zasadniczo pod ich patronatem. Prebendy oficjalne (urzędowe), ze względu na ich liczbę i przynoszone dochody, stały się poważnym narzędziem władzy. Osobom nimi dysponującym pozwalały stworzyć szeroki system klienteli i w ten sposób umacniać swoje wpływy. Stąd częste spory pomiędzy biskupami a władcami świeckimi o prawo patronatu nad prebendami.
W Polsce prawo do rozdawania wakujących kanonii i związanych z nimi prebend rościli sobie panujący. Często nadawali te stanowiska i związane z nimi dochody urzędnikom, wśród których znaczną część stanowili duchowni, traktując to jako formę ich wynagrodzenia za pracę lub dodatkowej nagrody za wierną służbę. 
Przekształcenia instytucji prebend spowodowały, że słowo prebenda było często używane w pojęciu ogólnym – gratyfikacji czy zysku.

</doc>
<doc id="98849" url="https://pl.wikipedia.org/wiki?curid=98849" title="UMSDOS">
UMSDOS

UMSDOS – system plików dla systemu operacyjnego Linux, który symuluje funkcje specyficzne dla tego systemu (długie nazwy plików, atrybuty dostępu) używając partycji FAT systemu MS-DOS. 
Umożliwia to zainstalowanie systemu Linux bez tworzenia dodatkowej partycji na twardym dysku. Zamiast tego tworzony jest wirtualny system plików na istniejącej partycji FAT. Dodatkowe informacje trzymane są w pliku o nazwie --linux-.---. W każdym katalogu znajduje się jeden taki plik, nie jest on jednak widoczny z poziomu systemu Linux. Z poziomu innych systemów operacyjnych nie obsługujących UMSDOS, a obsługujących FAT, pliki UMSDOS widoczne są jako zwykłe pliki (nazwy w formacie 8.3). Dodatkowo w każdym katalogu widoczny jest plik --linux-.---.
UMSDOS został stworzony z myślą o użytkownikach, którzy nie chcą lub nie mogą stworzyć specjalnej partycji dla systemu Linux. Pozwala na zainstalowanie systemu na komputerach, które mają już zainstalowany jeden z systemów operacyjnych firmy Microsoft używający partycji FAT. Wadą jego jest zmniejszona szybkość działania w stosunku do natywnych systemów plików, jak Ext, Ext2.
Obecnie, z racji powszechnej dostępności tanich dysków twardych o dużej pojemności i zwiększającej się prostoty obsługi instalatorów systemu Linux jego znaczenie jest znikome.
System UMSDOS został zarzucony w jądrze w wersji 2.6.11. Jeżeli występuje konieczność jego użycia, należy skorzystać z linii 2.4.
Nowoczesnym odpowiednikiem działającym w FUSE jest POSIX Overlay Filesystem (posixovl): http://sourceforge.net/projects/posixovl/

</doc>
<doc id="98851" url="https://pl.wikipedia.org/wiki?curid=98851" title="Kostrzyn">
Kostrzyn

Kostrzyn (niem. "Kostschin") – miasto w województwie wielkopolskim, w powiecie poznańskim, siedziba gminy miejsko-wiejskiej Kostrzyn. Położone 21 km na wschód od Poznania, 32 km od Gniezna, 27 km od Wrześni oraz 20 km od Środy Wielkopolskiej.
Według danych z 1 stycznia 2019 roku miasto liczyło 9677 mieszkańców.
Przez miasto przebiega droga ekspresowa S5, droga krajowa nr 92 i linia kolejowa Berlin – Warszawa.
Historia.
Pierwsze źródła pisane wspominają Kostrzyn w latach 1187–1193, kiedy to miało istnieć tu opole. Jest w nim mowa o uposażeniu joannitów poznańskich położonych „"in costrinensi provincia”" – to jest w opolu kostrzyńskim. Dnia 11 listopada 1251 Przemysł I lokował w Kostrzynie miasto na prawie niemieckim, wzorując się na Rogoźnie. Jest to jedna z najstarszych udokumentowanych lokacji miejskich w Wielkopolsce, wyprzedzająca o 2 lata Poznań. Wytyczono wówczas zręby układu urbanistycznego miasta z rynkiem i ulicami oraz ustanowiono władze miejskie. Pierwszym wójtem Kostrzyna był Hermann. W 1218 roku w skład opola kostrzyńskiego wchodziły wsie: Jagodno, Sanniki, Rujsce, Górka, Glinka, Koszuty, Kleszczewo i Czerlejno.
Kostrzyn jest również jednym z najwcześniejszych ośrodków parafialnych w archidiecezji poznańskiej datowanym na XII, a może nawet XI wiek. W 1298 roku na prośbę Jolanty, ksieni klasztoru klarysek w Gnieźnie, miasto i wieś Kostrzyn wraz z patronatem kościoła oraz wsiami Libartowem, Strumianami i Siedlcem zostały nadane temuż zakonowi przez króla Władysława Łokietka. Prywatne miasto duchowne, własność klasztoru klarysek w Gnieźnie, pod koniec XVI wieku leżało w powiecie poznańskim województwa poznańskiego. Zakon klarysek utrzymał w swoim posiadaniu miasteczko i wsie do końca XVIII wieku, tj. do przejścia Kostrzyna pod panowanie Królestwa Prus. W XVI wieku staraniem klarysek gnieźnieńskich wzniesiono w Kostrzynie obecną murowaną świątynię w stylu późnogotyckim – kościół pod wezwaniem św. app. Piotra i Pawła. W 1602 roku utworzony został dekanat kostrzyński obejmujący 14 parafii.
Na przestrzeni wieków Kostrzyn kilkakrotnie był niszczony przez najazdy wojsk. W 1331 roku miasto zostało spalone przez Krzyżaków. W czasie wojny trzynastoletniej Kostrzyn wystawił w 1458 roku 3 pieszych na odsiecz oblężonej polskiej załogi Zamku w Malborku. Kostrzyn został poważnie zniszczony w czasie najazdów szwedzkich w 1656 i w 1705 roku, kiedy to między innymi zrujnowane zostały obydwa kościoły. Kolejne wielkie pożary miały miejsce w 1498 roku, 1528 roku, 1580 roku. 16 września 1644 roku miasteczko zostało podpalone przez Andrzeja Przywartego. Spłonęły wówczas ratusz, mielcuch, browar, stodoły i spora część zabudowy Kostrzyna. Miasto nękane bywało również przez zarazy. Podczas jednej z epidemii w 1655 roku zmarło dwustu siedemdziesięciu mieszkańców Kostrzyna. W chwili wkroczenia do miasteczka wojsk pruskich u schyłku XVIII wieku Kostrzyn liczył 771 mieszkańców, w mieście były czynne szkoła, poczta, ratusz, dwa gościńce i cztery wiatraki.
Podczas rozruchów wojennych w latach 1806–1811 w splądrowanych budynkach plebańskich założono magazyn. W 1813 w pościgu za armią Napoleona zatrzymały się w Kostrzynie oddziały regimentu huzarów rosyjskich. W czasie pobytu Rosjan od 24–28 lutego miał miejsce wielki pożar miasta. Spłonął wówczas znajdujący się na Rynku ratusz wraz z archiwum.
Polscy mieszkańcy miasta aktywnie uczestniczyli w zrywach niepodległościowych XIX i XX wieku. W 1848 roku, podczas Wiosny Ludów, ogłoszono w Kostrzynie niepodległość Polski i zrzucono z budynków orły pruskie. Podczas powstania wielkopolskiego 1918–1919 Kostrzyn zorganizował kompanię oraz pluton powstańczy.
Wielkim wydarzeniem politycznym dla mieszkańców Kostrzyna była wizyta w mieście prezydenta Rzeczypospolitej Polskiej Ignacego Mościckiego, który w czasie pobytu w Wielkopolsce 17 lipca 1926 roku był uroczyście witany na kostrzyńskim rynku.
20 października 1939, w ramach Operacji Tannenberg, Niemcy rozstrzelali na rynku 28 wytypowanych wcześniej mieszkańców – głównie nauczycieli, a także lokalnych patriotów i przedstawicieli inteligencji. Czynny udział w wytypowaniu mieszkańców mieli przedstawiciele miejscowej mniejszości niemieckiej.
18 lipca 1959 roku, przez centrum miasta przejechał Władysław Gomułka wraz z radzieckim przywódcą Nikitą Chruszczowem, a rok wcześniej w mieście był kardynał Stefan Wyszyński prymas Polski (1958 r.).
W latach 1962–1985 przez Kostrzyn przebiegała droga państwowa nr 17 i droga międzynarodowa E8, zaś do połowy lat 70. także trasa E83.
W latach 1975–1998 miasto administracyjnie należało do województwa poznańskiego.
W czerwcu 2000 roku Kostrzyn gościł prezydenta Aleksandra Kwaśniewskiego.
Radni Rady Miejskiej Gminy Kostrzyn podczas XIV sesji, która odbyła się 26.11.2015 podjęli uchwałę w sprawie nadania nowo powstałemu rondu przy skrzyżowaniu ulic Wrzesińskiej i Powstańców Wielkopolskich w Kostrzynie nazwy Rondo Józefa Wadyńskiego, organizatora plutonu kostrzyńskiego na powstanie wielkopolskie.
Geografia.
Obszar, na którym ulokowało się miasto Kostrzyn i okoliczne wsie wchodzące w skład gminy o tej samej nazwie, leży na Nizinie Wielkopolskiej w regionie Wysoczyzny Gnieźnieńskiej. Część zachodnia tego terenu (wsie Skałowo, Siekierki Wielkie, Siekierki Małe, Trzek i miasto Kostrzyn poza osiedlem w rejonie ul. Powstańców Wlkp.) leży w zasięgu równiny Średzkiej, część wschodnia (Jagodno, Glinka Duchowna, Iwno, Sanniki, Wiktorowo, Siedlec, Brzeźno, Gułtowy) w paśmie Pagórków Kostrzyńskich. Tę nazwę noszą ciągnące się na północ i wschód od Kostrzyna, i dalej w Kierunku Miłosławia wzgórza morenowe pochodzenia polodowcowego. Najbardziej urozmaiconą partią tych pagórków jest Park Krajobrazowy Promno. Pasmo Pagórków Kostrzyńskich nazywanych też Pagórkami Kostrzyńsko-Miłosławskimi wykazuje łagodne, ale wyraźne wypukłości. Najniższy punkt w okolicy położony jest w dolinie Cybiny we wsi Jagodno (80 m nad poziomem morza), najwyższe wzniesienia to pagórki w pobliżu wsi Wiktorowo, Siedleczek i Brzeźno (134 m n.p.m.). Samo miasto Kostrzyn wznosi się średnio 100 m n.p.m. Najwyższy punkt miasta Kostrzyna wznosi się 102,91 m n.p.m.
Edukacja.
W Kostrzynie przy ul. Piasta 1 znajduje się budynek Szkoły Podstawowej im. Ewarysta Estkowskiego. Od roku 1999 w mieście działało również Gimnazjum im. Rady Europy przy ul. Powstańców Wielkopolskich 28a, które po reformie edukacji w 2017/2018 zostało przekształcone w Szkołę Podstawową nr 2.
W mieście działają także przedszkola, zarówno publiczne, jak i prywatne.
Wspólnoty wyznaniowe.
Na terenie Kostrzyna działalność religijną prowadzą:

</doc>
<doc id="98853" url="https://pl.wikipedia.org/wiki?curid=98853" title="Cristiano Ronaldo">
Cristiano Ronaldo

Cristiano Ronaldo (wym. []), właśc. Cristiano Ronaldo dos Santos Aveiro (ur. 5 lutego 1985 w Funchal) – portugalski piłkarz, występujący na pozycji napastnika w saudyjskim klubie Al-Nassr oraz w reprezentacji Portugalii, której jest kapitanem. Złoty medalista Mistrzostw Europy 2016, srebrny medalista Mistrzostw Europy 2004. Uczestnik Mistrzostw świata: 2006, 2010, 2014, 2018, 2022 i Mistrzostw Europy: 2008, 2012, 2020. 
Klubową karierę rozpoczął w wieku ośmiu lat, grając w małym klubie CF Andorinha. W wieku 10 lat trafił do jednego z największych klubów Madery, Nacionalu, a w 1997 – do akademii Sportingu. W 2003 podpisał kontrakt z Manchesterem United. Już w pierwszym sezonie zdobył z klubem Puchar Anglii, natomiast w kolejnych latach pomógł United w zdobyciu trzech z rzędu tytułów mistrzowskich, dwóch Pucharów Ligi, Tarczy Wspólnoty, wygraniu Ligi Mistrzów, a także klubowego mistrzostwa świata.
W 2003 zadebiutował w seniorskiej reprezentacji Portugalii. Od tamtego czasu wystąpił w narodowych barwach 196 razy, strzelając 118 bramek, co czyni go rekordzistą pod względem występów, a także najlepszym strzelcem reprezentacji Portugalii w historii. W 2004 sięgnął z drużyną po srebrny medal mistrzostw Europy. W 2008 został kapitanem reprezentacji Portugalii, którą w nowej roli poprowadził do ćwierćfinału Euro 2008. Cztery lata później zdobył z drużyną brązowy medal Euro 2012, który to UEFA przyznała przegranym w półfinałach, po raz pierwszy w historii. W 2016 zdobył z Portugalią, mistrzostwo Europy, natomiast rok później, brązowy medal Pucharu Konfederacji.
W 2009 trafił do Realu Madryt, stając się najdroższym piłkarzem w historii – transfer kosztował 94 mln euro. Podczas oficjalnej prezentacji, zorganizowanej na Estadio Santiago Bernabeu, witało go ponad 80 tys. kibiców. Z hiszpańskim klubem zdobył 15 trofeów: dwa mistrzostwa Hiszpanii, dwa Puchary Króla, dwa Superpuchary Hiszpanii, cztery puchary Ligi Mistrzów, dwa Superpuchary UEFA, a także trzy klubowe mistrzostwa świata. Z dorobkiem 450 goli jest najlepszym strzelcem w historii Realu Madryt. Należy do niego także rekord hat-tricków w jednym ligowym sezonie w Hiszpanii – osiem z sezonu 2014/15. Jest jedynym piłkarzem, który zdobywał minimum 30 goli w sześciu sezonach La Liga z rzędu. Z dorobkiem 140 goli pozostaje najlepszym strzelcem w historii rozgrywek Ligi Mistrzów UEFA. Latem 2018 stał się piłkarzem Juventusu, transfer kosztował 100 mln euro. W 2021 po dwunastu latach powrócił do Manchesteru United. Po rozwiązaniu kontraktu z klubem w listopadzie 2022 był wolnym agentem na czas Mundialu w Katarze. W grudniu 2022 został piłkarzem saudyjskiego Al-Nassr.
Laureat pięciu Złotych Piłek, czterech Europejskich Złotych Butów oraz pięciokrotny zdobywca tytułu Piłkarza Roku FIFA. W 2014 uhonorowany Orderem Infanta Henryka za „wybitne zasługi dla Portugalii”. W 2016 i 2017 był najlepiej zarabiającym i najpopularniejszym sportowcem świata według magazynu „Forbes”.
Dzieciństwo i młodość.
Urodził się w Santo António, dzielnicy na przedmieściach Funchal na Maderze. Jego matka – Maria Dolores dos Santos – była kucharką i dorabiała jako sprzątaczka we Francji, a ojciec – José Dinis Aveiro (1954–2005) – był ogrodnikiem i zmagał się z uzależnieniem alkoholowym. Cristiano wychowywał się w ubogiej rodzinie wraz z trojgiem starszego rodzeństwa: bratem Hugo oraz siostrami: Elmą i Lilianą Kátią. Rodzina mieszkała w domu komunalnym przy Rua da Quinta do Falcão 27A w Santo António. Pierwsze imię dla chłopca zasugerowała rodzicom jego ciotka, która pracowała w katolickim sierocińcu, a drugie nadano mu na cześć ulubionego aktora jego ojca, amerykańskiego prezydenta Ronalda Reagana.
Mając trzy lata, zaczął grać w piłkę nożną z kolegami z sąsiedztwa. Uczył się w szkole podstawowej im. João Gonçalves Zarco. Pierwsze treningi piłkarskie rozpoczął w 1993, mając osiem lat, w klubie Andorinha, w którym dorywczo pracował jego ojciec jako osoba odpowiedzialna za sprzęt dla zawodników. Jego pierwszym trenerem był Francisco Afonso. Już w tamtym czasie wyróżniał się szybkością na boisku i umiejętnymi zwodami, dlatego nosił pseudonim „Pszczółka”, jednocześnie z uwagi na fakt, że reagował płaczem na przegraną, czasem przezywano go „Płaczkiem”. Gdy miał 10 lat, trafił do Nacionalu Madera, w którym jego ojciec chrzestny – Fernão Barroso Sousa – był odpowiedzialny za kompletowanie drużyn młodzieżowych. W sezonie 1995/1996 drużyna, pod kierownictwem António Mendonçy, zdobyła mistrzostwo regionu w kategorii 10–12 lat.
Kariera klubowa.
Sporting CP.
Po zwycięskim sezonie w Nacionalu Fernão Barroso Sousa zaaranżował mu trzydniowe testy w Sportingu Lizbona, które odbyły się w kwietniu 1997. Trafił do Akademii Sportingu w Alcochete, gdzie wcześniej nauki pobierał m.in. jego idol, Luís Figo. Jednocześnie uczył się w tamtejszej szkole, w której był wyśmiewany przez rówieśników ze względu na swój maderski akcent oraz dużą wrażliwość, natomiast z uwagi na wątłą sylwetkę był tematem żartobliwych uwag ze strony kolegów z klubu, dlatego podjął odpowiednią dietę wysokobiałkową, a także rozpoczął regularne treningi na siłowni. Poza treningami sportowymi amatorsko grał w ping-ponga oraz dorabiał, podając piłki na meczach Sportingu.
W 2000 został powołany do reprezentacji Portugalii w Turnieju Lopesa Da Silvy, jednak musiał zrezygnować z udziału w zawodach z powodu zdiagnozowania u niego arytmii serca. Do regularnych treningów powrócił we wrześniu, kilka tygodni po operacji ablacji serca. W styczniu 2001 zdobył bramkę w wygranym 5:0 meczu z Benfiką Lizbona. Latem 2001 podpisał swój pierwszy zawodowy kontrakt ze Sportingiem.
Swojego pierwszego gola w zawodowej drużynie strzelił 3 sierpnia 2002 w wygranym 3:2 meczu towarzyskim z Realem Betis – zdobył bramkę w doliczonej, 91. minucie spotkania. 29 września 2002 zagrał swój pierwszy oficjalny mecz w seniorskiej drużynie Sportingu, stając się tym samym pierwszym zawodnikiem w historii Sportingu, który w ciągu jednego sezonu zagrał w pięciu różnych drużynach klubu: U–16, U–17, U–18, drużynie B, a następnie A. W 69. minucie spotkania ligowego przeciwko Sportingowi Braga zmienił Mariusa Niculae; mecz zakończył się porażką Sportingu 2:4. 7 października zagrał w podstawowym składzie Sportingu, a w zwycięskim spotkaniu z Moreirense na własnym stadionie strzelił dwie bramki, w 34. i 90. minucie meczu.
Ze względu na rosnącą pozycję w krajowym futbolu, podczas Międzynarodowego Festiwalu „Nadzieje” w Tulonie i w Var chęć zakupu Ronaldo wyraziły czołowe, europejskie kluby, w tym Arsenal, Liverpool, Chelsea, Inter Mediolan, Juventus, FC Barcelona i Atlético Madryt. Prezes Liverpoolu miał oferować piłkarzowi 7,5 mln euro za przejście do klubu, a Real Madryt – 12 mln euro. Ostatecznie za 15 mln euro zakupił go Alex Ferguson, trener Manchesteru United, który wypatrzył go w przedsezonowym meczu Sportingu z Manchesterem, rozegranym w sierpniu 2003 z okazji otwarcia stadionu Estádio José Alvalade, dzięki czemu wówczas 18-letni Ronaldo stał się najdroższym nastolatkiem w historii angielskiej piłki nożnej.
Manchester United.
13 sierpnia 2003 na stadionie Old Trafford odbyła się oficjalna prezentacja Ronaldo jako zawodnika Manchesteru United – jednocześnie poinformowano, że będzie występował z numerem „7” na koszulce meczowej. Trzy dni później debiutował jako gracz klubu w wygranym 4:0 meczu ligowym 1. kolejki przeciwko Boltonowi Wanderers – wszedł na boisko w 60. minucie spotkania, a po meczu został uznany najlepszym graczem wieczoru. 1 listopada strzelił swoją pierwszą bramkę Manchesteru, podczas meczu ligowego z Portsmouth. W maju 2004 w 84. minucie spotkania z Aston Villą otrzymał swoją pierwszą w karierze czerwoną kartkę, wcześniej będąc ukaranym dwiema żółtymi – najpierw za symulowanie faulu w polu karnym, a następnie za wykopanie piłki w publiczność. 22 maja zdobył jedną bramkę w wygranym 3:0 meczu finałowym z Millwall o Puchar Anglii. W sezonie 2003/2004 zagrał łącznie w 39 meczach i strzelił cztery gole, poza tym otrzymał od kibiców klubu tytuł Piłkarza Roku Manchesteru United.
29 października 2005 podczas przegranego 1:4 spotkania z Middlesbrough zdobył bramkę, która była 1000. bramką Manchesteru United w Premiership. Sezon 2005/2006 Premiership zakończył z ośmioma golami oraz tytułem najlepszego młodego gracza ligi na koncie.
W sezonie 2006/2007 zagrał w 52 meczach we wszystkich rozgrywkach, strzelając w nich 23 gole i zaliczając 20 asyst. W klasyfikacji strzelców Premier League uplasował się na drugim miejscu, za Didierem Drogbą z Chelsea. Został także okrzyknięty piłkarzem roku ligi angielskiej i Młodym Piłkarzem Roku. 13 maja z drużyną zdobył tytuł mistrza Anglii. W sezonie 2007/2008 strzelił 42 gole, a z drużyną wygrał finał Ligi Mistrzów, pokonując 21 maja 2008 w rzutach karnych Chelsea. Po sezonie otrzymał tytuł Piłkarza roku FIFA oraz odebrał Złotą Piłkę.
11 czerwca 2009 Manchester United zaakceptował ofertę kupna Ronaldo przez Real Madryt za 80 mln funtów (93,2 mln euro) po tym, jak piłkarz wyraził chęć odejścia z klubu. Przedstawiciel rodziny Glazerów potwierdził, że Alex Ferguson zezwolił na transakcję. Po tym, jak transfer został zakończony, Ronaldo wyraził swoją wdzięczność Fergusonowi i określił go „swoim ojcem w sporcie i najbardziej wpływową osobą w karierze”.
Real Madryt.
26 czerwca 2009 Real Madryt potwierdził, że Ronaldo dołączy do zespołu 1 lipca po podpisaniu sześcioletniego kontraktu oraz uzgodnieniu warunków umowy, na której mocy ma zarabiać 13 mln euro na sezon, przy klauzuli wykupu wynoszącej 1 mld euro. Prezentacja Ronaldo jako gracza Realu Madryt odbyła się 6 lipca, zawodnik otrzymał koszulkę z numerem „9”, którą przed nim nosił Javier Saviola. Na Estadio Santiago Bernabéu w czasie prezentacji Ronaldo było obecnych 80 tys. kibiców, co pobiło rekord należący do Diego Maradony, którego witało 75 tys. fanów po tym, jak w 1984 przeszedł z FC Barcelona do SSC Napoli.
16 kwietnia 2011 podczas ligowego El Clásico na Estadio Santiago Bernabéu w 82. minucie spotkania strzelił z rzutu karnego swojego pierwszego gola w meczach z Barceloną. Kolejną bramkę dla drużyny strzelił 20 kwietnia 2011 podczas finału "Copa del Rey" – w 103. minucie spotkania otrzymał podanie z lewego skrzydła od Ángela Di Maríí i skuteczną główką pokonał José Manuela Pinto. Gol ten zapewnił "Królewskim" zwycięstwo, dzięki czemu po 18 latach zdobyli swój 18. Puchar Hiszpanii. W sezonie 2010/2011 w ramach trzeciej kolejki La Liga w wyjazdowym meczu Real Madryt podejmował Real Sociedad. Po strzale Ronaldo piłka trafiła do bramki, zmieniając tor po rykoszecie od pleców Pepego. Gazeta „Marca” zaliczyła tę bramkę, dzięki czemu w klasyfikacji "Marki" Portugalczyk zakończył rozgrywki z 41 golami i zdobył Trofeo Pichichi, poza tym otrzymał Europejski Złoty But za 40 trafień. Kończąc sezon z 53 golami we wszystkich rozgrywkach (40 w lidze), poprawił dwa klubowe rekordy skuteczności strzeleckiej – Ferenca Puskása z 47 golami w całym sezonie 1959/1960 i Hugo Sáncheza z 38 golami w sezonie ligowym 1989/1990.
Sezon 2011/2012 zakończył z 46 bramkami w Primera División, ustępując pierwszego miejsca Leo Messiemu z 50 bramkami, ale także zdobył z Realem Madryt mistrzostwo Hiszpanii. Wtedy też po raz pierwszy od sezonu 1950/1951 zaliczył trafienia przeciwko każdemu zespołowi występującemu w lidze, wyrównując też osiągnięcie Ronaldo, który strzelał do bramek 19 z 21 przeciwników w sezonie 96/97. Dwa strzelone przez niego gole w dwumeczu z FC Barceloną (23 i 29 sierpnia 2012) o Superpuchar Hiszpanii, po jednym na Santiago Bernabéu i Camp Nou, zakończonego wynikiem 4:4 zapewniły Realowi pierwsze w sezonie 2012/2013 trofeum (dzięki przewadze goli na wyjeździe). Po zremisowanym 2:2 meczu ligowym z Barceloną 7 października 2012, w którym zdobył obie bramki dla Królewskich, ustanowił serię sześciu kolejnych El Clásico w których strzelał gola (dwa półfinały Pucharu Króla, dwa mecze ligowe i dwa o Superpuchar). Inna trwająca od 17 sierpnia 2011 seria to sześć kolejnych meczów wyjazdowych na Camp Nou z wpisaniem się na listę strzelców (łącznie 8 razy). W meczu wyjazdowym z Galatasaray SK 9 kwietnia 2013 poprawił klubowy rekord 10 goli strzelonych w jednym sezonie Ligi Mistrzów, który od poprzedniego sezonu dzielił z Raúlem i po raz pierwszy od 2008 był królem strzelców tych rozgrywek.
15 września 2013 przedłużył kontrakt z Realem Madryt do 2018. 17 września w pierwszej kolejce Ligi Mistrzów 2013/2014 strzelił hat-tricka w meczu przeciwko Galatasaray SK wygranym 6:1. W całym 2013 zdobył 69 goli w 59 oficjalnych występach klubowych i reprezentacyjnych, o sześć więcej niż w 2012. Ustanowił także dwa nowe rekordy strzeleckie Ligi Mistrzów: 9 goli w fazie grupowej oraz 15 goli w jednym roku kalendarzowym.
13 stycznia 2014 otrzymał Złotą Piłkę FIFA. 18 marca w swoim 236. występie dla klubu zdobył łącznie 242 gole, co uczyniło go czwartym strzelcem wszech czasów Realu, na równi z Ferencem Puskásem (ten jednak potrzebował 262 występów, by osiągnąć taki dorobek). 2 kwietnia w meczu ćwierćfinałowym LM z Borrusią trafił do siatki po raz 14. w sezonie, wyrównując rekord strzelecki Leo Messiego z sezonu 2011/2012. 29 kwietnia w półfinale z Bayernem dołożył dublet, ustanawiając nowy rekord 16 goli w sezonie, jednocześnie wyprzedzając dorobek 49 goli Alfredo Di Stéfano, drugiego po Raúlu najlepszego strzelca Realu w Europie. 25 maja w wygranym finale z Atlético Madryt świętował zdobycie 10. Pucharu Europy Realu Madryt, prawie 10 lat po tym, jak na tym samym Estádio da Luz w Lizbonie przegrał swój finał Euro 2004. W końcowych minutach spotkania udało mu się przypieczętować sukces drużyny golem z rzutu karnego na 4:1, śrubując swój rekord do 17 goli w sezonie. W 2014 jako pierwszy piłkarz Realu zaliczył cztery sezony ligowe z rzędu, w których zdobył przynajmniej 30 goli, ponadto został pierwszym piłkarzem w historii, który zdobył bramki w meczach finałowych dla dwóch triumfatorów Ligi Mistrzów – Manchesteru United w sezonie 2007/2008 oraz Realu Madryt w sezonie 2013/2014. W obu przypadkach został królem strzelców rozgrywek. Jako pierwszy piłkarz wpisał się na listę strzelców w każdej minucie meczu.
5 października 2014 wyrównał rekord La Liga w liczbie zdobytych hat-tricków, wynoszący łącznie 22 na równi z Zarrą i Di Stefano, z czego trzy ostatnie zaliczył w czterech meczach ligowych w czasie 15 dni. 18 października pobił rekord sprzed 71 lat najlepszego startu sezonu ligowego pod względem strzelonych bramek, wówczas Echevarría w pierwszych ośmiu kolejkach sezonu zdobył 14 bramek. Portugalczyk zdobył 15 goli w siedmiu spotkaniach, ale opuścił starcie drugiej kolejki z Realem Sociedad. 6 grudnia pobił rekord La Liga w liczbie zdobytych hat-tricków, notując 23. hat-tricka w starciu 14 kolejki ligowej pomiędzy Realem Madryt, a Celtą Vigo, jednocześnie przyczyniając się do wyrównania rekordu drużynowego Barcelony z sezonu 2005/06 – wygrania 18 meczów z rzędu, przy tym dobijając do 200 goli w La Liga. Osiągnął taki dorobek bramkowy, rozgrywając 178 meczów w hiszpańskiej lidze, co jest najlepszym wynikiem w historii.
12 stycznia 2015 drugi raz z rzędu otrzymał Złotą Piłkę FIFA, było to jego trzecie wyróżnienie dla najlepszego piłkarza na świecie. W 2015 Real nie zdobył żadnego trofeum, ale Ronaldo poprawił dwa rekordy życiowe z sezonu 2011/2012 – najwięcej goli zdobytych we wszystkich rozgrywkach w sezonie (61) i goli w sezonie ligowym (48), za co otrzymał trzeciego Trofeo Pichichi i czwartego Europejskiego Złotego Buta. Wyśrubował także dwa własne rekordy w Hiszpanii – najwięcej hat-tricków (27) i najwięcej hat-tricków w sezonie (8). W klasyfikacji strzelców Realu Ronaldo wyprzedził Santillana i Di Stéfano; w 300 oficjalnych spotkaniach zaliczył 313 trafień, ustępując tylko Raúlowi, a w 200 występach w La Liga – 225 goli.
13 września 2015 zdobył pięć goli w meczu La Liga z Espanyolem, zostając najlepszym ligowym strzelcem Realu, przed Raúlem z 228 trafieniami. 30 września zaliczył dwa trafienia z Malmö FF w LM, z czego pierwszy gol był jego 500. golem w oficjalnych meczach klubowych i reprezentacyjnych (w 753 występach), a drugi 323. golem dla Realu, czym zrównał się z rekordem Raúla oraz został najlepszym strzelem Realu w Europie z 67 golami, wyprzedzając rekord 66 goli Raula. 8 grudnia podbił własny rekord liczby zdobytych bramek w fazie grupowej Ligi Mistrzów, śrubując swój wynik do liczby 11 goli, tym samym poprawił również swój inny rekord Ligi Mistrzów, goli zdobytych w danym roku kalendarzowym, zdobywając 16 goli w 2015.
12 kwietnia 2017 zdobył dublet w 1/4 finału LM z Bayernem Monachium i jako pierwszy osiągnął 100 goli w europejskich pucharach (w tym jeden w kwalifikacjach Ligi Mistrzów i dwa w Superpucharze Europy). Dzięki hat-trickowi w meczu rewanżowym 17 kwietnia w Madrycie poprawił swój rekord, przekraczając granicę 100 goli w Lidze Mistrzów. 29 kwietnia pobił 40-letni rekord Jimmy’ego Greavesa, który wynosił 366 goli, najlepszego ligowego strzelca spośród sześciu czołowych europejskich lig. 3 maja zaliczył hat-tricka w półfinale Ligi Mistrzów z Atlético Madryt, dzięki czemu osiągnął jako pierwszy 50 goli w fazie pucharowej Ligi Mistrzów. Klub pogratulował mu także zdobycia 400 goli w barwach Realu (wliczając nieoficjalny gol zaliczony Pepe w 2010). 14 maja zdobył dublet w meczu z Sevillą, osiągając oficjalne 400 goli. 3 czerwca sięgnął czwarty raz po puchar Ligi Mistrzów, dzięki dubletowi w finale z Juventusem jako pierwszy piłkarz zaliczył gola w trzech różnych finałach tych rozgrywek (dla dwóch klubów), piąty rok z rzędu został królem strzelców edycji LM oraz zdobył 600. bramkę w karierze (także 500. gola Realu w LM). Real jako pierwszy klub obronił tytuł Ligi Mistrzów od powstania rozgrywek w tym formacie.
6 grudnia 2017 jako pierwszy zdobył gola w każdym z sześciu spotkań fazy grupowej Ligi Mistrzów, wyrównał także rekord 60 goli Leo Messiego w fazach grupowych LM. 7 grudnia wygrał piątą Złotą Piłkę przyznawaną przez France Football. 14 lutego 2018 osiągnął 100 goli w Lidze Mistrzów dla jednego klubu. 3 marca w 286. występie przekroczył granicę 300 goli w lidze hiszpańskiej. Do 6 marca strzelał gola w dziewięciu kolejnych występach w LM od finału w 2017 przeciwko Juventusowi, wyrównując rekord Ruud van Nistelrooya z 2003 (obaj po 14 goli). 3 kwietnia poprawił ten rekord, zdobywając łącznie 16 goli w 10 spotkaniach z rzędu, a 11 kwietnia zakończył serię ze stanem 17 goli w 11 spotkaniach. 25 kwietnia ustanowił inny rekord, występując ogółem w 96 wygranych spotkaniach w Lidze Mistrzów. Real zakończył sezon z trzecią z rzędu wygraną w Lidze Mistrzów, a Ronaldo wygrywał zdobył puchar po raz piąty co jest rekordem od czasu Ligi Mistrzów (Francisco Gento wygrał sześć Pucharów Europy). Ronaldo szósty sezon z rzędu był królem strzelców Ligi Mistrzów (w 2015 ex aequo z Messim i Neymarem Jr).
10 lipca 2018 ogłoszono transfer Ronaldo do Juventusu.
Juventus.
W Juventusie zadebiutował w ligowym meczu z . Swoją pierwszą bramkę dla tego klubu zdobył 16 września 2018 w meczu przeciwko . 16 stycznia 2019 sięgnął po swoje pierwsze trofeum w nowej drużynie – w meczu przeciwko AC Milan, zakończonym wygraną 1:0, strzelił zwycięską bramkę, czym zapewnił zwycięstwo Juventusowi w Superpucharze Włoch. W swoim pierwszym sezonie w Serie A zdobył także mistrzostwo Włoch. Zdobywszy Scudetto, stał się jedynym piłkarzem na świecie, który zdobył mistrzostwo w Anglii, Hiszpanii i we Włoszech.
W debiutanckim sezonie dla Juventusu zdobył 21 bramek w 31 meczach. W całym sezonie 2018/19, we wszystkich rozgrywkach, wliczając mecze Ligi Mistrzów i Pucharu Włoch, rozegrał 43 spotkania i zanotował 28 trafień. W drugim sezonie wystąpił w 33 spotkaniach w Serie A i zdobył w nich 31 bramek. W całym sezonie 2019/2020 rozegrał 46 występów i zdobył 37 bramek. Z Juventusem wygrał wtedy mistrzostwo Włoch. Łącznie w 134 meczach zdobył 101 goli i zanotował 22 asysty, a także został najszybszym strzelcem "setki" dla tego klubu.
Powrót do Manchesteru United.
27 sierpnia 2021 Manchester United ogłosił, że doszedł do porozumienia z Juventusem w sprawie ponownych przenosin Ronaldo do angielskiego klubu. 31 sierpnia 2021 roku podpisując dwuletni kontrakt z opcją przedłużenia o kolejny rok, po 12 latach, znów został zawodnikiem Manchesteru United. Pierwszy mecz po powrocie zagrał 11 września 2021 roku w wygranym 4:1 meczu przeciwko Newcastle United, rozgrywając całe spotkanie i zdobywając dwie bramki. W debiutanckim wrześniu 2022 zdobył nagrodę Piłkarza Miesiąca Premier League. 
12 marca 2022 Ronaldo zdobył hat-tricka w wygranym 3:2 ligowym meczu z Tottenhamem, bijąc rekord Josefa Bicana (805 bramek) zdobytych goli w oficjalnych seniorskich meczach. 
Po powrocie Ronaldo strzelił dla Czerwonych Diabłów 27 goli i zdobył 5 asyst w 54 występach. W sezonie 2021/22 trafiał bramki 24 razy w 38 meczach, a w sezonie 2022/23 rozegrał 16 spotkań, w których zanotował 3 gole. 
22 listopada 2022 Manchester United rozwiązał kontrakt z Ronaldo.
Al-Nassr.
30 grudnia 2022 saudyjski klub Al-Nassr osiągnął porozumienie, zgodnie z którym Ronaldo dołączył do klubu 1 stycznia 2023, podpisując kontrakt do 2025. Jak poinformował Fabrizio Romano, Ronaldo otrzymał najwyższą pensję piłkarską w historii, wartą 200 milionów euro rocznie; obejmowało to roczną gwarantowaną pensję piłkarską w wysokości 90 milionów euro, a umowy handlowe i sponsorskie obejmowały podwyższenie jego całkowitego rocznego wynagrodzenia do 200 milionów euro. 19 stycznia 2023 Ronaldo zagrał po raz pierwszy od czasu przeniesienia się do Arabii Saudyjskiej w meczu pokazowym, w którym połączona drużyna graczy Al-Nassr i Al-Hilal z Rijadu przeciwko Paris Saint-Germain. Strzelił dwa gole, jednak ostatecznie przegrał 4:5. 22 stycznia 2023 zadebiutował w lidze dla Al-Nassr jako kapitan drużyny, grając pełne 90 minut w wygranym 1:0 meczu z Ettifaq FC i strzelił swojego pierwszego gola w remisie 2:2 z Al-Fateh z rzutu karnego w ostatnich minutach meczu. 9 lutego 2023 strzelił cztery gole w wygranym 4:0 meczu z Al-Wehdą, a jego pierwszy gol w meczu był jego 500. ligowym golem w karierze.
Kariera reprezentacyjna.
W reprezentacji Portugalii zadebiutował 20 sierpnia 2003 w meczu z Kazachstanem wygranym 1:0.
Lata 2004–2007.
W maju 2004 dostał od Luiza Felipe Scolariego powołanie do reprezentacji Portgualii na Mistrzostwa Europy w Piłce Nożnej 2004. Swojego pierwszego gola dla reprezentacji strzelił 12 czerwca w przegranym 1:2 meczu otwarcia z Grecją na Estádio do Dragão. Kolejną bramkę strzelił w rzutach karnych w wygranym 6:5 ćwierćfinałowym spotkaniu z Anglią, a następną – w 26. minucie półfinałowego meczu z Holandią, wygranym 2:1. Ostatecznie zdobył z Portugalią tytuł wicemistrza Europy po finałowej porażce z Grecją 0:1. Po finale został nominowany do Drużyny Gwiazd Euro. W 2004 wystąpił także na Olimpiadzie w Atenach, gdzie jego drużyna zajęła ostatnie miejsce w grupie, wygrywając zaledwie jeden mecz z Marokiem (2:1), w którym Ronaldo zdobył pierwszą bramkę.
Został wicekrólem strzelców europejskiej strefy kwalifikacyjnej do Mistrzostw Świata w Piłce Nożnej 2006 z siedmioma golami na koncie. W fazie grupowej Portugalia spotkała się z Meksykiem (2:1), Angolą (1:0) i Iranem (2:0), Ronaldo jedyną bramkę zdobył z tym ostatnim zespołem z rzutu karnego. 1 lipca 2004 strzelił bramkę w rzutach karnych w ćwierćfinałowym meczu z Anglią, zapewniając Portugalii awans do półfinałów. Ostatecznie zajęli czwarte miejsce, przegrywając mecz z Francją (0:1) i spotkanie o brązowy medal z Niemcami (1:3), a Ronaldo został nominowany do nagrody dla najlepszego młodego piłkarza, którą wygrał Lukas Podolski.
6 lutego 2007 zadebiutował jako kapitan drużyny Portugalii w towarzyskim meczu z Brazylią.
Lata 2008–2011.
Zakończył kwalifikacje do Mistrzostw Europy w Piłce Nożnej 2008, zdobywając osiem goli. Dobra skuteczność nie była jednak kontynuowana na samym turnieju. Został najlepszym zawodnikiem meczu fazy grupowej z Czechami, w którym strzelił jedynego gola na turnieju. Portugalia jednak odpadła w ćwierćfinale po przegranym meczu z Niemcami 2:3. Po mistrzostwach, gdy drużynę narodową przejął Carlos Queiroz, Ronaldo na stałe został kapitanem.
Swoją jedyną bramkę w Mistrzostwach Świata w Piłce Nożnej 2010 zdobył w wygranym 7:0 meczu z Koreą Północną, było to jego pierwsze od 16 miesięcy trafienie dla reprezentacji. Portugalczycy odpadli w 1/8 finału, przegrywając 0:1 z Hiszpanią. Ronaldo zgarnął trzy nagrody dla zawodnika meczu w spotkaniach fazy grupowej.
Lata 2012–2015.
Strzelił siedem goli w kwalifikacjach do Mistrzostw Europy w Piłce Nożnej 2012, włączając w to dwa trafienia z Bośnią w barażach. Następnie zdobył dwa gole w ostatnim meczu fazy grupowej z Holandią (2:1). Także w ćwierćfinale zapewnił zwycięstwo swojej drużynie, strzelając jedyną bramkę w spotkaniu przeciwko Czechom. Portugalia odpadła po rzutach karnych w półfinałowym meczu z Hiszpanią.
Portugalia zajęła drugie miejsce w swojej grupie eliminacyjnej do Mistrzostw Świata w Piłce Nożnej 2014 ze stratą jednego punktu do Rosji, przez co była zmuszona zagrać w barażach z reprezentacją Szwecji. Oba mecze zakończyły się zwycięstwami Portugalii (1:0 i 3:2), wszystkie bramki dla swojej drużyny zdobył Ronaldo. W pierwszej rundzie kwalifikacyjnej zanotował w sumie cztery trafienia, w międzyczasie wyprzedzając pod względem strzelonych goli w reprezentacji Portugalii Eusébio (41) a ostatecznie zrównując się bramkami z rekordzistą, Pauletą (47). Po przegranym meczu z Niemcami (4:0), remisie z USA (2:2) i wygranej z Ghaną (2:1) reprezentacja Portugalii zajęła trzecie miejsce w grupie, ostatecznie odpadając w tej fazie rozgrywek. Ronaldo zagrał we wszystkich trzech meczach, notując asystę w meczu z USA i oraz strzelając bramkę w meczu z Ghaną, co uczyniło go samodzielnym liderem klasyfikacji strzelców reprezentacji Portugalii z dorobkiem 50 goli. Stał się jednocześnie pierwszym piłkarzem w historii, który strzelił bramki na sześciu wielkich turniejach z rzędu – Euro 2004, 2008, 2012 oraz mundialach 2006, 2010 i 2014.
Lata 2016–2022.
Podczas eliminacji do Mistrzostw Europy w Piłce Nożnej 2016 w spotkaniu 3. kolejki kwalifikacji w meczu z Armenią zdobył swojego 23. gola we wszystkich dotychczasowych spotkaniach rozgrywanych w ramach mistrzostw Europy, biorąc pod uwagę mecze eliminacyjne i finałowe, tym samym stał się samodzielnym liderem klasyfikacji strzelców w historii tych rozgrywek, bijąc rekord Jona Dahla Tomassona. 6 lipca 2016 w meczu z Walią wyrównał rekord strzelecki dziewięciu goli w finałach Mistrzostw Europy, ustanowiony na jednym turnieju w 1984 przez Michela Platiniego. Został także pierwszym piłkarzem, który trafiał do bramki na czterech różnych turniejach ME. Uwzględniając eliminacje, baraże i finały jego nowy rekord Mistrzostw Europy wynosi 29 goli. Wyprzedził także Thurama i Van der Sara w liczbie występów w finałach ME, ustanawiając rekord 21 meczów. Pomógł także w zdobyciu pierwszego tytułu mistrzowskiego dla Portugalii, kończąc turniej z trzema golami i trzema asystami. W meczu finałowym z Francją 10 lipca 2016 doznał kontuzji w 8. minucie spotkania po starciu z Dimitri Payetem, co wyeliminowało go z dalszej gry.
15 czerwca 2018 został najstarszym zawodnikiem, który strzelił hat tricka w meczu mistrzostw Świata w Rosji, pomagając Portugalii w pierwszym meczu w zremisowaniu 3:3 z Hiszpanią (jego trzeci gol to rzut wolny z 30 jardów w curlingu na dwie minuty przed końcem). W ten sposób stał się również pierwszym portugalskim graczem, który strzelił gola w czterech mistrzostwach świata i jednym z czterech graczy, którzy tego dokonali. 20 czerwca w drugim meczu strzelił jedynego gola w wygranym 1:0 z Marokiem, bijąc rekord Ferenca Puskása jako najlepszego strzelca Europy w historii, z 85 golami w reprezentacji. W ostatnim meczu grupowym z Iranem 25 czerwca nie wykorzystał rzutu karnego, a Portugalia zremisowała 1:1, awansując do drugiej rundy jako wicemistrzowie grupy za Hiszpanią. 30 czerwca z drużyną zostali wyeliminowani po porażce 2:1 z Urugwajem w 1/8 finałów mistrzostw świata. Za swoje występy w turnieju Ronaldo został później mianowany do drużyny Mistrzostw świata.
Opuścił fazę grupową Ligi Narodów, aby skupić się na grze w Juventusie, do reprezentacji dołączył dopiero na fazę pucharową w czerwcu 2019. W meczu przeciwko Szwajcarii w półfinale strzelił trzy bramki, czym wprowadził Portugalię do finału, gdzie ostatecznie udało im się pokonać reprezentację Holandii 1-0. 15 czerwca 2021 w pierwszym meczu na Mistrzostwach Europy strzelił dwa gole w wygranym 3:0 meczu z Węgrami. To dało mu w sumie 11 bramek w Mistrzostwach Europy, dwie przewagi nad Michelem Platinim jako najlepszym strzelcem wszech czasów w historii mistrzostw Europy. Ponadto został pierwszym piłkarzem, który wystąpił i zdobył pięć bramek na Mistrzostwach Europy, oraz w 11 kolejnych turniejach międzynarodowych seniorów. Udało mu się też być najstarszym zawodnikiem, który strzelił dwa gole w mistrzostwach Europy, bijąc poprzedni rekord ustanowiony przez Andrija Szewczenkę. 19 czerwca w drugim meczu grupowym strzelił jednego gola w przegranym meczu 2:4 z Niemcami. 23 czerwca wykorzystał dwa rzuty karne w zremisowanym 2:2 meczu z Francją w ostatnim meczu fazy grupowej, co wyrównał rekord irańskiego piłkarza Aliego Daeiego z 109 golami w reprezentacji. Został najlepszym strzelcem w finałach turniejów na Mistrzostwach Świata i Mistrzostwach Europy łącznie, a jego 21 bramek pobiło poprzedni rekord Miroslava Klose. 27 czerwca Portugalia odpadła z turnieju po przegranym meczu 0:1 przeciwko Belgii w 1/8. Ronaldo zakończył turniej z pięcioma bramkami (razem z Patrikiem Schickiem) i zdobył koronę króla strzelców mistrzostw Europy, o czym zadecydowało to, że miał na koncie asystę.
Zagrał w 7 meczach fazy grupowej i w 2 barażowych podczas eliminacji do Mistrzostw Świata 2022, w których strzelił 6 bramek. 1 września 2021 w ostatnich minutach meczu zdobył dublet przeciwko Irlandii, który pozwolił mu zostać samodzielnym rekordzistą strzelonych bramek dla reprezentacji. 12 października 2021 w wygranym 5:0 spotkaniu z Luksemburgiem zdobył swojego 10. hat-tricka dla Portugalii. 
Ronaldo znalazł się w kadrze Portugalii na Mistrzostwa Świata 2022 w Katarze, i był to piąty mundial z jego udziałem. 24 listopada, w meczu otwarcia Portugalii przeciwko Ghanie, Ronaldo wykorzystał rzut karny i został pierwszym zawodnikiem, który strzelił gola w pięciu różnych mistrzostwach świata, a także został najlepszym zawodnikiem tego spotkania. W ostatnim meczu grupowym z Koreą Południową Ronaldo spotkał się z krytyką ze strony własnego trenera za reakcję na zmianę. Nie pojawił się w wyjściowym składzie na mecz 1/16 finału ze Szwajcarią. Było to pierwsze spotkanie od Euro 2008, kiedy nie rozpoczął meczu dla Portugalii w dużym międzynarodowym turnieju; również po raz pierwszy od Euro 2000 Portugalia rozpoczęła mecz fazy pucharowej bez Ronaldo w wyjściowym składzie. Wchodząc z ławki w meczu 1/4 finału z Marokiem, wyrównał międzynarodowy rekord występów Badera Al-Mutawy, stając się najczęściej występujących piłkarzy wszech czasów, ze 196. występami. Portugalia przegrała ten mecz 0:1 i odpadła z tej edycji MŚ.
Styl gry.
Jest prawonożnym piłkarzem ofensywnym, który może grać na lewym skrzydle, a także jako środkowy napastnik. Znany jest ze swoich rzutów karnych oraz strzałów głową.
Życie prywatne.
W trakcie swojej kariery spotykał się m.in. z angielskimi modelkami Alice Goodwin i Gemmą Atkinson. W 2010 zaczął spotykać się z rosyjską modelką Iriną Shayk, z którą pojawił się na okładce majowego numeru hiszpańskiego wydania magazynu „Vogue” w 2014. W styczniu 2015 para rozstała się. Obecnie jest związany z hiszpańską modelką, Georginą Rodriguez, z którą ma córkę, Alanę Martinę (ur. 12 listopada 2017), 18 kwietnia 2022 urodziły się im bliźnięta, córka Bella Esmeralda i syn Angelo , który zmarł krótko po porodzie. Ma także troje dzieci: syna Cristiano juniora (ur. 17 czerwca 2010) oraz bliźniaki – Mateo i Evę Marię (ur. 8 czerwca 2017), jednak tożsamość ich matki nie jest powszechnie znana.
Majątek.
Zarobki piłkarza początkowo były dość niewielkie: za grę w Sportingu Lizbona początkowo pobierał 200 euro miesięcznie, po podpisaniu zawodowego kontraktu z klubem latem 2001 pensja wzrosła do 2 tys. euro miesięcznie, a w 2003 wynosiła już 15 tys. euro. Po przejściu do Manchesteru United zarabiał 150 tys. euro miesięcznie.

</doc>
<doc id="98857" url="https://pl.wikipedia.org/wiki?curid=98857" title="Muzeum Lotnictwa Polskiego w Krakowie">
Muzeum Lotnictwa Polskiego w Krakowie

Muzeum Lotnictwa Polskiego – muzeum w Krakowie zlokalizowane na terenach dawnego lotniska Rakowice-Czyżyny, gromadzące eksponaty związane z historią rozwoju lotnictwa. Liczba eksponowanych obecnie statków powietrznych przekracza 200. Muzeum wydaje własne publikacje, organizuje imprezy o charakterze edukacyjnym. Jest też uczestnikiem i organizatorem konferencji poświęconych historii lotnictwa i muzealnictwu. Posiada również bibliotekę z ponad 30 tysiącami pozycji. Znalazło się na ósmym miejscu listy najlepszych muzeów lotnictwa na świecie w rankingu telewizji CNN. Na terenie muzeum znajduje się baza Sekcji Lotnictwa Komendy Wojewódzkiej Policji w Krakowie, w której stacjonuje śmigłowiec PZL W-3 Sokół.
Historia.
Lotnisko Kraków-Rakowice-Czyżyny.
Muzeum Lotnictwa Polskiego funkcjonuje na terenach dawnego lotniska Rakowice-Czyżyny (jednego z najstarszych lotnisk wojskowych na świecie). Lotnisko to powstało w 1912 roku w związku z rozwojem lotnictwa Austro-Węgier. W 1917 roku stało się jednym z punktów etapowych pierwszej w Europie regularnej pocztowej linii lotniczej łączącej Wiedeń z Kijowem i Odessą. Początkowo zajmowało obszar 55 ha i zawierało bazę oddziału lotniczego. Po odzyskaniu niepodległości i przejęciu obiektów lotniska przez polskie władze wojskowe zorganizowano pierwszą polską jednostkę bojową tzw. Eskadryllę Lotniczą (później 1 Eskadra). Następnie bazę rozbudowano tworząc warsztaty remontowo-produkcyjne, Niższą Szkołę Pilotów i kolejne eskadry. W 1921 roku powstał w oparciu o istniejące zaplecze techniczne 2 Pułk Lotniczy. W połowie lat 20. polskie władze wojskowe podjęły decyzję o rozbudowie lotniska. 18 lipca 1923 roku otwarto Cywilną Stację Lotniczą Kraków, czego efektem było powstanie drugiego co do wielkości lotniska w Polsce. W 1938 roku uruchomiono linię międzynarodową Warszawa-Kraków-Budapeszt. W czasie II wojny światowej lotnisko przejęli Niemcy, po wojnie straciło swoje znaczenie ze względu na rozwój urbanistyczny okolicznych terenów. W 1963 roku zostało zlikwidowane. W 2006 roku wpisano zespół obiektów lotniska do rejestru zabytków pod numerem A-1106.
Lotnisko znajduje się w wykazie lądowisk cywilnych jako lądowisko samolotowe.
Powstanie muzeum.
Muzeum powstało w 1964 roku, dla pomieszczenia rosnącego zbioru statków powietrznych magazynowanych w kraju, którego rdzeń stanowiły eksponaty przejętej w 1945 roku poniemieckiej kolekcji. W tym celu 23 marca 1963 Minister Obrony Narodowej przekazał Aeroklubowi PRL tereny i budynki dawnego wojskowego Rakowice-Czyżyny, w tym hangar. Pierwotnie muzeum funkcjonowało jako Ośrodek Ekspozycji Sprzętu Lotniczego przy Aeroklubie Krakowskim, a działalność muzeum zapoczątkowała Wystawa Lotnicza na przełomie sierpnia i września 1964 roku. 1 lipca 1965 muzeum przeorganizowano jako Ośrodek Ekspozycji Lotniczej APRL w Krakowie. 1 stycznia 1967 r. muzeum zostało przejęte przez Naczelną Organizację Techniczną i przemianowane na Muzeum Lotnictwa w Krakowie. Od 1 stycznia 1971 muzeum nosiło nazwę Muzeum Lotnictwa i Astronautyki w Krakowie. Wówczas też muzeum zostało przejęte przez Ministerstwo Komunikacji i nadano mu statut i osobowość prawną. Nazwę tę Muzeum nosiło do lat 90. Pierwszym (1967-1983) dyrektorem Muzeum był Marian Markowski. Po nim placówką kierowali Wacław Kiściński (1983-1988), Michał Mietelski (1988-1989) i Krzysztof Radwan (1989-2020).
Nowy budynek muzeum.
Obok starego gmachu powstał (otwarcie nastąpiło 18 września 2010 roku) nowy trzykondygnacyjny budynek, o powierzchni 4000 m² z lotu ptaka przypominający śmigło. Każde jego skrzydło pełni inną funkcję. Do ekspozycji obiektów muzealnych przeznaczone są dwa z nich. W trzeciej części zlokalizowane są m.in. biblioteka, biura, sala kinowa i konferencyjna. Inwestycja została sfinansowana ze środków samorządu województwa małopolskiego oraz środków unijnych i kosztowała około 45,8 mln zł. W lutym 2008 roku swoje wsparcie dla tej inicjatywy w kwocie 60 tys. dolarów zapowiedział amerykański koncern lotniczy Boeing. 19 maja 2008 roku odbyło się uroczyste poświęcenie i wmurowanie aktu erekcyjnego. Poświęcenia dokonał metropolita krakowski Stanisław Dziwisz. Obecni byli m.in. marszałek województwa małopolskiego Marek Nawara, senator RP Janusz Sepioł, dyrektorzy departamentów Urzędu Marszałkowskiego Województwa Małopolskiego.
Status prawny i struktura organizacyjna muzeum.
Muzeum działa w oparciu o ustawę o muzeach, ustawę o organizowaniu i prowadzeniu działalności kulturalnej oraz własny statut i podlega urzędowi marszałkowskiemu województwa małopolskiego. Zgodnie ze statutem muzeum jest samorządową instytucją kultury wyodrębnioną pod względem prawnym i ekonomiczno-finansowym, której organizatorem jest województwo małopolskie. Województwo zapewnia środki potrzebne do utrzymania i rozwoju muzeum.
W Muzeum Lotnictwa Polskiego istnieją następujące jednostki organizacyjne:
Nadzór nad muzeum w sposób ogólny sprawuje Minister Kultury i Dziedzictwa Narodowego, a w sposób bezpośredni – organizator. Przy muzeum działa trzynastoosobowa rada muzeum, której członków powołuje i odwołuje zarząd województwa małopolskiego. Wewnętrznie zasady pracy muzeum są określone w Regulaminie Organizacyjnym.
Pochodzenie eksponatów.
Większość eksponatów stanowią przekazane do muzeum egzemplarze wycofane z użytku przez wojsko lub władze państwowe. Część eksponatów trafiła do muzeum dzięki wymianie z innymi muzeami na świecie.
Pomniki i odznaczenia związane z muzeum.
Na terenie należącym do muzeum znajdują się trzy pomniki:
W pobliżu muzeum w Parku Lotników Polskich znajduje się pomnik lotników polskich poległych na wszystkich frontach II wojny światowej autorstwa Bronisława Chromego a także głaz z inskrypcją „Chwała lotnikom” z 1970 roku.
Muzeum nadaje również własne odznaczenie – Medal Wdzięczności Muzeum „Summa Cum Laude”. Otrzymali go m.in. Ryszard Kaczorowski i inż. Jerzy Płoszajski.
Programy edukacyjne i imprezy.
Małopolski Piknik Lotniczy.
Muzeum rokrocznie, w czerwcu, organizuje Małopolski Piknik Lotniczy. W 2003 roku na potrzeby lotnicze muzeum i pikniku lotniczego ustanowiono ponownie czynne lądowisko na zachodnim fragmencie dawnej betonowej drogi startowej (obecnie przedzielonej ulicą; wschodnia część leży na terenie osiedla mieszkaniowego, mniej więcej w zachowanym stanie). Droga startowa jest czynna na kierunku 26 i posiada betonową nawierzchnię o wymiarach 720 × 60 m. Mogą z niej korzystać lekkie samoloty do 7500 kg i śmigłowce.
Lotniczy Park Kulturowy.
Muzeum jest również inwestorem przedsięwzięcia o nazwie „Lotniczy Park Kulturowy”, którego projekt wykonano w Instytucie Architektury Krajobrazu Politechniki Krakowskiej pod kierunkiem Marii Łuczyńskiej-Bruzdy. Celem przedsięwzięcia jest stworzenie odpowiedniego otoczenia parkowego.
„Przygody z wiedzą”.
Wspólnie z władzami wojewódzkimi, Muzeum Inżynierii Miejskiej, i Parkiem Wodnym w Krakowie, muzeum realizuje wspólny program edukacyjny pod nazwą "Przygody z wiedzą" skierowany do uczniów szkół podstawowych, gimnazjalnych, liceów i techników. Łączy on w sobie elementy propagujące wiedzę techniczną z promocją zdrowego stylu życia. Muzeum ma w swej ofercie blok lekcji muzealnych prowadzonych przez pracowników muzeum. Muzeum co roku bierze również udział w Nocy Muzeów, a także podobnej w swym charakterze imprezie pod nazwą "Dni Otwartych Drzwi Muzeów Krakowskich" odbywającej się jesienią i organizowanej z inicjatywy Stałej Konferencji Dyrektorów Muzeów Krakowskich przy współpracy z Urzędem Miasta Krakowa.
Projekt muzealny „NATO 1949–2009”.
Z okazji przypadającej na rok 2009 sześćdziesiątej rocznicy podpisania Traktatu Północnoatlantyckiego (4 kwietnia 1949 roku), a także dziesiątej rocznicy przystąpienia Polski do NATO (12 marca 1999 roku), Muzeum podjęło się realizacji projektu muzealnego, którego głównym celem jest stworzenie stałej ekspozycji statków powietrznych w barwach państw członkowskich Sojuszu. Pierwszym eksponatem tej kolekcji jest MiG-29 w barwach polskich, o numerze taktycznym 4115. Na połowie eksponatu zostanie przywrócony kamuflaż i niemieckie oznakowania, gdyż samolot ten był pierwszą sowiecką konstrukcją używaną w ramach Sojuszu przez Luftwaffe. W ramach wymiany, w zamian za śmigłowiec Mi-2, muzeum otrzymało też Mirage 5 BA o numerze taktycznym BA-03 od Królewskiego Muzeum Sił Zbrojnych w Brukseli. W dniu 19 listopada 2008 r. do Muzeum dotarł kolejny eksponat, ponaddźwiękowy samolot myśliwski Lockheed F-104 Starfighter S/ASA-M, przekazany nieodpłatnie przez "Aeronautica Militare Italiana" (Włoskie Siły Powietrzne). Samolot był jednym z ostatnich Starfighterów w służbie, przybył z bazy lotniczej w Grazzanise koło Neapolu. Egzemplarz ten został wyprodukowany na licencji we Włoszech, jego numer taktyczny to RS-05, seryjny MM6876. Kolejne samoloty spodziewane na ekspozycji to Republic F-84F Thunderstreak (nr takt. FU-36), SEPECAT Jaguar GR.1 (nr. ser. XX730), Ling-Temco-Vought A-7P Corsair II (nr taktyczny 5502), Hawker Siddeley Harrier Gr.3 (nr ser. XW919).
Lista eksponatów.
Samoloty.
Lista samolotów znajdujących się w ekspozycji Muzeum Lotnictwa Polskiego:
Szybowce.
Lista szybowców znajdujących się w ekspozycji Muzeum Lotnictwa Polskiego:
Motoszybowce.
Lista motoszybowców znajdujących się w ekspozycji Muzeum Lotnictwa Polskiego
Śmigłowce.
Lista śmigłowców znajdujących się w ekspozycji Muzeum Lotnictwa Polskiego:
Aerospatiale (FW) SE-3160 Alouette III
Rakietowe systemy przeciwlotnicze.
Lista rakietowych systemów przeciwlotniczych w ekspozycji Muzeum Lotnictwa Polskiego:
Silniki.
Oprócz statków powietrznych muzeum posiada też ekspozycję silników lotniczych, prezentowanych w sposób umożliwiający poznanie ich
konstrukcji. Są to:

</doc>
<doc id="98858" url="https://pl.wikipedia.org/wiki?curid=98858" title="FFS">
FFS



</doc>
<doc id="98862" url="https://pl.wikipedia.org/wiki?curid=98862" title="Kołbaskowo">
Kołbaskowo

Kołbaskowo (do 1945 niem. "Kolbitzow", daw. "Colbitzow") – wieś w Polsce położona w województwie zachodniopomorskim, w powiecie polickim, w gminie Kołbaskowo, na Wzniesieniach Szczecińskich. Miejscowość jest siedzibą gminy Kołbaskowo. Położona jest w odległości 10 km od Szczecina.
W latach 1954–1972 wieś należała i była siedzibą władz gromady Kołbaskowo. W latach 1975–1998 miejscowość położona była w województwie szczecińskim.
Demografia.
Według Narodowego Spisu Powszechnego Ludności i Mieszkań z 2011 roku liczba ludności we wsi Kołbaskowo to 520, z czego 47,1% mieszkańców stanowią kobiety, a 52,9% ludności to mężczyźni. Stanowi to 4,7% mieszkańców gminy.
Transport.
Do 21 grudnia 2007 roku w miejscowości znajdowało się drogowe przejście graniczne Kołbaskowo-Pomellen z Niemcami, które zostało zlikwidowane na mocy Układu z Schengen.
Kołbaskowo połączone jest ze Szczecinem miejską linią autobusową.
Oświata.
Na terenie Kołbaskowa działa Zespół Placówek Oświatowych, w skład którego wchodzą Szkoła Podstawowa im. św. Huberta oraz Publiczne Przedszkole.
Funkcjonuje również Biblioteka Gminna, która oprócz typowej działalności polegającej na gromadzeniu i udostępnianiu swoich zbiorów – prowadzi też działalność kulturalną i oświatową. 24 lutego 2012 roku zakończono gruntowny remont, zmieniający i przebudowujący pomieszczenia wewnątrz budynku oraz dobudowano podjazd dla osób niepełnosprawnych.
Historia i zabytki.
Pierwsze wzmianki o wsi pochodzą z 1243 roku, gdy książę Barnim I nadał klasztorowi cysterek w Szczecinie dziesięcinę z Kołbaskowa. W 1286 roku klasztor otrzymał wieś Kołbaskowo na własność i prawdopodobnie w tym czasie rozpoczęła się budowa tutejszego kościoła.
W centrum wsi znajduje się XIV-wieczny kościół. Jest to późnoromańska budowla salowa, wzniesiona na planie prostokąta, bez wieży zachodniej. Elewacje ścian wymurowane są z w miarę regularnie ułożonych warstw kwadr granitowych o niewielkim tylko stopniu obróbki i o różnej wielkości. Jedynie uskokowe portale – południowy (obecnie zamurowany) i nieistniejący już dzisiaj zachodni – a także narożniki, wykonano z dokładniej obrobionych kwadr granitowych.
Elewacja wschodnia posiada charakterystyczny dla tego okresu układ trzech wąskich, ostrołukowych, rozglifionych na zewnątrz okien, z których środkowe jest nieco wyższe. Jej szczyt natomiast ozdobiony jest piramidalną blendą w obramieniu ceglanym. Elewacja zachodnia ze szczytem przesłonięta jest przez dobudowaną w XVIII wieku wieżę, nakrytą płaskim dachem namiotowym. W wieży znajduje się główne wejście do kościoła
W elewacji południowej zachował się relikt pierwotnego okna o ościeżach kamiennych i łuku zamknięcia mniej ostrym jak w pozostałych obmurowanych oknach. Także zachowany portal południowy ma tylko nieznacznie załamaną archiwoltę.
Świątynia posiada strop drewniany i nakryta jest ceramicznym dachem dwuspadowym. W roku 1984 przeprowadzono restaurację świątyni. Odbito wówczas tynki zewnętrzne, odsłonięto wątek gotycki ścian i okien. We wnętrzu odnowiono posadzkę, strop, ściany, odkryto portal południowy. Wykonano również nowe oszklenie witrażowe. Uporządkowano także plac kościelny otoczony kamienno-ceglanym murem.
Na wyposażeniu kościoła znajdują się:
Transport.
Do 21 grudnia 2007 roku w miejscowości znajdowało się drogowe przejście graniczne z Niemcami Kołbaskowo-Pomellen, które zostało zlikwidowane na mocy Układu z Schengen.

</doc>
<doc id="98863" url="https://pl.wikipedia.org/wiki?curid=98863" title="Stanisław Huskowski">
Stanisław Huskowski



</doc>
<doc id="98864" url="https://pl.wikipedia.org/wiki?curid=98864" title="Tomasz Staliński">
Tomasz Staliński



</doc>
<doc id="98865" url="https://pl.wikipedia.org/wiki?curid=98865" title="Teodor Klon">
Teodor Klon



</doc>
<doc id="98867" url="https://pl.wikipedia.org/wiki?curid=98867" title="Michał Grażyński">
Michał Grażyński

Michał Tadeusz Grażyński właśc. Michał Tadeusz Kurzydło (ur. 12 maja 1890 w Gdowie, zm. 10 grudnia 1965 w Londynie) – kapitan rezerwy piechoty Wojska Polskiego, działacz niepodległościowy, społeczny i harcerski, doktor filozofii i prawa. Długoletni wojewoda śląski, politycznie związany z sanacją.
Dzieciństwo i młodość.
Urodził się w Gdowie na terenie ówczesnych Austro-Węgier jako siódme dziecko Michała Kurzydło i Marianny z Zastawniaków. Jego ojciec był kierownikiem czteroklasowej szkoły ludowej, natomiast matka zmarła trzy lata po urodzeniu Michała. W momencie urodzin nosił rodzinne nazwisko Kurzydło, które gdy miał sześć lat zmieniono pod naciskiem drugiej żony jego ojca Antoniny z domu Broniowskiej na Grażyński (od tytułu ulubionego przez jego starszą siostrę Marię poematu Adama Mickiewicza "Grażyna"). Studiował na Uniwersytecie Jagiellońskim, otrzymując w roku 1913 doktorat z filozofii za rozprawę na temat historii systemu monetarnego w Polsce Jagiellonów.
I wojna światowa.
9 maja 1913 rozpoczął pracę jako nauczyciel w gimnazjum w C. K. I Gimnazjum w Stanisławowie, ucząc języka polskiego i geografii. Wkrótce po wybuchu I wojny światowej zmobilizowany do cesarskiej i królewskiej Armii jako podporucznik rezerwy. Jesienią 1914 został ciężko ranny w walkach na froncie rosyjskim i od marca 1915 resztę wojny spędził w służbie garnizonowej w Krakowie.
Służba w Wojsku Polskim i udział w powstaniach śląskich.
W 1918 wstąpił do Wojska Polskiego i służył w Oddziale II Sztabu Generalnego, w pionie propagandy. 25 listopada 1920 został zatwierdzony w stopniu porucznika piechoty z dniem 1 kwietnia 1920, w „grupie byłej armii austro-węgierskiej”. Był zaangażowany w przygotowania do plebiscytu na Spiszu i Orawie, a następnie w przygotowania do plebiscytu na Górnym Śląsku jako członek Komendy Polskiej Organizacji Wojskowej Górnego Śląska. Uczestniczył jako zastępca szefa sztabu Dowództwa Ochrony Plebiscytu w II powstaniu śląskim i jako szef sztabu grupy „Wschód” w III powstaniu śląskim. W trakcie akcji plebiscytowej i III powstania używał pseudonimu „Borelowski”. Był jednym z przywódców najbardziej nieprzejednanego kręgu przywódców powstania, dążącej od początku do rozstrzygnięć militarnych i walki do ostatecznego zwycięstwa. Krąg ten, skupiony w sztabie grupy „Wschód” był posądzany o próbę puczu w ostatnich dniach III powstania, który miał na celu mianowanie na wodza powstania kpt. Karola Grzesika. Wydarzenia te zapoczątkowały głęboki personalny i polityczny konflikt Grażyńskiego z Wojciechem Korfantym. Zweryfikowany został w stopniu kapitana ze starszeństwem z 1 czerwca 1919 roku w korpusie oficerów rezerwy piechoty.
Lata 1921–1926.
Po powstaniu Grażyński wrócił do pracy naukowej na Uniwersytecie Jagiellońskim, otrzymał drugi doktorat w dziedzinie prawa za rozprawę z dziedziny prawa rolnego.
Prawdopodobnie współpracował też z polskim wywiadem wojskowym, badając sytuację Polaków na Śląsku Opolskim. W okresie tym związał się z organizacją „Zet”, która później uformowała tzw. lewicowe skrzydło sanacji.
Lata 1926–1939 – wojewoda śląski.
Po przewrocie majowym został z poparcia Piłsudskiego wojewodą śląskim. Pełniąc tę funkcję szczególną wagę przykładał do rozwoju szkolnictwa, będąc jednocześnie kuratorem szkolnym nadzorującym Wydział Oświecenia Publicznego. W związku z tym, popierał budowę nowych gmachów szkolnych, których powstało w tym czasie ok. 100. Bez powodzenia starał się doprowadzić do utworzenia na Górnym Śląsku uczelni wyższej o profilu technicznym. Udało mu się jednak wpłynąć na utworzenie w województwie: Instytutu Pedagogicznego (w zamyśle zalążka przyszłego uniwersytetu) z wykładowcami w większości pracownikami UJ, a także Śląskich Technicznych Zakładów Naukowych (ponad średniej uczelni technicznej) oraz Wyższego Studium Nauk Społeczno-Gospodarczych.
Prowadził politykę etatystyczną, dążył do ograniczenia wpływów mniejszości niemieckiej w województwie. Pod różnymi pretekstami starał się doprowadzić do przejmowania niemieckich zakładów, aby wprowadzić tam polskie zarządy. Wobec władz samorządowych, w których nadal często znajdowały się osoby mówiące po niemiecku, stosowano ustawy pozwalające na ich rozwiązanie i komisaryczne zastąpienie ich "bardziej polskimi" (tak było m.in. w Katowicach). Po wyborach samorządowych w 1926 roku, kiedy to Niemcy zdobyli 40% głosów w województwie i większość w wielu miastach, Grażyński jeszcze bardziej zaostrzył walkę z mniejszością, nie wahając się łamać obowiązującego prawa. Próbował, nieskutecznie, nakłonić władze kościelne do zmniejszenia liczby nabożeństw w języku niemieckim; toczył też walkę ze szkołami mniejszościowymi.
Wojewoda był również w ciągłym konflikcie z Wojciechem Korfantym, który stał na stanowisku pokojowej współpracy ze śląskimi Niemcami. W polityce kadrowej naraził się miejscowym, gdyż większość stanowisk w Urzędzie Wojewódzkim zajęli przybysze spoza Śląska, związani z sanacją
Poparł inicjatywę utworzenia Muzeum Śląskiego, które dzięki jego zaangażowaniu rozpoczęło działalność naukową i propagandową w pół roku od wydania decyzji o powołaniu (zajęło V piętro Urzędu Wojewódzkiego w Katowicach). Przy jego kluczowym udziale doprowadzono prawie do końca budowę najnowocześniejszego gmachu muzealnego w Europie, w którym Muzeum Śląskie miało mieć swoją siedzibę (gmach zburzyli Niemcy w latach 1941–1944). Jako wojewoda wspierał też m.in. Teatr Polski, teatry ludowe, Towarzystwo Przyjaciół Nauk na Śląsku, Polskie Radio (w nowej siedzibie od 1937). Przyczynił się także do powstania Archiwum Akt Dawnych Województwa Śląskiego. Był mecenasem artystów, m.in. wspierał twórczość Stanisława Szukalskiego, który ozdobił płaskorzeźbami m.in. Ślązaków gmach Muzeum Śląskiego oraz niektóre budynki w stolicy województwa. Podczas gdy wojewodą był Grażyński zbudowano nową dzielnicę w Katowicach, zabudowaną nowoczesnymi budynkami w stylu modernistycznym jak np. wieżowiec przy ul. Żwirki i Wigury, zabudowa ulic PCK, Skłodowskiej, kościół garnizonowy oraz osiedle w Katowicach Ligocie.
Był prezesem Śląskiego Okręgu Wojewódzkiego Ligę Obrony Powietrznej i Przeciwgazowej. Był także przewodniczącym Oddziału Śląskiego ZHP. Był działaczem, ale nie instruktorem harcerskim. Inicjował i wspierał zakładanie harcerskich ośrodków na Buczu i w Górkach Wielkich. W latach 1931–1939 przewodniczący ZHP. W latach 1934–1936 przewodniczący Biura Skautów Słowiańskich.
Ponieważ związał się na dłużej ze Śląskiem, przepracował na nim ponad 14 lat, dlatego pisał o sobie, że jest szczerze oddanym synem ziemi śląskiej, bo wspólnie przelana tu krew jest ważniejsza niż urodzenie.
W sierpniu 1936 r. władze Jastrzębia-Zdroju nadały wojewodzie tytuł honorowego obywatela miasta za wybitne zasługi dla Jastrzębia-Zdroju, a 23 września tegoż roku otrzymał honorowe obywatelstwo Chorzowa. Wiosną 1939 otrzymał tytuł członkostwa honorowego Polskiego Towarzystwa Tatrzańskiego w Cieszynie Zachodnim.
II wojna światowa.
5 września 1939 został mianowany ministrem ds. propagandy, jednak praktycznie nie wykonywał tej funkcji, gdyż 17 września wyjechał wraz z rządem poza granice Rzeczypospolitej. Po ewakuacji do Francji utworzył w październiku 1939, wraz z innymi instruktorami, Naczelny Komitet Wykonawczy, uznany przez Międzynarodowe Biuro Skautów za reprezentację ZHP.
W 1940, z powodu swojej działalności sanacyjnej, został przez nowy rząd RP pozbawiony funkcji przewodniczącego ZHP i zesłany do Rothesay, na tzw. Wyspę Węży u brzegów Szkocji, gdzie przetrzymywano przeciwników rządu bez prawa opuszczania wyspy. Grażyński w latach 1943–1945 ponownie pełnił służbę w Wojsku Polskim i po zakończeniu wojny został awansowany na podpułkownika.
Życie i działalność emigracyjna.
Po wojnie mieszkał w Wielkiej Brytanii. Był jednym z założycieli i działaczem powstałej w 1944 roku Ligi Niepodległości Polski. W latach 1946–1951 był przewodniczącym ZHP poza granicami kraju. Natomiast do 1960 uważał, że zachował funkcję przewodniczącego ZHP, którą piastował przed wybuchem II wojny światowej w 1939. W tym czasie władze ZHP działały równolegle w kraju.
Zmarł tragicznie w Londynie 10 grudnia 1965 potrącony przez samochód. Pochowany w Londynie na Putney Vale Cemetery (kwatera 12) obok żony Heleny z Gepnerów Grażyńskiej – zasłużonej instruktorki harcerskiej, byłej wiceprzewodniczącej ZHP.
Kontrowersje i oceny.
Grażyński pozostaje jedną z najbardziej kontrowersyjnych postaci w dziejach Górnego Śląska. Przyczynił się do tego przede wszystkim jego ostry konflikt z Wojciechem Korfantym i fakt, że był przybyszem spoza regionu. Obecnie Grażyński jest często przeciwstawiany Korfantemu w sposób negujący jego osiągnięcia, których dokonał będąc wojewodą śląskim.
Innymi powodami, dla których osoba Grażyńskiego budziła kontrowersje, było marginalizowanie Statutu Organicznego, brak w jego otoczeniu Ślązaków, obsadzenie urzędów głównie przez sanacyjnych działaczy spoza Śląska oraz jego polityka walki z mniejszością niemiecką, często z naruszeniem prawa: wypieranie Niemców z zarządów i rad nadzorczych śląskich zakładów przemysłowych, ręczna polonizacja władz samorządowych, ograniczenia niemieckiego szkolnictwa.
Upamiętnienie.
Od jego nazwiska przyjął nazwę ufundowany przez niego jacht pełnomorski dla polskich harcerek – „Grażyna”. Obecnie nazwisko Grażyńskiego upamiętnia utworzony przez Główną Kwaterę ZHP Fundusz Małych Grantów im. Michała Grażyńskiego Związku Harcerstwa Polskiego.
Jego nazwisko nosi ulica w Ustroniu (w latach 1939–1945 nosząca nazwę Max-Rieger-Strasse, a po 1945 Świerczewskiego), a także Katowicach, Bielsku-Białej, Gliwicach, Rybniku, Zabrzu, Jastrzębiu-Zdroju, Mikołowie i Jankowicach.

</doc>
<doc id="98869" url="https://pl.wikipedia.org/wiki?curid=98869" title="Legumina">
Legumina

Legumina – nazwa popularnych deserów. Zaliczają się do nich słodkie potrawy, zazwyczaj mączne lub jajeczne, podawane po zasadniczym posiłku. Jeszcze przed II wojną światową leguminy podawano w Polsce faktycznie wyłącznie na deser, jednak w trudnym ekonomicznie okresie PRL-u część z tych potraw stała się daniami obiadowymi.
W kuchni polskiej do legumin zalicza się następujące, przyrządzone na słodko potrawy: budynie, suflety, omlety, naleśniki, racuchy, pierogi (z twarogiem i owocami), makaron pszenny lub kluski (np. makaron z twarogiem, knedle z owocami, pierogi leniwe, pampuchy), ryż (ze śmietaną i owocami, np. jabłkami, gotowany na mleku), musy, galaretki, kisiele mleczne (tzw. budynie), legumina z zupy „nic”, a nawet zupy owocowe (podane z makaronem, grzankami lub groszkiem ptysiowym).
Słowo "legumina" pochodzi z łaciny (l.poj. "legumen", l.mn. "legumina") i początkowo, podobnie jak w oryginale, używane było w znaczeniu „jarzyny”. Oznaczało ono też artykuły spożywcze takie jak mąka, kasza, groch. Z czasem nazwa ta stała się określeniem słodkiej potrawy mącznej.
Leguminy w dietetyce.
Legumina owocowa na bazie twarogu, mleka odtłuszczonego i truskawek jest wskazywana jako przykładowy posiłek w jadłospisie dla osób z nadciśnieniem tętniczym (wskazany twaróg półtłusty) i dla osób z nadciśnieniem tętniczym oraz otyłością (wskazany twaróg chudy).

</doc>
<doc id="98877" url="https://pl.wikipedia.org/wiki?curid=98877" title="Kołbaskowo (gmina)">
Kołbaskowo (gmina)

Kołbaskowo (daw. "gmina Kolbaczewo") – gmina wiejska położona w zachodniej części województwa zachodniopomorskiego, w powiecie polickim. Siedzibą gminy jest wieś Kołbaskowo.
Gmina stanowi 15,9% powierzchni powiatu (w tym użytki rolne: 67.00%, użytki leśne: 7.00%).
Położenie.
Gmina jest położona w zachodniej części województwa zachodniopomorskiego, w południowej części powiatu polickiego.
Gmina leży na Wzniesieniach Szczecińskich i w Dolinie Dolnej Odry nad Odrą. Gmina położona jest na tzw. Wale Stobniańskim, nieco zalesionym na zboczach. Najwyższym punktem Wału jest tzw. Mała Góra (88 m n.p.m.).
Sąsiednie gminy:
Gmina graniczy także z Republiką Federalną Niemiec:
Do 31 grudnia 1998 r. wchodziła w skład województwa szczecińskiego.
Gmina ma charakter przede wszystkim rolniczy (67% jej powierzchni to tereny uprawne).
Demografia.
Gminę zamieszkuje 13,3% ludności powiatu.
Historia.
Podczas badań archeologicznych prowadzonych na terenie Ustowa na tzw. Gęsiej Górce odkryto jamy mieszkalne sprzed 4 tys. lat. Wskazuje to na obecność człowieka już w okresie epoki kamiennia. Na krawędzi wysoczyzny, w okolicy Siadła Górnego, pozostałości archeologiczne potwierdzają istnienie dwukulturowego grodziska: kultury łużyckiej, a później pomorskiej. Podobne ślady z wałem, umocnieniami i fosą odkryto nieopodal Kamieńca na tzw. Świętej Górce (45 m n.p.m.). Od wczesnego średniowiecza aż do wymarcia panującej tu dynastii Gryfitów znaczny odsetek ziemi dzisiejszej gminy należał właśnie do Gryfitów. W XVI wieku i pierwszej połowie XVII wieku około 30% ziem wchodziło w skład szczecińskiej domeny książęcej.
Rozległe posiadłości posiadał również Kościół katolicki. Największym właścicielem ziemskim był szczeciński klasztor cysterek. Znaczne uposażenia miały też inne szczecińskie kościoły: św. Jakuba, św. Jana oraz Kościół Mariacki. Po reformacji i rozwiązaniu klasztoru cysterek ich dobra przeszły w ręce tych kościołów i domu panującego.
Wieś Kurów była miejscem wymienianym w pamiętnikach gen. Batowa, gdzie 26 kwietnia 1945 r. niemiecki burmistrz Szczecina poddał miasto. W czasie II wojny światowej w okolicy Siadła Dolnego znajdował się obóz polskich, radzieckich i francuskich jeńców wojennych.
19 marca 2012 roku rozpoczęła działalność Straż Gminna, powołana do ochrony porządku i spokoju na terenie gminy.
Przyroda i turystyka.
W przeszłości cały ten teren porastały lasy, które zanikły na skutek rolniczej działalności człowieka. Tereny leśne zajmują 7% powierzchni gminy, a użytki rolne 67%.
W Bobolinie czynne jest piesze przejście graniczne.
Rezerwaty.
Obszar Międzyodrza zajmuje Park Krajobrazowy Dolina Dolnej Odry, w którym znajdują się 3 rezerwaty:
Komunikacja.
Transport publiczny.
Na terenie gminy funkcjonuje transport publiczny w postaci linii autobusowych zapewniających komunikacje z pobliskim Szczecinem:
Transport drogowy.
Przez gminę Kołbaskowo prowadzą drogi:
W związku z rosnącym ruchem drogowym na drodze krajowej nr 13, 20 marca 2012 roku uruchomiono jedyną jak dotąd w gminie sygnalizację świetlną przy skrzyżowaniu z drogą prowadzącą do Rajkowa. Umożliwiła ona łatwiejsze włączenie się do ruchu w kierunku Szczecina mieszkańcom nowo wybudowanych osiedli mieszkaniowych w Przecławiu i Warzymicach.
Drogi w budowie.
Obwodnica Przecławia i Warzymic.
Zgodnie z Programem Budowy Dróg Krajowych na lata 2014–2023 przyjętym 8 września 2015 roku, na liście projektów do realizacji znalazła się obwodnica Przecławia i Warzymic. Będzie to droga dwujezdniowa klasy GP (główna ruchu przyspieszonego), biegnąca od ronda imienia Hermana Hakena w kierunku południowo-zachodnim. W rejonie skrzyżowania drogi krajowej nr 13 z drogą do miejscowości Siadło Górne obwodnica wejdzie w korytarz istniejącej DK nr 13. W tym miejscu będzie zlokalizowane połączenie z planowaną Zachodnią Obwodnicą Szczecina. Następnie nowa trasa skręci na południe, łącząc się z Autostradą A6 poprzez nowy węzeł Kołbaskowo, zlokalizowany około 1,2 km na wschód od przeznaczonego do likwidacji obecnego węzła Kołbaskowo, wybudowanego w połowie lat 30. ubiegłego wieku.
12 października 2015 roku Generalna Dyrekcja Dróg Krajowych i Autostrad ogłosiła przetarg dla tej inwestycji w formule „zaprojektuj i wybuduj”. Przewidywany termin rozpoczęcia prac w terenie to wiosna 2019 roku, a ich zakończenie to pierwsza połowa 2021 roku.
Przejścia graniczne.
Na terenie gminy zlokalizowane są trzy drogowe przejścia graniczne do Niemiec:
Transport kolejowy.
Przez Kołbaskowo przeprowadzono pierwszą linię kolejową na Pomorzu. W 1843 połączyła ona Berlin ze Szczecinem (przez Casekow i Warzymice). W 1863 zbudowano linię z Gumieniec przez Stobno Szczecińskie do Pasewalku. W 1897 połączono torami Stobno przez Dobrą Szczecińską do Glashütte, w 1906 linię przedłużono do Nowego Warpna. Przez gminę prowadziła także kolej wąskotorowa zbudowana w 1899 z Casekow przez Warzymice Wąsk. do Pomorzan Wąsk.
W 1945 rozebrano odcinek Dobra Szcz. – Nowe Warpno oraz całą linię wąskotorową, po tym roku w Kołbaskowie zlikwidowano stację. W 1973 zamknięto linię Stobno Szcz. – Dobra Szcz., a w 1987 r. odcinek Dołuje – Dobra Szcz. został rozebrany. Od tej pory w gminie nie ma czynnych stacji kolejowych.
Urzędy pocztowe.
W gminie czynne są 2 urzędy pocztowe: Kołbaskowo (nr 72-001), Przecław k. Szczecina (nr 72-005).
Edukacja.
W gminie funkcjonują trzy szkoły podstawowe: w Przecławiu, Kołbaskowie oraz Będargowie. Dnia 1 września 2020 planowane jest otwarcie dwóch nowych placówek: Szkoły Podstawowej oraz Przedszkola Publicznego w Przylepie.
Administracja.
W 2016 r. wykonane wydatki budżetu gminy wynosiły 53,9 mln zł, a dochody budżetu 60,4 mln zł. Zobowiązania samorządu (dług publiczny) według stanu na koniec 2016 r. wynosiły 2,1 mln zł, co stanowiło 3,6% poziomu dochodów.
W 2004 r. gmina została wyróżniona trzecim miejscem na liście najlepszych samorządów w Polsce w rankingu Złota Setka Samorządów organizowanym przez dziennik „Rzeczpospolita” oraz Centrum Badań Regionalnych. Podstawą oceny była suma inwestycji na jednego mieszkańca w przeciągu ostatnich trzech lat (2001–2003), przestrzeganie dyscypliny budżetowej, aktywność społeczna i przyciąganie nowych mieszkańców.
W tym samym rankingu rok wcześniej gmina zajęła pierwsze miejsce (5312 zł/mieszk., co było równoważne przeznaczeniu pod inwestycje 64% budżetu gminy), zaś dwa lata wcześniej miejsce trzecie.
Sołectwa w gminie Kołbaskowo: Barnisław, Będargowo, Bobolin, Kamieniec, Karwowo, Kurów, Moczyły, Ostoja, Pargowo, Przecław, Siadło Dolne, Siadło Górne, Smolęcin, Stobno, Ustowo, Warnik, Warzymice

</doc>
<doc id="98879" url="https://pl.wikipedia.org/wiki?curid=98879" title="Prabuty">
Prabuty

Prabuty () – miasto w północnej Polsce, we wschodniej części województwa pomorskiego w powiecie kwidzyńskim, nad jeziorem Liwieniec.
Prabuty leżą na obszarze dawnej Pomezanii, w historycznych Prusach Górnych, a także na Powiślu. Geograficznie stanowią część makroregionu Pojezierza Iławskiego.
Siedziba gminy miejsko-wiejskiej Prabuty. W latach 1975–1998 miasto administracyjnie należało do woj. elbląskiego.
Według danych z 1 stycznia 2018 Prabuty liczyły 8 710 mieszkańców.
Rozwinął się tu przemysł drzewny, materiałów budowlanych oraz elektromaszynowy. Prabuty są także stacją węzłową położoną przy trasie Warszawa – Gdynia.
Historia.
W latach 1233–1283 następuje podbój terenów Prus przez Krzyżaków.
W 1236 r. Krzyżacy niszczą pruski gród Reizija nad jeziorem Liwieniec. Na jego miejscu wznoszą drewniany zamek.
W 1250 r. doprowadzają do utworzenie biskupstwa pomezańskiego. Pięć lat później Prabuty wraz z okolicznymi terenami przechodzą pod władzę świecką biskupa pomezańskiego (aż do 1525 r.).
W latach 1267–1277 trwa budowa zamku murowanego. Przy zamku rozwija się osada, która po 1285 r. otrzymuje prawa miejskie,
Latach 1310–1330 wzniesiona zostaje katedra. W 1330 r. następuje lokacja miasta na prawie chełmińskim i budowa ratusza.
W latach 1342–1345 trwa też budowa synagogi (działa do 1853),
W 1375 r. pożar trawi połowę miasta,
W latach 1378–1402 następuje budowa kaplicy zamkowej pw. Najświętszej Marii Panny. W 1404 r. założona zostaje szkoła zamkowej, później miejskiej,
W 1381 r. w drodze do Rzymu zatrzymuje się w Prabutach litewski książę Świdrygiełło. Z kolei w 1414 r. w mieście przebywa król Władysław Jagiełło
W 1450 r. miasto przystępuje do Związku Pruskiego. Jednak rok później biskup pomezański Caspar wygania z Prabut zwolenników tej antykrzyżackiej organizacji.
W 1458 r., w czasie wojny trzynastoletniej w Prabutach zawarty zostaje rozejm polsko-krzyżacki.
W 1466 r. na mocy pokoju toruńskiego Prabuty pozostają nadal we władaniu biskupów pomezańskich. Są w latach 1501–1525 stolicą Pomezanii'
W 1525 r. diecezja pomezańska przestaje istnieć. Miasto zostaje siedzibą książęcego starosty.
W 1628 r. w zamku prabuckim rezydują polscy delegaci na pertraktacje ze Szwedami.
Miasta nie omijają kataklizmy. W 1688, 1722 i 1788 r. wybuchają pożary miasta. Spłoną wówczas kościół tzw. polski. W latach 1709–1710 podczas epidemii dżumy zmarły 933 osoby, czyli połowa mieszkańców.
W latach 1726–1753 powstaje miejska instalacja wodociągowa.
W latach 1758–1762 miasto staje się siedzibą rosyjskiego sztabu wojskowego. Z kolei w 1807 r. przez Prabuty przechodzą wojska Napoleona Bonapartego.
W 1876 r. miasto zyskuje połączenie kolejowe z Malborkiem i Iławą, a w 1899 r. z Jabłonowem Pomorskim.
W czasie I wojny światowej w mieście stacjonował sztab wojenny Hindenburga
W 1922 r. na miejscu ratusza, spalonego w 1868 r., zbudowana zostaje fontanna.
W latach 1928–1932 trwa budowa szpitala psychiatrycznego na 2000 miejsc. W 1939 r. szpital został zlikwidowany. Pacjenci w cięższym stanie zostali zamordowani, lżej chorzy zostali przeniesieni do szpitala w Starogardzie Gdańskim, gdzie również większość z nich wymordowano.
W 1939 r. powstaje w Prabutach oficerski obóz przejściowy, do którego 4 października tegoż roku zostaje skierowany mjr Henryk Sucharski wraz z pozostałymi oficerami z Westerplatte.
W 1945 r. wojska sowieckie niszczą ok. 60% miasta. Następuje wysiedlenie niemieckich mieszkańców miasta. W ich miejsce przybywają Polacy ekspatriowani z Kresów Wschodnich, głównie z Wołynia.
W 1946 miejscowość zostaje włączona do nowo powstałego województwa olsztyńskiego na terenie powojennej Polski pod nazwą "Prabuty". Na miejscu szpitala psychiatrycznego powstaje Państwowe Sanatorium Przeciwgruźlicze.
W 1947 r. następuje uruchomienie wodociągów, a w 1956 r. linii przesyłowej gazu.
W latach 70. powstają w Prabutach nowe zakłady przemysłowe i spółdzielnie m.in.: ZHO Hydroster, Spółdzielnia Inwalidów „Świt”, Spółdzielnia Odzieżowa „Delta”, Spółdzielnia Pracy „Tęcza”, Gminna Spółdzielnia „Samopomoc Chłopska”, Zakłady obsługujące rolnictwo, PGR-y. Funkcjonuje też duży kompleks szpitalny. Budowane są nowe dzielnice i osiedla mieszkaniowe.
Od 1978 r. w Prabutach rozgrywany jest Memoriał Szachowy mjr. Henryka Sucharskiego.
W latach 1980–1982 ks. Jan Oleksy przeprowadza odbudowę konkatedry. W1983 r. następuje stanowienie przy konkatedrze Pomezańskiej Kapituły Kolegiackiej.
W 2014 r. powstaje Prabuckie Stowarzyszenie Kresowiaków, którego prezesem zostaje Andrzej Mosiejczyk. Od 2009 r. Stowarzyszenie organizuje w Prabutach doroczne konferencje popularnonaukowe pod nazwą „Świat Kresów”, a od 2015 r. Rajdy Rowerowe „Pamięci Kresowian. Z kolei od 2022 r. Turnieje Szachowe „Pamięci Kresowian”. Organizuje także wyjazdy na Kresy.
Nazewnictwo Prabut.
Niemiecka nazwa Riesenburg pochodzi z połączenia pruskiej nazwy włości Resja/Rezja z członem Burg – „gród”. Etymologia ludowa wywodzi zaś nazwę miasta od niemieckiego słowa: Riese – „olbrzym” i wyjaśnia określenie Riesenburg jako miasto, gród olbrzyma (stąd też olbrzym z maczugą umieszczony w herbie miasta).
Źródła podają następujące nazwy miejscowości: Resin, Resia (1250), plebano de Resya (1286), Rysen (1326), Resitten (1411), Prabuth, Prabuti, Preybuth, Prabutas, Preibutas, Zabrzesno.
Krzyżacy przyjęli tę nazwę dodając drugi człon, burg: Resemburg (1265), Rysenburg (1233), castro Resinburg (1326), civitas Resinburg (1330), Risenburgk (1342), co oznacza „zamek (gród) ziemi Resia”, Resenburg (1454, 1466), Preybutten lub Prebutyn (1258).
Obecna nazwa została administracyjnie zatwierdzona 7 maja 1946.
Demografia.
Według danych z 31 grudnia 2015 r. miasto miało 8761 mieszkańców.
Dzielnice i osiedla mieszkaniowe Prabut.
Prabuty są podzielone administracyjnie na dzielnice, osiedla mieszkaniowe i 1 strefę ekonomiczną „Zatorze”. W południowo-wschodniej części miasta budowane jest osiedle „Klimuszko”.
Media.
Na terenie Prabut działa Telewizja kablowa Prabuty, wydawana jest także prasa: Gazeta Prabucka oraz Prabuckie Wieści.
Pomniki przyrodnicze i rezerwat.
Na terenie gminy znajdują się 24 pomniki przyrodnicze oraz rezerwat przyrody Liwieniec.
Współpraca międzynarodowa.
Miasta i gminy partnerskie:

</doc>
<doc id="98890" url="https://pl.wikipedia.org/wiki?curid=98890" title="Szczaw kędzierzawy">
Szczaw kędzierzawy

Szczaw kędzierzawy ("Rumex crispus" L.) – gatunek rośliny z rodziny rdestowatych, o trudnym do ustalenia pochodzeniu. Zwyczajowo w niektórych okolicach nazywany kobylim szczawiem lub szczekajem. Aktualnie zasięg prawie kosmopolityczny. Naturalny obszar jego występowania to niemal cała Azja, Europa i Afryka Północna, rozprzestrzenił się też w obydwu Amerykach, w Australii, w Afryce, na wyspach Oceanu Indyjskiego. W Polsce gatunek pospolity.
Biologia i ekologia.
Bylina, hemikryptofit. Kwitnie od czerwca do sierpnia. Kwiaty przedprątne, wiatropylne. Chwast ruderalny, rzadziej na polach, często na łąkach i pastwiskach. W klasyfikacji zbiorowisk roślinnych gatunek charakterystyczny dla rzędu (O.) "Agropyro-Rumicion crispi", zespołu roślinności (Ass.) "Ranunculo-Alopecuretum" i gatunek wyróżniający dla związku zespołów (All.) "Polygono-Chenopodion". Liczba chromosomów 2n = 50. 
Zmienność.
Tworzy mieszańce z sz. błotnym, sz. domowym, sz. gajowym, sz. lancetowatym ("R. x schreberi" Hausskn.), sz. nadmorskim, sz. omszonym, sz. tępolistnym ("R. x confinis" Hausskn.), sz. skupionym, sz. wodnym, sz. żółtym i in..

</doc>
<doc id="98891" url="https://pl.wikipedia.org/wiki?curid=98891" title="Plik wykonywalny">
Plik wykonywalny

Plik wykonywalny, plik uruchamialny () – plik, który może być uruchomiony bezpośrednio w środowisku systemu operacyjnego. Zawiera instrukcję w postaci pozwalającej na jej zrealizowanie przez komputer.
Plik wykonywalny przechowuje przeważnie binarną reprezentację instrukcji konkretnego typu procesora. Oprócz tego znajdują się w nim zwykle wywołania systemowe, dlatego pliki wykonywalne zazwyczaj są właściwe nie tylko dla danego procesora, ale też dla danego systemu operacyjnego. Nie dotyczy to sytuacji, kiedy zawierają formę pośrednią, która do uruchomienia wymaga interpretera lub maszyny wirtualnej – takie pliki mogą być zwykle uruchamiane na różnych systemach komputerowych.
Specyficzną odmianą plików wykonywalnych są skrypty powłoki. Zarówno w systemie DOS, jak i w systemach uniksowych pliki takie można uruchamiać bezpośrednio, jak każdy inny program (np. wpisując jego nazwę w wierszu poleceń).
Zależnie od przyjętej konwencji nazwy plików wykonywalnych mogą wyróżniać się rozszerzeniem, tak jak np. w DOS i Windows przyjęte zostało rozszerzenie .com i .exe (stąd popularne określenie "egzek"). W systemach uniksowych natomiast pliki wykonywalne mają ustawiony atrybut wykonywalności oznaczany literą x.
W nowoczesnych architekturach plik wykonywalny zawiera informacje, które nie są częścią samego programu, tak jak informacje o środowisku wymaganym przez program, informacje o debugowaniu i inne porządkowe dane używane przez system operacyjny do uruchamiania programu.
Obecnie rozróżnienie między programem w formie źródłowej (która zwykle jest czytelna dla człowieka) a jego formą wykonywalną jest coraz mniej wyraźne, gdyż proces kompilacji lub interpretowania, przekształcający pierwszą formę w drugą, może być przeprowadzony automatycznie. Dlatego też pojęcie pliku wykonywalnego zostało rozszerzone, obejmując nie tylko instrukcje maszynowe, ale też dowolny plik, który może być wykonany w danym środowisku bez ingerencji użytkownika. Mimo to pliki zawierające język interpretowany zwykle nadal są określane skryptami.

</doc>
<doc id="98892" url="https://pl.wikipedia.org/wiki?curid=98892" title="Henri Leconte">
Henri Leconte

Henri Leconte (ur. 4 lipca 1963 w Lillers) – francuski tenisista, zwycięzca French Open 1984 w grze podwójnej, zdobywca Pucharu Davisa, olimpijczyk.
Kariera tenisowa.
Startując jeszcze w gronie juniorów Leconte wygrał w 1981 roku grę pojedynczą chłopców podczas Rolanda Garrosa, po pokonaniu w finale Alberto Tousa.
Jako zawodowy tenisista występował w latach 1980–1996.
W grze pojedynczej Leconte odniósł 9 zwycięstw w zawodach z cyklu ATP World Tour oraz awansował do 7 finałów, w tym do finału French Open 1988. W spotkaniu o tytuł uległ Matsowi Wilanderowi.
W grze podwójnej Francuz zwyciężył w 10 turniejach rangi ATP World Tour, a także osiągnął 9 finałów. W 1984 roku został mistrzem French Open, a dokonał tego w parze z Yannickiem Noahem. Rok później awansował wspólnie z Noahem do finału US Open.
W 1991 roku Leconte miał znaczący wkład w pierwszy triumf Francji w Pucharze Davisa od 49 lat. W rundzie finałowej Francuzi zmierzyli się ze Stanami Zjednoczonymi, które pokonali 3:1. W pierwszym dniu rywalizacji Leconte pokonał Pete'a Samprasa 6:4, 7:5, 6:4. W meczu deblowym razem z Guyem Forgetem zdobył kolejny punkt po zwycięstwie 6:1, 6:4, 4:6, 6:2 z parą Ken Flach–Robert Seguso.
Leconte dwa razy wystąpił na igrzyskach olimpijskich. W 1988 roku w Seulu i w 1992 roku w Barcelonie. W grze pojedynczej w obu imprezach Francuz odpadał w II rundzie, natomiast w grze podwójnej najdalej dotarł do ćwierćfinału w Seulu, w parze z Guyem Forgetem. W deblowych rozgrywkach w Barcelonie, razem z Forgetem, odpadł w II rundzie.
W rankingu gry pojedynczej Leconte najwyżej był na 5. miejscu (22 września 1986), a w klasyfikacji gry podwójnej na 6. pozycji (18 marca 1985).

</doc>
<doc id="98894" url="https://pl.wikipedia.org/wiki?curid=98894" title="Wspólne zasoby">
Wspólne zasoby

Wspólne zasoby – dobra, które spełniają dwa warunki:
Te warunki sprawiają, że może nastąpić nadmierna (przewyższająca możliwości odtworzeniowe) konsumpcja dobra, co prowadzi do jego wyczerpania (tzw. tragedia wspólnego pastwiska).

</doc>
<doc id="98895" url="https://pl.wikipedia.org/wiki?curid=98895" title="Dobra społeczne">
Dobra społeczne

Dobra społeczne – dobra, które ze względów fizycznych mogłyby być dobrami prywatnymi, ale z różnych powodów (zwykle na skutek prowadzonej przez władze publiczne polityki społecznej) są dostępne dla każdego obywatela i finansowane z funduszy publicznych (np. w Polsce: oświata, opieka zdrowotna).
Mimo że dobra społeczne oferowane są na bazie majątku publicznego i finansowane ze środków budżetowych, nie wyklucza to możliwości finansowania ich z innych źródeł.
Dobra społeczne wytwarzane są dzięki istnieniu urządzeń, które są własnością publiczną i zostały sfinansowane z funduszy publicznych, np. budynki i urządzenia szkół publicznych.
Głównym powodem tworzenia dóbr społecznych jest umożliwienie ich konsumpcji osobom, których dochody indywidualne mogłyby uniemożliwiać lub ograniczać ich nabycie w przypadku, gdyby były one udostępniane na zasadach rynkowych. Ich istnienie nie wyklucza jednak funkcjonowania alternatywnego, konkurencyjnego sektora prywatnego (np. ochrony zdrowia), który może świadczyć usługi na zasadach komercyjnych.
Dochody indywidualne a użyteczność dobra społecznego.
W przypadku osób o niskich dochodach indywidualnych, użyteczność dobra społecznego jest wysoka. Wynika to z faktu, że dla obywatela o niskich dochodach często jedyną szansą korzystania z pewnych usług jest ich bezpłatność. Jednak wraz ze wzrostem dochodów jednostki, użyteczność ta spada, gdyż w takim przypadku możliwa jest zamiana dóbr społecznych na dobra prywatne, które zazwyczaj charakteryzują się wyższym standardem.

</doc>
<doc id="98897" url="https://pl.wikipedia.org/wiki?curid=98897" title="DOSBox">
DOSBox

DOSBox – programowy emulator środowiska DOS-a udostępniany na licencji GNU GPL, ukierunkowany na uruchamianie starych gier komputerowych z platformy PC, które nie mogą działać poprawnie na nowych komputerach. DOSBox został napisany z użyciem biblioteki SDL 1.2 i został opublikowany na licencji GNU GPL w wersji drugiej. Program dostępny jest na systemach Microsoft Windows, Linux, macOS, FreeBSD, OS/2, RISC OS, Solaris 10 i BeOS.
Alternatywne wersje.
Rozwój projektu znacząco zwolnił po wydaniu wersji 0.74 w 2010 roku. W wyniku tego powstało wiele forków naprawiających błędy, poprawiających kompatybilność z nowymi systemami operacyjnymi, czy dodających nowe funkcje. Powstało również wiele niezależnych portów na platformy oficjalnie nie wspierane przez DOSBoxa.

</doc>
<doc id="98899" url="https://pl.wikipedia.org/wiki?curid=98899" title="William J. Donovan">
William J. Donovan



</doc>
<doc id="98901" url="https://pl.wikipedia.org/wiki?curid=98901" title="Psychrometr">
Psychrometr



</doc>
<doc id="98904" url="https://pl.wikipedia.org/wiki?curid=98904" title="Wilgotność względna">
Wilgotność względna

Wilgotność względna – stosunek ciśnienia cząstkowego pary wodnej zawartej w powietrzu do ciśnienia pary nasyconej, co jest równoważne stosunkowi wilgotności bezwzględnej do wilgotności maksymalnej w danej temperaturze.
Ciśnienie cząstkowe jest (zgodnie z prawem Daltona) ciśnieniem, jakie miałby gaz, gdyby zajmował całą dostępną objętość.
Wilgotność względna jest niemianowana i zawiera się w przedziale od 0 do 1, często wyrażana w procentach (100% = 1). Wilgotność względna równa 0 oznacza powietrze całkowicie suche, zaś równa 1 oznacza powietrze całkowicie nasycone parą wodną. Przy wilgotności względnej równej 1 oziębienie powietrza daje początek skraplaniu pary wodnej.
Pomiaru wilgotności względnej można wykonać za pomocą higrometru lub mierząc temperaturę dwoma termometrami – suchym i mokrym (układ taki nazywa się psychrometrem).

</doc>
<doc id="98905" url="https://pl.wikipedia.org/wiki?curid=98905" title="Retrogradacja skrobi">
Retrogradacja skrobi

Retrogradacja skrobi – zjawisko polegające na przemianie formy spiralnej skrobi w liniową i porządkowaniu się wyprostowanych łańcuchów amylozy w zwarte micele, których strukturę stabilizują wiązania wodorowe, tworzące się między grupami hydroksylowymi cząsteczek skrobi położonych blisko siebie. 
Proces retrogradacji jest szczególną cechą kleików i żeli skrobiowych. Tendencję do retrogradacji wykazują przede wszystkim żele zawierające duże ilości amylozy. Natomiast amylopektyna, ze względu na jej rozgałęzioną strukturę, hamuje retrogradację.
Powstające w czasie retrogradacji agregaty (micele) są nierozpuszczalne w zimnej wodzie i wydzielają się one z kleików skrobiowych w formie dendrytów. Konsekwencją procesu retrogradacji jest zmniejszenie przestrzeni międzycząsteczkowych, co prowadzi do eliminacji wody z makrostruktury kleiku lub żelu i odwodnienia tego materiału (synerezy).
Znaczenie.
Retrogradacja skrobi w przemyśle spożywczym może być zjawiskiem niekorzystnym lub pożądanym (i bywa wtedy stosowana celowo).
Czynniki sprzyjające i przeciwdziałające retrogradacji.
Podatność skrobi na retrogradację zależy od jej pochodzenia botanicznego. Proces retrogradacji zachodzi szybciej w przypadku skrobi zbożowych, niż skrobi z roślin bulwiastych. Najbardziej podatna na retrogradację jest skrobia ziemniaczana, w mniejszym stopniu skrobie kukurydziana i pszenna, a najmniej - skrobia kukurydziana woskowa. Różna podatność poszczególnych skrobi na retrogradację wiąże się z ich właściwościami, takimi jak na przykład ziarnistość, kształt i wielkość ziarenek skrobiowych, struktura powierzchniowa, a także zawartość amylozy i składników nieskrobiowych.
Do czynników sprzyjających zachodzeniu zjawiska retrogradacji należy między innymi wysokie stężenie amylozy, duża zawartość związków wiążących wodę krystalizacyjną oraz niska temperatura (szczególnie około 0 °C). Retrogradacja zachodzi szybciej także w czasie enzymatycznej hydrolizy skrobi, co wiąże się prawdopodobnie ze zmniejszeniem lepkości kleiku i zanikiem mniejszych makrocząsteczek, tworzących ochronny układ koloidalny przed zredukowaniem większych cząsteczek do wielkości nieulegających retrogradacji. Tempo retrogradacji zwiększają również jony fluorowców oraz kationy potasu, litu i sodu.
Związkami przeciwdziałającymi retrogradacji są emulgatory.

</doc>
<doc id="98907" url="https://pl.wikipedia.org/wiki?curid=98907" title="Retrogradacja">
Retrogradacja



</doc>
<doc id="98910" url="https://pl.wikipedia.org/wiki?curid=98910" title="Densymetria">
Densymetria

Densymetria - zbiór technik pomiaru gęstości cieczy i ciał stałych.
Do technik tych zalicza się:
Bardzo popularne w badaniu rzeczywistej gęstości ciał stałych są metody wolumetryczne, wykorzystujące gaz zapełniający także niewielkie pory - w szczególności densymetria helowa.

</doc>
<doc id="98913" url="https://pl.wikipedia.org/wiki?curid=98913" title="Skanderbeg">
Skanderbeg

Skanderbeg, właśc. "Gjergj Kastrioti Skënderbeu", pol. "Jerzy Kastriota" (ur. 1405 w Krui, zm. 17 stycznia 1468 w Lezhy) – albański przywódca, powstaniec i bohater narodowy.
Imperium Osmańskie próbowało zmusić lokalnych albańskich władców do płacenia trybutu. By zapewnić ich wierność, zmuszało ich do oddania swoich synów jako zakładników. Tak też stało się z synami Gjona Kastrioty. W 1423 r. Jerzy Kastriota wraz ze swoimi trzema braćmi wstąpił do szkoły wojskowej, po czym brał udział w wielu bitwach po stronie imperium osmańskiego. Za swoje militarne sukcesy Jerzy otrzymał tytuł "Iskander Bey Arnauti" (alb.: "Skënderbeu"). Po turecku ten tytuł oznaczał: "Bej Aleksander", porównując mistrzostwo wojenne Kastrioty do Aleksandra Wielkiego. Skanderbeg wkrótce zmienił stronę, po której walczył i powrócił do ojczyzny, gdzie aż do śmierci bronił Albanii przed najazdami Turków.
Sukcesy w armii sułtana.
Skanderbeg jako oficer prowadził tureckie kampanie wojenne w Azji Mniejszej oraz w Europie, dochodząc w armii sułtańskiej do stopnia generała. Walczył przeciwko Serbom oraz Węgrom, a niektóre źródła wspominają także o jego tajnych układach z Raguzą (ob. Dubrownikiem), Wenecją, królem Władysławem Pogrobowcem i królem Alfonsem V Aragońskim. Sułtan Murad II nadał mu tytuł "Vali", czyniąc go gubernatorem niektórych prowincji środkowej Albanii. Skanderbeg był szanowany za granicą, ale nie zapomniał o swoim kraju. Po śmierci swojego ojca postanowił powrócić do Albanii, aby poprowadzić jej mieszkańców przeciwko tureckim wojskom. To nieposłuszeństwo 25-letniego Skanderbega spowodowało, iż do dziś przetrwało w Albanii chrześcijaństwo, mimo islamizacji dokonywanej przez Turków.
Walka o niepodległość.
W 1443 Skanderbeg dostrzegł możliwość rebelii podczas batalii przeciwko Węgrom prowadzonym przez Jana Hunyadyego w okolicach Niszu. Odłączył się wraz z innymi Albańczykami służącymi w armii tureckiej, wzniecając powstanie. Przejął Kruję, własność swojego ojca w środkowej Albanii, i wywiesił nad zamkiem flagę Albanii.
Skanderbeg postanowił zjednoczyć wszystkie albańskie księstwa w miejscowości Lezha (patrz Liga w Lezhy w 1444) i skierować ich siłę przeciwko Imperium Osmańskiemu. Wojnie partyzanckiej sprzyjało górzyste ukształtowanie kraju, przy niewielkich możliwościach militarnych nowo powstającego państwa.
Skanderbeg kontynuował opór przeciwko Turkom, którzy dysponowali jedną z silniejszych ówcześnie armii, liczącą ponad 20 000 wojowników. W lipcu 1450 r. armia turecka osiągnęła liczbę 150 000 ludzi prowadzonych przez sułtana Murada II i zaczęła oblegać Kruję. Pozostawiając 1,5-tysięczny garnizon pod dowództwem swojego zaufanego człowieka Vrana Kontiego, Skanderbeg nękał obozy tureckie w okolicach twierdzy w Krui, atakując również transporty broni i zaopatrzenia. Do września sułtan doszedł do wniosku, że zamek w Krui nie zostanie przez niego zdobyty i zdecydował wycofać oblężenie i powrócić do Edirne. Jednak w wyniku mroźnej zimy przełomu lat 1450/1451 Murad II zmarł w Edirne. Nowym sułtanem został jego syn Mehmed II Zdobywca.
W ciągu najbliższych pięciu lat Albanii pozwolono na wytchnienie, podczas gdy nowy sułtan wyruszył na wyprawę przeciwko ostatnim wojskom Bizancjum w Europie i w Azji Mniejszej. Do pierwszej potyczki pomiędzy nowym sułtanem a Skanderbegiem doszło w 1455 r. podczas oblężenia Beratu, gdzie zwyciężył ten pierwszy, rozbijając albańskie wojska. To była największa klęska wojsk Skanderbega – pozostawił na polu bitwy 5000 zabitych, co stanowiło ok. 45% sił albańskich.
W 1457 ok. 70-tysięczna armia turecka zaatakowała Albanię w nadziei na zniszczenie albańskiego oporu raz na zawsze. Armię albańską prowadził Isa beg Evrenoz oraz bratanek Skanderbega Hamza Kastrioti. Siejąca spustoszenie armia Turków osmańskich założyła obóz w miejscowości Ujebardha (pol. biała woda), w połowie drogi pomiędzy Krują i Lezhą. We wrześniu, po miesiącach unikania walki, Skanderbeg zaatakował siłami liczącymi nie więcej niż 15 000 ludzi i zwyciężył.
W 1461 Skanderbeg poprowadził udaną kampanię przeciwko Andegawenom oraz ich sojusznikom, którzy chcieli obalić króla Ferdynanda z Neapolu. Po udanej obronie królestwa neapolitańskiego powrócił do Albanii. W 1464 walczył z albańskim renegatem Ballabanem Baderą.
Choć Ballaban Badera został przez Skanderbega pokonany, udało mu się jednak przeprowadzić na swoją stronę wielu albańskich szlachciców i wodzów, w tym Moisiego Arianita Golemiego, przywódcę kawalerii, Vladana Giuricę, szefa kwatermistrzów, a także Muzakę Angelinę, bratanka Skanderbega, i 18 innych wpływowych wodzów. Jednak gdy przeszli do obozu tureckiego, zostali natychmiast wysłani do Stambułu na tortury, skąd już, pomimo licznych starań samego Skanderbega, nie powrócili.
W 1466 sułtan Mehmed II osobiście poprowadził armię do Albanii i rozpoczął ponowne oblężenie Krui. Miasto było bronione przez 4400 ludzi dowodzonych przez księcia Tanusha Thopię. Po kilku miesiącach Mehmed, tak jak jego ojciec, doszedł do wniosku, że nie uda mu się zdobyć miasta i odstąpił od oblężenia. Jednakże pozostawił część wojska pod dowództwem Ballabana Paszy, zbudował nawet zamek w środkowej Albanii, który nazwał El-basan. Dziś Elbasan jest jednym z ważniejszych miast kraju.
Po kilku miesiącach, w 1467, Mehmed sfrustrowany swoimi niepowodzeniami w Albanii, ponownie poprowadził batalię przeciwko zbuntowanej prowincji. Tym razem była to największa armia, jaką kiedykolwiek dowodził. Kruja była oblegana po raz trzeci, tym razem z dużo większą siłą. Kontyngenty wojskowe z Bośni, Serbii, Macedonii i Grecji zmierzały do Albanii w jednym celu: by zmieść z powierzchni ziemi armię Skanderbega. Konflikt nasilał się, a Skanderbeg zapadł na malarię i zmarł 17 stycznia 1468 w Lezhy. W tym samym czasie Lekë Dukagjini pokonał siły osmańskie pod Szkodrą.
Albański opór był kontynuowany po śmierci Skanderbega przez Lekë Dukagjiniego. W 1478 r. powiodło się czwarte oblężenie Krui, żołnierze zostali pokonani głodem. W rok później padła Szkodra, ostatnia forteca albańska, choć albański opór pojawiał się jeszcze sporadycznie do 1500 r.
Stosunki z papiestwem.
Wielkie sukcesy militarne Skanderbega wywołały zainteresowanie i podziw Państwa Kościelnego, a także Wenecji i Neapolu, zagrożonych ekspansją państwa Turków osmańskich na Morze Adriatyckie. Skanderbeg uzyskiwał od nich pomoc w postaci pieniędzy, żywności, a czasem także ludzi. Jednym z jego najpotężniejszych dostawców był Alfons V Aragoński, król Aragonii i Neapolu. Zdecydował się on uznać Skanderbega za wasala w 1451 r., a było to zaraz po wielkim zwycięstwie nad Muradem II. Król wspomagał go także finansowo, przysyłał mu zaopatrzenie i wojowników. Skanderbeg, będąc mocno zaangażowany w walki z niewiernymi na Półwyspie Bałkańskim, otrzymywał błogosławieństwa od papieży, w tym od Piusa II.
Papież Pius II, wstrząśnięty upadkiem Konstantynopola, próbował zorganizować nową krucjatę przeciwko Turkom, a najlepszym przywódcą pozostawał wówczas Skanderbeg. Kolejni papieże: Mikołaj V i Kalikst III kontynuowali politykę poprzednika. Paweł II trzymał się tej taktyki i nadał Skanderbegowi tytuł "Athleta Christi".
Trwający 25 lat opór Skanderbega zaowocował tym, że Turcy nie byli w stanie nigdy zagrozić Półwyspowi Apenińskiemu. Cel papieży oraz władców Wenecji i Neapolu został osiągnięty.
Dorobek Jerzego Kastrioty „Skanderbega”.
Po jego śmierci w 1468 r. w Lezhy żołnierze albańscy opierali się Turkom jeszcze 12 lat. Dopiero w 1480 państwo zostało całkowicie podbite. Gdy Turcy odnaleźli grób Skanderbega w Kościele św. Mikołaja w Lezhy, otworzyli go i zabrali kości jako talizmany na szczęście. W tym samym roku Turcy zaatakowali i podbili miasto Otranto na Półwyspie Apenińskim.
Sława Skanderbega sięgnęła daleko poza granice Albanii. Wolter doszedł do wniosku, że Bizancjum przetrwałoby, gdyby miało wodza takiego, jakim był Skanderbeg. Liczni poeci i kompozytorzy czerpali inspirację z jego wielkiej kariery militarnej. Francuski XVI-wieczny poeta Ronsard napisał o nim poemat, podobnie XIX-wieczny amerykański poeta Henry Wadsworth Longfellow. Antonio Vivaldi skomponował operę zatytułowaną "Skanderbeg".
Skanderbeg jest dziś bohaterem narodowym Albanii. Istnieje wiele muzeów i pomników postawionych na cześć tego wielkiego bohatera. Najważniejszym jest muzeum Skanderbega w Krui.
Walka Skanderbega przeciwko Turkom osmańskim stała się dla Albańczyków symbolem jedności narodowej, była czymś, z czym mogli się identyfikować. Później Skanderbeg stał się inspiracją dla zawiązania nowego państwa albańskiego.
W poematach Arboreszów (włoskich Albańczyków) jest on nie tylko obrońcą swojej ojczyzny, ale także obrońcą chrześcijaństwa. Dla Albańczyków w Albanii, wyznających przede wszystkim islam, Skanderbeg stał się symbolem związków kultury albańskiej z Europą.
Jego imieniem została nazwana jednostka Waffen-SS składająca się z Albańczyków.

</doc>
<doc id="98915" url="https://pl.wikipedia.org/wiki?curid=98915" title="Gęstość bezwzględna">
Gęstość bezwzględna



</doc>
<doc id="98925" url="https://pl.wikipedia.org/wiki?curid=98925" title="Choroba morska">
Choroba morska



</doc>
<doc id="98926" url="https://pl.wikipedia.org/wiki?curid=98926" title="Selektywne inhibitory zwrotnego wychwytu serotoniny">
Selektywne inhibitory zwrotnego wychwytu serotoniny

Selektywne inhibitory zwrotnego wychwytu serotoniny (SSRI, z ; ATC: N06AB) – niejednorodna pod względem chemicznym grupa psychoanaleptycznych leków przeciwdepresyjnych hamujących reabsorpcję serotoniny przez neurony. W efekcie tego zwiększa się jej stężenie w szczelinie synaptycznej pomiędzy neuronami. Ponieważ serotonina jest neuroprzekaźnikiem, jej zwiększone stężenie powoduje wzrost neuroprzekaźnictwa z jednej komórki nerwowej do drugiej. Działanie SSRI jest zbliżone do działania inhibitorów zwrotnego wychwytu serotoniny i noradrenaliny (SNRI).
Wskazania do stosowania.
SSRI są używane w terapii m.in.:
Przykłady SSRI.
Do tej grupy leków jest zaliczany szereg medykamentów, m.in.:
Mechanizm działania.
Informacje w mózgu są przesyłane pomiędzy neuronami poprzez synapsy, połączenia pomiędzy komórkami nerwowymi. Neuron wysyłający informację uwalnia neuroprzekaźnik (w przypadku niektórych neuronów serotoninę) do szczeliny synaptycznej. Neuroprzekaźnik znajdujący się w szczelinie synaptycznej jest rozpoznany przez receptory na powierzchni komórki odbierającej impuls, która na podstawie tego pobudzenia może wysłać dalej impuls nerwowy (potencjał czynnościowy). Około 10 procent neuroprzekaźnika zostaje stracone w tym procesie, pozostałe 90 procent jest wychwytywane do ponownego użycia przez komórkę wysyłającą sygnał za pomocą „transportera monoamin”. Proces ten nazywany jest wychwytem zwrotnym.
Depresja jest łączona z brakiem stymulacji komórek, do pobudzenia których wykorzystywana jako neuroprzekaźnik jest – między innymi – serotonina. Aby zwiększyć stymulację tych komórek, leki SSRI hamują wychwyt zwrotny serotoniny. W wyniku tego serotonina pozostaje dłużej wewnątrz szczeliny synaptycznej, może więc dłużej pobudzać komórkę odbiorczą, co z kolei powoduje, że komórka odbiorcza może częściej wysyłać impulsy.
Wszystkie leki z grupy SSRI wywierają swe podstawowe działanie na układ serotonergiczny, zarówno mózgu, jak i narządów obwodowych, a spowodowany przez nie wzrost stężenia serotoniny w odpowiednich miejscach w mózgu jest odpowiedzialny za ich działanie terapeutyczne. Wśród leków grupy SSRI transporter serotoniny najsilniej hamuje paroksetyna, następnie citalopram (2,5 raza słabiej w tej samej dawce), fluwoksamina i sertralina (ok. 6 razy słabiej) oraz fluoksetyna (ponad 20 razy słabiej). Natomiast największą selektywność hamowania transportera serotoniny w odniesieniu do transportera noradrenaliny wykazuje citalopram, następnie sertralina (5 razy słabiej), fluwoksamina i paroksetyna (ok. 8 razy słabiej) oraz fluoksetyna (ok. 70 razy słabiej).
W pierwszym okresie stosowania leki z grupy SSRI powodują blokowanie transportera serotoninowego w zakończeniach aksonalnych i okolicach somato-dendrytycznych neuronów serotoninergicznych. W wyniku tego następuje zmniejszenie wrażliwości receptorów serotoninergicznych 5HT1A zlokalizowanych w okolicach somato-dendrytycznych i stymulacja uwalniania serotoniny z zakończeń aksonów. Powoduje to w konsekwencji pobudzenie serotoninowych receptorów postsynaptycznych, m.in. typu 5HT2A, 5HT2C, 5HT3 i 5HT4. Działanie to jest wspólne dla wszystkich leków z grupy SSRI i związane z podobnymi objawami ubocznymi. SSRI wykazują powinowactwo
do receptorów serotoninowych, muskarynowych i receptorów sigma w ośrodkowym układzie nerwowym.
Odmienności profilu farmakologicznego tych leków znalazły również
odzwierciedlenie w klinice. Na przykład fluoksetyna, która poza blokowaniem transportera serotoniny wykazuje również powinowactwo do receptorów serotoninowych 5-HT2C, charakteryzuje się wyraźnym działaniem anorektycznym oraz silniejszym wpływem prolękowym w początkowej fazie terapii w porównaniu z pozostałymi związkami z tej grupy. Sertralina natomiast, z uwagi na tonizujący wpływ na układ współczulny przejawiający się m.in. osłabieniem aktywności neuronów noradrenergicznych, wskazana jest w leczeniu depresji u osób starszych i pacjentów z chorobami serca. Badania farmakologiczne wykazują, że niektóre leki z grupy SSRI wpływają na tzw. receptory sigma, odgrywające rolę w modulacji wielu rodzajów neuroprzekaźnictwa w ośrodkowym układzie nerwowym, jak również w mechanizmach zaburzeń psychotycznych i agresywnych oraz funkcji poznawczych. Największe działanie w tym zakresie przejawia fluwoksamina, w mniejszym stopniu sertralina. Może to odgrywać rolę w terapeutycznym działaniu wymienionych leków w depresji z objawami urojeniowymi.
Trwałość efektu leczniczego.
Efekt kliniczny SSRI może różnić się w znacznym stopniu między pacjentami.
Działania niepożądane.
Ze względu na wpływ serotoninergiczny, SSRI mogą powodować działania niepożądane, jak:
Możliwe są także lekkie nudności, bóle głowy lub brzucha – podobnie jak w przypadku większości leków. Najczęściej występują na początku leczenia i mijają wkrótce.
Donoszono też o nieznacznych zmianach zachowania, hipomanii i lekkim osłabieniu afektu, zwłaszcza po przewlekłym podawaniu SSRI.
Część pacjentów leczonych selektywnymi inhibitorami zwrotnego wychwytu serotoniny donosiła o charakterystycznym działaniu tych specyfików w zależności od czasu trwania kuracji, przy czym niezaprzeczalnie dotyczy to jedynie części chorych, zatem nie może to być podstawą do czynienia uogólnień.Można je zróżnicować na:
Leki z grupy SSRI w rzadkich przypadkach mogą również indukować PSSD.
Interakcje.
Nie wolno łączyć leków SSRI z inhibitorami MAO i klomipraminą. Łączenie razem z tryptofanem, sumatryptanem lub dekstrometorfanem jest ryzykowne, grozi zespołem serotoninowym. Podawanie razem z tramadolem może spowodować m.in. drgawki.
Niektóre SSRI wpływają na metabolizm wątrobowy (np. paroksetyna jest silnym inhibitorem cytochromu P450), co należy uwzględnić w przypadku podawaniu leków metabolizowanych w wątrobie.
Odstawienie.
W niektórych przypadkach nagłego lub zbyt szybkiego odstawienia leków z grupy SSRI po dłuższym okresie ich stosowania mogą wystąpić objawy odstawienne. Ryzyko ich wystąpienia jest tym większe im wyższe dawki leku były stosowane. Objawy te mogą utrzymywać od paru dni do kilku tygodni od odstawienia leku. Do typowych objawów mogących wystąpić po nagłym odstawieniu SSRI należą: zawroty głowy, bóle głowy, zaburzenia snu, ogólne pogorszenie samopoczucia, drażliwość, uczucie zmęczenia, parestezje, wzmożona potliwość, uderzenia gorąca, bezsenność, nudności, biegunka. Najczęściej objawy tego rodzaju występują po zastosowaniu leków o krótszym okresie półtrwania np. paroksetyny. Najniższe ryzyko wystąpienia zespołu odstawiennego spośród SSRI obserwowane jest przy stosowaniu fluoksetyny. Stopniowe redukowanie dawek leku pozwala na skuteczne uniknięcie objawów odstawiennych. Występowanie objawów odstawiennych po SSRI nie oznacza jednak, jakoby leki te miały działanie uzależniające.

</doc>
<doc id="98929" url="https://pl.wikipedia.org/wiki?curid=98929" title="Metody densymetryczne">
Metody densymetryczne



</doc>
<doc id="98930" url="https://pl.wikipedia.org/wiki?curid=98930" title="Piknometr">
Piknometr

Piknometr (od gr. "πυκνός" „gęsty” i "μέτρον" „miara”) – naczynie szklane, które pozwala na dokładny pomiar masy cieczy przy ściśle określonej objętości. Metoda piknometryczna jest jednym z najprostszych sposobów wyznaczania gęstości cieczy (metod densymetrycznych).
Kluczowym elementem piknometru jest korek szlifowy z zatopioną rurką kapilarną, która umożliwia łatwą obserwację poziomu cieczy umieszczonej w naczyniu. Przed pomiarem piknometr celowo lekko przepełnia się analizowaną cieczą, po czym zamyka się go szczelnie korkiem i termostatuje. Nadmiar cieczy wypływający przez kapilarę usuwa się bibułą. Następnie umieszcza się przyrząd na wadze i szybko mierzy jego masę. W czasie pomiaru masy, na skutek kurczenia się objętości cieczy jej poziom zazwyczaj wyraźnie spada w kapilarze, nie ma to jednak znaczenia o ile w momencie kładzenia przyrządu na wadze był on całkowicie napełniony i miał właściwą temperaturę. Dzięki małej średnicy kapilary parowanie z niej cieczy nie ma istotnego wpływu na wynik pomiaru.
Piknometry trudno jest stosować do niskowrzących cieczy, gdyż wtedy parowanie z kapilary zaczyna mieć wpływ na wynik pomiaru. Pomiar piknometrem substancji silnie toksycznych oraz wchodzących łatwo w reakcję z tlenem lub wilgocią wymaga zastosowania wagi i termostatu umieszczonych w komorze rękawicowej.

</doc>
<doc id="98932" url="https://pl.wikipedia.org/wiki?curid=98932" title="ATC (N01)">
ATC (N01)

Jest to część klasyfikacji anatomiczno-terapeutyczno-chemicznej:
Obejmuje ona leki znieczulające:

</doc>
<doc id="98934" url="https://pl.wikipedia.org/wiki?curid=98934" title="ATC (N02)">
ATC (N02)

ATC (N02) – część klasyfikacji anatomiczno-terapeutyczno-chemicznej:
Obejmuje ona leki przeciwbólowe:

</doc>
<doc id="98935" url="https://pl.wikipedia.org/wiki?curid=98935" title="Diecezja gliwicka">
Diecezja gliwicka

Diecezja gliwicka (łac. "Dioecesis Glivicensis") – jedna z 3 diecezji obrządku łacińskiego w metropolii katowickiej w Polsce ustanowiona 25 marca 1992 przez papieża Jana Pawła II bullą "Totus Tuus Poloniae populus". Najważniejsze miasta: Gliwice, Bytom, Lubliniec, Tarnowskie Góry, Zabrze.
W 2021 diecezja składała się ze 156 parafii (w tym 18 zakonnych), w których pracowało 335 księży. W seminarium przebywało 19 kleryków. Udzielono 5091 chrztów (wobec 5121 rok wcześniej), 6030 I komunii (wobec 5509 rok wcześniej), 4250 bierzmowań (3831 w 2020) i 1441 śluby (1213 w 2020). Na niedzielną mszę uczęszczało 26,7% wiernych, do komunii przystąpiło 13,4%, a 80,6% dzieci uczęszczało na religię.

</doc>
<doc id="98936" url="https://pl.wikipedia.org/wiki?curid=98936" title="ATC (N03)">
ATC (N03)

Jest to część klasyfikacji anatomiczno-terapeutyczno-chemicznej:
Obejmuje ona leki przeciwdrgawkowe:

</doc>
<doc id="98937" url="https://pl.wikipedia.org/wiki?curid=98937" title="ATC (N04)">
ATC (N04)

Jest to część klasyfikacji anatomiczno-terapeutyczno-chemicznej:
Obejmuje ona leki stosowane w chorobie Parkinsona:

</doc>
<doc id="98938" url="https://pl.wikipedia.org/wiki?curid=98938" title="ATC (N05)">
ATC (N05)

Jest to część klasyfikacji anatomiczno-terapeutyczno-chemicznej:
Obejmuje ona leki psycholeptyczne:

</doc>
<doc id="98940" url="https://pl.wikipedia.org/wiki?curid=98940" title="ATC (N06)">
ATC (N06)

Jest to część klasyfikacji anatomiczno-terapeutyczno-chemicznej:
Obejmuje ona psychoanaleptyki:

</doc>
<doc id="98942" url="https://pl.wikipedia.org/wiki?curid=98942" title="ATC (N07)">
ATC (N07)

Jest to część klasyfikacji anatomiczno-terapeutyczno-chemicznej:
Obejmuje ona inne leki wpływające na układ nerwowy:

</doc>
<doc id="98949" url="https://pl.wikipedia.org/wiki?curid=98949" title="Człowiek marginesu">
Człowiek marginesu

Człowiek marginesu – osoba żyjącą na krawędzi dwóch lub więcej kręgów kulturowych, z których żaden nie definiuje w pełni jej tożsamości.
Koncepcja została wprowadzona przez Roberta Ezrę Parka (1926) i rozwinięta przez Everetta Sonequista.
Uczestnictwo na styku kultur, daje ludziom marginesu wyjątkową, szerszą perspektywę, pozwalającą na zdystansowaną ocenę, będącą połączeniem zewnętrznego i wewnętrznego punktu widzenia. Zdaniem Parka człowiek marginesu „staje się [...] jednostką o szerszym horyzoncie, bystrzejszej inteligencji, bardziej niezależnym i racjonalnym światopoglądzie. Człowiek marginesu jest zawsze człowiekiem stosunkowo bardziej cywilizowanym”.
Przykładowo, ludźmi marginesu byli np. europejscy Żydzi czy amerykańscy Mulaci.
Odmienne jest potoczne rozumienie człowieka marginesu, za którego uważa się osoby zagrożone lub dotknięte patologią społeczną – narkomanów, przestępców itp.

</doc>
<doc id="98952" url="https://pl.wikipedia.org/wiki?curid=98952" title="Carmen patrium">
Carmen patrium

Carmen patrium – pieśń ojczyźniana powstała w średniowieczu. Przykładem carmen patrium jest "Bogurodzica".
Nawiązaniem do "carmen patrium" jest "Pieśń o domu" Marii Konopnickiej, w której autorka przy pomocy prostego języka odwołuje się do patriotycznych uczuć pojedynczego obywatela.

</doc>
<doc id="98953" url="https://pl.wikipedia.org/wiki?curid=98953" title="Milton Friedman">
Milton Friedman

Milton Friedman (ur. 31 lipca 1912 w Nowym Jorku, zm. 16 listopada 2006 w San Francisco) – ekonomista amerykański, twórca monetaryzmu, laureat nagrody Banku Szwecji im. Alfreda Nobla w dziedzinie ekonomii w 1976 roku (wcześniej otrzymał John Bates Clark Medal, 1951), przedstawiciel chicagowskiej szkoły ekonomii. Zwolennik wolnego rynku. W książce "Kapitalizm i wolność" proponował minimalizację roli rządu w gospodarce wolnorynkowej. Twórca testu rang Friedmana używanego w statystyce. Jeden z najbardziej wpływowych ekonomistów swego pokolenia.
Życiorys.
Urodził się w rodzinie żydowskich imigrantów pochodzących z miejscowości Beregszász na Węgrzech (obecnie miejscowość ta leży w granicach Ukrainy i nosi nazwę Berehowe). Studiował na Rutgers University (stan New Jersey), następnie na Uniwersytecie w Chicago. Pracował w instytucjach rządowych (Komitet Zasobów Narodowych, Narodowe Biuro Badań Ekonomicznych, Departament Skarbu), w 1946 roku obronił doktorat na Columbia University. Od 1948 roku profesor uniwersytetu w Chicago. Zaliczany do czołowych postaci chicagowskiej szkoły ekonomii.
Uznał podaż pieniądza za główny czynnik wpływający na poziom produktu narodowego brutto, inflacji przypisując jedynie rolę zjawiska pieniężnego; zalecał zwiększanie podaży pieniądza w tempie odpowiadającym wzrostowi produktu narodowego brutto, co miało zapewnić stabilizację gospodarczą. W latach 60. prowadził dyskusję nad koncepcją Negative Income Tax (NIT), (wypracowana przez Juliet Rhys-Williams w latach 40. XX wieku), czyli nad dofinansowaniem zarabiających poniżej określonej kwoty, przy jednoczesnej likwidacji wszelkich zasiłków społecznych. Interwencjonizmowi państwa w gospodarkę przeciwstawiał system gospodarki rynkowej opartej na własności prywatnej, wolnej konkurencji i indywidualnej przedsiębiorczości. Atakował politykę fiskalną państwa, a szczególnie wysokie wydatki na cele socjalne, zasiłki dla bezrobotnych i ubezpieczenia społeczne, które pociągają za sobą wysokie podatki ograniczające działalność przedsiębiorstw i hamujące procesy wzrostu gospodarczego. Uznał, że ekonomiczne funkcje państwa powinny być ograniczone, a jego działalność powinna się koncentrować na zapewnieniu zewnętrznego bezpieczeństwa państwa oraz na stworzeniu mechanizmu rynkowego. Proponował wprowadzenie zasady wolnego handlu międzynarodowego oraz odchodzenie od polityki protekcjonizmu celnego. Był ostrym krytykiem doktryny Keynesa – do tego stopnia, że powołany jeszcze za Franklina Delano Roosevelta program zwalczania dyskryminacji mniejszości na rynku pracy porównywał do ustaw norymberskich.
W 1975 r. przebywał w Chile, gdzie został doradcą chilijskiego dyktatora Augusta Pinocheta i zaproponował mu przeprowadzenie drastycznych zmian transformacyjnych (tzw. terapii szokowej), opartych na obniżce podatków, liberalizacji handlu, prywatyzacji usług publicznych, cięciu wydatków socjalnych. Niedługo potem Pinochet został wsparty wieloma doradcami ekonomicznymi z chicagowskiej szkoły ekonomii, a przeprowadzane za ich radą procesy prywatyzacyjne – idące w parze z prześladowaniami lewicowych działaczy politycznych – Friedman eufemistycznie nazywał „ułatwieniem procesu dostosowawczego”.
W 1976 roku otrzymał nagrodę Banku Szwecji im. Alfreda Nobla w dziedzinie ekonomii za dokonania w zakresie analizy konsumpcji, historii i teorii monetarnej oraz za pokazanie złożoności polityki stabilizacji. Nagroda dla Friedmana spotkała się z silnymi protestami obrońców praw człowieka. Przedmiotem kontrowersji była nie tylko współpraca Friedmana z dyktaturą w Chile, ale również kontrowersyjne poglądy, przez wielu uważane za antydemokratyczne. Szczególnie znane w tym kontekście są wypowiedzi Williama F. Buckleya Jr., a zwłaszcza Arthura Laffera („Chcesz udowodnić, że Milton Friedman jest faszystą? To proste. Zacytuj go”). Jednak sam Friedman wielokrotnie podkreślał, że jest wielkim przeciwnikiem autorytaryzmu i wierzy w wolność jednostki.
Był członkiem Rady Doradców Ekonomicznych prezydentów Richarda Nixona oraz Ronalda Reagana. Tworzył tzw. reaganomikę, która stanowiła powtórzenie taktyki szoku przyjętej w Chile w latach 70. – cięcia wydatków socjalnych i obniżki podatków przy znaczącym ograniczeniu opiekuńczej roli państwa. W 1988 r. Reagan nagrodził Friedmana Prezydenckim Medalem Wolności oraz Narodowym Medalem Naukowym; jednakże przypisywane Friedmanowi reformy będące częścią reaganowskiego neokonserwatyzmu przyczyniły się w Stanach Zjednoczonych do gwałtownego wzrostu nierówności społecznych, zmniejszenia roli związków zawodowych i umocnienia się korporacji.
W 2005 r., po powodzi w Nowym Orleanie wskutek przejścia przez miasto huraganu Katrina, Friedman zaproponował przeznaczenie części pieniędzy przeznaczonych na odbudowę szkół państwowych – na dystrybucję bonów przeznaczonych do finansowania edukacji w prywatnych szkołach. Pomysł ten podchwycili eksperci z prawicowych think tanków, likwidując większość szkół państwowych na terenie miasta na rzecz prywatnych, wskutek czego zwolnieniu podległo 4700 nauczycieli zrzeszonych w związkach zawodowych. Magazyn „Rethinking Schools” określił operację mianem „edukacyjnej grabieży ziemi”, a Naomi Klein przypisała Friedmanowi główną odpowiedzialność za gwałtowną prywatyzację mienia publicznego przez zwolenników ekonomisty, określając jego doktrynę mianem „kapitalizmu kataklizmowego”.
Zmarł 16 listopada 2006 roku w szpitalu w San Francisco. 
Życie prywatne.
Był mężem Rose D. Friedman (1910-2009), z którą napisał kilka książek, ojcem Davida i Janet, dziadkiem Patriego.

</doc>
<doc id="98955" url="https://pl.wikipedia.org/wiki?curid=98955" title="Naśladownictwo">
Naśladownictwo

Naśladownictwo lub imitacja – zachodzący podczas socjalizacji proces uczenia się zachowań, polegający na powtarzaniu przez jednostkę zaobserwowanych zachowań innych. W węższym znaczeniu odnosi się ono do powtarzania zachowań przedstawicieli własnego gatunku i wykorzystywania ich do tych samych celów. W podejściu memetycznym naśladownictwo jest procesem, w wyniku którego replikują się memy będące instrukcjami zachowań dla jednostek.
Teoria naśladownictwa Gabriela Tarde’a.
Jednym z pierwszych uczonych zajmujących się kwestią naśladownictwa był Gabriel Tarde, który to zagadnienie w drugiej połowie XIX wieku opisywał jako manifestację ogólnego zjawiska powtarzalności. Jego teoria naśladownictwa była alternatywą dla socjologizmu rozwijanego przez Durkheima i kładła nacisk na to, że zjawiska społeczne redukowane są do zjawisk psychicznych. Dzięki naśladownictwu następuje przekształcanie aktów indywidualnych w to, co społeczne. Ponieważ działania ludzkie są zazwyczaj kopiami, socjologia powinna badać prawa naśladowania. Uszczegóławiając swoją teorię, zauważał m.in., że naśladowanie celów jest poprzedzane naśladowaniem środków, które do tych celów prowadzą oraz że jednostki znajdujące się niżej w strukturze społeczeństwa naśladują osoby o wyższej pozycji społecznej. Biorąc pod uwagę kwestię zmian społecznych, twierdził, że są one wyłącznie wynikiem działania osób posiadających inicjatywę i charakteryzujących się wynalazczością, a także przypadkowych zdarzeń. Konsekwencją pojawienia się wynalazku, jest jego upowszechnienie na drodze naśladowania, co prowadzi do zmiany społecznej.
Psychologiczne badania nad naśladownictwem.
Prowadzone od lat 60. XX wieku badania wskazywały na występowanie uległości osób naśladowanych do naśladujących, np. za pomocą ingracjacji. Ponadto badania prowadzone w tym czasie przez Alberta Bandurę dowodziły, że naśladownictwo jest istotnym elementem w procesie społecznego uczenia się, badania Gordona Allporta zaś dowodziły, że ma ono znaczenie w empatii i tworzeniu relacji społecznych, co wykorzystywano m.in. w psychoterapii. W późniejszych badaniach koncentrowano się na naśladowaniu ruchów ciała, stanów emocjonalnych i mowy. Pod koniec lat 90. XX wieku powstała koncepcja pod nazwą efekt kameleona, według której mimikra jest spoiwem społecznym, a poza tym naśladowanie odbywa się w sposób nieświadomy i automatyczny.
Badania eksperymentalne dowodzą, że na skłonność do naśladowania mogą wpływać cechy osoby naśladującej (wysoka empatia, wysoki stopień narcyzmu, orientacja prospołeczna), stany osoby naśladującej (poniesienie porażki, pozytywny nastrój, poczucie winy) oraz cechy osoby naśladowanej (fizyczna i interpersonalna atrakcyjność, różne formy podobieństwa naśladowanego do naśladującego). Skutkami naśladowania może być lepsza ocena naśladującego (jako bardziej inteligentnego, jako autorytetu) przez naśladowanego, większe poczucie sprawiedliwości świata i mniejsze uprzedzenia ze strony naśladujących, silniejsze poczucie relacji z innymi zarówno u naśladujących, jak i naśladowanych, zwiększenie postaw prospołecznych u naśladowanych, a także niższa samoocena i mniejsza satysfakcja ze związków u osób naśladowanych oraz mniejsze możliwości wykrywania kłamstw i mniejsze zasoby poznawcze u naśladujących.
Imitacja w ujęciu złożonych układów zachowań.
Modelując ewolucję układów złożonych, których podstawą jest replikowanie się i modyfikowanie zachowań (innowacje) przez jednostki, jako imitację przyjmuje się zmianę zachowania własnego poprzez skopiowanie czyjegoś zachowania. Na uświadomione i nieuświadomione decyzje podejmowane przez jednostki (aktorów, graczy) wpływ mają kontakty z innymi, obserwacje zachowań innych, atrakcyjność modela (osoby, która może być naśladowana przez jednostkę) oraz rozkład rodzajów zachowań w populacji, co wiąże się z prawdopodobieństwem spotkania osób zachowujących się tak samo lub odmiennie. Na dynamikę procesu imitacji zachowań wpływać może preferencja do izolowania się wobec członków innych grup lub grupy własnej, preferencja zachowań konformistycznych wobec przeważających w grupie modeli lub preferencja do dystynktywności (do imitacji rzadkich zachowań). W modelu takim funkcja imitacji wyrażana jest wzorem:
Gdzie:
Dzięki tej funkcji można określać ewolucję zachowań w populacji kształtującej równowagę strukturalną, która zawsze jest równowagą dynamiczną o różnym stopniu różnorodności zachowań w zależności od przebiegu procesu ewolucyjnego.
Memetyczne ujęcie naśladownictwa.
Susan Blackmore zakładając, że naśladowanie jest zjawiskiem, które uruchamia proces ewolucji kulturowej i tworzenie ideosfery, odróżnia je od społecznego uczenia się i nieświadomej imitacji zachowań. Kopiowanie memetyczne według niej wymaga: decyzji co naśladować, co uznawać za takie samo, transformowania czyichś punktów widzenia na inne i wykonywania odpowiednich ruchów ciała. Aby mogła rozpocząć się ewolucja kulturowa, rozwinąć musiały się mózgi, przy czym proces ten polegał na doborze pod kątem najlepszych naśladowców. Podejście to krytykowane było m.in. przez Roberta Boyda i Petera Richersona, którzy zauważali, że naśladownictwo nie pozwala na wierne kopiowanie analogicznie do kopiowania materiału genetycznego, gdzie mutacje zdarzają się bardzo rzadko. Liane Gabora zauważa, że w koncepcji Blackmore wyłączone są nienaśladowcze doświadczenia i emocje mogące mieć wpływ na ewolucję memetyczną, natomiast Henry Plotkin podkreśla, że złożoność kultury jest nie tylko efektem naśladownictwa, ale także możliwości obliczeniowych mózgu i abstrakcyjnego myślenia.
Neurobiologia naśladownictwa.
Pod koniec lat 90. XX wieku odkryto działanie neuronów lustrzanych, obwodów neuronalnych, które uaktywniają się u małp, podczas gdy wykonują one dane czynności lub obserwują wykonywanie tych czynności u innych osobników. Pozwalają one małpom na przewidywanie cudzych czynności, a w przypadku ludzi do interpretowania czyichś złożonych zamiarów. Zakłada się, że przyczyniły się one do imitowania ruchów pozwalających na powtarzanie wypowiedzi werbalnych u ludzi, co w konsekwencji doprowadziło do przyspieszenia ewolucji języka oraz mózgu człowieka. Naśladowanie mimiki twarzy matki przez dziecko, w szczególności, gdy dotyczy to prostych ruchów, jak wysunięcie języka jest wrodzone. Bardziej złożone naśladowanie, np. uśmiechu, pojawia się później. Ponieważ naśladowanie wymaga dużych zdolności obliczeniowych, część badaczy twierdzi, że neurony lustrzane pojawiają się w późniejszych fazach rozwoju dziecka.
Odkrywanie neuronów lustrzanych u ludzi wiąże się z występowaniem zaburzeń dotyczących naśladownictwa. Powstrzymywanie się przed naśladowaniem ruchów innych może być efektem działania obwodów hamujących znajdujących się w korze czołowej. Osoby z uszkodzeniem tych obwodów doświadczają echopraksji polegającej na mimowolnym powtarzaniu cudzych gestów. Z kolei apraksja będąca zaburzeniem polegającym na niemożności naśladowania czynności wyuczonych związana jest z uszkodzeniem lewego zakrętu nadbrzeżnego. Cierpiące na nią osoby mają także trudności ze zrozumieniem metafor, podobnie jak osoby autystyczne.
Naśladownictwo u naczelnych.
W przypadku ludzi naśladowanie jest połączone z intencjonalnością i zachodzi w przypadku socjalizacji pierwotnej jako proces transmisji kulturowej od rodziców do dzieci, choć nie jest to jedyny możliwy kierunek przekazywania treści kulturowych. U innych zwierząt, np. makaków japońskich, kierunek transmisji kulturowej wydaje się niezależny od relacji pokrewieństwa. W wątpliwość podaje się też samo naśladownictwo u małp, nie wiążąc go z intencjonalnością i rozumieniem celów podejmowania danego działania przez naśladowanych. Michael Tomasello stwierdza, że prawdziwe naśladownictwo oparte na rozumieniu celów, rozumieniu strategii pozwalających na ich osiągnięcie i odnoszenie tego do własnych celów jest właściwe wyłącznie ludziom. W przypadku najbliższych krewnych, jakimi są szympansy, uczenie odbywa się przez emulację – osobniki uczą się osiągania celów, obserwując innych w taki sam sposób, jak obserwują inne zdarzenia w swoim otoczeniu. Naśladowanie w tym przypadku nie musi być skuteczniejsze od emulacji, jednak, co wykazały eksperymenty, w porównaniu z szympansami ludzkie dzieci „ślepo” naśladują instruktorów. Frans de Waal ujmuje wyniki tego eksperymentu jako efekt nie tyle lepszej strategii osiągania celów u ludzkich dzieci, ile większej skłonności do zachowań rytualnych.
Chociaż wskazuje się, że szympansy nie identyfikują się z naśladowanymi osobnikami jako sprawcami konkretnych działań, to niektóre eksperymenty pokazują, że naśladowanie zależne jest od identyfikacji osobnika. W badaniach nad „zaraźliwością” ziewania szympansy oglądające na filmie inne ziewające osobniki powtarzały to zachowanie tylko wówczas, jeśli nagrana małpa była im znajoma. Bliska znajomość może prowadzić także do bardziej złożonych sekwencji zachowań naśladowczych, jak np. symulowanie porodu jednej samicy w sytuacji, gdy rodzi zaprzyjaźniona z nią szympansica. Podobnie zauważono, że szympansy mają małą skłonność do naśladowania ludzi, jednak są skłonne do naśladowania takich samych zachowań, jeśli wykonywane są przez inne małpy.

</doc>
<doc id="98960" url="https://pl.wikipedia.org/wiki?curid=98960" title="Gołąb (powiat puławski)">
Gołąb (powiat puławski)

Gołąb – wieś w Polsce położona w województwie lubelskim, w powiecie puławskim, w gminie Puławy, położona nad Wisłą między Puławami a Dęblinem.
Położenie.
Leży na prawym brzegu Wisły, u dawnej przeprawy przez tę rzekę, ok. 12 km na północ od Puław. Zabudowania rozłożyły się na płaskiej terasie nadzalewowej, pociętej starorzeczami Wisły.
W latach 1954–1972 wieś należała i była siedzibą władz gromady Gołąb. W latach 1975–1998 miejscowość należała administracyjnie do tzw. „małego” województwa lubelskiego.
W marcu 2011 roku wieś miała 2227 mieszkańców.

</doc>
<doc id="98961" url="https://pl.wikipedia.org/wiki?curid=98961" title="Sześćdziesięcioczwórka">
Sześćdziesięcioczwórka

Sześćdziesięcioczwórka – nuta w notacji muzycznej, trwająca tyle, co połowa trzydziestodwójki.
Sześćdziesięcioczwórki poniżej trzeciej linii z zasady zapisuje się w ten sposób, że laski znajdują się po prawej stronie główki i skierowane są do góry. Od trzeciej linii wzwyż laski umieszcza się po lewej stronie główki i skierowane są one w dół. Chorągiewki zawsze umieszcza się po prawej stronie kreski. Jeśli kilka sześćdziesięcioczwórek sąsiaduje ze sobą, można je połączyć w grupę za pomocą poczwórnej belki.
Spotykana jest również pauza sześćdziesięcioczwórkowa trwająca tyle samo co sześćdziesięcioczwórka.
Nuty o krótszym czasie trwania niż sześćdziesięcioczwórka są niezwykle rzadko używane, choć można czasem spotkać stodwudziestoósemki.

</doc>
<doc id="98965" url="https://pl.wikipedia.org/wiki?curid=98965" title="Areometr">
Areometr

Areometr – urządzenie służące do mierzenia gęstości cieczy, w którym wykorzystuje się siłę wyporu, z jaką ciecz działa na zanurzone w niej ciało stałe.
Rodzaje areometrów.
Istnieje wiele konstrukcji areometrów. W najprostszym wariancie (tzw. areometr obciążeniowy) jest to pusta rurka szklana, której górna wydłużona część zaopatrzona jest w skalę, część dolna w postaci bańki wypełniona jest materiałem o dużej gęstości (np. rtęć, śrut itp.), co pozwala na utrzymanie pozycji pionowej przyrządu zanurzonego w cieczy.
Zdjęcie z prawej strony prezentuje areometr ze skalą na górze, termometrem i obciążeniem w dolnej, stożkowej części.
W zależności od jednostki pomiaru i/lub zastosowania wyróżnia się następujące typy areometrów: 
Sposób użycia.
Dokonując pomiaru gęstości cieczy przy pomocy areometru należy wlać do menzurki pomiarowej badany płyn w ilości pozwalającej na swobodne zanurzenie przyrządu. Następnie wkładamy areometr i na jego skali odczytujemy wynik. Areometry najczęściej kalibrowane są dla temperatury 20 °C, dlatego badany płyn powinien mieć taką właśnie temperaturę. W przypadku innej temperatury należy skorzystać z poprawek temperaturowych. Areometr po zanurzeniu w cieczy pływa w pozycji pionowej. Głębokość, na jaką się zanurza dolna część areometru, wynika z różnicy między ciężarem areometru a ciężarem wypartej przez areometr cieczy. Znając masę i objętość areometru, na podstawie głębokości na jaką się zanurzył i w oparciu o prawo Archimedesa można obliczyć gęstość analizowanej cieczy lub odczytać ją na skali areometru.
Wynalazek areometru przypisuje się Hypatii, filozofce i matematyczce greckiej żyjącej w IV wieku naszej ery.

</doc>
<doc id="98973" url="https://pl.wikipedia.org/wiki?curid=98973" title="Migjeni">
Migjeni

Millosh Gjergj Nikolla (forma albańska) albo Miloš Đoka Nikolić (Милош Ђока Николић – forma serbska), znany jako Migjeni (ur. 13 października 1911 w Szkodrze, zm. 26 sierpnia 1938 w Torre Pellice) – poeta albański.
Pochodził ze zalbanizowanej rodziny serbskiej, mieszkającej w Szkodrze. Uczęszczał do serbskojęzycznej szkoły podstawowej w Szkodrze, a później wstąpił do prawosławnego seminarium św. Jana w Bitoli (dziś Macedonia Północna). Tam poznał m.in. języki rosyjski, francuski, grecki i łacinę, a także czytał dzieła literackie w tych językach. Po powrocie do Albanii zrezygnował z początkowych planów zostania duchownym i rozpoczął pracę jako nauczyciel we wsi Vraka pod Szkodrą. Zaczął wtedy pisać wiersze i opowiadania. Przypadkowo zaraził się gruźlicą, po czym bezskutecznie próbował leczenia w sanatoriach w północnych Włoszech. Zmarł we włoskim szpitalu w wieku 26 lat. Jego szczątki powróciły do Albanii w 1956.
Za jego życia ukazał się drukiem tylko jeden zbiorek jego wierszy. Wydano go w 1936 r. w Tiranie pod tytułem "Vargjet e lira" (Wolne wiersze, 1936). Pod akronimem Migjeni zdobył uznanie i sławę jako poeta nowatorski i oryginalny. Ze względu na dość rewolucyjną tematykę (której towarzyszyło nowatorstwo formalne, odpowiadające najnowszym trendom europejskim tamtych czasów) cały nakład tomiku został zarekwirowany przez cenzurę, działającą pod dyktatorskimi rządami Ahmeda Zogu. Dorobek literacki Migjeni został wydany pośmiertnie dopiero w 1954 r. w zbiorowym tomie pt. "Vepra" (Dzieła).

</doc>
<doc id="98974" url="https://pl.wikipedia.org/wiki?curid=98974" title="Areometr Oechsle">
Areometr Oechsle

Areometr Oechsle – areometr stosowany do pomiarów gęstości moszczu gronowego w stopniach (°Oe), które wskazują, ile gramów alkoholu można otrzymać z 1 dm³ wina po całkowitym odfermentowaniu cukru.
Przeliczenie stopni Oechsle na gęstość względną odbywa się zgodnie ze wzorem:
"d"15/15 = 1 + (°Oe / 1000)
Przybliżona zależność stopni Oechsle do stopni Ballinga:
4 °Blg ≈ 1 °Oe 

</doc>
<doc id="98978" url="https://pl.wikipedia.org/wiki?curid=98978" title="Kość heterotopowa">
Kość heterotopowa

Kość heterotopowa, kość trzewna – kość powstająca w różnych miejscach na skutek kostnienia ścięgien (tzw. trzeszczka, łac. "os sesamoideum"). Najbardziej charakterystycznymi kośćmi heterotopowymi są: rzepka (łac. "patella"), kość prącia (łac. "os penis, baculum"), skostnienia w sercu u parzystokopytnych, skostnienia występujące w powiekach krokodyli.

</doc>
<doc id="98980" url="https://pl.wikipedia.org/wiki?curid=98980" title="Tjalling Koopmans">
Tjalling Koopmans

Tjalling Charles Koopmans (ur. 28 sierpnia 1910 w 's-Graveland (Holandia), zm. 26 lutego 1985 w New Haven) – amerykański ekonomista i ekonometryk pochodzenia holenderskiego, laureat Nagrody Banku Szwecji im. Alfreda Nobla w dziedzinie ekonomii w 1975.
Życiorys.
Karierę naukową rozpoczął jako matematyk i fizyk, jednak w latach 30. zaczął intensywnie interesować się ekonomią. W 1938 zastąpił Jana Tinbergena w Lidze Narodów w Genewie, a w 1940 (po inwazji Niemiec na Holandię) przeprowadził się do Stanów Zjednoczonych.
Początkowo pracował jako statystyk w Waszyngtonie, gdzie usiłował rozwiązać problem reorganizacji przesyłek, aby zminimalizować koszty transportu. Problem był bardzo skomplikowany, gdyż dotyczył milionów ton ładunku, tysięcy statków i setek portów. Aby go rozwiązać, Koopmans wypracował nowe metody analizy (znane obecnie jako programowanie liniowe).
W 1946 uzyskał obywatelstwo amerykańskie. W latach 1944–1955 pracował na Uniwersytecie Chicagowskim w Komisji Cowlesa, a w latach 1955–1981 był profesorem Uniwersytetu Yale (w New Haven). Wniósł poważny wkład do teorii ekonometrii.
Nagrodę Banku Szwecji otrzymał (w 1975) za zastosowania metod matematycznych w ekonomii, razem z Leonidem Kantorowiczem (ZSRR).

</doc>
<doc id="98981" url="https://pl.wikipedia.org/wiki?curid=98981" title="Trzeszczka">
Trzeszczka



</doc>
<doc id="98982" url="https://pl.wikipedia.org/wiki?curid=98982" title="Tjalling Charles Koopmans">
Tjalling Charles Koopmans



</doc>
<doc id="98984" url="https://pl.wikipedia.org/wiki?curid=98984" title="Pizystrat">
Pizystrat

Pizystrat (gr. Πεισίστρατος) – tyran Aten w latach 561-527 p.n.e. Dynastia Pizystratydów (on oraz jego synowie, Hipparchos i Hippiasz) panowała w Atenach do 510 p.n.e.
Był jednym z tyranów ateńskich od 561/560 r. p.n.e. Swoją pozycję zawdzięczał konfliktom między rodzinami arystokratycznymi. Obok Pizystrata po ustąpieniu Solona w trakcie walk dominującą pozycję na scenie politycznej osiągnęli także Likurg, wspieranego przez – „mieszkańców równiny” ("pediakoi") oraz Megakles z rodu Alkmeonidów, który miał poparcie „mieszkańców wybrzeża” ("paralioi"). Pizystrat stał na czele „mieszkańców gór” ("diakrioi"). Był popierany przez ubogich mieszkańców Aten oraz biednych rolników. Dojść do władzy pomogły mu zyski z jego kopalni złota. Odegrał w historii tej "polis" ważną rolę. Przejął władzę po Solonie, albowiem ten nie wprowadził równowagi wewnętrznej w państwie. Kluczowe było jednak upozorowanie przez Pizystrata zamachu na jego osobę. Rzekomo raniony, zaapelował o przyznanie mu gwardii przybocznej, tzw. "noszących maczugi" (κορυνηφόροι), „ile że przedtem już odznaczył się jako wódz w czasie wyprawy przeciw
Megarejczykom, zdobył Nizaję i innych wielkich czynów dokonał.”. Z takim wsparciem zdobycie władzy było ułatwione.
Popierał rozwój rzemiosła i handlu. Był przywódcą stronnictwa "diakrów" (małorolnych górali). Dla polepszenia sytuacji rolników wprowadził pożyczki państwowe, ulgi podatkowe, ustanowił także sędziów gminnych, którzy objeżdżali dany region, aby mieszkańcy Attyki nie tracili czasu na podróż do miasta. Dążąc do centralizacji państwowej, wprowadził na terenie całego państwa podatek dochodowy (wynoszący dziesiątą część plonów) i stałą armię. Podobnie jak inni tyrani, Pizystrat popierał rozwój kultury; zasłynął jako opiekun sztuk pięknych. M.in. dzięki jego staraniom zostały podobno zebrane i spisane, przekazywane dotąd jedynie ustnie, poematy homerowe "Iliada" i "Odyseja". Pod patronatem tyrana rozwijała się poezja i sztuka – w tym czasie w Atenach narodził się grecki dramat.
Za jego czasów rozbudowano obchody świąt państwowych – Wielkie Dionizje oraz Panatenaje ku czci Ateny, nie nabrały one jednak charakteru ogólnogreckiego (na wzór igrzysk olimpijskich). Podczas tych świąt oprócz konkurencji sportowych organizowano zawody recytatorskie i muzyczne.
Pizystrat rozpoczął budowę Partenonu na Akropolu w Atenach (dokończoną przez jego synów) i świątyni Demeter w Eleusis. Rozbudował także samo miasto, jednak drewniana zabudowa spłonęła podczas najazdu Persów w 480 p.n.e.
W dziedzinie gospodarczej Pizystrat kontynuował działania Solona. Inwestował także w rozwój rzemiosła, za czasów jego panowania czarnofigurowa ceramika ateńska osiągnęła szczyt artyzmu i zaczęła docierać do północnych wybrzeży Morza Egejskiego, do Jonii, Syrii i na Cypr. Znamy nawet imiona najznamienitszych twórców wazowych: Nearchos, Eksekias, Euthymides, Eufronios.
Panowanie Pizystrata musiało być powszechnie akceptowane, na co wskazuje fakt pokojowego i bezproblemowego przejęcia władzy przez jego synów. Pozytywną opinię o rządach Pizystrata miał między innymi Arystoteles, pisząc „kierował państwem raczej jak dobry obywatel niż jak tyran” ("Ustrój Aten" 14) „ludzki i łagodny, łatwo przebaczał tym, którzy wobec niego zawinili, a ludziom biednym pożyczał nawet pieniądze na potrzeby związane z gospodarstwem, tak że spokojnie mogli ziemię swą uprawiać. Robił to z dwóch powodów: po pierwsze, ażeby ludzie nie trwonili czasu siedząc w mieście, lecz byli rozproszeni po całym kraju, po drugie, ażeby mając wszystkiego pod dostatkiem i myśląc o swoich własnych sprawach, nie mieli ani ochoty, ani czasu na zajmowanie się sprawami państwa. Tym samym wzrastały i jego dochody, ponieważ ziemia była uprawiana, a on od plonów ściągał dziesięcinę (...) We wszystkich bowiem zarządzeniach starał się postępować zgodnie z prawami i nie pozwalał sobie samemu na żadne nadużycia. Kiedyś wezwany przed sąd Areopagu o zbrodnię zabójstwa, stawił się sam, ażeby się bronić, jednak oskarżyciel przestraszył się i sprawy zaniechał” (tamże, 16).

</doc>
<doc id="98986" url="https://pl.wikipedia.org/wiki?curid=98986" title="Powieść autobiograficzna">
Powieść autobiograficzna

Powieść autobiograficzna – powieść oparta na prawdziwych wydarzeniach mających miejsce w życiu pisarza. Narratorem lub głównym bohaterem powieści jest przeważnie autor. Powieść taka może zawierać elementy fikcyjne, tj. wydarzenia i sytuacje wykreowane przez pisarza.

</doc>
<doc id="98990" url="https://pl.wikipedia.org/wiki?curid=98990" title="Krzemień czekoladowy">
Krzemień czekoladowy

Krzemień czekoladowy. Jest to jedna z wielu odmian krzemienia. Powstała w okresie jurajskim.
Charakteryzuje się grubą korą wapienną, jednolitą budową i ciemnym kolorem (czarny, karmelowy itp.). Formy występowania surowca płytowate i soczewkowate.
Występuje głównie w południowym obszarze Polski, okolicach Radomia i w Górach Świętokrzyskich.
Używany był przez człowieka od środkowego paleolitu aż do epoki brązu.

</doc>
<doc id="98992" url="https://pl.wikipedia.org/wiki?curid=98992" title="Gunnar Myrdal">
Gunnar Myrdal

Gunnar Myrdal (ur. 6 grudnia 1898 w Skattungbyn, zm. 17 maja 1987 w Sztokholmie) – ekonomista, polityk i socjolog szwedzki, laureat Nagrody Banku Szwecji im. Alfreda Nobla w dziedzinie ekonomii w 1974, uczeń dwóch znanych ekonomistów szwedzkich Knuta Wicksella i Gustava Cassela. Wśród jego uczniów był Rudolf Meidner.
Życiorys.
Profesor Instytutu Badań Międzynarodowych w Genewie (1931-1932), następnie na uniwersytecie w Sztokholmie, gdzie w latach 1933–1950 kierował katedrą ekonomii politycznej, zaś w latach 1961–1965 katedrą międzynarodowych badań ekonomicznych. W latach 1945–1947 był ministrem przemysłu i handlu, na którym to stanowisku zastąpił Bertila Ohlina. Następnie (do 1957) był sekretarzem Europejskiej Komisji Gospodarczej ONZ. W pracy naukowej w dziedzinie ekonomii reprezentował tzw. szkołę szwedzką (sztokholmską). Politycznie związany z socjaldemokracją.
W roku 1927 otrzymał stopień doktorski za pracę o kształtowaniu cen w zmieniającej się gospodarce. Zajmował się przede wszystkim problematyką krajów rozwijających się; uważał za konieczną wewnętrzną mobilizację rezerw przez te kraje oraz prowadzenie polityki planowej. Wskazywał na dużą rolę przewidywania w kształtowaniu cen. Był zwolennikiem nurtu instytucjonalnego w ekonomii. Ekonomię klasyczną uważał za zbyt wąską formę analizy zachodzących zjawisk gospodarczych. Wskazywał na możliwość jednoczesnego występowania wysokiej inflacji i dużego bezrobocia. Jako jeden z pierwszych użył terminu stagflacja. Autor zasady skumulowanej przyczynowości oraz analitycznego rozróżnienia w ekonomii zdarzeń zachodzących ex ante i ex post. Uważał, że wyraźnie nierówny rozdział własności w społeczeństwie stanowi przeszkodę dla wzrostu i efektywności ekonomicznej. Zwolennik planowania gospodarczego w krajach wysoko rozwiniętych. Wskazywał na potrzebę planowania makrocelów gospodarki i pozostawienia rynkowi alokacji zasobów w ramach tego planu.
Propagował teorię kumulatywnej przyczynowości, która wskazuje na silną zależność rozwoju społeczno-gospodarczego kraju od akceptacji przez społeczeństwo celów realizowanej w nim polityki. Krytykował twierdzenie, że leseferyzm jest najlepszą polityką dla każdego kraju, bez względu na stadium jego rozwoju gospodarczego. Postrzegał długookresowy rozwój krajów zachodnich jako przechodzenie od okresu merkantylizmu do okresu liberalizmu i leseferyzmu, następnie do okresu dobrobytu, aż do końcowego okresu gospodarki planowej. Twierdził, że w krajach słabo rozwiniętych wydajność pracy jest bardzo niska, po części z powodu wszystkich nieszczęść towarzyszących ubóstwu. Wzrost konsumpcji klas pracujących powinien przyczynić się do poprawy warunków zdrowotnych, większej wydajności i lepszych postaw wobec wykonywanej pracy. Uważał, że ortodoksyjna teoria ekonomii nie znajduje wytłumaczenia dla powiększającej się między biednymi a bogatymi krajami luki pod względem realnego dochodu.
W 1974 otrzymał Nagrodę Banku Szwecji im. Alfreda Nobla w dziedzinie ekonomii za pionierski wkład w teorię pieniądza wahań cyklicznych oraz głębokie analizy współzależności zjawisk ekonomicznych, społecznych i instytucjonalnych. Razem z nim nagrodę otrzymał Friedrich August von Hayek.
Od 1924 jego żoną była Alva Myrdal, laureatka pokojowej Nagrody Nobla w 1982 r.

</doc>
<doc id="98996" url="https://pl.wikipedia.org/wiki?curid=98996" title="Komparycja">
Komparycja

Komparycja (łac. "comparare" „łączyć w pary, porównywać” od "com-" „współ-” i "par" „równy”) – określenie używane w stosunku do nagłówków w różnorakich dokumentach (np. w aktach notarialnych, wyrokach sądowych itp.). Komparycja nie jest właściwą treścią dokumentu, a tylko jego technicznym rozpoczęciem, określającym czas, okoliczności oraz strony czynności, opisanych w dalszej części dokumentu.

</doc>
<doc id="98997" url="https://pl.wikipedia.org/wiki?curid=98997" title="UAZ">
UAZ

UAZ (ros. "УАЗ, Ульяновский автомобильный завод"; Uljanowskij Awtomobilnyj Zawod) – rosyjski producent samochodów terenowych oraz dostawczych, który ma swoją siedzibę w mieście Uljanowsk w obwodzie uljanowskim. Od 2000 jest własnością spółki Sollers. Do 2016 UAZ wyprodukowało ponad 51 tys. samochodów.
Historia.
Fabryka rozpoczęła produkcję samochodów w okresie II wojny światowej. W 1941 roku do Uljanowska przewieziono oprzyrządowanie z ewakuowanej z Moskwy przed wojskami niemieckimi fabryki samochodów ZiS i w 1942 r. rozpoczęto tam produkcję samochodów ciężarowych ZIS-5W z przeznaczeniem dla wojska. Po wojnie fabrykę przeniesiono w inne miejsce Uljanowska. Pierwszym powojennym samochodem produkcji UAZ była półtoratonowa ciężarówka konstrukcji zakładów GAZ – GAZ-MM. Od 1954 roku rozpoczęto w Uljanowsku produkcję samochodów terenowych GAZ-69 pod oznaczeniem UAZ-69. W 1958 roku rozpoczęto produkcję terenowych samochodów dostawczych i lekkich ciężarówek UAZ 450, a od 1965 r. popularnych UAZ-ów 452, produkowanych po kilku modyfikacjach do dziś. Od 1970 roku rozpoczęto produkcję najsłynniejszego samochodu z Uljanowska – terenowego UAZ 469B, który w 1985 r. zmienił nazwę na UAZ 31512 Commanders (produkcję zakończono w 2003 roku).
Samochody terenowe UAZ wszystkich modeli produkowane były w największych ilościach na potrzeby wojska – Armii Radzieckiej i wojsk państw Układu Warszawskiego, gdzie były standardowymi samochodami terenowymi, oraz innych państw będących pod wpływem ZSRR.
Działalność.
Przedsiębiorstwo zatrudnia około 20 tysięcy osób i produkuje kilkaset tysięcy samochodów rocznie, głównie na rynek rosyjski. Od kilku lat następuje modernizacja produkcji i wprowadza się nowe samochody o wyższym standardzie (UAZ Hunter, UAZ 3162 Simbir, UAZ 3153 Strech de luxe, UAZ Patriot).

</doc>
<doc id="99001" url="https://pl.wikipedia.org/wiki?curid=99001" title="Znaki (film)">
Znaki (film)

Znaki () – amerykański thriller fantastycznonaukowy z 2002 roku w reżyserii M. Nighta Shyamalana. Główne role w filmie zagrali Mel Gibson jako pastor Hess oraz Joaquin Phoenix jako młodszy brat pastora. Akcja filmu toczy się wokół pojawiających się na całym globie kręgów zbożowych i związaną z nimi inwazją kosmitów. 
Fabuła.
Graham Hess (Mel Gibson) jest byłym pastorem, który po śmierci żony stracił wiarę. Żona Hessa zginęła w tragicznym wypadku, pozostawiając go samego z dwójką małych dzieci. Po tej tragedii do ich domu wprowadza się brat Grahama, Merrill (Joaquin Phoenix). Graham razem z dwójką dzieci mieszka na farmie Bucks Country w Pensylwanii. Wiedzie spokojny żywot, zajmuje się rolnictwem i wydaje się, że nic już go w życiu nie czeka. Pewnego dnia na swoim polu kukurydzy odkrywa tajemnicze symbole. Początkowo bierze to za sprawkę któregoś z sąsiadów, ale szybko okazuje się, że znaki nie mogą być dziełem człowieka. W tym samym czasie telewizja podaje komunikaty o podobnych zdarzeniach w innych miejscach świata.

</doc>
<doc id="99002" url="https://pl.wikipedia.org/wiki?curid=99002" title="Denes nad Makedonija">
Denes nad Makedonija



</doc>
<doc id="99003" url="https://pl.wikipedia.org/wiki?curid=99003" title="Premierzy Zjednoczonych Emiratów Arabskich">
Premierzy Zjednoczonych Emiratów Arabskich



</doc>
<doc id="99005" url="https://pl.wikipedia.org/wiki?curid=99005" title="Laktodensymetr">
Laktodensymetr

Laktodensymetr (galaktometr) – areometr służący do pomiaru gęstości mleka. Na jego skali podane są stopnie umowne (°Ld), zwykle od 20 do 40, wskazujące tysięczne części gęstości mleka. Niekiedy laktodensymetry wyskalowane są na pomiar w temperaturze odniesienia (20 °C) przy działce 0,1 i zakresie od 1015 do 1045 g/cm. Z wykorzystaniem laktodensymetru można wykazać, czy badana próbka mleka była rozcieńczana wodą lub innym roztworem wodnym.
28 °Ld ("t" = 15 °C) odpowiada gęstości mleka = 1,028 g/cm³

</doc>
<doc id="99007" url="https://pl.wikipedia.org/wiki?curid=99007" title="Areometr Gay-Lussaca">
Areometr Gay-Lussaca

Areometr Gay-Lussaca - rodzaj areometru służącego do bezpośredniego pomiaru gęstości bezwzględnej cieczy. Alkoholometr.

</doc>
<doc id="99009" url="https://pl.wikipedia.org/wiki?curid=99009" title="Areometr Brixa">
Areometr Brixa



</doc>
<doc id="99010" url="https://pl.wikipedia.org/wiki?curid=99010" title="Rewolucja lutowa (1917)">
Rewolucja lutowa (1917)

Rewolucja lutowa – rosyjska rewolucja przeciwko carowi Mikołajowi II Romanowowi i samodzierżawiu. Wybuchła w Piotrogrodzie, ówczesnej stolicy Imperium Rosyjskiego. Spowodowała utworzenie się dwuwładzy w Rosji, zakończonej przez przewrót bolszewicki (rewolucję październikową). Rewolucja trwale obaliła monarchię w Rosji.
Geneza.
Mikołaj II Romanow objął tron . Carat od początku XX wieku znajdował się w stałym kryzysie wywoływanym przez konflikty z różnymi środowiskami. Najważniejszym z nich było utrzymywanie anachronicznego, scentralizowanego systemu władzy, radykalnie różniącego się od ówczesnych ustrojów krajów Europy Zachodniej. Sprzeciw wobec jakichkolwiek prób demokratyzacji Rosji powodował radykalizację nastrojów wśród inteligencji i burżuazji. Innym równie ważnym czynnikiem była polityka wewnętrzna caratu względem nierosyjskich narodów, mająca na celu rusyfikację Polski, Litwy, Łotwy, Estonii i Ukrainy.
Rewolucja 1905 przyniosła manifest październikowy, a w jego wykonaniu ogłoszoną pierwszą konstytucję Imperium Rosyjskiego. Strajki zostały opanowane w 1906 r., lecz następne lata nie przynosiły znaczącej poprawy nastrojów. Rola utworzonej po rewolucji Dumy Państwowej (izby niższej parlamentu, pochodzącej z wyborów) była przez cara ograniczana.
Od początku XX w. w Rosji następowało uprzemysłowienie na niespotykaną dotychczas skalę. Rozwój przemysłu napędzany był zagranicznymi kredytami i sprowadzanymi z Zachodniej Europy maszynami i częściami zamiennymi. Rosja w czasach carskich eksportowała niemal wyłącznie surowce, tj. węgiel, drewno, ropę naftową, futra i zboże, które było szczególnym towarem Rosji. W 1913 zostało wysłane za granicę 13 mln ton zbóż.
I wojna światowa.
Katalizatorem rewolucji był przede wszystkim udział imperium w I wojnie światowej. 1 sierpnia 1914 roku Niemcy wypowiedziały wojnę Rosji, a 6 sierpnia uczyniły to również Austro-Węgry. Po stronie Rosji stanęli zachodni sojusznicy kraju – Wielka Brytania i Francja. Początkowo udział w wojnie został poparty przez większość ludności imperium. Organizowano dziesiątki manifestacji patriotycznych. Pod Pałacem Zimowym w Petersburgu zebrała się największa manifestacja, którą z balkonu pałacu osobiście powitał monarcha. Pisma o niemalże każdej orientacji politycznej pisały artykuły wzywające obywateli do zachowania spokoju, jedności narodowej i walki z „wrogiem Słowian” (Germanami). Podobną retorykę przyjęły partie polityczne i stowarzyszenia. Na nadzwyczajnym posiedzeniu Dumy przeważały tendencje zwolenników konfliktu, poparto kredyty wojenne i składano oświadczenia solidarnościowe z rządem. Wyjątkiem byli rosyjscy socjaliści (trudowicy i socjaldemokraci), którzy jednomyślnie odmówili w Dumie głosowania za kredytami wojennymi.
Po wybuchu wojny w Moskwie i Piotrogrodzie wybuchły antyniemieckie zamieszki, zdemolowano gmach niemieckiej ambasady, atakowano sklepy i przedsiębiorstwa należące do Niemców. Likwidowano wszelkie ślady niemieckości w życiu codziennym. Niemieckojęzyczną nazwę stolicy Petersburg zmieniono na Piotrogród, zamknięto pisma niemieckojęzyczne, a nawet wielu mieszkańców imperium zmieniło swoje nazwiska. Większa część robotników nie poparła nacjonalistycznej akcji, jednak środowisko to zgodziło się na zaprzestanie strajków.
Walki toczyły się ze zmiennym szczęściem. Początkowo armia rosyjska wkroczyła do Prus Wschodnich, jednak w wyniku kontrofensywy wojsk niemieckich poniosła klęski w bitwach pod Tannenbergiem i nad jeziorami mazurskimi. Straty wojsk rosyjskich w tej operacji wyniosły ponad 300 tysięcy ludzi, a dowódca 2 Armii rosyjskiej, Aleksander Samsonow, popełnił samobójstwo. Z drugiej strony w wyniku bitwy galicyjskiej we wrześniu 1914 Rosjanie zajęli prawie całą Galicję, a w październiku i listopadzie powstrzymali ofensywę niemiecką w środkowej Polsce. Zamówienia wojenne i likwidacja ruchu strajkowego doprowadziły do wzrostu znaczenia burżuazji, która nie posiadała jednak żadnego wpływu na decyzje monarchy.
Po bitwie pod Gorlicami (V.1915) armie państw centralnych dokonały przełamania frontu rosyjskiego i podjęły generalną ofensywę, która doprowadziła w 1915 do wyparcia armii rosyjskiej zarówno z zajętej uprzednio Galicji ze Lwowem, jak też z całego Królestwa Polskiego z Warszawą i zachodnich guberni Imperium z Wilnem, Kownem i Kurlandią. Wojna zdezorganizowała życie gospodarcze – fabryki odczuły braki surowców – zabrakło dostaw z zagranicy. Wyczerpano także zapasy broni i amunicji, a sojusznicy Rosji, wobec przystąpienia Turcji do wojny i blokady portów morskich Rosji na Bałtyku i Morzu Czarnym mieli ograniczone możliwości dostaw dla armii rosyjskiej. Wzrastały ceny żywności, co doprowadziło do pogorszenia się nastrojów społecznych. Klęski na froncie w 1915 roku wywołały falę niepokojów. Mikołaj II, chcąc uspokoić nastroje w kraju w czerwcu 1915 roku zdymisjonował ministrów: wojny (Władimira Suchomlinowa), spraw wewnętrznych (Nikołaja Makłakowa), następnie ministra sprawiedliwości i prokuratora Świętego Synodu Władimira Sablera. Posunięcia te nie zadowoliły opinii publicznej. W sytuacji dalszych klęsk militarnych na froncie, 29 sierpnia 1915 car zdymisjonował głównodowodzącego armią rosyjską ks. Mikołaja Mikołajewicza i przejął osobiście dowództwo nad armią, co czyniło go bezpośrednio odpowiedzialnym za jej kolejne klęski.
Mikołaj II nie cieszył się zbyt dużym autorytetem wśród poddanych. Jednocześnie podejrzewano carową Aleksandrę Fiodorownę o sprzyjanie Niemcom; jej ojciec był księciem Hesji. Aleksandra Fiodorowna coraz bardziej ulegała wpływom rzekomego mnicha Rasputina, który wykorzystywał jej wpływy, aby niszczyć swoich wrogów. Mikołaj II charakteryzował się słabym charakterem i nieumiejętnością podejmowania wiążących decyzji. Wierzył, że jest narzędziem w ręku Boga, tylko przed nim odpowiada i jest przez niego wyznaczony, by chronić prawosławie i autokrację. Rodzina monarsza mieszkała w oddalonym nieco od Petersburga pałacu w Carskim Siole, w zupełnym rozbracie z rosyjską rzeczywistością. Car i caryca uważali, że Petersburg – z jego krytykanckimi intelektualistami, dekadencką arystokracją, kłótliwymi politykami i ciągle niezadowolonymi robotnikami – nie odzwierciedlał prawdziwej Rosji, której lud miał być zjednoczony duchowo ze swoim monarchą. Po odsunięciu wielkiego księcia Mikołaja zwiększył się wpływ Rasputina na carową. Uznała ona, że skoro car opuścił stolicę – by kierować wojskiem, to ona będzie rządzić krajem. Razem z Rasputinem mieli uratować Świętą Ruś i autokrację dla ich syna.
Aleksandra Fiodorowna i Rasputin, jeśli któryś minister sprzeciwiał się ich zdaniu, zwalniali go lub namawiali do tego cara. Najbardziej kompetentni i lojalni członkowie rządu popadali w niełaskę tylko dlatego, że Rasputin ich nie lubił. W końcu rząd tworzyli niemal sami nieudacznicy i protegowani Rasputina. Dodatkowo Aleksandra Fiodorowna i Rasputin ingerowali w różne inne dziedziny życia imperium. Potęgujące się niedożywienie i niezadowolenie społeczne wzmagały pretensje Rosjan do Aleksandry Fiodorowny. Car pozostawał głuchy na sugestie usunięcia Aleksandry Fiodorowny ze sceny politycznej i potrzeby wybrania nowego rządu.
Od początku I wojny światowej rząd Niemiec utrzymywał kontakty z rosyjskimi bolszewikami mieszkającymi na emigracji, głównie w Szwajcarii. Radykalni rewolucjoniści byli osłabieni na skutek emigracji z kraju wielu działaczy lub ich zesłania, np. od 1907 Lew Trocki przebywał na emigracji, gdzie ukrywał się po ucieczce w 1907 z zesłania na Syberię.
Po klęsce pod Gorlicami w maju 1915 rząd carski, który w przeszłości zakazywał ogólnokrajowych zrzeszeń organów samorządowych, zgodził się na powołanie ogólnopaństwowej reprezentacji ziemstw i dum (rad) miejskich, dla wsparcia wysiłku wojennego państwa i pomocy uchodźcom, inwalidom i rzeszom ewakuowanej w głąb Rosji ludności cywilnej. Powstałe w początkach wojny Wszechrosyjski Związek Ziemstw i Wszechrosyjski Związek Miast – ogólnokrajowe związki samorządu terytorialnego połączyły się w 1915 w Ziemgor dla wsparcia wysiłku wojennego państwa i pomocy uchodźcom, inwalidom i rzeszom ewakuowanej w głąb Rosji ludności cywilnej. Ziemgor politycznie związany był z liberalnymi partiami oktiabrystów i kadetów, jego współprzewodniczącymi byli: działacz kadetów, burmistrz Moskwy i przewodniczący Związku Miast Michaił Czełnokow i ks. Gieorgij Lwow, liberalny działacz ziemstw. Ziemgor zbudował aparat złożony z wolontariuszy i pracowników etatowych zajmujących się działalnością humanitarną w głębi kraju i na zapleczu frontu. Jednocześnie Ziemgor organizował małych i średnich przedsiębiorców dla potrzeb realizacji zamówień dostaw wojskowych, podziału i koordynacji zamówień i dostaw. Była to pierwsza niezależna ogólnorosyjska organizacja społeczna, na której działalność zezwoliły władze carskie. W 1916 działacze Ziemgoru zaangażowali się w działania zmierzające do obalenia samodzierżawia i wprowadzenia monarchii konstytucyjnej w Rosji.
Wywiad niemiecki już w 1915 za zgodą cesarza Wilhelma II, wdrożył tajny program „rewolucjonizacji i insurekcjonizacji” – jego praktyczną realizacją zajmował się wydział III b niemieckiego Sztabu Generalnego. Celem programu było, poprzez aktywne wspieranie działalności bolszewików wymierzonej w carat, wewnętrzne osłabienie Imperium Rosyjskiego i jego armii, a po zwycięskiej rewolucji wyeliminowanie Rosji z wojny, co ułatwić miało zwycięstwo Niemiec na froncie zachodnim. Z kolei przemysł niemiecki miał uzyskać dostęp do bogactw naturalnych Rosji i jej zasobów gospodarczych.
W wyniku klęsk ponoszonych w I wojnie światowej nastąpiło osłabienie autorytetu cara Mikołaja II. Monarcha wierzył, że jest narzędziem w ręku Boga, tylko przed nim odpowiada i został przez niego wyznaczony, by chronić prawosławie i absolutną władzę cara (samodzierżawie).
Car stracił rzeczywistą kontrolę nad krajem, a caryca i Rasputin, jeśli któryś minister sprzeciwiał się ich zdaniu, namawiali cara do natychmiastowej dymisji polityka. W ten sposób najbardziej kompetentni członkowie rządu popadali w niełaskę. W rezultacie rząd tworzyli niemal sami nieudacznicy i protegowani Rasputina. Caryca i Rasputin ingerowali w różne dziedziny życia imperium rosyjskiego. Sytuacja na froncie i braki żywnościowe wzmagały niezadowolenie społeczne, które koncentrowało się na carycy.
 Iwana Goriemykina (który znajdował się faktycznie w stanie starczego zniedołężnienia) na czele rządu zastąpił Boris Stürmer, monarchista i biurokrata o opinii skorumpowanego, cieszący się zaufaniem Rasputina. Mianowanie na najwyższy urząd administracyjny człowieka o niemieckim nazwisku, przy narastających szeroko po klęskach militarnych nastrojach antyniemieckich świadczyło o braku politycznego instynktu dworu carskiego, Stürmer był oskarżany o dążenie do separatystycznego pokoju z Niemcami, kosztem interesów Rosji. Od 1916 w armii nasilał się upadek dyscypliny i wybuchały bunty, w których uczestniczyli głównie świeżo powołani żołnierze. W czasie rządów Stürmera rozpoczęły się strajki, na które rząd odpowiedział represjami. Policja poddała represjom zarówno partie robotników, jak i burżuazji. W Piotrogrodzie wybuchł duży strajk, w którym udział wzięło dziesięć fabryk, który szybko został brutalnie stłumiony. Równocześnie pogarszała się sytuacja na wsi, a zrozpaczeni chłopi organizowali coraz liczniejsze wystąpienia. w Dumie wystąpił lider kadetów, Paweł Milukow, który zarzucił rządowi zdradę kraju w przemówieniu, przeplatanym frazą "Głupota, czy zdrada?". Przemówienie miało duży rezonans w kraju i przyczyniło się do wzmożenia nastrojów rewolucyjnych. 23 listopada Boris Stürmer został zdymisjonowany ze stanowiska premiera, jego miejsce zajął Aleksandr Triepow, już po miesiącu () zastąpiony przez ks. Nikołaja Golicyna.
W nocy z na 30 grudnia 1916, w przeddzień zamknięcia sesji Dumy, prawicowi spiskowcy z kręgów arystokratycznych (w tym członek rodziny carskiej wielki książę Dymitr Pawłowicz, ks. Feliks Jusupow i Władimir Puriszkiewicz) dokonali zabójstwa Rasputina. Po śmierci Rasputina car zerwał stosunki z większością rodziny, pozostając faktycznie wyizolowany i odcięty od informacji, popadł w depresję. Administracja kraju stopniowo przestawała działać, opozycja otwarcie ignorowała rządowy zakaz zebrań i zgromadzeń. W styczniu 1917 załamała się wojskowa cenzura – wydawcy gazet i czasopism zaprzestali przedkładać do cenzury egzemplarze próbne przed publikacją.
Spisek przeciw Mikołajowi II.
Po wybuchu I wojny światowej siły opozycji przygotowywały przewrót pałacowy (zamach stanu) przeciw Mikołajowi II. Spiskowcy zakładali, że po zmuszeniu władcy do podpisania abdykacji na tronie zasiądzie jego małoletni syn Aleksy Romanow (ur. 1904, zm. 1918), w imieniu którego rządy będzie sprawować regent – młodszy brat Mikołaja II – wielki książę Michał II Romanow (ur. 1878, zm. 1918). Organizatorzy zamachu uzgodnili, że musi on mieć miejsce nie później niż w kwietniu 1917. Na kwiecień bowiem była zaplanowana – skoordynowana z sojusznikami – ofensywa Ententy, która nieuchronnie prowadziłaby do wzrostu patriotyzmu. Stłumieniu uległoby niezadowolenie ludności, a dodatkowo organizowanie uroczystości państwowych spowodowałoby niemożność rewolucji. Plan spiskowców był prosty: w czasie następnej podróży cara pociągiem z Piotrogrodu do Mohylewa (ok. 700 km), do Stawki Naczelnego Dowódcy, wojsko miało zatrzymać pociąg i aresztować monarchę. Rząd carski, wbrew powszechnemu przekonaniu, przewidywał możliwe „emocje” ludności. W styczniu i lutym 1917 rząd opracował plan rozwiązania ewentualnych zamieszek, ale plan nie przewidywał masowego powstania w Piotrogrodzie. Garnizon piotrogrodzki liczył, według różnych szacunków, od 160 tys. do 200 tys. żołnierzy, jednak większość z nich przedstawiała niewielką sprawność wojskową.
Przebieg.
W styczniu i lutym 1917 miały miejsce w Rosji strajki. Podsycali je polityczni agitatorzy. car opuścił Carskie Sioło i wyjechał do Mohylewa, do Stawki Naczelnego Dowódcy.
Pod koniec lutego/na początku marca 1917 w Piotrogrodzie wystąpiły trudności z dostawami chleba z powodu mrozu i zasp śnieżnych. Sparaliżowany został transport kolejowy, co dodatkowo drastycznie pogorszyło zaopatrzenie Piotrogrodu w opał. Z powodu braku energii fabryki zawieszały produkcję i tysiące robotników, początkowo niegroźnych, pojawiały się na ulicach. Dodatkowo pogłoski o zbliżającym się wprowadzeniu kartek na chleb doprowadziły do wykupowania ze sklepów chleba, którego nigdy wcześniej w stolicy imperium nie brakowało. Przed sklepami ustawiały się kolejki. Agitatorzy polityczni przekazywali masom pracowniczym slogany polityczne. Rozpoczęły się rozprawy o zbliżającym się głodzie i możliwym braku chleba w stolicy. Te prowokacyjne pogłoski miały spowodować poważne zaburzenia i zamieszki, co faktycznie się udało. Wystąpienia zmieniły charakter z kryzysu żywnościowego na polityczne.
Za początek rewolucji lutowej uznaje się dzień , gdy doszło do strajku Zakładów Putiłowskich – największej pod względem produkcji firmy metalurgiczno-maszynowej w Rosji. Protestujący wystąpili z żądaniem podwyżki wynagrodzeń o 50%. W stolicy doszło do manifestacji z okazji Międzynarodowego Dnia Kobiet, która szybko zmieniła się w antycarski wiec. W Piotrogrodzie wybuchły rozruchy, które miały trwać nieprzerwanie do upadku monarchii. W demonstracjach uczestniczyli mienszewicy, eserowcy i bolszewicy. Od 78 do 128 tys. robotników ogłosiło strajk przeciwko brakom żywności. Następnego dnia w manifestacjach wzięło udział 160-200 tysięcy robotników, część strajkowała. na ulicach manifestowało już około 300 tysięcy osób, z czego najbardziej zorganizowaną grupę stanowili metalowcy. Oprócz fabryk zastrajkowali tramwajarze czy drobni przedsiębiorcy. Po południu do akcji przeciwko strajkującym stanęli żołnierze i funkcjonariusze policji, później tłum atakował funkcjonariuszy, a policja przestała interweniować. W nocy z 25 na władze utraciły kontrolę nad dzielnicami robotniczymi Piotrogrodu, szczególnie dzielnicą Wyborską, gdzie tłum rozbijał i podpalał komisariaty policji. W niedzielę rano Piotrogród został obsadzony przez oddziały wojska w rynsztunku bojowym, po południu w kilku dzielnicach wojsko otworzyło ogień do tłumu, najkrwawsze starcie miało miejsce na Placu Znamieńskim, gdzie od ognia żołnierzy Wołyńskiego Pułku Gwardii zginęło 40 osób, a drugie tyle zostało rannych.
Decydującym dniem protestów był , gdy do protestujących przyłączyli się wojskowi, niechcący strzelać do manifestantów protestujących w sposób pokojowy, zaś władze carskie utraciły kontrolę nad stolicą państwa. W nocy z 26/27 lutego żołnierze Pułku Pawłowskiego wiecowali w koszarach na znak protestu przeciw masakrze na Placu Znamieńskim, wreszcie przegłosowali odmowę posłuszeństwa rozkazom strzelania do ludności cywilnej i wysłali gońców do skoszarowanych opodal pułków gwardyjskich: Prieobrażenskiego i Litewskiego, które również przyjęły to stanowisko. Rano trzy pułki wyszły uzbrojone na miasto. Żołnierze zaatakowali i zdemolowali koszary żandarmerii i usuwając posterunki prorządowe przeszli do dzielnicy Wyborskiej, łącząc się ze zrewoltowanymi robotnikami. Zarekwirowanymi samochodami jeździli po ulicach, wymachując bronią i wznosząc okrzyki. Żołnierze wypuścili więźniów z Twierdzy Pietropawłowskiej. Na Pałacu Zimowym wywieszono czerwoną flagę, zdemolowano Ministerstwo Spraw Wewnętrznych, policjantów w mundurach bito i zabijano. Wieczorem tłum wziął szturmem centralę Ochrany, wyrzucając i podpalając akta, w czym odnotowano szczególną gorliwość konfidentów. Rozbito arsenał, wyciągając tysiące karabinów. Przed nadejściem nocy z liczącego 160 000 żołnierzy garnizonu połowa była w pełni zbuntowana, reszta zajęła postawę "neutralną". Dowódca piotrogrodzkiego okręgu wojskowego gen. Siergiej Chabałow mógł liczyć w mieście jedynie na 1000-2000 oddanych żołnierzy, a w rękach władz carskich znajdowało się tylko kilka gmachów publicznych w różnych miejscach Piotrogrodu.
 po południu, na posiedzeniu Konwentu Seniorów Dumy został powołany Komitet Tymczasowy Dumy – organ wykonawczy Dumy, na czele z przewodniczącym Dumy Michaiłem Rodzianką. Komitet, złożony z przedstawicieli wszystkich partii politycznych (od socjaldemokratów do umiarkowanych nacjonalistów), przejął "de facto" wykonywanie obowiązków rządu Rosji i wyznaczył swych komisarzy do istniejących ministerstw. z inicjatywy mienszewików powstała Piotrogrodzka Rada Delegatów Robotniczych i Żołnierskich, do której tegoż dnia fabryki i jednostki wojskowe wybierały delegatów, w przytłaczającej większości umiarkowanych socjalistów (bolszewicy, międzydzielnicowcy i eserowcy maksymaliści uzyskali łącznie niespełna 10% głosów).
Mikołaj II wciąż nie zdawał sobie sprawy z powagi sytuacji.
Rozpoczęło się formowanie „karnej ekspedycji”, z wojsk spoza stolicy, wiernych carowi. Ich możliwą wielkość szacuje się na ok. 50 tys. żołnierzy. Generał Nikołaj Iwanow został wyznaczony na naczelnego dowódcę Piotrogrodzkiego Okręgu Wojskowego, z pełnomocnictwami cara Mikołaja II do kierowania wszystkimi ministrami i zadaniem zaprowadzenia porządku i zdławienia rewolucji.
Od rana car usiłował powrócić pociągiem do Carskiego Sioła, jednak przejazd pociągu utrudniali i uniemożliwiali rewolucjoniści oraz ich zwolennicy. Zdecydował więc, że pojedzie do Pskowa, gdzie mieściło się dowództwo frontu północnego.
 o godz. 19.05 pociąg przyjechał do Pskowa, który okazał się ostatnią stacją podróży. Cały czas zmniejszała się liczba wojsk wiernych carowi. Żołnierze kolejno buntowali się i przechodzili na stronę rewolucji.
Wieczorem gen. Iwanow przybył do Carskiego Sioła. W nocy z 14 na 15 marca otrzymał polecenie od cara niepodejmowania żadnych działań wojskowych, do czasu jego przyjazdu. W tym czasie zatrzymano także wszystkie jednostki, które były rzucone na Piotrogród.
 Mikołaj II uznał, że utrzymanie władzy jest niemożliwe i abdykował na rzecz młodszego brata, wielkiego księcia Michała Aleksandrowicza, na żądanie umiarkowanych polityków i monarchistów. Wskutek ciężkiej sytuacji w kraju, wielki książę nie przyjął korony i zrzekł się jej następnego dnia, przekazując całą władzę Tymczasowemu Komitetowi Dumy. Gen. Nikołaj Iwanow został aresztowany.
Na prowincji zmiana ustroju przeszła bez żadnych oporów lub prób buntu. W ciągu kilku dni runęła trzystuletnia monarchia, bo nikt nie chciał jej już bronić. Rewolucja była stosunkowo bezkrwawa – liczbę pobitych i rannych szacowano na 1300-1400 osób, w tym 149 ofiar śmiertelnych. "Większość wypadków śmierci odnotowano w bazach marynarki wojennej w Kronsztadzie i Helsingforsie, gdzie marynarze – anarchiści linczowali oficerów, często na podstawie podejrzenia o „szpiegostwo” z powodu ich niemiecko brzmiących nazwisk".
Ośrodki władzy.
Na czele rewolucji próbowały stanąć dwa ośrodki władzy, powstałe : powołany przez Dumę – popierany przez centrystów i umiarkowanych – Komitet Tymczasowy Dumy i Piotrogrodzka Rada (Sowiet), zdominowany przez eserów i socjaldemokratów. 15 marca Komitet Tymczasowy Dumy w porozumieniu z Komitetem Wykonawczym Piotrogrodzkiej Rady Delegatów Robotniczych i Żołnierskich powołał Rząd Tymczasowy na czele z kadetem, księciem Gieorgijem Lwowem przy poparciu eserów (Aleksander Kiereński) i umiarkowanych monarchistów (oktiabrystów) (Aleksandr Guczkow). Jednocześnie zaczęły powstawać rady i komitety robotnicze w miastach oraz żołnierskie na froncie.
W kraju powstał system dwuwładzy – z jednej strony oficjalną władzę sprawował Rząd Tymczasowy, który faktycznie był kontrolowany przez Piotrogrodzką Radę Delegatów Robotniczych i Żołnierskich i jej Komitet Wykonawczy. Rada na własną rękę administrowała i stanowiła prawa, częstokroć nie informując o tym nawet rządu.
Od marca do października i później.
 Rząd Tymczasowy ogłosił swój program: amnestię, demokratyczne wybory do Zgromadzenia Ustawodawczego (które miało określić przyszły ustrój Rosji), wolność prasy i swobodne działanie stowarzyszeń i partii politycznych. Zapowiedziano kontynuowanie wojny „do zwycięskiego końca”.
Rząd Tymczasowy zgodził się na opuszczenie przez monarszą rodzinę kraju, jednak wojownicza Rada Delegatów Robotniczych i Żołnierskich żądała uwięzienia cara. carska rodzina została aresztowana i osadzona w areszcie domowym w pałacu w Carskim Siole. Przyczynami uwięzienia były ogromna nienawiść społeczeństwa rosyjskiego wobec nich oraz ich ogromny majątek. Roczne dochody z rosyjskich posiadłości ziemskich władcy szacowano ówcześnie na ok. 42 mln dolarów (równowartość ok. 1 mld dolarów obecnie). Jego udziały w amerykańskich kolejach oszacowano na równowartość ok. 9 mld dolarów obecnie. Majątek stanowiły również ogromne zbiory sztuki. Nowy rząd demokratyczny nie zgadzał się na wyjazd z Rosji; car zamierzał wyemigrować z rodziną do Anglii. Rząd Tymczasowy przeprowadził szczegółową inwentaryzację całego majątku cara, w tym również za granicą. Jego krewny, brytyjski król Jerzy V niechętnie (nie chciał brać na siebie utrzymania jego rodziny i ich dworu), ale zgodził się na jego przyjęcie. Już po kilku dniach jednak zmienił zdanie. Zdał sobie sprawę, że on będzie odpowiedzialny za sprowadzenie niewygodnego gościa. W Wielkiej Brytanii mało kto uważał go za niewinną ofiarę rewolucji. W brytyjskich kręgach lewicowych Mikołaj II był uważany za okrutnego tyrana o rękach splamionych krwią, który zasłużył sobie na los, jaki go spotkał. Po podaniu do publicznej wiadomości informacji o udzieleniu mu azylu, brytyjski król został zasypany listami protestacyjnymi. Brytyjska opinia publiczna odbierała carową jako Niemkę. Dodatkowo Jerzy V musiał zmagać się w swoim kraju, będącym monarchią konstytucyjną, z narastającymi tendencjami republikańskimi i nie wypadało mu wyciągać pomocnej ręki do autokratycznego władcy. Na początku niewoli Mikołaj II był traktowany dość dobrze, ponieważ Rząd Tymczasowy uważał, że zemsta byłaby niegodna nowej władzy. W sierpniu 1917 okazało się, że nie uda się wywieźć rodziny monarszej za granicę i Aleksander Kiereński uznał, że trzeba całą rodzinę wywieźć ze stolicy, by nie drażnić obecnością radykałów. Na miejsce ich pobytu wybrał miasto Tobolsk w zachodniej Syberii, ponieważ można by ich stamtąd łatwo przewieźć koleją transsyberyjską do Japonii.
Niemcy z ogromną uwagą obserwowali wydarzenia w Rosji. Początkowo mieli nadzieję na podpisanie z Rządem Tymczasowym rozejmu, jednak rząd ten chciał dalszego udziału w wojnie. Niemcy postanowili wspomóc przeciwników Rządu Tymczasowego i umożliwić Włodzimierzowi Leninowi powrót do Rosji, aby na miejscu włączył się w działania rewolucyjne i rozchwiał przeciwnika, tj. Rosję.
Pogarszająca się sytuacja gospodarcza oraz dalsze klęski na froncie nie sprzyjały jednak stabilizacji. 7 kwietnia (25 marca) rząd był zmuszony do wprowadzenia monopolu na handel zbożem i kartek na chleb.
Powrót Lenina ze współpracownikami z emigracji w Szwajcarii do Piotrogrodu (zorganizowany i zrealizowany przez Niemców) nasilił pacyfistyczną agitację bolszewików. 17 kwietnia (4 kwietnia) Lenin ogłosił w Petersburgu swoje tezy kwietniowe (referat o konieczności rewolucji socjalistycznej, wygłoszony na zebraniu działaczy bolszewickich). bolszewicy stworzyli paramilitarne oddziały czerwonej Gwardii. W tym samym czasie na wsi doszło do żywiołowych wystąpień chłopów, zajmujących majątki obszarnicze. do Rządu Tymczasowego weszli mienszewicy (Irakli Cereteli, Matwiej Skobielew). W czerwcu na tle sprzeciwu wobec kontynuacji udziału Rosji w wojnie powstała w partii eserowskiej frakcja lewicowych eserowców opowiadająca się, podobnie jak bolszewicy, za opozycją wobec Rządu Tymczasowego, w przeciwieństwie do prorządowego stanowiska większości partii S-R.
Od do w Piotrogrodzie miały miejsce burzliwe demonstracje robotników, żołnierzy i marynarzy przeciw Rządowi Tymczasowemu; ich kierownictwo przejęli bolszewicy, którzy jednak ostatecznie, prawdopodobnie przez niezdecydowanie Lenina, nie podjęli bezpośredniej próby przejęcia władzy.
Rząd zdelegalizował partię bolszewików jako agentów niemieckich, a Lenin ukrył się najpierw pod Piotrogrodem, a następnie w autonomicznym Wielkim Księstwie Finlandii (wciąż połączonej unią personalną z Imperium Rosyjskim). , po dymisji Gieorgija Lwowa, nowy gabinet uformował eser Aleksander Kiereński. Szybko narastał kryzys gospodarczy, inflacja i przestępczość, a dezercje na froncie spowodowały przywrócenie kary śmierci w strefie przyfrontowej.
 nielegalny zjazd bolszewików postanowił rozpocząć przygotowania do przejęcia władzy drogą powstania zbrojnego i ustanowienia własnej dyktatury.
Rozłam w Rządzie Tymczasowym.
Do rozłamu w rządzie doszło na skutek sporu wobec propozycji przyznania niepodległości poszczególnym narodom Imperium. Przeciwko niepodległości wypowiadała się prawica, za niepodległością natomiast lewica. W celu poparcia dla lewicy rządu bolszewicy zorganizowali jednodniowy strajk generalny. Po stronie prawicy opowiedział się Ławr Korniłow, który w lecie 1917 zażądał od Kiereńskiego przywrócenia kary śmierci oraz zlikwidowania komitetów żołnierskich. W sierpniu Korniłow przesunął wojska do Wielkich Łuków, aby jak sam twierdził w przypadku wybuchu zamieszek w stolicy mógł zbudować w kraju „nową, silną władzę”.
Ofensywa wojsk niemieckich na początku września doprowadziła do zajęcia Rygi. głównodowodzący wojsk rosyjskich, generał Ławr Korniłow, który popierał prawicę, pod pretekstem możliwości bolszewickiej rewolty zażądał dymisji ministrów i wysłał do Piotrogrodu oddziały zbrojne.
Konflikt między Korniłowem a Kiereńskim nasiliła ingerencja Władimira Lwowa z dawnego Świątobliwego Synodu Rządzącego. Fałszywie podając się za wysłannika premiera, oznajmił on Korniłowowi, iż zgadza się na objęcie władzy w Rosji przez wojskowego, ale zaraz po tym Lwow powiadomił premiera, że Korniłow szykuje pucz militarny.
Premier Kiereński uznał to za próbę przejęcia władzy i wezwał robotników oraz marynarzy do obrony rządu; sam przejął obowiązki głównodowodzącego.
Oddziały Korniłowa nie dotarły do stolicy na skutek strajku i braków w zaopatrzeniu. Dowodzący korpusem Aleksandr Krymow popełnił samobójstwo. Po klęsce Korniłow został aresztowany.
 rząd proklamował ustrój republikański.
Rewolucja październikowa – przewrót bolszewicki.
 w wyniku nowych wyborów do Piotrogrodzkiej Rady większość uzyskali bolszewicy na czele z Lwem Trockim. do Piotrogrodu powrócił Lenin. Komitet Centralny bolszewików przyjął rezolucję o powstaniu zbrojnym i stworzył pierwsze Biuro Polityczne. Piotrogrodzka Rada utworzyła Komitet Wojskowo-Rewolucyjny, oficjalnie dla obrony stolicy przed Niemcami – w rzeczywistości jako sztab przygotowujący przewrót – rewolucję październikową, która wybuchła w nocy, z na . Kiereński opuścił Piotrogród.
21 listopada rząd Rosji Sowieckiej wystosował do ambasadorów i posłów państw biorących udział w wojnie notę, wzywającą do wszczęcia rokowań pokojowych, ale jedynie Niemcy na notę odpowiedziały pozytywnie. 3 grudnia rozpoczęły się pertraktacje, zakończone podpisaniem 5 grudnia umowy Rosji Sowieckiej z Niemcami. 15 grudnia zawarto rozejm, a od 22 grudnia rozpoczęto rokowania pokojowe. 3 marca 1918 został podpisany w Brześciu traktat brzeski, który stanowił wycofanie się Rosji z I wojny światowej.
25 kwietnia 1918 car, carowa i jedna córka wyruszyli do Moskwy, jednak nigdy tam nie dojechali. Niedaleko Omska pociąg został zatrzymany i skierowany do Jekaterynburga, gdzie zostali przekazani uralskiej Radzie złożonej z bolszewików. Nie wiadomo, czy zatrzymanie w Jekaterynburgu było zaplanowane przez bolszewicki rząd, czy było samowolnym działaniem miejscowych bolszewików. W ciągu miesiąca do trójki dojechała reszta rodziny i wszyscy zamieszkali w dwupiętrowym domu w centrum miasta. Mogli wychodzić tylko na szczelnie ogrodzone podwórko. Mieli nadzieję, że uwolnią ich siły białych. Gwałtowna ofensywa białych przekonała bolszewików, by pozbyć się ich jak najszybciej. Gdyby car i jego rodzina zostali uwolnieni, mogliby stanąć na czele ruchu kontrrewolucyjnego. 17 lipca 1918 car wraz z rodziną zostali zamordowani przez bolszewików.

</doc>
<doc id="99011" url="https://pl.wikipedia.org/wiki?curid=99011" title="Prezydenci ChRL">
Prezydenci ChRL



</doc>
<doc id="99012" url="https://pl.wikipedia.org/wiki?curid=99012" title="Areometr Ballinga">
Areometr Ballinga

Areometr Ballinga – jest to areometr wyskalowany w skali Ballinga informującej o zawartości sacharozy w roztworze. Woda w temperaturze 20 °C wykazuje na areometrze 0 °Blg, roztwór zawierający "n" % cukru – "n" °Blg.
Areometr Ballinga stosowany jest powszechnie w piwowarstwie oraz przetwórstwie owocowo-warzywnym. W gorzelnictwie i cukrownictwie stosuje się natomiast areometry Brixa o podobnej skali. W przypadku gdy w roztworze oznaczanym znajdują się również inne składniki (białko, kwasy organiczne, sole) areometr podaje przybliżoną zawartość ekstraktu. W przypadku gdy w roztworze znajduje się alkohol etylowy, który ogranicza gęstość roztworu, wskazanie areometru oznacza wartość tzw. ekstraktu pozornego.
Przybliżone zależności pomiędzy gęstością roztworu a wskazaniami areometru są następujące:
"d"17,5/17,5 = 260 / (260 – °Blg)
Przybliżona zależność między stopniami Ballinga a stopniami Oechsle:

</doc>
<doc id="99013" url="https://pl.wikipedia.org/wiki?curid=99013" title="Friedrich August von Hayek">
Friedrich August von Hayek

Friedrich August von Hayek (ur. 8 maja 1899 w Wiedniu, zm. 23 marca 1992 we Fryburgu Bryzgowijskim) – ekonomista austriacki i filozof polityki znany z obrony zasad gospodarki wolnorynkowej.
Był jednym z najbardziej wpływowych ekonomistów austriackiej szkoły ekonomii. Wniósł także wkład w rozwój nauki prawa oraz kognitywistyki. Był przeciwnikiem interwencjonizmu państwowego i zwolennikiem liberalnej doktryny gospodarczej.
W 1974 otrzymał Nagrodę Banku Szwecji im. Alfreda Nobla w dziedzinie ekonomii „za pionierską pracę w dziedzinie teorii pieniądza i wahań gospodarczych oraz za pogłębioną analizę współzależności zjawisk ekonomicznych, społecznych i instytucjonalnych”. Wraz z nim uhonorowano Gunnara Myrdala.
Życiorys.
Wczesne lata życia.
Hayek urodził się 8 maja 1899 w Wiedniu w arystokratycznej rodzinie. Jego ojciec, August, pracował jako doktor w państwowej służbie zdrowia, publikował także prace naukowe z zakresu botaniki. Od strony matki (Felicity z d. Juraschek) Hayek był spokrewniony z filozofem Ludwigiem Wittgensteinem.
Po wybuchu I wojny światowej w 1914 skłamał o swoim wieku i zaciągnął się do armii austro-węgierskiej. Służył na froncie włoskim, nad rzeką Piawą. Wojnę przeżył bez poważniejszych urazów, został odznaczony za odwagę. Po zwolnieniu ze służby postanowił rozpocząć karierę akademicką.
Ekonomista.
Studiował prawo, ekonomię, psychologię i politologię na Uniwersytecie Wiedeńskim. Tam również obronił doktoraty z prawa (1921) i politologii (1923). Początkowo sympatyzował z poglądami socjalistycznymi, jednak jego światopogląd uległ zmianie pod wpływem prywatnych seminariów Ludwiga von Misesa, na które uczęszczał razem z Fritzem Machlupem i innymi młodymi studentami. Był także studentem Fredricha von Wiesera.
Hayek pracował jako asystent naukowy profesora Jeremiaha Jenksa na Uniwersytecie Nowojorskim w latach 1923–1924. Następnie doradzał rządowi austriackiemu w kwestiach prawnych i ekonomicznych dotyczących traktatu wersalskiego. Po zakończeniu współpracy z rządem założył i pracował jako dyrektor w Austriackim Instytucie Badań Nad Cyklami Koniunkturalnymi. Od 1931 na prośbę Lionela Robbinsa podjął pracę jako nauczyciel akademicki w London School of Economics. W latach 30. Hayek cieszył się znaczącą popularnością jako wiodący teoretyk ekonomii, jednak jego modele nie zostały w tych czasach dobrze odebrane przez zwiększającą się liczbę zwolenników teorii Keynesa. Debata pomiędzy dwiema szkołami teorii ekonomii toczy się do dziś.
Pozostał w Wielkiej Brytanii po Anschlussie Austrii, w 1938 przyjął obywatelstwo brytyjskie, a w 1944 został wybrany na członka Akademii Brytyjskiej.
W 1947 założył Towarzystwo Mont Pelerin i został jego przewodniczącym.
Po wojnie był profesorem uniwersytetu w Chicago (1950–1962), następnie uniwersytetu we Fryburgu Bryzgowijskim (1962–1968 i 1977–1992), a także Salzburgu (1968–1977). Hayek był doktorem "honoris causa" uniwersytetu Rikkyo (Tokio) i uniwersytetu w Salzburgu, honorowym członkiem London School of Economics, Austriackiej Akademii Umiejętności i honorowym senatorem Uniwersytetu Wiedeńskiego.
Późniejsze życie.
W 1974 dostał Nagrodę Banku Szwecji im. Alfreda Nobla w dziedzinie ekonomii, która przyczyniła się do wzrostu zainteresowania szkołą austriacką.
W 1984 odznaczony Order of the Companions of Honour przez królową Elżbietę II na prośbę ówczesnej brytyjskiej premier – Margaret Thatcher.
W 1991 otrzymał Medal Wolności z rąk George’a H.W. Busha.
Zmarł w 1992 we Fryburgu Bryzgowijskim w Niemczech. Został pochowany na cmentarzu w wiedeńskiej dzielnicy Neustift.
Poglądy.
Jego twórczość obejmowała problemy ekonomiczne (teoria cen, koniunktury i pieniądza), politykę ekonomiczną, filozofię polityczną, teorię prawa, metodologię nauk i psychologię. Opowiadał się za teorią podziału władz, z dwiema oddzielnymi izbami parlamentu, i ideą praworządności. Argumentował, że wolność łączy się z odpowiedzialnością i chroni nienaruszalność prywatności.
Friedrich August von Hayek był twórcą szkoły pozytywnej krytyki demokracji. Przeciwstawiał jej ideę demarchii, czyli władzy zgromadzenia parlamentarnego nad stanowieniem praw i zasad oraz odebraniem mu decydowania o decyzjach politycznych.
Hayek był krytykiem lewicowej interpretacji racjonalizmu. Twierdził, że człowiek za pomocą rozumu nie jest w stanie pojąć celu ewolucji wszechświata i dowolnie go kształtować. Wiara w możliwość rozumowej kreacji świata otwierała, zdaniem Hayeka, drogę odrzucanemu przez niego etatyzmowi.
Kontynuował tradycje tzw. austriackiej szkoły w ekonomii, współtworząc zarazem tzw. nową szkołę wiedeńską. Był przeciwnikiem interwencji państwa w gospodarkę.
Problem kalkulacji ekonomicznej.
W latach 20. XX wieku między ekonomistami szkoły austriackiej a ekonomistami socjalistycznymi toczyła się debata nad możliwością efektywnego gospodarowania w warunkach gospodarki centralnie planowanej. Koncentrowała się ona wokół postawionego przez Ludwiga von Misesa problemu kalkulacji ekonomicznej. Problem ten brzmi: czy a jeżeli tak, to w jaki sposób w warunkach socjalizmu możliwe jest obliczenie, jaką ilość danego dobra należy wyprodukować, aby podaż tego dobra zrównać z popytem na nie. Hayek był zdania, że taka kalkulacja jest niemożliwa, ze względu na to, że centralny planista nie jest w stanie zebrać potrzebnej do tego wiedzy o potrzebach konsumentów.
Hayek, w przeciwieństwie do dominującego w ekonomii poglądu, twierdził, że głównym problemem ekonomii "nie jest" alokacja zasobów: „Jest to raczej problem najlepszego przeznaczenia zasobów znanych każdemu członkowi społeczeństwa na cele, których relatywne znaczenie znają tylko te jednostki. Lub, by ująć to krótko, jest to problem wykorzystania wiedzy nie danej wszystkim w całej zbiorowości”.
Hayek był znany jako jeden z największych krytyków kolektywizmu w XX wieku. Twierdził, że wszystkie formy kolektywizmu (nawet te teoretycznie oparte na dobrowolnej współpracy) mogą być utrzymywane jedynie przez władzę centralną. W swojej najpopularniejszej książce, "Droga do zniewolenia", oraz w późniejszych pracach twierdził, że socjalizm, jako że wymaga centralnego planowania w gospodarce, jest obarczony wysokim ryzykiem przekształcenia się w ustrój totalitarny.
W artykule "The Use of Knowledge in Society" Hayek argumentował, że rynkowy mechanizm cenowy najlepiej służy do dzielenia i synchronizowania lokalnej oraz indywidualnej wiedzy, pozwalając społeczeństwu uzyskiwać zróżnicowane cele właśnie przez zasady spontanicznego porządku. Używa pojęcia katalaktyka na określenie „samoorganizującego się systemu dobrowolnej współpracy”.
Pojęcie porządku naturalnego.
Pojęcie porządku (ładu) jest kluczowe dla filozofii politycznej Friedricha von Hayeka i odnoszone jest do wielu sfer rzeczywistości społecznej (ekonomii, polityki, prawa). Wyróżnia on dwa rodzaje porządków – porządki stworzone przez człowieka w sposób celowy oraz porządki powstałe w sposób naturalny (spontaniczny). Porządki spontaniczne powstają jako efekt działań niezależnych jednostek, postępujących zgodnie z pewnymi regułami. Reguły te to pewne regularności w postępowaniu jednostek, wymuszane przez okoliczności i nie zawsze uświadamiane. Przykładem porządku naturalnego może być rynek powstały w oparciu o normy wymiany i wzajemności w społeczeństwach nowoczesnych. Porządki naturalne nie mają jasno określonego celu, lecz spełniają określone funkcje, a w ich ramach jednostki realizują swe własne cele jednostkowe. Są one oceniane znacznie wyżej od porządków celowych. Celowe porządki są proste i oparte na abstrakcyjnych zasadach, przez co nie zawsze pasują do skomplikowanej rzeczywistości społecznej. Porządki spontaniczne wyrastają wprost z tej rzeczywistości i dlatego są do niej lepiej dostosowane. Są one odporne na manipulacje i próby ich zdominowania przez władzę autorytarną. Z tego powodu są one warunkiem istnienia wolnych społeczeństw.
Poglądy przeciwstawne.
Ekonomistą zwalczającym teorie Hayka był w szczególności John Maynard Keynes, twórca keynesizmu.

</doc>
<doc id="99014" url="https://pl.wikipedia.org/wiki?curid=99014" title="Friedrich von Hayek">
Friedrich von Hayek



</doc>
<doc id="99016" url="https://pl.wikipedia.org/wiki?curid=99016" title="Ekstrakt">
Ekstrakt

Ekstrakt, inaczej wyciąg (łac. "Extractum" – to co wyciągnięte) – roztwór związków chemicznych uzyskany w efekcie zakończonego procesu ekstrakcji (a nie zwykłego rozpuszczania). Ekstrakt może stanowić gotowy produkt sam w sobie lub też można z niego wyodrębnić czysty związek chemiczny poprzez destylację, wymrażanie lub krystalizację.

</doc>
<doc id="99018" url="https://pl.wikipedia.org/wiki?curid=99018" title="Mark Shuttleworth">
Mark Shuttleworth

Mark Shuttleworth (ur. 18 września 1973 w Welkom, prowincja Free State) – południowoafrykański przedsiębiorca, który zasłynął jako pierwszy południowoafrykański astronauta i drugi na świecie kosmiczny turysta.
Obecnie mieszka na Wyspie Man.
Działalność.
Mark Shuttleworth studiował na Uniwersytecie Kapsztadzkim i ukończył go z tytułem magistra. Sukces finansowy osiągnął prowadząc działalność w dziedzinie bezpieczeństwa internetowego i spekulacji finansowych. Zarobiony majątek pozwolił mu na odbycie w roku 2002 lotu na Międzynarodową Stację Kosmiczną na pokładzie rosyjskiego statku kosmicznego w ramach misji "Sojuz TM-34" (za sumę 20 milionów dolarów) oraz założenie fundacji "Shuttleworth Fundation" finansującej programy edukacyjne w Republice Południowej Afryki.
Mark Shuttleworth jest założycielem firmy Canonical Ltd., sponsora biznesowego opartej na Debianie dystrybucji GNU/Linuksa Ubuntu i wielu innych projektów zajmujących się wolnym oprogramowaniem, jak GNOME czy KDE. 12 czerwca 2006, podczas wizyty Shuttlewortha w Polsce, odbyło się z nim spotkanie przeznaczone dla użytkowników Ubuntu i innych osób związanych ze społecznością FLOSS.
W środowisku Open Source znany jest pod pseudonimem "sabdfl" (z ang. "Self-Appointed Benevolent Dictator for Life"), używanym przez niego jako nick.
Lot kosmiczny.
Spędził osiem miesięcy na przygotowaniach. Trenował w Gwiezdnym Miasteczku pod Moskwą i w Centrum Kosmicznym imienia Johna F. Kennedy’ego w Houston, nauczył się nawet rosyjskiego.
Mark Shuttleworth wystartował w kosmos 25 kwietnia 2002 roku z kosmodromu Bajkonur na pokładzie Sojuza TM-34. Wraz z nim polecieli Rosjanin Jurij Gidzenko oraz kosmonauta ESA – Włoch Roberto Vittori. Po dwóch dobach lotu statek przycumował do Międzynarodowej Stacji Kosmicznej. Kosmonauci zostali przywitani przez obecną na stacji załogę Ekspedycji 4. Shuttleworth zrealizował mały program badawczy – prowadził badania życia w oceanach oraz biologiczne eksperymenty dotyczące walki z AIDS i innymi chorobami. 5 maja Shuttleworth, Gidzenko i Vittori odcumowali od stacji w kapsule powrotnej Sojuza TM-33, a po kilku godzinach lotu wylądowali w Kazachstanie. Lot trwał 9 dni 21 godzin 25 minut i 5 sekund.

</doc>
<doc id="99019" url="https://pl.wikipedia.org/wiki?curid=99019" title="Filtr polaryzacyjny">
Filtr polaryzacyjny

Filtr polaryzacyjny (potocznie polaroid) – płytka lub folia wykonana z przezroczystego materiału posiadającego zdolność polaryzacji światła. Przepuszcza tylko światło o określonej polaryzacji. Obecnie nazwa polaroid jest znakiem towarowym firmy Polaroid Corporation.
Dzięki zastosowaniu dwóch filtrów polaryzacyjnych można uzyskać regulowany filtr szary.
Działanie.
Filtr ten przepuszcza jedynie światło o polaryzacji liniowej w wybranym kierunku. Efekt dla fotografii jest taki, że pochłania on częściowo światło rozproszone w atmosferze (ang. haze), co jest widoczne w przypadku fotografowania nieba. Błękit nieba staje się ciemniejszy, a chmury pozostają białe (jest to efekt podobny do działania filtru czerwonego w przypadku fotografii czarno-białej). Filtr najmocniej działa, gdy obiektyw skierowany jest pod kątem 90° do kierunku światła biegnącego od Słońca.
Filtr polaryzacyjny pozwala na zwiększenie nasycenia barw powierzchni nieprzezroczystych (np. zieleni roślin, bądź kolorów tkanin), jak również redukcję odbić od powierzchni przezroczystych (np. powierzchni wody lub szyby).
Przy fotografii z filtrem polaryzacyjnym pojawiają się także pewne niepożądane efekty: w przypadku obiektywu szerokokątnego może pojawić się na niebie szeroki ciemny pas w płaszczyźnie prostopadłej do biegu promieni słonecznych. Inną wadą polaryzatora jest to, że zabiera on część światła (zwykle około 1–1,5 EV, czyli wymaga mniejszej wartości przysłony lub dłuższego czasu naświetlania).
Historia.
Oryginalny polaroid został opatentowany w 1929 r. przez Edwina Herberta Landa (U.S. Patent 1918848). Była to płytka wykonana z nitrocelulozy, w której zatopiono kryształy siarczanu jodochininy (herapatytu). Kryształy te miały kształt cienkich igiełek i były w trakcie produkcji orientowane przez rozciąganie gorącego tworzywa, połączone z przykładaniem do niego silnego pola elektrycznego. Płytka otrzymana w ten sposób miała zdolność do absorbowania światła o polaryzacji poprzecznej względem kierunku orientacji kryształków i swobodnego przepuszczania światła o równoległej do kryształków polaryzacji.
Pierwotna wersja polaroidu, zwana "J-sheet" została w 1938 r. zastąpiona ulepszoną jego wersją, o nazwie "H-sheet". Nowa wersja była oparta na poli(alkoholu winylowym) domieszkowanym jodkiem potasu. Jodek potasu łączy się z polialkoholem poprzez wiązania wodorowe, dzięki czemu mikrodomeny jodku potasu mogą być orientowane poprzez proste rozciąganie mechaniczne ogrzanego do odpowiedniej temperatury polimeru, bez konieczności stosowania silnego pola elektrycznego.
"H-sheet" jest produkowany po dziś dzień i jak dotąd nie znaleziono dla niego lepszej i tańszej alternatywy.

</doc>
<doc id="99022" url="https://pl.wikipedia.org/wiki?curid=99022" title="Ekstrakt pozorny">
Ekstrakt pozorny

Ekstrakt pozorny – ekstrakt oznaczony w próbce piwa nieodgazowanego, zawierający alkohol. Zawartość ekstraktu pozornego w porównaniu z zawartością ekstraktu rzeczywistego w tej samej próbie jest niższa. Wynika to z obecności związków lotnych takich jak etanol, kwasy lotne i innych, które obniżają gęstość piwa, zaniżając wynik (zawartość ekstraktu oblicza się na podstawie pomiaru gęstości roztworu). Ekstrakt pozorny oznacza się poprzez pomiar areometrem. Ekstrakt rzeczywisty można oznaczyć jedynie po oddestylowaniu substancji lotnych.

</doc>
<doc id="99024" url="https://pl.wikipedia.org/wiki?curid=99024" title="Ekstrakt ogólny">
Ekstrakt ogólny

Ekstrakt ogólny - jest to suma składników, które przeszły do ekstraktu w wyniku kompletnego procesu ekstrakcji i są nielotne do temperatury wrzenia rozpuszczalnika. W przypadku ekstraktu z produktów spożywczych są to zwykle: monosacharydy, oligosacharydy, kwasy organiczne, barwniki, garbniki itp.

</doc>
<doc id="99025" url="https://pl.wikipedia.org/wiki?curid=99025" title="Ekstrakt bezcukrowy">
Ekstrakt bezcukrowy

Ekstrakt bezcukrowy – stanowi różnicę zawartości ekstraktu ogólnego i sumy cukrów redukujących oraz sacharozy zawartych w dowolnym produkcie spożywczym. Ekstrakt bezcukrowy to przede wszystkim alkohole wyższe, (glicerol), kwasy nielotne, garbniki i barwniki.

</doc>
<doc id="99026" url="https://pl.wikipedia.org/wiki?curid=99026" title="Odzież">
Odzież

Odzież, ubranie, strój – sposób na okrycie ludzkiego ciała. Noszenie odzieży jest przeważnie zarezerwowane dla ludzi i jest cechą wszystkich ludzkich społeczeństw. Ilość i rodzaj noszonej odzieży zależy od płci, typu ciała, sytuacji społecznej i geograficznej. Odzież produkowana jest z różnych materiałów naturalnych jak jedwab, len, agawa, bawełna, wełna, skóra lub syntetycznych akryl, jedwab sztuczny, bistor i inne.
Odzież służy wielu celom: może służyć jako ochrona przed wpływem czynników atmosferycznych, szorstkich powierzchni, roślin powodujących wysypkę, ukąszeń owadów, drzazg, kolców i ukłuć, stanowiąc barierę pomiędzy skórą a środowiskiem. Odzież może izolować przed zimnem lub gorącem, a także może stanowić barierę higieniczną, utrzymując materiały zakaźne i toksyczne z dala od ciała. Odzież zapewnia również ochronę przed promieniowaniem ultrafioletowym.
Noszenie odzieży jest również normą społeczną, a bycie pozbawionym odzieży na oczach innych może być zawstydzające. Nienoszenie odzieży w miejscach publicznych w taki sposób, aby widoczne były genitalia, piersi lub pośladki, może być uważane za nieprzyzwoitą ekspozycję (por. streaking).
Historia odzieży.
Początki.
Za pomocą badań empirycznych, takich jak datowanie kościanych narzędzi oraz osadów, z których je wydobyto, można oszacować, kiedy odzież została po raz pierwszy wprowadzona do użytku. Zespół naukowców, pod kierunkiem paleontolożki dr Emily Hallett z Instytutu Maxa Plancka w Niemczech, przebadał blisko 12 tys. fragmentów kości pochodzących z marokańskiej jaskini Contrebandiers na wybrzeżu Maroka (Afryka północno-zachodnia). Ten ciekawy trop doprowadził do odkrycia wskazującego, że narzędzia kościane mogły powstać w okresie między 120 tys. a 90 tys. lat p.n.e. Ludzie używali narzędzi z kości do przygotowania skóry i futer, które prawdopodobnie były używane jako odzież. To sugeruje, że ludzie w Afryce mogli wytwarzać i nosić ubrania o wiele wcześniej, niż przed 70 tys. lat p.n.e., jak sądzono dotychczas.
Według archeologów i antropologów najwcześniejsze ubrania prawdopodobnie składały się z futer zwierząt, skóry, liści, trawy, roślin, które były owinięte wokół własnego ciała. Archeolodzy odkryli w wykopaliskach, igły do szycia z kości i kości słoniowej z około 30 000 lat p.n.e., znalezione w pobliżu Kostenki w Rosji. Barwione włókna lniane, które mogły być użyte w ubraniach, znaleziono w prehistorycznej jaskini w Republice Gruzji, sięgają 36 000 lat p.n.e. 
Odzież początkowo nie pełniła raczej funkcji ocieplającej, na co wskazują badania jego funkcji u wielu plemion tradycyjnych. Zanim człowiek zakrył po raz pierwszy strefę genitalną, nie miała ona też w najmniejszym stopniu, charakteru intymnego, wstydliwego.
Pewną koncepcję wyjaśniającą genezę ubioru zaproponował Jerzy A. Kowalski. Wedle niej chodziło początkowo o zamaskowanie widoku cyklicznych miesięcznych krwawień u kobiet przed wzrokiem współplemieńców. Okres miesiączkowania jest traktowany do dzisiaj przez społeczności tradycyjne w szczególny sposób, jako okres swoistej „nieczystości” kobiet, magicznego zagrożenia dla grupy, a u niektórych ludów wymagane jest nawet odosobnienie miesiączkujących kobiet. Przepaski biodrowe miały zatem początkowo za zadanie tylko zamaskować menstruację, ukryć jej detale. Były pierwowzorem naszych dzisiejszych podpasek, a zarazem – ubioru jako takiego. Z biegiem czasu nałożył się na zwyczaj używania tej zasłony wtórny proces oparty na psychologicznym mechanizmie kontrastu w spostrzeganiu. W wyniku tego procesu wytworzyły się nieznane wcześniej przeciwstawne pojęcia: ciała nagiego i ciała ubranego, strefy intymnej i strefy publicznie dostępnej, poczucie przyzwoitości oraz poczucie nieprzyzwoitości, czyli wstydu.
Aspekty kulturowe.
Stosowana odzież może być odbierana jako forma komunikatu niewerbalnego. Odzież (lub jej elementy) może być formą demonstrowania swoich poglądów, bądź przynależności do określonych grup (czarne koszule Milicji faszystowskiej z pierwszej połowy XX wieku, stroje subkultur, pomarańczowe fragmenty odzieży jako symbole solidarności z uczestnikami pomarańczowej rewolucji na Ukrainie). Właściwy ubiór jest także kluczową kwestią w marketingu gospodarczym i politycznym. Podczas tworzenia reklam i przygotowywania wystąpień publicznych, kolorystyka i forma odzieży są jednymi z głównych zagadnień do omówienia przez sztab specjalistów.
Różnicowanie ze względu na płeć.
W większości kultur, zróżnicowanie ubrań ze względu na płeć jest uznawane za uzasadnione. Różnice dotyczą stylów, kolorystyki, rodzajów tkanin i innych.
W społeczeństwach zachodnich spódnice, sukienki i buty na wysokim obcasie są zazwyczaj postrzegane jako odzież damska, podczas gdy krawaty są zazwyczaj postrzegane jako męskie ubranie. Spodnie były kiedyś postrzegane jako odzież wyłącznie męska, ale obecnie mogą być noszone przez obie płcie.
Odzież przeznaczona do noszenia przez każdą z płci nazywana jest odzieżą unisex. Ubrania unisex, takie jak T-shirty, są zazwyczaj prostsze, aby pasowały do szerszej gamy ciał. Większość ubrań unisex pojawiła się jako odzież męska, ale niektóre wyroby, takie jak fedora, były pierwotnie noszone przez kobiety.
Status społeczny.
W niektórych społeczeństwach odzież może być używana do wskazania rangi lub statusu. W starożytnym Rzymie, na przykład, tylko senatorowie mogli nosić ubrania barwione purpurą tyryjską. W tradycyjnym społeczeństwie hawajskim tylko wysokiej rangi wodzowie mogli nosić peleryny z piór i palaoa lub rzeźbione zęby wielorybów. W Chinach, przed ustanowieniem republiki, tylko cesarz mógł nosić żółte ubrania.
Rola społeczna.
Odzież może również stanowić oznakę pełnionej roli społecznej – np. jako uniform policjanta, lekarza, strażaka, żołnierza itp., sutanna księdza, bądź szkolny mundurek ucznia.
Religie.
Elementy odzieży mogą też być powiązane z wyznaniem osoby ją stosującej (np. turbany u Sikhów). Religie mogą też ograniczać swobodę w wyborze ubioru – np. w islamie skromny ubiór (hidżab) obowiązuje obie płci. Bardziej restrykcyjne są jednak zasady kobiecej skromności – jedynie twarz i dłonie mogą być widoczne; niektóre muzułmanki noszą burkę – zasłonę okrywającą całe ciało, z otworami na oczy.
Aspekty polityczne.
Warunki pracy w przemyśle odzieżowym.
Chociaż mechanizacja przeobraziła większość aspektów światowego przemysłu w połowie XX wieku, pracownicy przemysłu odzieżowego nadal pracują w trudnych warunkach, wymagających monotonnej pracy fizycznej. Masowo produkowana odzież jest często wytwarzana w zakładach, które wyzyskują tanią siłę roboczą (). Charakteryzują je długie godziny pracy, niska pensja i brak przedstawicielstwa pracowników. Choć większość przykładów takich warunków można znaleźć w krajach rozwijających się, odzież produkowana w krajach rozwiniętych może być również produkowana w podobny sposób.
Futro.
Użycie futra zwierzęcego w odzieży datuje się na czasy prehistoryczne. Obecnie jest ono w krajach rozwiniętych kojarzone z drogimi, markowymi ubraniami, chociaż futro jest nadal używane przez rdzennych mieszkańców stref arktycznych i wyższych wzniesień dla jego ciepła i ochrony. Niegdyś nie budzące kontrowersji, ostatnio stało się przedmiotem kampanii z tego powodu, że działacze uważają je za okrutne i niepotrzebne. PETA, wraz z innymi grupami zajmującymi się prawami zwierząt i wyzwoleniem zwierząt, zwróciły uwagę na farmy futrzarskie i inne praktyki, które uważają za okrutne.

</doc>
<doc id="99027" url="https://pl.wikipedia.org/wiki?curid=99027" title="Ekstrakt rzeczywisty">
Ekstrakt rzeczywisty

Ekstrakt rzeczywisty piwa - jest to ta część piwa, która pozostaje po oddestylowaniu wszystkich jego lotnych składników jak woda, alkohol, dwutlenek węgla itp. W piwie zawsze znajduje się pewna część ekstraktu, który pierwotnie znajdował się w brzeczce piwnej i nie został odfermentowany. Ekstrakt ten oznaczony w piwie (czyli roztworze zawierającym alkohol i dwutlenek węgla) nazywamy ekstraktem pozornym. W celu oznaczenia ekstraktu rzeczywistego w gotowym piwie należy dokonać destylacji próby w celu usunięcia alkoholu i dwutlenku węgla. Próbkę po destylacji uzupełnia się wodą destylowaną do uprzedniej jej objętości i dopiero dokonuje oznaczenia. Ekstrakt rzeczywisty jest liczbowo zawsze większy od ekstraktu pozornego. W wyniku fermentacji z części ekstraktu brzeczki podstawowej powstaje alkohol, dwutlenek węgla i inne składniki lotne, tak więc gotowe piwo zawiera ekstrakt, którego masa jest równa różnicy pomiędzy masą całego ekstraktu brzeczki a masą części tego ekstraktu będącą substratem procesu fermentacji.

</doc>
<doc id="99028" url="https://pl.wikipedia.org/wiki?curid=99028" title="UAZ 469">
UAZ 469

UAZ 469 – samochód terenowy produkcji radzieckiej produkowany od 1972 do 2007 roku i ponownie od 2010 roku w fabryce UAZ w Uljanowsku. W roku 1985 z niewielkimi zmianami produkowany pod nazwą UAZ 31512 do 2007 roku, zastąpiony przez model UAZ Hunter Classic.
Samochód początkowo przeznaczony dla wojska, szybko zyskał uznanie w innych służbach mundurowych, a nawet wśród osób cywilnych. Używany przez wojska Układu Warszawskiego. Uczestniczył w niemal każdym konflikcie zbrojnym po 1970 roku. Jego parametry sprawiały, że sprawdzał się zarówno w śniegach Syberii, jak i na pustynnych terenach Afryki i Afganistanu. Zmiana między wersjami 469b a 31512 nie jest nagła, gdyż samochód zaczęto już modernizować od roku 1980. Jako modernizacje od pierwotnego modelu można uznać: nowy, mocniejszy stelaż, mniejszą chłodnicę, systematycznie modernizowane gaźniki od K126g do K151, serwo – wspomaganie hamulców, hamulce tarczowe, nowy okrągły kolektor ssący, mosty zwolnicowe (tzw. afgany), nieznaczne zmiany blacharskie, podwieszane pedały, sprzęgło hydrauliczne oraz wydajniejsza nagrzewnica.

</doc>
<doc id="99029" url="https://pl.wikipedia.org/wiki?curid=99029" title="Gmina Spytkowice">
Gmina Spytkowice



</doc>
<doc id="99030" url="https://pl.wikipedia.org/wiki?curid=99030" title="Areometr Baumégo">
Areometr Baumégo

Areometr Baumégo – areometr, który podaje gęstość roztworu w stopniach Baumégo (°Bé), które w przybliżeniu odpowiadają procentowej zawartości chlorku sodu w roztworze wodnym. Punkt zerowy w skali Baumégo odpowiada gęstości wody, natomiast punkt 10 °Bé – gęstości 10% roztworu NaCl. Areometr Baumé stosowany jest do pomiaru gęstości roztworów soli kuchennej (salinometr), syropów skrobiowych, kwasu siarkowego, wodorotlenku sodu, dawniej zawartości ekstraktu w piwie.
Przybliżone zależności pomiędzy gęstością roztworu (w temperaturze 15,5 °C) a wskazaniami areometru są następujące:
"d"15/15 = 144,3 / (144,3 ± °Be)
Gdzie °Be dodaje się w przypadku określania cieczy o gęstości niższej od 1, natomiast przy wyższej od 1 odejmuje się.
Areometr Baumégo został opracowany przez francuskiego chemika Antoine’a Baumégo w 1768 roku.

</doc>
<doc id="99031" url="https://pl.wikipedia.org/wiki?curid=99031" title="Bachowice">
Bachowice

Bachowice – wieś w Polsce położona w województwie małopolskim, w powiecie wadowickim, w gminie Spytkowice, na wysokości 260–310 m n.p.m., na Pogórzu Wielickim, nad Bachówką, dopływem Wisły.
Nazwa.
Miejscowość ma metrykę średniowieczną i istnieje co najmniej od XIII wieku. Wymieniona po raz pierwszy w 1297 w dokumencie zapisanym w języku łacińskim jako "Bachowice, Bachovicz, Batkowicz, Rathovicz, Bechovicz, Bachouicze".
Nazwę miejscowości w zlatynizowanej staropolskiej formie "Bachowicze villa" wymienia w latach 1470–1480 Jan Długosz w księdze Liber beneficiorum dioecesis Cracoviensis.
Historia.
Miejscowość weszła na karty historii w 1297 kiedy książę cieszyńsko-oświęcimski Mieszko cieszyński wydaje dokument zezwalający powtórnie urządzić jezioro (lacus) przeznaczone do hodowli ryb w okolicach miejscowości, które wcześniej zostało zamulone wylewem Wisły.
W 1324 Jan oświęcimski nadał dworzaninowi Żegocie prawo do polowania na grubą zwierzynę oraz „podskoki” w lasach bachowickich. W 1452 w miejscowości miał miejsce pożar. W 1595 roku wieś położona w powiecie śląskim województwa krakowskiego była własnością wojewodziców krakowskich: Gabriela, Andrzeja i Jana Magnusa Tęczyńskich. Wieś wraz z folwarkiem wchodziła w 1662 roku w skład hrabstwa tęczyńskiego Łukasza Opalińskiego.
W latach 1954-1960 wieś była siedzibą gromady Bachowice. W latach 1975–1998 miejscowość administracyjnie należała do województwa bielskiego.
Na terenie wsi działalność duszpasterską prowadzi Kościół Rzymskokatolicki (parafia Najświętszego Serca Pana Jezusa).
Urodzeni w miejscowości.
W Bachowicach w 1919 roku urodził się Rudolf Warzecha.

</doc>
<doc id="99032" url="https://pl.wikipedia.org/wiki?curid=99032" title="Frederik Willem de Klerk">
Frederik Willem de Klerk

Frederik Willem de Klerk (wym. ; ur. 18 marca 1936 w Johannesburgu, zm. 11 listopada 2021 w Kapsztadzie) – południowoafrykański polityk, prawnik, prezydent Południowej Afryki w latach 1989–1994, laureat Pokojowej Nagrody Nobla w 1993 (z Nelsonem Mandelą).
Życiorys.
Od 1972 zasiadał w parlamencie z ramienia Partii Narodowej, od 1978 r. minister kilku resortów. W 1989 r., po ustąpieniu Pietera Bothy, został kolejno przewodniczącym Partii Narodowej (luty) i prezydentem (sierpień). Już w 1988 r. wyraził jako pierwszy czołowy polityk rządzącej partii opinię, że żadna wspólnota nie powinna dominować nad inną. 2 lutego 1990 r. wygłosił przemówienie, nazwane później "przemówieniem o przełomie", które zapoczątkowało kurs łagodzenia i ostatecznie likwidacji apartheidu w Południowej Afryce. Podjął decyzje o zniesieniu stanu wyjątkowego oraz uwolnieniu więźniów politycznych, w tym Nelsona Mandeli. W 1994 r. doprowadził do pierwszych wolnych wyborów parlamentarnych i prezydenckich, na skutek których władzę w Południowej Afryce uzyskała czarnoskóra większość.
Działania na rzecz zniesienia apartheidu przyniosły mu Pokojową Nagrodę Nobla w 1993 r., wspólnie z Nelsonem Mandelą. Po wyborach z 1994 r. został zastąpiony przez Mandelę na stanowisku prezydenta, pozostał jeszcze do 1996 r. na stanowisku II wiceprezydenta (I wiceprezydentem został Thabo Mbeki). W 1997 r. wycofał się z życia politycznego.
W późniejszych latach głośne były sprawy rozwodu de Klerka (1998) oraz zabójstwa (prawdopodobnie na tle rabunkowym) jego byłej żony (2001).
Został wybrany Człowiekiem Roku 1993 magazynu „Time” wspólnie z Nelsonem Mandelą, Jaserem Arafatem i Icchakiem Rabinem.

</doc>
<doc id="99033" url="https://pl.wikipedia.org/wiki?curid=99033" title="ATC (C03)">
ATC (C03)

Jest to część klasyfikacji anatomiczno-terapeutyczno-chemicznej:
Obejmuje ona leki moczopędne:

</doc>
<doc id="99034" url="https://pl.wikipedia.org/wiki?curid=99034" title="Frederik Willem De Klerk">
Frederik Willem De Klerk



</doc>
<doc id="99035" url="https://pl.wikipedia.org/wiki?curid=99035" title="Frederik de Klerk">
Frederik de Klerk



</doc>
<doc id="99036" url="https://pl.wikipedia.org/wiki?curid=99036" title="ATC (C04)">
ATC (C04)

Jest to część klasyfikacji anatomiczno-terapeutyczno-chemicznej:
Obejmuje ona leki rozszerzające naczynia obwodowe:

</doc>
<doc id="99037" url="https://pl.wikipedia.org/wiki?curid=99037" title="Spytkowice">
Spytkowice



</doc>
<doc id="99038" url="https://pl.wikipedia.org/wiki?curid=99038" title="ATC (C05)">
ATC (C05)

Jest to część klasyfikacji anatomiczno-terapeutyczno-chemicznej:
Obejmuje ona leki ochraniające ścianę naczyń:

</doc>
<doc id="99039" url="https://pl.wikipedia.org/wiki?curid=99039" title="Areometr Trallesa">
Areometr Trallesa

Areometr Trallesa – areometr, zwany alkoholomierzem, który podaje zawartość alkoholu w stopniach Trallesa (°Tr), czyli procentach objętościowych (cm³/100 cm³). W alkoholu absolutnym o gęstości "d"20/4=0,7895 g/cm3 areometr pokazuje 100 °Tr, w wodzie 0 °Tr.
Określenie procentowej zawartości alkoholu jest też możliwe przy pomocy areometru uniwersalnego (wyskalowanego w jednostkach gęstości), niemniej wymaga wykonania dodatkowych obliczeń lub skorzystania z tabel ujmujących zależność gęstości w funkcji zawartości alkoholu.

</doc>
<doc id="99040" url="https://pl.wikipedia.org/wiki?curid=99040" title="Ryczów (województwo małopolskie)">
Ryczów (województwo małopolskie)

Ryczów – wieś w Polsce położona w województwie małopolskim, w powiecie wadowickim, w gminie Spytkowice.
Położenie.
Ryczów podzielony jest na dwie części. Południowa leży w obrębie Pogórza Wielickiego, północna zaś w dolinie Wisły (Brama Krakowska). Najwyższy punkt wsi to około 345 m n.p.m. a najniższy jest położony o ponad 100 m niżej. Przez wieś przebiega droga krajowa nr 44 (Gliwice – Oświęcim – Skawina – Kraków) i linia kolejowa Kraków – Oświęcim. Na północnym krańcu, przez przysiółek o nazwie Chałupki przepływa rzeka Wisła.
Historia.
Założony na początku XIV wieku przez cystersów z Krakowa. Parafię erygowano w 1436 roku.
Wieś duchowna, własność Opactwa Cystersów w Mogile położona była w drugiej połowie XVI wieku w powiecie śląskim województwa krakowskiego. W latach 1945–1954 istniała gmina Ryczów. W latach 1975–1998 miejscowość położona była w województwie bielskim.
Oświata.
W Ryczowie istnieje przedszkole i szkoła podstawowa.
Sport.
We wsi działa klub sportowy Orzeł Ryczów.

</doc>
<doc id="99041" url="https://pl.wikipedia.org/wiki?curid=99041" title="Alkoholomierz">
Alkoholomierz



</doc>
<doc id="99042" url="https://pl.wikipedia.org/wiki?curid=99042" title="Żegota">
Żegota



</doc>
<doc id="99043" url="https://pl.wikipedia.org/wiki?curid=99043" title="ATC (C07)">
ATC (C07)

Jest to część klasyfikacji anatomiczno-terapeutyczno-chemicznej:
Obejmuje ona leki β-adrenolityczne:

</doc>
<doc id="99044" url="https://pl.wikipedia.org/wiki?curid=99044" title="Darkthrone">
Darkthrone

Darkthrone – norweski blackmetalowy zespół muzyczny założony w 1988 roku.
Darkthrone zaliczany jest do drugiej fali black metalu oraz określany jest jako jeden z najbardziej wpływowych w historii gatunku.
Historia.
Zespół został założony w 1988, początkowo jego styl muzyczny oscylował wokół death metalu. Po wydaniu dwóch kaset demo podpisał kontrakt na cztery płyty z wytwórnią Peaceville Records. W 1991 roku została wydana pierwsza płyta – "Soulside Journey". Album charakteryzował się precyzyjną produkcją i osadzony był w stylistyce technicznego death metalu charakteryzującego się progresywną strukturą utworów, zawiłą pracą perkusji oraz szybkimi riffami. Niedługo potem zespół całkowicie zmienił swój wizerunek i kierunek rozwoju, czysta technicznie muzyka przeobraziła się w ascetyczny black metal, muzycy przybrali nordyckie i okultystyczne pseudonimy, a na ich twarzach pojawiły się makijaże.
W tym okresie zespół opuścił basista Dag Nilsen, pozostali muzycy nagrali pierwszy blackmetalowy album "A Blaze in the Northern Sky", w którym silnie uwidoczniły się inspiracje pierwszymi płytami Bathory oraz Celtic Frost. Wytwórnia była początkowo bardzo sceptycznie nastawiona do zmian jakie zaszły w zespole.
Na kolejnym albumie "Under a Funeral Moon" zespół coraz bardziej zagłębiał się w black metal wypracowując swój własny styl, który stał się znakiem rozpoznawczym całego gatunku czasem określanego jako norweski black metal. Kontynuacją obranej drogi był także "Transilvanian Hunger", album uważany za najlepsze osiągnięcie zespołu, chociaż sami muzycy twierdzą, że nie jest to typowe wydawnictwo Darkthrone. Wszystkie te wczesne płyty charakteryzowały się surowym brzmieniem, produkcją niskiej jakości i muzyczną prostotą.
Kolejny album – "Panzerfaust" – został wydany pod szyldem norweskiej wytwórni Moonfog. Tekst do utworu "Quintessence" został napisany przez innego norweskiego wykonawcę black metalu - Varg Vikernes. 
Ich szósty album "Total Death" został wydany w 1996 roku, teksty utworów stworzyli znani muzycy norweskiej sceny blackmetalowej.
Płyta "Goatlord" zawiera nagrania z próby, nagrane na przełomie 1990 i 1991 roku, śpiew został nagrany w 1994 roku. Utwory z tej próby zostały porzucone przez zespół, ze względu na zmianę stylu muzycznego z death na black metal.
W 1999 roku Darkthrone wydał album "Ravishing Grimness", który charakteryzował się czystszą produkcją oraz wyraźnymi wpływami wczesnej twórczości zespołu Celtic Frost. W podobnym stylu, lecz bardziej surowym, stworzony został kolejny album "Plaguewielder" (wydany w 2001 roku). Muzycy jakość produkcji określili stwierdzeniem "more necro" (z ang. "bardziej martwiczna").
W roku 2003 zespół wydał album "Hate Them". Pomimo wykorzystania elektronicznych introdukcji do tego i kolejnego wydawnictwa, muzycznie Darkthrone pozostał wierny stylowi wypracowanemu na swych pierwszych płytach blackmetalowych. "Sardonic Wrath" został wydany w 2004 roku i jest to ostatnia płyta stworzona wyłącznie w stylu blackmetalowym.
Darkthrone wydał swój jedenasty album "The Cult Is Alive" na początku 2006 roku. Stanowi on wielkie zmiany w stylu zespołu, ponieważ zawiera więcej muzyki punk i crust punk niż w poprzednich nagraniach. Chociaż blackmetalowe korzenie zespołu są nadal widoczne, zauważalne jest znaczniejsze niż na poprzednich albumach odejście od typowego brzmienia gatunku.
W lipcu 2007 roku zespół wydał minialbum NWOBHM (skrót od New Wave of Black Heavy Metal) jako zapowiedź ich kolejnego albumu. We wrześniu tego samego roku został wydany album F.O.A.D. (skrót od Fuck Off And Die). Tytuł ten jest hołdem dla duńskiej grupy Desexult. Muzycznie jest to kontynuacja crust punkowego stylu znanego z poprzedniego albumu, pojawiają się także elementy charakterystyczne dla tradycyjnego heavy metalu.
20 października 2008 roku ukazała się czternasta płyta studyjna "Dark Thrones and Black Flags", będąca w dużej mierze kontynuacją albumu F.O.A.D. W 2010 ukazała się płyta "Circle the Wagons" utrzymana w podobnym stylu co dwie poprzednie.

</doc>
<doc id="99045" url="https://pl.wikipedia.org/wiki?curid=99045" title="ATC (C08)">
ATC (C08)

Jest to część klasyfikacji anatomiczno-terapeutyczno-chemicznej:

</doc>
<doc id="99047" url="https://pl.wikipedia.org/wiki?curid=99047" title="ATC (C09)">
ATC (C09)

Jest to część klasyfikacji anatomiczno-terapeutyczno-chemicznej:
Obejmuje ona leki działające na układ renina-angiotensyna:

</doc>
<doc id="99048" url="https://pl.wikipedia.org/wiki?curid=99048" title="ATC (C10)">
ATC (C10)

Jest to część klasyfikacji anatomiczno-terapeutyczno-chemicznej:
Obejmuje ona leki zmniejszające stężenie lipidów:

</doc>
<doc id="99049" url="https://pl.wikipedia.org/wiki?curid=99049" title="Automorfizm">
Automorfizm

Automorfizm – izomorfizm struktury matematycznej na siebie, czyli jej wzajemnie jednoznaczny endomorfizm. W pewnym sensie jest to symetria obiektu – sposób odwzorowania obiektu na siebie przy zachowaniu całej jego struktury.
Definicja.
Ścisła definicja automorfizmu zależy od rodzaju „obiektu matematycznego” oraz od tego, czym jest „izomorfizm” danego obiektu. Najogólniejszym spojrzeniem na to pojęcie jest abstrakcyjna gałąź matematyki zwana teorią kategorii, która zajmuje się abstrakcyjnymi obiektami i morfizmami między nimi.
W teorii kategorii automorfizm to endomorfizm (morfizm obiektu na siebie) będący zarazem izomorfizmem (w znaczeniu teoriokategoryjnym).
Powyższa definicja jest wyjątkowo abstrakcyjna, gdyż morfizmy w teorii kategorii nie muszą być nawet funkcjami, zaś obiekty – zbiorami. W większości zastosowań obiekty będą jednakże zbiorami wraz z dodatkową strukturą, zaś morfizmy – funkcjami zachowującymi te struktury.
W kontekście algebry abstrakcyjnej obiektami matematycznymi są przykładowo grupy, pierścienie, czy przestrzenie liniowe. Izomorfizmem jest wówczas wzajemnie jednoznaczny homomorfizm (oczywiście definicja homomorfizmu zależy od typu struktury, zobacz: homomorfizm grup, homomorfizm pierścieni, homomorfizm przestrzeni liniowych).
Grupa automorfizmów.
Zbiór wszystkich automorfizmów obiektu formula_1 z działaniem składania morfizmów tworzy grupę zwaną grupą automorfizmów obiektu formula_2
Grupa ta jest dobrze określona, gdyż:
Grupę automorfizmów obiektu formula_1 w kategorii formula_6 oznacza się formula_7 lub po prostu formula_8 jeżeli kategoria jest znana z kontekstu. W pewnym sensie pojęcie to jest podobne do konceptu grupy symetrii tego obiektu.
Automorfizmy wewnętrzne.
W niektórych kategoriach, takich jak grupy, pierścienie, czy algebry Liego, możliwe jest podzielenie automorfizmów na dwa rodzaje nazywane „wewnętrznymi” i „zewnętrznymi”.
W przypadku grup automorfizmy wewnętrzne są "sprzężeniami" elementów przez elementy tej grupy. W grupie formula_9 dla każdego formula_10 sprzężenie przez formula_11 jest działaniem formula_12 określonym wzorem formula_13 (spotyka się także formula_14). Można łatwo sprawdzić, że sprzężenie przez formula_11 jest automorfizmem grupowym formula_16 Wszystkie automorfizmy wewnętrzne, oznaczane formula_17 zgodnie z lematem Goursata są podgrupą normalną grupy formula_18
Pozostałe automorfizmy nazywa się automorfizmami zewnętrznymi. Grupa ilorazowa formula_19 zwykle jest oznaczana przez formula_20 Elementy różne od neutralnego są warstwami zawierającymi automorfizmy zewnętrzne.
Ta sama definicja obowiązuje w dowolnym pierścieniu z jedynką, czy algebrze, gdzie formula_11 jest dowolnym elementem odwracalnym. W algebrach Liego definicja jest nieco inna.

</doc>
<doc id="99050" url="https://pl.wikipedia.org/wiki?curid=99050" title="Szlak metaboliczny">
Szlak metaboliczny

Szlak metaboliczny – szereg następujących po sobie reakcji biochemicznych, w których produkt jednej reakcji jest substratem kolejnej. Reakcje szlaków są zwykle katalizowane przez enzymy oraz podlegają ścisłej kontroli. W skali całego organizmu reakcje metaboliczne regulowane są przez hormony.
Typy szlaków metabolicznych.
W komórkach organizmów żywych istnieje wiele szlaków metabolicznych:
Mapa metaboliczna.
Szlaki metaboliczne zachodzące w komórce mogą posiadać część wspólną w postaci jednej lub wielu reakcji, a zachodzenie jednego ze szlaków metabolicznych jest zwykle uzależnione od zachodzenia pozostałych. Dlatego często przedstawianie metabolizmu komórki lub organizmu ma postać mapy metabolicznej.
Regulacja zachodzenia szlaków metabolicznych.
Zachodzenie obok siebie wielu reakcji biochemicznych, często o zupełnie odwrotnych skutkach, jest możliwe tylko dzięki ścisłej kontroli metabolizmu w każdej żywej komórce. Reakcje biochemiczne zachodzą w obecności szczególnych katalizatorów – enzymów. Metabolizm komórki podlega kontroli poprzez:
Regulowanie ilości enzymów odbywa się dzięki zmianom szybkości transkrypcji genów kodujących poszczególne enzymy.
Regulacja aktywności enzymów odbywa się poprzez ich modyfikację kowalencyjną, polegającą najczęściej na odwracalnej fosforylacji, która może zwiększać lub zmniejszać aktywność enzymu.
Innym sposobem zmian aktywność jest kontrola allosteryczna polegająca na zmianie aktywności przez związki chemiczne, najczęściej biorące udział w cyklu reakcji składających się na szlak metaboliczny.
Ostatnim sposobem na regulację jest podział komórki na wiele izolowanych przedziałów – tzw. kompartmentacja komórki. Kompartmenty utworzone są przez system błon białkowo-lipidowych w komórce eukariotycznej wyraźnie oddzielone pozostają mitochondria, chloroplasty, czy jądro komórkowe; jednak cytoplazma także podzielona jest przez siateczkę śródplazmatyczną na wiele przedziałów o ograniczonej możliwości przemieszczania substancji. Kompartmentacja komórki umożliwia kontrolę zachodzących w niej reakcji biochemiczny w najprostszy sposób – poprzez limitowanie dostępności substratów dla zachodzących w odpowiednich przedziałach komórki szlaków metabolicznych.
Przenoszenie energii pomiędzy reakcjami.
Reakcje chemiczne mogą zachodzić spontanicznie jedynie, gdy zmiana energia swobodnej ma wartość ujemną.
Reakcja:
dla której zmiana energii swobodnej wyniesie ΔG°'= −23 kJ mol−1 – zajdzie.
A reakcja:
dla której zmiana energii swobodnej wyniesie ΔG°'= +23 kJ mol−1 – nie zajdzie.
W reakcjach składających się na szlaki anaboliczne występują jednak reakcje, które przy uwzględnianiu zmian energii swobodnej podstawowych produktów i substratów nie powinny zachodzić. Przykładem reakcji termodynamicznie niekorzystnej jest:
Reakcja taka jednak w organizmach zachodzi. Jest to możliwe dzięki połączeniu reakcji termodynamicznie niekorzystnej z reakcją termodynamiczne korzystną, tak aby całkowita zmiana energii swobodnej była ujemna. W komórkach obecny jest uniwersalny nośnik energii, który przenosząc energię pomiędzy reakcjami umożliwia zajście dowolnej reakcji. Nośnikiem energii w komórkach jest ATP.
Hydroliza tego związku przebiegająca według reakcji:
prowadzi do uwolnienia energii ΔG°'= −30,5 kJ mol−1. Dzięki temu połączenie reakcji 1. i 2. daje w efekcie reakcję korzystną termodynamicznie:
Energia uwolniona podczas hydrolizy ATP umożliwia zajście wielu reakcji w szlakach anabolicznych. Jest też często wykorzystywana na początku szlaków katabolicznych, gdy pierwotny substrat stosunkowo niechętnie uczestniczy w reakcji, gdy dołączana jest do niego reszta fosforanowa. Reakcję taką często określa się jako aktywację. Powstały fosforan związku organicznego może wchodzić w wiele reakcji biochemicznych z uwolnieniem energii, a więc zachodzących spontanicznie.

</doc>
<doc id="99051" url="https://pl.wikipedia.org/wiki?curid=99051" title="Waga Reimanna-Parowa">
Waga Reimanna-Parowa

Waga Reimanna-Parowa – rodzaj wagi hydrostatycznej, która służy do oznaczania zawartości skrobi w ziemniakach (pomiar gęstości ciał stałych). Wykorzystuje się w niej zależność między skrobiowością ziemniaków a ich gęstością.
Zasada oznaczenia.
Zasada pomiaru opiera się na korelacji między zawartością skrobi a ciężarem właściwym bulw i wykorzystuje prawo Archimedesa.
Oznaczenie skrobiowości przy użyciu wagi Reimanna-Parowa polega na zważeniu ziemniaków w powietrzu, a potem w wodzie. Na podstawie otrzymanych wyników pomiaru, oblicza się gęstość ziemniaków oraz zawartość suchej masy. Wartość skrobiowości ziemniaków otrzymuje się po odjęciu od suchej masy zawartości składników nieskrobiowych, które wynoszą średnio 5,75% (stała Maerckera).

</doc>
<doc id="99054" url="https://pl.wikipedia.org/wiki?curid=99054" title="Zoopsychologia">
Zoopsychologia

Zoopsychologia, psychologia zwierząt (zoo- + psychologia – gr. "psyché" – dusza i "lógos" – nauka) – dziedzina zoologii lub psychologii zajmująca się badaniem reakcji zmysłowych i instynktowych zachowań zwierząt, ich źródeł i mechanizmów. Jest ściśle związana z zoologią, etologią opisową i socjologią zwierząt. Obecnie jest często wypierana przez etologię.
Za pierwsze badania obejmujące problematykę zoopsychologiczną przyjmuje się zapoczątkowane pod koniec XIX wieku prace takich autorów jak L.C. Morgan ("Życie i inteligencja zwierząt", 1890, "An introduction to comparative psychology", 1894). Na upowszechnienie zoopsychologii wpłynęły badania Iwana Pietrowicza Pawłowa i behawiorystów.

</doc>
<doc id="99055" url="https://pl.wikipedia.org/wiki?curid=99055" title="ATC (A01)">
ATC (A01)

Jest to część klasyfikacji anatomiczno-terapeutyczno-chemicznej:

</doc>
<doc id="99056" url="https://pl.wikipedia.org/wiki?curid=99056" title="ATC (A02)">
ATC (A02)

Jest to część klasyfikacji anatomiczno-terapeutyczno-chemicznej:

</doc>
<doc id="99057" url="https://pl.wikipedia.org/wiki?curid=99057" title="ATC (A03)">
ATC (A03)

Jest to część klasyfikacji anatomiczno-terapeutyczno-chemicznej:

</doc>
<doc id="99058" url="https://pl.wikipedia.org/wiki?curid=99058" title="ATC (A04)">
ATC (A04)

Jest to część klasyfikacji anatomiczno-terapeutyczno-chemicznej:

</doc>
<doc id="99059" url="https://pl.wikipedia.org/wiki?curid=99059" title="ATC (A05)">
ATC (A05)

Jest to część klasyfikacji anatomiczno-terapeutyczno-chemicznej:

</doc>
<doc id="99061" url="https://pl.wikipedia.org/wiki?curid=99061" title="ATC (A06)">
ATC (A06)

Jest to część klasyfikacji anatomiczno-terapeutyczno-chemicznej:

</doc>
<doc id="99063" url="https://pl.wikipedia.org/wiki?curid=99063" title="ATC (A07)">
ATC (A07)

Jest to część klasyfikacji anatomiczno-terapeutyczno-chemicznej:

</doc>
<doc id="99064" url="https://pl.wikipedia.org/wiki?curid=99064" title="ATC (A08)">
ATC (A08)

Jest to część klasyfikacji anatomiczno-terapeutyczno-chemicznej:

</doc>
<doc id="99065" url="https://pl.wikipedia.org/wiki?curid=99065" title="ATC (A09)">
ATC (A09)

Jest to część klasyfikacji anatomiczno-terapeutyczno-chemicznej:

</doc>
<doc id="99066" url="https://pl.wikipedia.org/wiki?curid=99066" title="ATC (A10)">
ATC (A10)

Jest to część klasyfikacji anatomiczno-terapeutyczno-chemicznej:

</doc>
<doc id="99068" url="https://pl.wikipedia.org/wiki?curid=99068" title="ATC (A11)">
ATC (A11)

Jest to część klasyfikacji anatomiczno-terapeutyczno-chemicznej:

</doc>
<doc id="99069" url="https://pl.wikipedia.org/wiki?curid=99069" title="ATC (A12)">
ATC (A12)

Jest to część klasyfikacji anatomiczno-terapeutyczno-chemicznej:

</doc>
<doc id="99070" url="https://pl.wikipedia.org/wiki?curid=99070" title="Wykaz środków odurzających i substancji psychotropowych">
Wykaz środków odurzających i substancji psychotropowych

Wykaz środków odurzających i substancji psychotropowych – lista substancji kontrolowanych, których posiadanie, produkcja, przetwarzanie, przewóz i obrót są nielegalne w Polsce bez posiadania odpowiedniego zezwolenia regulowanego "ustawą o przeciwdziałaniu narkomanii". Substancje dzieli się na grupy w założeniu w zależności od stopnia ryzyka powstania uzależnienia w przypadku użycia ich w celach pozamedycznych oraz zakresu ich stosowania w celach medycznych. Od 21 sierpnia 2018 r. wykaz substancji zgodnie z ustawą znajduje się w rozporządzeniu ministra właściwego do spraw zdrowia.
Nowelizacja wykazów poprzez "Ustawę z dnia 10 czerwca 2010 r. o zmianie ustawy o przeciwdziałaniu narkomanii" weszła w życie 25 sierpnia 2010 roku, a niektóre z wykazów zostały uzupełnione w roku 2011, 2015 i 2018.
Wykazy I-N, II-N, III-N i IV-N polskiej ustawy są wzorowane na wykazach Jednolitej konwencji o środkach odurzających z 1961 roku, a wykazy I-P, II-P, III-P i IV-P – na wykazach Konwencji o substancjach psychotropowych z 1971 roku. Wykaz prekursorów objętych regulacjami Unii Europejskiej pokrywa się co do listy substancji (ale nie kategoryzacji) z tabelami Konwencji o zwalczaniu nielegalnego obrotu środkami odurzającymi i substancjami psychotropowymi z 1988.
Fakt, że wykaz nie zabrania stosowania danej substancji w celach medycznych, nie oznacza, że preparat tej substancji jest zarejestrowany jako lek gotowy lub surowiec do receptury. Obecnie spośród substancji objętych kontrolą zarejestrowanych jest tylko kilka opioidów (morfina, buprenorfina, oksykodon, petydyna, dihydrokodeina, fentanyl, metadon, pentazocyna, difenoksylat, kodeina, ponadto w recepturze etylomorfina), metylofenidat (stymulant na ADHD), benzodiazepiny i kilka innych depresantów OUN. Od grudnia 2012 jest zarejestrowany Sativex, preparat tetrahydrokannabinolu i kannabidiolu. Dostępne jako leki są również efedryna i pseudoefedryna (prekursory metamfetaminy i metkatynonu, ale pierwsza z nich ma także pewne właściwości psychoaktywne sama w sobie). Ponadto kilka leków jest zastrzeżonych do stosowania tylko w leczeniu szpitalnym (remifentanyl, sufentanil i ketamina). Ketamina jest także dostępna w preparatach weterynaryjnych.
Z drugiej strony część zarejestrowanych leków dostępnych na receptę ma działanie psychoaktywne, ale nie jest objęte wykazem. Tak jest np. w przypadku tramadolu i butorfanolu (ten drugi jest dostępny tylko jako preparat do leczenia zwierząt). Osobom sprzedającym te leki na czarnym rynku grozi odpowiedzialność za nielegalny handel lekami (taka sama jak przy handlu sterydami anabolicznymi).
W Polsce jedynie kilka preparatów z solami kodeiny oraz pseudoefedryny posiada status kategorii dostępności „OTC” – są dostępne w sprzedaży bez recepty (z ograniczeniami co do liczby opakowań). Natomiast pozostałe produkty lecznicze i surowce farmaceutyczne z poniższego Wykazu środków odurzających i substancji psychotropowych są dostępne zarówno na recepty zwykłe (oznaczone kategorią dostępności – „Rp.”) oraz na recepty z wtórnikiem (tzw. „recepty narkotyczne”, oznaczone kategorią dostępności – „Rpw.”). Przynależność do danej grupy w poniższym w wykazie nie jest tożsama z kategorią dostępności („Rp.” lub „Rpw.”) danego produktu leczniczego lub surowca farmaceutycznego do receptury aptecznej. Kategorię dostępności ustala URPL, w trakcie procesu rejestracji ubiegającego się producenta. Stąd wynikają różne kategorie dostępności dla preparatów nawet z tą samą substancją czynną, np. preparaty zawierające buprenorfinę są dostępne (w zależności od marki produktu) zarówno na „receptę zwykłą” „Rp.”, ale także na receptę tzw. „narkotyczną” z wtórnikiem „Rpw.” Ciekawym przykładem jest także produkt leczniczy „Indywidualny Zestaw Autostrzykawek Przeciwko Bojowym Środkom Trującym IZAS-05", który zawiera m.in. diazepam. Jest on dostępny na receptę z wtórnikiem „Rpw.” mimo tego, że inne preparaty diazepamu są dostępne na receptę zwykłą „Rp.”
Ponadto niektóre produkty lecznicze, niezawierające substancji czynnych z Wykazu środków odurzających i substancji psychotropowych są również zarejestrowane z kategorią dostępności „Rpw.”, czyli na tzw. „narkotyczną” receptę z wtórnikiem. Przykładami takich produktów leczniczych są: "Nalpain" (zawierający nalbufinę), a w przeszłości taką kategorię miały preparaty modafinilu, czy stosowanego w leczeniu Choroby Parkinsona triheksyfenidylu ("Parkopan") oraz nasennego leku złożonego "Reladorm"
Ponadto odnotowywane są przypadki odurzania się dostępnymi bez recepty lekami nieobjętymi wykazem (dekstrometorfanem, benzydaminą i dimenhydrynatem). Po nowelizacji ustawy z roku 2015, leki zawierające pseudoefedrynę, dekstrometorfan lub kodeinę wydawane są tylko osobom pełnoletnim i w ilości nie większej niż jedno opakowanie. Inną grupą substancji nieobjętych wykazem są tzw. dopalacze.
Środki odurzające.
Wykaz środków odurzających określony jest w załączniku 1 "Ustawy o przeciwdziałaniu narkomanii".
Grupa I-N.
Środki odurzające grupy I-N to substancje o dużym potencjale uzależniającym, które mogą być stosowane w celach medycznych, naukowych i przemysłowych.
Grupa zawiera przetwory konopi i maku, liście koki, kokainę, ekgoninę, 16 roślin zdelegalizowanych w 2009 roku (z adnotacją "Rośliny żywe lub susz, nasiona, wyciągi oraz ekstrakty"), syntetyczne kannabinoidy (AM-694, CP 47,497 wraz z homologami, HU-210, RCS-4 oraz kilkanaście związków odkrytych przez Johna W. Huffmana, których oznaczenia zaczynają się akronimem JWH). Reszta substancji to opioidy.
oraz:
Ustawa (w przeciwieństwie do Jednolitej konwencji o środkach odurzających) nie wymienia "explicite" dekstrometorfanu i dekstrorfanu jako wyłączonych izomerów, jednak w praktyce nie są one objęte kontrolą.
Grupa II-N.
Środki odurzające grupy II-N to substancje o średnim potencjale uzależniającym, które mogą być stosowane w celach medycznych, naukowych i przemysłowych.
Grupa zawiera wyłącznie opioidy.
oraz:
Grupa III-N (preparaty środków grup I-N i II-N objęte kontrolą złagodzoną).
Środki odurzające grupy III-N to substancje o nieznacznym potencjale uzależniającym podlegające kontroli złagodzonej. Preparaty zawierające substancje z tej grupy mogą być wydawane z apteki bez recepty.
Grupa zawiera wyłącznie preparaty opioidów.
w których ilość środka odurzającego nie przekracza 100 mg w jednej dawce lub stężenie nie przekracza 2,5% w preparatach w formie niepodzielonej.
Grupa IV-N (podzbiór I-N objęty kontrolą zaostrzoną).
Środki odurzające grupy IV-N to substancje, co do których stosowana jest kontrola zaostrzona i mogą być stosowane wyłącznie w celu prowadzenia badań oraz w lecznictwie zwierząt.
Grupa zawiera opioidy i przetwory konopi.
oraz:
Substancje psychotropowe.
Substancje psychotropowe określone są w załączniku 2 "Ustawy o przeciwdziałaniu narkomanii".
Grupa I-P.
Substancje psychotropowe grupy I-P to substancje o braku zastosowań medycznych i o dużym potencjale nadużywania, które są wyłączone z obrotu farmaceutycznego i mogą być używane jedynie w celu prowadzenia badań naukowych.
oraz:
Grupa II-P.
Substancje psychotropowe grupy II-P to substancje o niewielkich zastosowaniach medycznych i o dużym potencjale nadużywania, które mogą być stosowane w celach medycznych, naukowych i przemysłowych.
oraz:
Grupa III-P.
Substancje psychotropowe grupy III-P to substancje o istotnych zastosowaniach medycznych i średnim potencjale nadużywania, które mogą być stosowane w celach medycznych, naukowych i przemysłowych.
oraz sole substancji zamieszczonych w tej grupie w każdym przypadku, gdy istnienie takich soli jest możliwe.
Grupa IV-P.
Substancje psychotropowe grupy IV-P to substancje o istotnych zastosowaniach medycznych i małym potencjale nadużywania, które mogą być stosowane w celach medycznych, naukowych i przemysłowych.
oraz sole substancji zamieszczonych w tej grupie w każdym przypadku, gdy istnienie takich soli jest możliwe.
Aktualizacja 20 lipca 2018 r..
Ustawa z dnia 20 lipca 2018 r. o zmianie ustawy o przeciwdziałaniu narkomanii oraz ustawy o Państwowej Inspekcji Sanitarnej określa listę nowych substancji psychoaktywnych, których posiadanie jest powiązane z mniejszymi sankcjami. Lista ta została wprowadzona w celu walki z tzw. dopalaczami.
Prekursory narkotykowe.
Dawniej załącznik 1 "Ustawy o przeciwdziałaniu narkomanii" określał wykaz prekursorów narkotykowych (a załączniki 2 i 3 odpowiednio środki odurzające i substancje psychotropowe). Obejmował on nitroetan i benzaldehyd, które obecnie nie są objęte kontrolą (nie są i nie były też objęte Konwencją o zwalczaniu nielegalnego obrotu środkami odurzającymi i substancjami psychotropowymi), a ponadto miał nieco inną kategoryzację substancji. Listę prekursorów określa "Rozporządzenie (WE) nr 273/2004".
Kategoria 1.
Prekursory kategorii 1 (dawniej grupa I-R) to substancje o dużym potencjale użycia do produkcji narkotyków.
oraz:
Kategoria 2.
Prekursory kategorii 2 (dawniej grupa IIA-R) to substancje o małym potencjale użycia do produkcji narkotyków.
oraz sole substancji wymienionych w tej kategorii w każdym przypadku, gdy istnienie takich soli jest możliwe. Użytkownicy prekursorów podkategorii 2A mają obowiązek, przed ich nabyciem, uzyskać rejestrację u Inspektora do spraw Substancji Chemicznych.
Kategoria 3.
Prekursory kategorii 3 (dawniej grupa IIB-R) to substancje powszechnie dostępne o nikłym potencjale użycia do produkcji narkotyków.
oraz sole substancji wymienionych w tej kategorii, niebędące solami kwasu solnego i kwasu siarkowego, w każdym przypadku gdy istnienie takich soli jest możliwe.
Zobacz też.
Konwencje międzynarodowe:
Ustawodawstwo polskie:
Ustawodawstwo USA:

</doc>
<doc id="99071" url="https://pl.wikipedia.org/wiki?curid=99071" title="Canonical">
Canonical

Canonical – brytyjskie przedsiębiorstwo założone 5 marca 2004 roku oraz finansowane przez przedsiębiorcę i jednego z pierwszych kosmicznych turystów, Marka Shuttlewortha.
Celem firmy jest wspieranie i promocja projektów programistycznych typu Open Source, a także dostarczanie komercyjnego wsparcia i usług związanych z projektami Open Source. Siedzibą firmy Canonical Ltd. jest Wyspa Man. Posiada również biura w Bostonie, Tajpej, Tokio i Szanghaju. Firma zatrudnia pracowników z ponad 30 krajów.

</doc>
<doc id="99072" url="https://pl.wikipedia.org/wiki?curid=99072" title="ATC (A13)">
ATC (A13)

Jest to część klasyfikacji anatomiczno-terapeutyczno-chemicznej:
A 13 – Leki wzmacniające.
"Aktualnie w klasyfikacji ATC nie ma leków w tej kategorii"

</doc>
<doc id="99073" url="https://pl.wikipedia.org/wiki?curid=99073" title="ATC (A14)">
ATC (A14)

Jest to część klasyfikacji anatomiczno-terapeutyczno-chemicznej:
A 14 B – Inne leki anaboliczne.
"Aktualnie w klasyfikacji ATC nie ma leków w tej kategorii"

</doc>
<doc id="99074" url="https://pl.wikipedia.org/wiki?curid=99074" title="ATC (A16)">
ATC (A16)

Jest to część klasyfikacji anatomiczno-terapeutyczno-chemicznej:

</doc>
<doc id="99077" url="https://pl.wikipedia.org/wiki?curid=99077" title="Roentgen (pierwiastek)">
Roentgen (pierwiastek)

Roentgen (Rg, ) – pierwiastek chemiczny z grupy metali przejściowych o liczbie atomowej 111. Jest bardzo nietrwały i nie występuje naturalnie na Ziemi. Czas połowicznego rozpadu jego najstabilniejszego izotopu, 281Rg, wynosi 26 s. Po raz pierwszy został otrzymany w 1994 roku w Instytucie Badań Ciężkich Jonów w Darmstadt w Niemczech. Jego nazwa wywodzi się od nazwiska niemieckiego fizyka, Wilhelma Conrada Röntgena.
W układzie okresowym położony jest w bloku d, siódmym okresie oraz grupie 11. Przypuszcza się, iż ma właściwości podobne do swoich lżejszych pierwiastków homologicznych: miedzi, srebra i złota, aczkolwiek nie zostało to potwierdzone.
Historia.
Odkrycie.
Roentgen został po raz pierwszy zsyntetyzowany 8 grudnia 1994 roku przez międzynarodowy zespół kierowany przez Sigurda Hofmanna w Instytucie Badań Ciężkich Jonów (GSI) w Darmstadt w Niemczech. Otrzymany został w wyniku bombardowania 64Ni jonami 209Bi. W doświadczeniu zaobserwowano pojedynczy atom izotopu 272Rg:
W 2001 roku IUPAC oraz IUPAP poinformowały o nieuznaniu tego odkrycia ze względu na niedostateczne dowody na jego potwierdzenie. Zespół z GSI powtórzył swoje doświadczenie w 2002 roku, potwierdzając jego prawidłowość poprzez wytworzenie kolejnych trzech atomów pierwiastka.
Nazewnictwo.
Przed oficjalnym nadaniem ostatecznej nazwy pierwiastek 111 określany był jako "unununium" (Uuu), zgodnie z regułami nazewnictwa nowych pierwiastków chemicznych. Międzynarodowa nazwa "roentgenium" (a za nią polska: "roentgen") i symbol Rg została zaproponowana przez naukowców z Instytutu Badań Ciężkich Jonów dla uhonorowania niemieckiego fizyka Wilhelma Conrada Röntgena, odkrywcy „promieni X”, znanych współcześnie jako promieniowanie rentgenowskie. Nazwa ta została zaakceptowana przez IUPAC 1 listopada 2004.
Izotopy.
Roentgen nie ma ani stabilnych, ani naturalnie występujących izotopów. W laboratoriach zsyntetyzowane zostało kilka radioaktywnych izotopów tego pierwiastka, zarówno poprzez przeprowadzenie reakcji syntezy jąder lżejszych pierwiastków, jak i stopniowy rozpad cięższych jąder. Do roku 2013 otrzymano i potwierdzono istnienie 7 izotopów o liczbach masowych 272, 274 i 278–282, spośród których 272Rg oraz 274Rg mają znaną, lecz niepotwierdzoną metastabilność. Każdy z nich ulega rozpadowi alfa, oprócz 282Rg, w którym zachodzi samorzutne rozszczepienie jądra atomowego.
Najstabilniejszym znanym izotopem roentgenu jest 281Rg, z okresem połowicznego rozpadu wynoszącym 26 sekund. 280Rg ma o.p.r. wynoszący ponad 3 sekundy, a 282Rg i 279Rg odpowiednio 0,5 i 0,17 sekundy. Okres półtrwania pozostałych czterech znanych izotopów wynosi między 1 a 10 milisekund. Szacuje się, iż nieodkryty 287Rg byłby izotopem najstabilniejszym i ulegałby rozpadowi beta (inaczej niż izotopy już otrzymane). Dla nieznanych izotopów 277Rg i 283Rg również oczekuje się stosunkowo dużej stabilności, ich czas rozpadu szacowany jest na odpowiednio 1 sekundę oraz 10 minut. Do obliczeń tych należy podchodzić z ostrożnością, gdyż np. dla 278Rg, 281Rg i 282Rg przed ich odkryciem oczekiwano okresu półtrwania wynoszącego odpowiednio 1 sekundę, 1 minutę oraz 4 minuty, a w rzeczywistości wynosi on 4,2 ms, 26 s i 0,5 s.
Właściwości.
Przewidywane właściwości fizyczne oraz atomowe.
W warunkach normalnych roentgen jest przypuszczalnie ciałem stałym i krystalizuje w układzie regularnym przestrzennie centrowanym (w przeciwieństwie do swoich kongenerów, które mają budowę ściennie centrowaną) ze względu na przypuszczalne różnice w gęstości ładunku elektrycznego. Powinien być on bardzo ciężkim metalem o gęstości około 28,7 g/cm³; dla porównania, najgęstszym znanym pierwiastkiem o zmierzonej gęstości jest osm, którego gęstość wynosi 22,61 g/cm³. Wynika to z dużej masy atomowej oraz efektów relatywistycznych. Obecnie nie ma możliwości zmierzenia jego rzeczywistej gęstości ze względu na zbyt duże ilości materiału koniecznego do wykonania takiego pomiaru.
Stabilne pierwiastki grupy 11: miedź, srebro i złoto mają konfiguracje elektronową nd10(n+1)s1. Dla każdego z tych pierwiastków konfiguracja każdego pierwszego stanu wzbudzonego ich atomów to nd9(n+1)s2. Ze względu na sprzężenie spinowo-orbitalne pomiędzy elektronami d stan ten jest podzielony na dwa poziomy energii. W przypadku miedzi różnica w energii pomiędzy stanem podstawowym a najniższym stanem wzbudzonym powoduje jej czerwonobrunatne zabarwienie. W srebrze luka energetyczna poszerza się, w wyniku czego ma ono kolor srebrny. Ponieważ w miarę wzrostu liczby atomowej stan wzbudzony ulega stabilizacji przez efekty relatywistyczne, w atomie złota luka ponownie się zmniejsza i pierwiastek ma zabarwienie żółte. Obliczenia wykazały, że konfiguracja elektronowa typu nd9(n+1)s2 jest dla roentgenu tak stabilna, iż stan 6d97s2 powinien być stanem podstawowym, a 6d107s1 pierwszym stanem wzbudzonym. Różnica w poziomach energii obu stanów jest podobna do różnic występujących w srebrze, przez co roentgen prawdopodobnie ma barwę srebrną. Szacowana wielkość promienia atomowego roentgenu wynosi ok. 138 pm.
Przewidywane właściwości chemiczne.
Roentgen jest dziewiątym metalem przejściowym z okresu 7 układu okresowego (ma 9 elektronów na orbitalu 6d). Od kiedy kopernik (l.a. 112) został uznany za metal przejściowy, uważa się, iż wszystkie pierwiastki od 104 do 112 tworzą czwarty okres bloku metali przejściowych. Wartości energii jonizacji, promienia atomowego oraz promienia jonowego atomu roentgenu powinny być podobne do jego lżejszego pierwiastka homologicznego – złota, co oznacza, iż będą one przypominać właściwości innych miedziowców, jednakże wystąpić mogą między nimi drobne różnice.
Przewiduje się, iż roentgen wykazywać może cechy metalu szlachetnego. Na podstawie najstabilniejszych stopni utlenienia lżejszych pierwiastków z 11 grupy wnioskuje się, iż roentgen jest stabilny na V, III i −I oraz mniej stabilny na I stopniu utlenienia. Oczekuje się, że najstabilniejszy powinien być III stopień utlenienia. Przypuszcza się, że roentgen(III) ma podobną reaktywność co złoto(III), lecz powinien być trwalszy i tworzyć więcej związków. Złoto tworzy również stabilne związki na −I stopniu utlenienia dzięki efektom relatywistycznym. Zakłada się, że podobnie jest w przypadku roentgenu. Z drugiej strony wartość powinowactwa elektronowego roentgenu szacuje się na ok. 1,6 eV, znacznie mniej od wartości dla złota, wynoszącej 2,3 eV, co oznacza, iż związki roentgenu mogą być niestabilne lub nawet wcale nie istnieć. Orbital 6d jest destabilizowany przez efekty relatywistyczne i sprzężenie spinowo-orbitalne występujące dla pierwiastków z końca czwartego okresu bloku metali przejściowych, co sprawia, że pierwiastki te na wyższym stopniu utlenienia, np. Rg(V) lub Cn(IV), powinny być stabilniejsze od swoich lżejszych homologów, takich jak rtęć(IV) lub złoto(V) (które występują tylko dla fluorków tych pierwiastków: HgF4 i AuF5), ponieważ elektrony z orbitalu 6d uczestniczą w wiązaniu w większym stopniu. Oddziaływania spinowo-orbitalne powinny stabilizować związki roentgenu z wiązaniami z większym udziałem elektronów wiążących z orbitala 6d. Przypuszcza się, że jest bardziej stabilny od , który z kolei powinien być stabilniejszy od . Otrzymanie roentgenu(I) prawdopodobnie jest trudne.
Spodziewane właściwości chemiczne roentgenu wzbudziły większe zainteresowanie niż dwóch pierwiastków odkrytych przed nim, meitneru i darmsztadtu, ponieważ w jego przypadku oczekuje się najsilniejszego relatywistycznego skurczenia walencyjnego orbitalu s. Obliczenia wykonane na wodorku roentgenu(I), RgH, pokazały, że efekt relatywistyczny podwoił siłę wiązania pomiędzy atomami roentgenu i wodoru, pomimo osłabienia sprzężenia spinowo-orbitalnego o 0,7 eV. Obliczenia dla związków typu AuX i RgX również wskazują na niezaniedbywalne efekty relatywistyczne w związkach roentgenu. Oczekuje się też, że Rg+ powinien być najmiększy wśród jonów metali, miększy nawet od kationu Au+.
Problemy doświadczalne.
Właściwości chemiczne roentgenu nie zostały określone doświadczalnie w sposób jednoznaczny ze względu na zbyt małą ilość otrzymanego materiału. Do badań chemii transaktynowców wytworzone muszą być co najmniej cztery atomy, których okres półtrwania wynosi minimum 1 sekundę, a wydajność produkcji umożliwiać musi tworzenie przynajmniej jednego atomu tygodniowo. Mimo że okres półtrwania izotopu 281Rg wynosi 26 sekund, czyli wystarczająco długo, aby przeprowadzić badania chemiczne, to konieczne jest opracowanie metody produkcji roentgenu pozwalającej na prowadzanie eksperymentów trwających szereg tygodni, które umożliwiłyby uzyskanie wyników istotnych statystycznie. Ze względu na niską wydajność syntezy bardzo ciężkich pierwiastków konieczna jest automatyczna detekcja i izolacja uzyskanych atomów roentgenu, a następnie analiza ich właściwości w fazie gazowej i w roztworze. Jednakże prace nad roentgenem nie wzbudzają takiego zainteresowania jak właściwości cięższych pierwiastków – kopernika i flerowu.

</doc>
<doc id="99081" url="https://pl.wikipedia.org/wiki?curid=99081" title="Gwiazdozbiór Muchy">
Gwiazdozbiór Muchy

Mucha (łac. "Musca", dop. "Muscae", skrót "Mus") – mały, 77. co do wielkości gwiazdozbiór nieba południowego, położony w pobliżu bieguna południowego. Ten skromny gwiazdozbiór można znaleźć w Drodze Mlecznej, na południe od Centaura i Krzyża Południa. Z tym ostatnim konstelacja połączona jest ciemną mgławicą Worek Węgla. Liczba gwiazd dostrzegalnych nieuzbrojonym okiem: około 30. W Polsce niewidoczny.
Geneza.
Starożytni astronomowie europejscy nie przypisali gwiazdozbioru grupie gwiazd tworzących Muchę, bo te leżą zbyt daleko na południe. Konstelacja ta została wprowadzona przez nawigatorów holenderskich Pietra Dirksza Keysera oraz Frederick de Houtman pod koniec XVI w. podczas wypraw do Indii Wschodnich, a Petrus Plancius zaznaczył je na swoim globusie niebieskim w 1598. Gwiazdy te znalazły się też w "Uranometrii" Johanna Bayera w 1603 roku, pierwotnie pod nazwą Pszczoła (łac. "Apis"), później Mucha Południowa. W ciągu następnych stuleci konstelacja kilka razy zmieniała nazwę.
Edmund Halley wrócił do nazwy Mucha. W 1752 roku Nicolas-Louis de Lacaille znowu uznał wzór tworzony przez gwiazdy za muchę, ale w "Uranographii", atlasie nieba Johanna Bodego wydanym w 1801 roku, gwiazdozbiór ponownie miał nazwę Apis. Pod koniec XIX wieku nazwą dominującą stała się "Musca Australis" (Mucha Południowa; na niebie północnym również rysowano muchę, "Musca Borealis"), a kiedy Międzynarodowa Unia Astronomiczna ustalała w 1929 roku 88 współczesnych gwiazdozbiorów, konstelacja stała się po prostu Muchą.
Na Muchę, leżącą na brzegu Drogi Mlecznej po południowej stronie sfery niebieskiej, wskazuje dłuższe ramię Krzyża Południa.
Gwiazdy Muchy.
Pięć gwiazd trzeciej i czwartej wielkości tworzy łatwo rozpoznawalny asteryzm „piątki karo”, który jest składnikiem Muchy. Cztery z nich – wyjątek stanowi Delta – znajdują się w odległości około 300 lat świetlnych od Słońca, chociaż fizycznie nie są ze sobą w żaden sposób związane.
Interesujące obiekty.
W konstelacji znajdują się dwie jasne gromady kuliste: NGC 4372 i NGC 4833, oddalone od nas o 19 i 21 tysięcy lat świetlnych.
W Musze można znaleźć liczne mgławice planetarne, a najbardziej efektowna z nich to NGC 5189. Ten dziwnie wyglądający obiekt nie przypomina mgławicy planetarnej, ale w 20-centymetrowym teleskopie wygląda jak jasna niebieskawa, trochę bezładna chmura gazu, zdominowana przez jaśniejsze pasmo biegnące przez centrum.

</doc>
<doc id="99082" url="https://pl.wikipedia.org/wiki?curid=99082" title="Dynamika">
Dynamika



</doc>
<doc id="99083" url="https://pl.wikipedia.org/wiki?curid=99083" title="Piperydyna">
Piperydyna

Piperydyna – heterocykliczny, organiczny związek chemiczny, cykliczna amina drugorzędowa. Zawiera nasycony pierścień sześcioczłonowy z jednym heteroatomem – azotem.
Otrzymywanie.
Piperydyna otrzymywana jest przemysłowo przez uwodornienie technicznej pirydyny w obecności siarczków metali jako katalizatorów (można też stosować katalizatory rutenowe lub kobaltowe, ale tylko jeśli wyjściowa pirydyna jest wolna od zanieczyszczeń związkami siarki). Na skalę laboratoryjną reakcję prowadzi się także wobec innych katalizatorów, np. niklu Raneya:
Uwodornienie pirydyny do piperydyny jest reakcją odwracalną.
Redukcję pirydyny do piperydyny można również przeprowadzić sodem w etanolu.
Konformacja.
Podobnie jak w cykloheksanie, najkorzystniejszą energetycznie konformacją pierścienia piperydyny jest konformacja krzesłowa. Dla piperydyny możliwe są ponadto dwie konformacje azotu, z wiązaniem N–H w pozycji aksjalnej lub ekwatorialnej, z których nieco korzystniejszy jest układ ekwatorialny (ΔG0 &lt;1 kcal/mol). Konformery te ulegają szybkiej wzajemnej przemianie poprzez inwersję na atomie azotu (bariera energetyczna 6,1 kcal/mol), która zachodzi łatwiej niż poprzez zmianę konformacji pierścienia (10,4 kcal/mol).
Właściwości chemiczne i zastosowania.
Piperydyna powoduje degradację wiązań "N"-glikozydowych i fosfodiestrowych, co wykorzystywane jest w metodzie sekwencjonowania DNA Maxama-Gilberta. Piperydyna stosowana jest także do usuwania ochronnej grupy 9"H"-fluoren-9-ylometoksykarbonylowej (Fmoc), np. podczas chemicznej syntezy peptydów.

</doc>
<doc id="99084" url="https://pl.wikipedia.org/wiki?curid=99084" title="Sudo">
Sudo

sudo (z ang. "super user do") – program stosowany w systemach operacyjnych GNU/Linux, Unix i podobnych, w celu umożliwienia użytkownikom uruchomienia aplikacji, jako inny użytkownik systemu. Najczęściej służy ono do uruchamiania aplikacji zarezerwowanych dla administratora zwanego rootem.
Dostęp do tego narzędzia kontroluje zazwyczaj plik /etc/sudoers, w którym wymienieni są wszyscy użytkownicy mogący używać "sudo" oraz programy, które w ten sposób mogą uruchomić. Edycja tego pliku pozwala kontrolować i zarządzać "sudo".
Możliwość korzystania z tego przydatnego, lecz potencjalnie niebezpiecznego narzędzia użytkownik uzyskuje po podaniu swego hasła, co ma utrudnić wykorzystanie programu przez niepowołane osoby.
Przykładem bardzo niebezpiecznego użycia jest początkowa konfiguracja w Ubuntu 7.04 dająca jedynemu użytkownikowi dostęp do wszystkiego po ponownym podaniu swojego hasła.
Znacznie bezpieczniej jest udostępnić tylko wybrane komendy wybranym użytkownikom. Przy okazji można dla niektórych programów zrezygnować z podawania hasła, np.
 %sudo ALL=NOPASSWD: /usr/sbin/iptraf, /usr/sbin/arp
ułatwia użytkownikom należącym do grupy "sudo" analizę pracy sieci, a dodanie aliasów:
 alias iptraf='sudo /usr/sbin/iptraf'
 alias arp='sudo /usr/sbin/arp'
do zbioru .bashrc w katalogu domowym użytkownika, pozwoli używać je identycznie jak root.
W środowiskach graficznych do edycji konfiguracji /etc/sudoers można użyć interfejsów gksudo lub kdesu.

</doc>
<doc id="99086" url="https://pl.wikipedia.org/wiki?curid=99086" title="Erp">
Erp



</doc>
<doc id="99087" url="https://pl.wikipedia.org/wiki?curid=99087" title="Dynamika (elektroakustyka)">
Dynamika (elektroakustyka)

Dynamika sygnału – różnica (w decybelach) między najmniejszym a największym poziomem sygnału. W odniesieniu do muzyki: jeżeli muzyka jest raz bardzo cicha, a raz bardzo głośna, wtedy jej dynamika jest duża.
Przykład.
Dynamika zapisu bardzo dobrej płyty gramofonowej lub taśmy magnetofonowej wynosi ok. 60 dB. Aby dźwięki najcichsze były dobrze rozróżniane od tła akustycznego, trzeba zapewnić 10 dB zapasu dynamiki. Tak więc np. w pokoju mieszkalnym, gdzie poziom tła akustycznego nie powinien przekraczać 40 dB, minimalny poziom natężenia dźwięku sygnału użytecznego powinien wynieść ok. 50 dB. W takim wypadku poziom dźwięków najgłośniejszych będzie wynosić ok. 110 dB.
Typowe nieporozumienie.
Czasami można usłyszeć określenie, że "muzyka jest dynamiczna", przez co rozumie się, że zespół gra cały czas bardzo głośno. Jednak, z punktu widzenia dynamiki, taki zespół gra z bardzo małą dynamiką, ponieważ różnica pomiędzy najcichszym a najgłośniejszym miejscem wykonywanych utworów jest mała lub nie ma jej wcale.

</doc>
<doc id="99090" url="https://pl.wikipedia.org/wiki?curid=99090" title="Toluen">
Toluen

Toluen ("metylobenzen") – organiczny związek chemiczny z grupy węglowodorów aromatycznych, stosowany często jako rozpuszczalnik organiczny. Odkrywcą toluenu jest polski chemik Filip Walter.
Właściwości.
Toluen jest bezbarwną cieczą o przyjemnym, intensywnym zapachu. Nie miesza się z wodą, jest natomiast mieszalny z większością rozpuszczalników organicznych. Toluen jest substancją łatwopalną, w postaci płynnej spala się żółtym, silnie kopcącym płomieniem.
Toksyczność.
Pomimo znacznie mniejszej toksyczności od benzenu, toluen jest szkodliwy dla układu oddechowego, krwionośnego, rozrodczego, nerwowego i immunologicznego, nerek i wątroby. Krytycznym narządem dla działania toluenu jest jednak układ nerwowy, ponieważ wykazuje on wysokie powinowactwo do tkanek bogatych w lipidy, w których, jako związek niepolarny, jest rozpuszczalny. W zatruciu tym związkiem występuje początkowo wzmożenie pobudliwości, a po pewnym czasie zaczyna występować depresja. Działanie jest silniejsze niż w przypadku podobnego w działaniu benzenu, jednakże powoduje mniejsze uszkodzenia układu krwiotwórczego (dysplazja szpiku kostnego, zmniejszenie stężenia protrombiny, niedokrwistość występują stosunkowo rzadko). Zjawisko to ma uzasadnienie ze względu na szybszą biotransformację tego związku, w wyniku której powstają nietoksyczne, ulegające wydaleniu metabolity.
Toluen wykazuje również działanie embriotoksyczne, fetotoksyczne - skutkiem narażenia zarodka lub płodu na toluen jest małogłowie oraz opóźnienie rozwoju zarówno umysłowego jak i fizycznego, a także zniekształcenia twarzoczaszki i kończyn. Badania nie wykazały działania genotoksycznego i kancerogennego.
Zatrucie ostre.
Objawy są efektem działania depresyjnego na układ nerwowy. Początkowo pojawiają się ospałość oraz zmęczenie. Ze wzrostem stężenia w oparach pojawiają się bóle głowy, podrażnienie błon śluzowych dróg oddechowych i podrażnienie oczu, uczucie odurzenia. Przy wyższych stężeniach występuje niezborność ruchów, mdłości, drgawki, utrata przytomności. Bardzo duże dawki powodują blok przedsionkowo-komorowy, co skutkuje ostrą niewydolnością komorową oraz migotaniem komór.
Zatrucie przewlekłe.
Długotrwałe narażenie na toluen (np. w środowisku pracy) skutkuje niewydolnością nerek, objawiającą się w postaci proteinurii, obecnością muronidazy i beta-glukuronidazy. Obserwuje się ponadto neuropatię obwodową, zmiany osobowości, drżenia, pogorszenie funkcji poznawczych oraz pamięci, ubytki słuchu, chwiejność emocjonalną.
Otrzymywanie.
Otrzymywany jest w wyniku katalitycznego reformowania ropy naftowej lub frakcyjnej destylacji smoły pogazowej albo na drodze destylacji
balsamu peruwiańskiego z południowoamerykańskiego drzewa woniawca balsamowego ("Myroxylon balsamum").
Zastosowanie.
Znajduje zastosowanie jako surowiec i rozpuszczalnik w wielu dziedzinach przemysłu organicznego, farmaceutycznego, tworzyw sztucznych do produkcji materiałów wybuchowych (trotyl), barwników, detergentów i perfum oraz jako składnik wysokooktanowych paliw lotniczych. Ze względu na niską temperaturę krzepnięcia wykorzystuje się go również w cieczowych termometrach minimalnych (mierzących najniższą temperaturę powietrza jaka wystąpiła w ciągu doby na wysokości 2 m i 5 cm n.p.g) umieszczonych na terenie stacji i posterunków meteorologicznych.
Stosowany także do produkcji żelów, sprayów i farb do włosów oraz lakierów do paznokci.
Znajduje się w wykazie prekursorów środków odurzających.

</doc>
<doc id="99091" url="https://pl.wikipedia.org/wiki?curid=99091" title="Arno">
Arno



</doc>
<doc id="99094" url="https://pl.wikipedia.org/wiki?curid=99094" title="Gustav Husak">
Gustav Husak



</doc>
<doc id="99095" url="https://pl.wikipedia.org/wiki?curid=99095" title="Układ kostny ptaków">
Układ kostny ptaków

Układ kostny ptaków – rusztowanie ciała ptaka zbudowane z tkanki kostnej i chrzęstnej. Stanowi ochronę dla narządów wewnętrznych, jest przyczepem dla mięśni, nadaje ciału kształt i postawę. Odgrywa ważną rolę w lokomocji. Szkielet ptaków wykazuje wiele cech, które umożliwiają ptakom lot.
Podobnie jak u innych kręgowców wyróżniamy szkielet osiowy (czaszka, kręgosłup, żebra oraz mostek) oraz szkielet kończyn (obręcze oraz kończyny wolne).
Szkielet osiowy.
Czaszka.
Czaszkę dzielimy na dwie grupy kości: kości otaczające mózg i narządy zmysłów tworzące mózgoczaszkę i kości otaczające początkowe odcinki dróg oddechowych tworzące trzewioczaszkę.
Szczęka dolna składa się z kilku zrośniętych kości parzystych: stawowych, wieńcowych, płytkowych i . Żuchwa łączy się ze stawem żuchwowym, który tworzony jest przez kość czworoboczną (kość kwadratową) czaszki. Szczękę górną tworzą głównie kości międzyszczękowe.
Czaszka ptaków charakteryzuje się dużą lekkością, co wynika z braku zębów w szczękach, oraz spneumatyzowaniem kości. Zanikają także szwy. Dla ptaków charakterystyczne są silnie wykształcone oczodoły, które oddzielone są od siebie tylko cienką blaszką kostną – przegrodą międzyoczodołową. Czaszka zaopatrzona jest w jeden kłykieć potyliczny, łączący ją z kręgosłupem, co zapewnia swobodę ruchów.
Kręgosłup.
Kręgosłup ptaków jest silnie wyspecjalizowany. Zbudowany jest z kręgów, których u poszczególnych gatunków może być od 39 do 63. Różnica ta przede wszystkim wynika z różnej liczby kręgów w odcinku szyjnym, których występuje od 9 do 25. Kręgi (głównie odcinka szyjnego) kontaktują się ze sobą stawem siodełkowym (staw heteroceliczny), co wpływa korzystnie na ruchomość szyi. Ostatnie kręgi szyjne łączą się z krótkimi żebrami, które jednak nie mają połączenia z mostkiem. Kręgi odcinka piersiowego (występuje ich 3-10) łączą się żebrami, które połączone są z mostkiem tworząc klatkę piersiową. Kolejny odcinek kręgosłupa lędźwiowo-krzyżowy powstał na skutek zrośnięcia kręgów lędźwiowych i krzyżowych (synsakrum). Odcinek ten silnie łączy się z kośćmi biodrowymi pasa miednicowego. W dalszej części kręgosłupa znajdujemy jeszcze kilka wolnych kręgów, za którym leży pygostyl, na którym osadzone są sterówki.
Klatka piersiowa.
Klatka piersiowa powstaje przez połączenie kręgów piersiowych żeber oraz mostka. Żebra niepołączone z mostkiem nazywane są żebrami rzekomymi. Ze względu na wielkość i pracę mięśni piersiowych jest ona bardzo wytrzymała na zgniecenia. Każde żebro składa się z dwóch części: kręgosłupowej i mostkowej, ruchomo połączonych. Połączenie to umożliwia oddalanie się lub przybliżanie mostka względem kręgosłupa. Na większości z żeber znajduje się wyrostek haczykowaty ("processus uncinatus"), który skierowany jest ku tyłowi i zachodzi na zewnętrzną powierzchnię następnego żebra; zachodząc na siebie, wyrostki te usztywniają klatkę piersiową.
Mostek.
Mostek ptaków jest silnie skostniały. U ptaków latających (grzebieniowych) jest on zaopatrzony w mocno wykształcony grzebień ("carina" ("crista") "sterni"), który jest skierowany ku dołowi stanowiąc przyczep dla mięśni piersiowych. Ptaki bezgrzebieniowe nie posiadają tego wyrostka.
Skrzydło.
Pas barkowy.
Oparciem dla skrzydeł jest pas barkowy, który jest silnie powiązany z klatką piersiową. Pas ten składa się z trzech par kości: kruczej ("coracoideum"), łopatki ("scapula", u ptaków o szablastym kształcie) i obojczyka ("clavicula"). Kości obojczyka, skierowane w dół, zrastają się ze sobą tworząc widełki, szczególnie dobrze rozwinięte u ptaków latających.
Kończyna przednia wolna.
Kończyna przednia wolna ptaka przystosowana jest do lotu lub pływania, u ptaków nielotnych może być w formie szczątkowej lub zredukowanej. Na szkielet skrzydła składają się: kość ramieniowa, kość łokciowa, k. promieniowa, k. nadgarstka ("carpus"), k. śródręcza oraz kości palców, których jest 3. Palec I (kciuk) tworzy skrzydełko.
Noga.
Pas miednicowy.
Noga połączona jest ze szkieletem osiowym poprzez pas miednicowy, który u ptaków składa się z k. biodrowej ("ilium"), łonowej ("pubis") i kulszowej ("ischium"). Łączą się ze sobą w panewce stawu biodrowego. U ptaków kości łonowe nie łączą się ze sobą w spojeniu łonowym; ich rozstaw jest większy u samic, jako przystosowanie do składania jaj.
Tylna kończyna wolna.
Tylna kończyna wolna ptaka przystosowana jest głównie do chodzenia lub pływania. W skład tej kończyny wchodzą: kość udowa, k. piszczelowa i strzałkowa oraz kości stopy. Kość udowa jest krótka i znajduje się prawie w całości w obrębie mięśni oraz kości podudzia – silnie zbudowana kość piszczelowa, mała, uwsteczniona kość strzałkowa oraz kości stopy. Zaliczają się do nich kość skokowa, stanowiąca zrost 2., 3., 4. i 5. kości śródstopia. Palce są obecne zazwyczaj w liczbie 4, gdzie 3 skierowane są do przodu, a 1 do tyłu. Wyjątkami są np. struś czerwonoskóry, u którego występują dwa palce, albo jerzyk zwyczajny, u którego 4 palce są skierowane do przodu.

</doc>
<doc id="99097" url="https://pl.wikipedia.org/wiki?curid=99097" title="Flunitrazepam">
Flunitrazepam

Flunitrazepam – związek organiczny, pochodna benzodiazepiny zsyntetyzowana w 1962 roku przez absolwenta Uniwersytetu Jagiellońskiego Leona Sternbacha (1908–2005). Opatentowany w roku 1970. Próby kliniczne rozpoczęto w roku 1972, natomiast wprowadzono do lecznictwa w 1975 roku (Szwajcaria) pod nazwą handlową "Rohypnol" przez koncern farmaceutyczny "Hoffmann-La Roche" początkowo w Europie, a od 1980 r. do lecznictwa światowego. W 1984 roku preparat wprowadzono do polskiego lecznictwa. W szczytowym okresie Rohypnol był dostępny w ponad 80 krajach.
Flunitrazepam klinicznie odznacza się bardzo silnym działaniem hipnotycznym (nasennym). Wykazuje także działanie sedatywne, anksjolityczne, miorelaksacyjne oraz względnie słabe (w porównaniu z klonazepamem) przeciwdrgawkowe. Spośród innych związków z tej grupy chemicznej wyróżnia się dużą siłą działania, np. jego działanie jest ok. 10 razy silniejsze niż diazepamu. Wykazuje duże powinowactwo do ośrodkowego receptora benzodiazepinowego. Stosowany jest w premedykacji przed zabiegami chirurgicznymi oraz jako lek nasenny w klinicznie poważnych zaburzeniach snu, w których inne leki są przeciwwskazane lub nieskuteczne. Podany doustnie w jednorazowej dawce 2 mg wywołuje w ciągu 20 minut długotrwały sen (7–8 godzin). Objawy zatrucia flunitrazepamem obejmują odhamowanie zachowań i obniżenie stanu świadomości, które może gwałtownie postępować aż do śpiączki.
Metabolizm.
Flunitrazepam jest bardzo łatwo wchłaniany z przewodu pokarmowego, osiągając po 60–70 minutach maksymalne stężenie we krwi. Okres półtrwania wynosi 16–35 h. Silnie wiąże się z białkami osocza krwi (78%), uzyskując objętość dystrybucji 3–5 l/kg. Związek jest intensywnie metabolizowany w ustroju (zaledwie 0,2% przyjętej dawki jest wydalane w formie niezmienionej) poprzez redukcję w wątrobie grupy nitrowej do aminowej, z wytworzeniem głównego metabolitu 7-aminoflunitrazepamu ulegającego dalszym, wielorakim szlakom metabolicznym – przemianie do 7-acetamidoflunitrazepamu (poprzez acetylację), desmetyloflunitrazepamu (poprzez N-demetylację), 3-hydroksyflunitrazepamu (poprzez 3-hydroksylację). Metabolity z grupą hydroksylową ulegają sprzęganiu z kwasem glukuronowym do odpowiednich glukuronianów.
Uwagi.
Po połączeniu z alkoholem powoduje trwającą kilka godzin amnezję. Ta właściwość flunitrazepamu sprawia, że bywa on używany w celach przestępczych jako składnik pigułki gwałtu. Z tego powodu w wielu krajach został wycofany z lecznictwa, a w tych których pozostał zaostrzono nad nim kontrolę, np. w Holandii i Niemczech jest dostępny wyłącznie na tzw. receptę narkotyczną (niem. "Betäubungsmittelrezept" lub "BtM-Rezept").
Tabletki "Rohypnolu" produkowane przed 1997 rokiem były niepowlekane, koloru białego, co ułatwiało ich podstępne podanie, np. w drinkach. Z tego względu w 1998 roku ówczesny producent (Roche) opracował nową postać farmaceutyczną tabletek powlekanych, dodając do ich rdzenia niebieski barwnik (indygotynę).
Jednak w niektórych krajach (m.in. w Belgii) są dostępne generyczne preparaty flunitrazepamu w niepowlekanych i niebarwionych tabletkach. Dawniej Rohypnol był produkowany także w ampułkach (iniekcje dożylne) i w czopkach.
W 2013 roku koncern Roche zakończył globalnie produkcję Rohypnolu, odsprzedając licencję na lek innym producentom – Cheplapharm GmbH (Niemcy), Eisai Co., Ltd. (Japonia), CPS Cito Pharma Services GmbH (Szwajcaria).
W USA flunitrazepam wycofano z lecznictwa 1996 r. Został zaklasyfikowany jako substancja o dużym potencjale nadużycia i braku zastosowań medycznych.
Preparaty – Polska.
Do 2006 roku preparat był w Polsce zarejestrowany i dostępny w aptekach pod nazwą handlową: "Rohypnol". Obecnie brak preparatów zawierających flunitrazepam zarejestrowanych w Polsce.
W Polsce flunitrazepam należy do wykazu środków psychotropowych w grupie III-P, co jest wyjątkiem wśród innych pochodnych benzodiazepiny (większość należy do grupy IV-P).
Preparaty dostępne w krajach Europy.
W Polsce dostępne w aptekach wyłącznie w trybie importu docelowego.

</doc>
<doc id="99099" url="https://pl.wikipedia.org/wiki?curid=99099" title="Celestia">
Celestia



</doc>
<doc id="99102" url="https://pl.wikipedia.org/wiki?curid=99102" title="La Valetta">
La Valetta



</doc>
<doc id="99105" url="https://pl.wikipedia.org/wiki?curid=99105" title="Wieprz (gmina)">
Wieprz (gmina)

Wieprz – gmina wiejska w województwie małopolskim, w powiecie wadowickim. W latach 1975–1998 gmina położona była w województwie bielskim. Siedziba gminy to Wieprz.
Według danych z 2018 roku gminę zamieszkiwało 12 288 osób. Natomiast według danych z 31 grudnia 2019 roku gminę zamieszkiwały 12 432 osoby.
Gmina położona jest w obrębie Pogórza Śląskiego, nad rzekami Wieprzówką i Frydrychówką, ograniczonego od północy Kotliną Oświęcimską. Rzeźba terenu jest falista, pagórkowata, przechodząca ku południu w wysoką, pagórkowatą. Północną część gminy zajmują głównie stawy, a wzdłuż rzek rozwinął się system taras rzecznych. Przez jej teren przebiega pieszy, letni szlak turystyczny z Głębowic przez Gierałtowiczki i Gierałtowice do Frydrychowic.
Struktura powierzchni.
Według danych z roku 2002 gmina Wieprz ma obszar 74,51 km², w tym:
Gmina stanowi 11,54% powierzchni powiatu.
Gospodarka.
Gmina Wieprz ma przede wszystkim charakter rolniczy, 90% użytków rolnych jest w posiadaniu indywidualnych gospodarstw rolnych nastawionych na hodowlę trzody chlewnej i bydła mlecznego. Działalność gospodarczą prowadzi około 400 podmiotów. W 2011 r. dochody gminy na 1 mieszkańca wyniosły: 2970 zł.
Podmioty gospodarki narodowej w rejestrze REGON 2011 roku w gminie Wieprz na tle powiatu wadowickiego
W Gminie działa kilka średniej wielkości przedsiębiorstw m.in.:
Demografia.
Dane z terenu Gminy Wieprz – 2011 rok:
Dane z terenu gminy Wieprz i powiatu wadowickiego
Miejscowości.
Na terenie gminy znajduje się 6 sołectw we wsiach:
Frydrychowice, Gierałtowice, Gierałtowiczki, Nidek, Przybradz, Wieprz.
Sąsiednie gminy.
Andrychów, Kęty, Osiek, Przeciszów, Tomice, Wadowice, Zator

</doc>
<doc id="99106" url="https://pl.wikipedia.org/wiki?curid=99106" title="Arno (system)">
Arno (system)

Arno (znany także jako ang. "Little Roman Club System") – brydżowy system licytacyjny należący do grupy systemów Trefla Wiedeńskiego, odmiana systemu Rzymski Trefl, opracowany przez Camillo Pabis-Ticci i Massimo D'Alelio. Nazwa systemu pochodzi od rzeki we Włoszech.
Otwarcie w tym systemie wyglądają następująco:
 1♣ 12-16PH układ zrównoważony
 21-22PH układ zrównoważony
 25-25PH układ zrównoważony
 17-22PH 4 trefle i boczny kolor pięciokartowy
 17-22PH 5+ trefli
 1♦ 12-22PH 4+ kara, canapé
 17-22PH układ zrównoważony
 1♥ 12-22PH 4+ kiery, canapé
 1♠ 12-22PH 4+ piki, canapé
 1BA 23+PH Układ dowolny
 2♣ 12-16PH Dowolny układ 4-4-4-1 lub 5-4-4-0
 2♦ 17-20PH Dowolny układ 4-4-4-1 lub 5-4-4-0
 2♥ 12-16PH 5+ kierów i 4 trefle
 2♠ 12-16PH 5+ pików i 4 trefle
 2BA 23-24PH Układ zrównoważony
Licytacja po otwarciach od 1♣ do 1♠ i 2♣ do 2BA była bardzo podobna do licytacji w systemie "Rzymskiego Trefla". Otwarcie 1BA było forsujące, odpowiadający licytował po nim kolor trzymanego asa lub asów (2♣ to negat bez asa), rebid otwierającego 2BA pokazywał rękę zrównoważoną, rebidy kolorowe dawane były według zasad canapé.

</doc>
<doc id="99107" url="https://pl.wikipedia.org/wiki?curid=99107" title="ATC (B01)">
ATC (B01)

Jest to część klasyfikacji anatomiczno-terapeutyczno-chemicznej:

</doc>
<doc id="99109" url="https://pl.wikipedia.org/wiki?curid=99109" title="ATC (B02)">
ATC (B02)

Jest to część klasyfikacji anatomiczno-terapeutyczno-chemicznej:

</doc>
<doc id="99111" url="https://pl.wikipedia.org/wiki?curid=99111" title="ATC (B03)">
ATC (B03)

Jest to część klasyfikacji anatomiczno-terapeutyczno-chemicznej:

</doc>
<doc id="99112" url="https://pl.wikipedia.org/wiki?curid=99112" title="ATC (B05)">
ATC (B05)

Jest to część klasyfikacji anatomiczno-terapeutyczno-chemicznej:

</doc>
<doc id="99113" url="https://pl.wikipedia.org/wiki?curid=99113" title="ATC (B06)">
ATC (B06)

Jest to część klasyfikacji anatomiczno-terapeutyczno-chemicznej:

</doc>
<doc id="99116" url="https://pl.wikipedia.org/wiki?curid=99116" title="Pakiet instalacyjny">
Pakiet instalacyjny

Pakiet instalacyjny (, zwany też pakietem programowym) – pakiet zawierający oprogramowanie, umożliwiający jego łatwą oraz szybką instalację, aktualizację lub dezinstalację. Stosowany jest w systemach uniksopodobnych.
Innym typem pakietu programowego jest plik lub pliki programu wraz z instrukcją instalacji. Mogą to być pakiety programowe sprzedawane w sklepach komputerowych, takie jak edytor tekstu. Użytkownik kupuje program, następnie instaluje go według załączonej instrukcji.
Cel istnienia.
Technologia pakietów instalacyjnych została stworzona w celu łatwego dystrybuowania, instalowania, odświeżania i usuwania programów. W tym celu pakiet zawiera binarną wersję danej aplikacji, co pozwala uniknąć czasochłonnego procesu kompilacji oprogramowania w momencie instalacji. Ponadto umożliwia w prosty i elegancki sposób rozpowszechniać oprogramowanie, dla którego kod źródłowy nie jest ogólnie dostępny (np. zamknięte oprogramowanie komercyjne).
Zalety pakietu.
Pakiet taki posiada pełną informację o zależnościach (ang. "dependencies") pomiędzy instalowanym programem a używanymi przez niego bibliotekami (czy innymi programami), dzięki czemu instalując nową aplikację ma się pewność, że nie będzie ona w konflikcie z innymi programami i nie odmówi pracy z powodu braku któregoś ze składników wymaganych przez nią do działania.
Wady pakietu.
Wiele pakietów budowanych jest z myślą o konkretnych dystrybucjach, co sprawia, iż w innych mogą sprawiać problemy w działaniu.
Budowa pakietu.
Pakiety zawierają skompresowane archiwum zawierające oprogramowanie. Często są to skompresowane pojedyncze katalogi, zawierające wiele specjalnych plików informujących o zawartości oraz zależnościach.
Sposób wykorzystania.
Za instalację, odświeżanie i usuwanie pakietów instalacyjnych odpowiada program służący do instalacji i zarządzania pakietami zwany "menadżerem pakietów".

</doc>
<doc id="99118" url="https://pl.wikipedia.org/wiki?curid=99118" title="ATC (D01)">
ATC (D01)

Jest to część klasyfikacji anatomiczno-terapeutyczno-chemicznej:
Obejmuje ona leki przeciwgrzybicze:

</doc>
<doc id="99119" url="https://pl.wikipedia.org/wiki?curid=99119" title="ATC (D02)">
ATC (D02)

Jest to część klasyfikacji anatomiczno-terapeutyczno-chemicznej:
Obejmuje ona leki keratolityczne i działające ochronnie:

</doc>
<doc id="99121" url="https://pl.wikipedia.org/wiki?curid=99121" title="ATC (D03)">
ATC (D03)

Jest to część klasyfikacji anatomiczno-terapeutyczno-chemicznej:
Obejmuje ona leki stosowane w leczeniu ran i owrzodzeń:

</doc>
<doc id="99122" url="https://pl.wikipedia.org/wiki?curid=99122" title="ATC (D04)">
ATC (D04)

Jest to część klasyfikacji anatomiczno-terapeutyczno-chemicznej:
Obejmuje ona leki przeciwświądowe, w tym przeciwhistaminowe, znieczulające itp.:

</doc>
<doc id="99123" url="https://pl.wikipedia.org/wiki?curid=99123" title="ATC (D05)">
ATC (D05)

Jest to część klasyfikacji anatomiczno-terapeutyczno-chemicznej:
Obejmuje ona leki przeciwłuszczycowe:

</doc>
<doc id="99124" url="https://pl.wikipedia.org/wiki?curid=99124" title="ATC (D06)">
ATC (D06)

Jest to część klasyfikacji anatomiczno-terapeutyczno-chemicznej:
Obejmuje ona antybiotyki i chemioterapeutyki:
D 06 C – Antybiotyki i chemioterapeutyki w połączeniach.
"Aktualnie w klasyfikacji ATC nie ma leków w tej kategorii"

</doc>
<doc id="99125" url="https://pl.wikipedia.org/wiki?curid=99125" title="ATC (D07)">
ATC (D07)

Jest to część klasyfikacji anatomiczno-terapeutyczno-chemicznej:
Obejmuje ona kortykosteroidy:

</doc>
<doc id="99127" url="https://pl.wikipedia.org/wiki?curid=99127" title="ATC (D08)">
ATC (D08)

Jest to część klasyfikacji anatomiczno-terapeutyczno-chemicznej:
Obejmuje ona środki antyseptyczne i dezynfekujące:

</doc>
<doc id="99128" url="https://pl.wikipedia.org/wiki?curid=99128" title="ATC (D10)">
ATC (D10)

Jest to część klasyfikacji anatomiczno-terapeutyczno-chemicznej:
Obejmuje ona leki przeciwtrądzikowe:

</doc>
<doc id="99129" url="https://pl.wikipedia.org/wiki?curid=99129" title="Trefl Wiedeński">
Trefl Wiedeński

Trefl Wiedeński – brydżowy system licytacyjny, prekursor wielu innych współczesnych systemów licytacyjnych wieloznacznego trefla takich jak Rzymski Trefl, Arno, Polski Trefl czy Power. "Trefl Wiedeński" jest popularnym systemem licytacyjnym na Islandii.
Otwarcie w tym systemie wyglądają następująco:
 1♣ 12-18PH układ zrównoważony
 12-18PH 5+ trefli
 12-18PH dowolny układ 4-4-4-1
 1♦ 12-18PH 5+ kar
 1♥ 12-18PH 5+ kierów
 1♠ 12-18PH 5+ pików
 1BA 19-20PH układ zrównoważony
 18-22PH układ niezrównoważony
 2♣ 23+PH naturalne
 24+PH układ zrównoważony
 2♦ 23+PH naturalne
 2♥ 23+PH naturalne
 2♠ 23+PH naturalne
 2BA 21-23PH układ zrównoważony
Po otwarciu 1♣, 1♦ jest sztucznym negatem, a 1BA jest sztuczną odpowiedzią pozytywną forsującą do końcówki, inne odpowiedzi są naturalne i semi-pozytywne. Po forsującym 1BA, 2♣ jest sztucznym negatem.

</doc>
<doc id="99130" url="https://pl.wikipedia.org/wiki?curid=99130" title="ATC (D11)">
ATC (D11)

Jest to część klasyfikacji anatomiczno-terapeutyczno-chemicznej:
Obejmuje ona inne leki dermatologiczne:

</doc>
<doc id="99131" url="https://pl.wikipedia.org/wiki?curid=99131" title="1492. Wyprawa do raju">
1492. Wyprawa do raju

1492. Wyprawa do raju (ang. "1492: Conquest of Paradise") – zrealizowany w międzynarodowej koprodukcji dramat biograficzno-kostiumowy z 1992 roku w reżyserii Ridleya Scotta. Film opowiadał historię wyprawy Krzysztofa Kolumba do Ameryki. Wystąpili w nim m.in. Gérard Depardieu, Armand Assante i Sigourney Weaver, a muzykę skomponował Vangelis.

</doc>
<doc id="99132" url="https://pl.wikipedia.org/wiki?curid=99132" title="The Silent Force">
The Silent Force

The Silent Force – trzeci album studyjny wydany przez holenderski zespół Within Temptation 15 listopada 2004 roku. Nagrany z wielkim rozmachem, z towarzyszeniem orkiestry symfonicznej i 80-osobowego chóru z Moskwy. Płyta zawiera zarówno tradycyjnie mocniejsze gitarowe kompozycje ("See Who I Am", "Jillian (I'd Give My Heart)") jak i orkiestralne ballady ("Pale", "Memories", "Somewhere"). Dwa miesiące od premiery płyta osiągnęła status złotej w Niemczech, Holandii i Belgii. W połowie 2005 roku złotą płytę przyznano także w Finlandii, zaś w 2008 roku w Portugalii. W samej Europie sprzedano ponad 500 000 egzemplarzy płyty.
Z albumu wydano trzy single. Na pierwszym ukazała się kompozycja "Stand My Ground" która stała się dużym przebojem w całej Europie. EPka z tym utworem zawierała dodatkowo trzy nowe utwory – "Overcome", "The Swan Song" oraz "Towards the End". Na drugi singiel wybrano balladę "Memories". Na singlu z tą piosenką umieszczono nie publikowaną wcześniej kompozycję "Destroyed". Trzecim singlem z albumu został utwór "Angels". Podobnie jak na poprzednich singlach tutaj także umieszczono wcześniej nie publikowany utwór "Say My Name". Do wszystkich trzech utworów nakręcono wideoklipy, które ukazywały się na singlach DVD. W 2005 roku przed premierą DVD "The Silent Force Tour" wydano także jeden promocyjny singiel "Jillian (I'd Give My Heart)". Album "The Silent Force" można było nabyć także w edycji Premium na której umieszczono dwa dodatkowe utwory – "A Dangerous Mind" i "The Swan Song". Na płytach wydanych w Wielkiej Brytanii, Australii, Japonii oraz Stanach Zjednoczonych również zamieszczono dwa dodatkowe utwory – "Destroyed" oraz "Jane Doe".
Lista utworów.
Opracowano na podstawie materiału źródłowego.

</doc>
<doc id="99134" url="https://pl.wikipedia.org/wiki?curid=99134" title="Polski Trefl">
Polski Trefl

Polski Trefl (ang. "Polish Club") to nazwa rodziny brydżowych systemów licytacyjnych opracowanych w Polsce należących do rodziny systemów Trefla Wiedeńskiego.
Najpopularniejszym systemem "Polskiego Trefla" jest Wspólny Język, dla wielu osób "WJ" jest wręcz jednoznaczny z "Polskim Treflem".
Na arenie międzynarodowej, nazwa "Polish Club" jest zazwyczaj używana do wszystkich systemów pochodzących z Polski.

</doc>
<doc id="99136" url="https://pl.wikipedia.org/wiki?curid=99136" title="Zdolność rozdzielcza">
Zdolność rozdzielcza

Zdolność rozdzielcza – w optyce przydatność określonego przyrządu optycznego do obserwacji obiektów o określonej odległości kątowej. Im większa jest zdolność rozdzielcza, tym bliższe sobie punkty są obserwowane jako odrębne, a nie jako pojedyncza plama. Jednym z kryteriów określania zdolności rozdzielczej jest kryterium Rayleigha:
Ułamek ten jest wartością kąta, pod jakim obserwowany jest dany obiekt. Zdolność rozdzielcza wiąże się ze zjawiskiem dyfrakcji (ugięcia fali). Od zdolności rozdzielczej zależy rozdzielczość danego urządzenia (monitora, skanera czy drukarki).
Dla siatki dyfrakcyjnej otrzymuje się wzór:
gdzie:
Czynnikiem ograniczającym zdolność rozdzielczą nawet doskonałych przyrządów optycznych są głównie efekty dyfrakcyjne, które powodują rozmycie obrazu punktu (plamka Airy’ego).

</doc>
<doc id="99137" url="https://pl.wikipedia.org/wiki?curid=99137" title="Podnoszenie ciężarów">
Podnoszenie ciężarów

Podnoszenie ciężarów – dyscyplina ciężkiej atletyki, polegająca na podnoszeniu przez zawodnika sztangi o określonej masie.
Wstęp.
Podnoszenie ciężarów wykonuje się dwiema technikami – rwaniem i podrzutem.
Każdy z zawodników ma prawo do trzech prób w każdej konkurencji.
Sprzęt
W skład sztangi podnoszonej przez zawodnika wchodzą:
1. Gryf – wykonany ze stali pręt, na który nasuwane są stalowe obciążniki. W ciężarach męskich ma on 2,2 m długości i waży 20 kg. W ciężarach kobiecych ma on 2,1 m długości i waży 15 kg.
2. Obciążniki – wykonane ze stali krążki, duże o średnicy 450 mm i wadze:
oraz małe o wadze:
3. Zaciski – wykonane ze stali blokady uniemożliwiające zsunięcie się obciążników z gryfu. Każdy waży 2,5 kg /para 5 kg/.
Ewolucja programu olimpijskiego.
Podnoszenie ciężarów obecne było już w programie pierwszych nowożytnych Igrzysk Olimpijskich w Atenach w 1896. Od tego czasu podnoszenie ciężarów rozgrywane było podczas wszystkich igrzysk z wyjątkiem igrzysk w Paryżu (1900), Londynie (1908) i Sztokholmie (1912).
Pierwszym nowożytnym mistrzem olimpijskim w podnoszeniu ciężarów w podrzucie jednorącz był Brytyjczyk Launceston Elliot, który uzyskał wynik 71 kg, drugie miejsce zajął Duńczyk Viggo Jensen (57,2 kg) a trzecie Grek Aleksandros Nikolopulos. W podrzucie oburącz triumfował Viggo Jensen (111,5 kg), drugi był Launceston Elliot a trzeci Niemiec Carl Schuhmann.
Na pierwszych Igrzyskach Olimpijskich w Atenach (1896) i Saint Louis (1904) podnoszenie ciężarów przeprowadzono w dwóch kategoriach: podnoszenie jedną i obiema rękami. Atleci podnosili ciężar albo jedną ręką (do wyboru, prawą lub lewą) albo obiema. Natomiast kategorie wagowe nie istniały.
W 1913 r. podczas międzynarodowego kongresu określono zasady i kategorie wagowe. Było ich pięć a mianowicie: 60, 67,5, 75, 82,5 i ponad 82,5 kg. Te pięć kategorii obowiązywało do IO w Berlinie (1936).
Ponieważ podnoszenie ciężarów w Londynie i Sztokholmie nie było rozgrywane więc dopiero na igrzyskach w Antwerpii w 1920 ponownie pojawiło się w programie olimpijskim. Na podnoszenie ciężarów składało się: rwanie jednorącz, podrzut jednorącz i podrzut oburącz.
Już na kolejnych igrzyskach w Paryżu (1924) ciężarowcy rywalizowali w aż pięciu bojach: rwanie jednorącz, podrzut jednorącz, wyciskanie, rwanie i podrzut. Ale już w Amsterdamie (1928) i kolejnych igrzyskach aż do Monachium (1972) podnoszenie ciężarów składało się z trzech bojów a mianowicie: wyciskania, rwania i podrzutu. W 1947 r. Międzynarodowa Federacja Podnoszenia Ciężarów (IWF) zdecydowała się dodać szóstą kategorię wagową a była nią waga do 56 kg. W 1951 r. na krótko przed igrzyskami w Helsinkach powiększono liczbę kategorii do siedmiu (56, 60, 67,5, 75, 82,5, 90 i +90 kg) zastępując kategorię +82,5 kg kategorią do 90 kg i dodając wagę +90 kg. Te siedem kategorii obowiązywało aż do igrzysk w Meksyku w 1968 r.
Na igrzyskach w Monachium (1972) kategorii było już dziewięć. Międzynarodowa Federacja Podnoszenia Ciężarów dodała do programu igrzysk kategorię 52 kg, 110 kg i +110 rezygnując z kategorii +90 kg. Układ wag wyglądał następująco: 52, 56, 60, 67,5, 75, 82,5, 90, 110 i +110.
Na Igrzyskach Olimpijskich w Montrealu (1976) po raz pierwszy rozegrano dwubój olimpijski a nie jak dotąd trójbój. Już na Mistrzostwach Europy w Madrycie w 1973 r. podnoszenie ciężarów składało się tylko z rwania i podrzutu. Wyciskanie było bojem zbyt urazowym, co było spowodowane przez odchylanie się przez zawodników w tył w czasie prób, w celu zaangażowania dodatkowych mięśni klatki piersiowej. Efektem były kontuzje pleców, a ponadto problemy w ocenie poprawności wykonania boju – wyciskanie miało być wykonane w pozycji stojącej, w pionie, poprzez uniesienie sztangi z wysokości barków ponad głowę – tymczasem, wobec braku wymiernych kryteriów uznania postawy za pionową, wynik zawodów często zależał tylko od subiektywnej oceny sędziego. Dlatego wyeliminowano je z podnoszenia ciężarów na wniosek m.in. Polskiego Związku Podnoszenia Ciężarów (PZPC).
W Moskwie (1980). kategorii wagowych było już dziesięć po tym jak dodano kategorię 100 kg. Te dziesięć kategorii wagowych (52, 56, 60, 67,5, 75, 82,5, 90, 100, 110 i +110) obowiązywało do igrzysk w Atlancie. Jednak już w 1993 r. zaczęto dyskusję nad zmianą tych zasad. Władze IWF jako swój wyraz bezpardonowej walki z dopingiem chciały aby uważane za „nieczyste” stare rekordy wymazać poprzez zmianę limitów wagowych. Tak więc już od 1993 r. obowiązywało dziesięć nowych kategorii a były to: 54, 59, 64, 70, 76, 83, 91, 99, 108 i +108 kg. Taki stan trwał tylko pięć lat kiedy to 1 stycznia 1998 r. liczbę kategorii zmniejszono do ośmiu. Decyzja ta związana była z wprowadzeniem do programu Igrzysk Olimpijskich podnoszenia ciężarów kobiet (2000). Międzynarodowy Komitet Olimpijski (MKOL) zgadzając się na to dał limit maksymalnie piętnastu kategorii wagowych łącznie dla mężczyzn i kobiet. Utworzono osiem wag dla mężczyzn (56, 62, 69, 77, 85, 94, 105 i +105 kg) i siedem dla kobiet (48, 53, 58, 63, 69, 75 i +75 kg). Od 1 stycznia 2017 roku w kobiecej seniorskiej i juniorskiej (U20) sztandze obowiązuje tyle samo kategorii wagowych, jak u mężczyzn – osiem. Zniesiona została waga +75 kg, a nowe wprowadzone kategorie to 90 kg i + 90 kg. Nowe kategorie wagowe kobiet to: 48 kg, 53 kg, 58 kg, 63 kg, 69 kg, 75 kg, 90 kg, + 90 kg.
Należy dodać, że od Igrzysk Olimpijskich w Paryżu (1924) aż do dziś w każdym z bojów obowiązywał limit trzech podniesień. Do roku 1998 obowiązywała zasada, że pomiędzy pierwszym podejściem a drugim powinna być różnica przynajmniej 5 kg, a pomiędzy drugim a trzecim podejściem przynajmniej 2,5 kg. Oznaczało to, że na sztangę dokładano po 2,5 kg. Od roku 1998 na sztangę można dokładać po 1 kg w każdym podejściu czyli tzw. boju. Możliwe było otrzymanie dodatkowego, czwartego podejścia, nawet o 0,5 kg (np. próba bicia rekordu świata), które jednak nie było wliczane do wyniku w trójboju a później w dwuboju.
Dzieje atletyki.
Atletyka jako forma ćwiczeń siłowych ma bardzo długą historię. Od tysięcy lat ciężkie warunki życia zmuszają człowieka do pracy. W początkach dziejów człowieka była to nieświadoma aktywność fizyczna kierowana głównie ochroną życia i zdobywania pożywienia. Znaczącą rolę w rozwoju atletyki miała naturalna chęć każdego młodego człowieka do pokazania innym swojej siły i sprawności.
Ciężka atletyka na przestrzeni wieków.
Kult siły znaleźć można we wszystkich starożytnych kulturach świata. Wspominają o tym stare legendy Indian, ceremonie świąteczne ludzi wysp Oceanu Spokojnego, kroniki starochińskie, wedy hinduskie lub sagi staroskandynawskie. Wspomina o tym również Stary Testament opisując walkę Dawida z Goliatem jak i Samsona, Hebrajczyka znanego z nadludzkiej siły, który obaliwszy kolumny podtrzymujące strop świątyni Filistynów zginął razem z jego prześladowcami. Mitologia grecka ukazuje nam Heraklesa i jego „12 prac”, podczas wykonywania których musiał wykazać się nie tylko pomysłowością i sprytem, ale również nadludzką siłą.
Mimo że podnoszenie ciężarów nie wchodziło w skład programu Igrzysk w starożytności, to Grecy czcili herosów jako półbogów. Spośród wszystkich zapaśników w starożytnych igrzyskach największą sławę jako siłacz uzyskał Milon z Krotonu, wielokrotny mistrz olimpijski w zapasach. Jednym uderzeniem pięści potrafił zabić byka i swobodnie nosić go na barkach wokół stadionu, a z kilkunastoma atletami założył się, że nie zepchną go z naoliwionego kamiennego dysku i zakład ten wygrał.
Jednakże Milon z Krotonu nie był najsilniejszy. Elianos zapisał, że Titormos z Etoli nosił ogromny kamień, który Milon ledwo mógł podnieść. Kiedy Milon zobaczył Titormosa niosącego ten kamień wykrzyknął: „Zeusie zesłałeś nam drugiego Herkulesa?”
Także w Grecji znaleziono ważący 143,5 kg kamień, na którym widnieje napis „Bybon ująwszy mnie jedną ręką przerzucił przez głowę”. Kamień ten jest wyrzeźbiony w taki sposób aby można go łatwo chwycić. Obecnie wystawiony jest on w muzeum Starożytnej Olimpii.
W Europie podnoszenie ciężarów wywodziło się z jarmarcznych popisów wędrownych atletów XVII i XVIII w. W drugiej połowie XVIII w. Anglik William Curtis został ogłoszony najlepszym sztangistą świata. W tym samym czasie w Londynie funkcjonowała szkoła atletyczna Attila, kształcąca atletów cyrkowych. W 1891 r. w Niemczech zawiązał się związek "Deutscher Athletenbund", a w 1885 r. w Petersburgu z inicjatywy Polaka Włodzimierza Krajewskiego powstało Koło Miłośników Atletyki (Krużok Lubitielej Atletikie). W 1887 r. w Londynie odbył się pierwszy międzynarodowy miting atletyczny zawodowców i amatorów. W 1891 r. w Londynie odbyły się zawody z udziałem 7 zawodników z 6 państw, które uznane zostały przez historyków za pierwsze mistrzostwa świata. W 1896 r. odbyły się pierwsze Mistrzostwa Europy bez podziału na wagi – zwyciężył Niemiec Hans Beck. O zwycięstwie decydowały próby 10 różnych konkurencji ciężarowych. W 1913 r. w Berlinie próbowano powołać do życia międzynarodową federację. Próba ta nie powiodła się, ale doprowadziła jednak do ustalenia przepisów i regulaminów, redukując m.in. dziesięciobój do pięcioboju. W 1920 r. powstała Międzynarodowa Federacja Podnoszenia Ciężarów ("Federation Internationale Halterophile" – FIH, której bezpośrednim kontynuatorem jest obecna "International Weightlifting Federation" – IWF). Obecnie IWF skupia krajowe związki z 187 państw ze wszystkich kontynentów. Zrzesza też pięć federacji kontynentalnych – Europy (EWF), Azji (AWF), Afryki (WFA), Pan-Amerykańskiej (PAWF) i Oceanii (OWF).
Od pierwszych mistrzostw świata w Londynie do roku 2007 zawody tej rangi rozegrano siedemdziesiąt siedem razy w tym trzy razy w Warszawie (1959, 1969, 2002) i raz we Wrocławiu (2013).
Podnoszenie ciężarów na ziemiach polskich.
Sport atletyczny na ziemiach polskich był mocno opóźniony w stosunku do Europy zachodniej. Tam podnoszenie ciężarów i zapasy uprawiane były już w XVIII w. W Polsce dopiero na przełomie XIX i XX w. sporty te stały się szerzej popularne.
Ważną rolę w rozwoju atletyki na ziemiach polskich, jak i w Europie, odegrały przedstawienia cyrkowe, prezentujące dwie formy: konkurencje siłowe i walki zapaśnicze. Przedstawienia takie szybko nabrały charakteru sportowego.
Szczególnie w zapasach Polacy odnosili spektakularne sukcesy na arenie międzynarodowej. Mistrzami świata w zapasach byli: Władysław Pytlasiński, Piotr Cherudziński, Zbyszko Cyganiewicz. Działalność zawodowych atletów, a także rozwój struktury organizacyjnej, walnie przyczyniły się do rozwoju podnoszenia ciężarów. Już pod koniec XIX w. w Warszawie rozpoczęto czynić starania o utworzenie Polskiego Towarzystwa Atletycznego. W tym czasie do Polski powrócił Władysław Pytlasiński. Znakomity atleta szybko znalazł chętnych do zgłębiania tajników atletycznej sztuki, ale nie doprowadziło to do zorganizowania i uporządkowania działalności sympatyków atletyki.
23 października 1920 r. w Bytomiu powołano do życia Górnośląski Związek Ciężkiej Atletyki. Prezesem związku został Stanisław Flieger, a naczelnikiem Alojzy Budniok.
Działania na Śląsku mocno zdopingowały działaczy w Warszawie, którzy rozpoczęli starania o utworzenie własnej organizacji, która kierowałaby działalnością sekcji atletycznych. Starania te 5 marca 1922 r. zostały uwieńczone sukcesem. Do życia powołano Polskie Towarzystwo Atletyczne, którego prezesem został Władysław Pytlasiński. Do PTA z czasem przystępują mniejsze towarzystwa atletyczne z Łodzi, Pabianic, Poznania i Inowrocławia, które to dobrowolnie przystąpiły do warszawskiej organizacji. Nie zrobił tego tylko GZCA.
W 1924 r. GZCA podczas Walnego Zjazdu zmienił swą nazwę na Polski Związek Ciężko–Atletyczny (PZCA).
Istniejący wówczas Związek Polskich Związków Sportowych uznał tylko PTA jako „zaczątek” Polskiego Związku Atletycznego i w 1923 r. przyjął warszawskie towarzystwo do ZPZS jako swego członka. 8 listopada Mieczysław Orłowicz złożył projekt statutu Polskiego Związku Atletycznego, który przyjęto po niewielkich poprawkach. 6 grudnia 1925 r. w Katowicach odbył się ogólnopolski zjazd, na którym po wielu perturbacjach do życia powołano Polski Związek Atletyczny z siedzibą w Katowicach, a prezesem został dr Mieczysław Orłowicz. Podnoszenie ciężarów połączone było wtedy ściśle z zapasami i nowo powołany związek zrzeszał zarówno ciężarowców, jak i zapaśników. PZA 15 marca 1926 został przyjęty do Międzynarodowej Federacji Podnoszenia Ciężarów.
Podczas pierwszego zjazdu PZA, również 6 grudnia 1925 r., odbyły się zawody w zapasach i podnoszeniu ciężarów. Uznano je za pierwsze mistrzostwa Polski ciężarowców. Należy dodać, że wspólne mistrzostwa Polski dla ciężarowców i zapaśników rozgrywano aż do Mistrzostw Polski w 1952 r. w Elblągu.
W 1926 r. do PZA przystępują nowe okręgowe związki – lwowski i stanisławowski, a dwa lata później rozdzielają się okręgi poznański i pomorski. W lutym 1939 r. w PZA zarejestrowanych było 1617 zawodników skupionych w 63 klubach.
Do ćwiczeniach siłowych używano prymitywnych pomostów, sztang i ciężarów krótkich i długich. Pod koniec lat dwudziestych zaczęto wykorzystywać nową sztangę Berga. Powszechnie używane były sztangi i hantle napełniane piaskiem, śrutem lub ołowiem.
Druga wojna światowa na ponad 5 lat przerwała życie sportowe w Polsce, ale to nie powstrzymało warszawskich zapaśników, ciężarowców, gimnastyków i bokserów, którzy w czasie okupacji zbierali się i ćwiczyli na zapleczu sklepu elektrycznego prowadzonego przez braci Szczeblewskich przy ul. Hożej. Zaraz po zakończeniu wojny ocaleli działacze zaczęli dążyć do reaktywowania PZA. W 1946 r. reaktywowano PZA, na którego czele stanął Eugeniusz Chotomski.
Pierwsze po wojnie walne zebranie PZA, które odbyło się 4 kwietnia 1948 r., prezesem wybrało Wacława Ziółkowskiego. W 1951 r. wskutek zarządzenia władz państwowych wszystkie związki sportowe zostały zlikwidowane, a w ich miejsce powstały sekcje przy Głównym Komitecie Kultury Fizycznej. W jednej z takich sekcji, Sekcji Atletyki GKKF, zgrupowano podnoszenie ciężarów, zapasy i judo. W tym samym czasie ciężarowcy zaczynają wychodzić z cienia zapaśników.
W 1952 r. polscy ciężarowcy po raz pierwszy stanęli do walki o olimpijskie laury.
Do rozwoju podnoszenia ciężarów walnie przyczynili się sztangiści ZSRR, którzy podczas swych wizyt uczyli Polaków techniki, a także metodyki treningu.
Sport ciężarowy przeżywa rozkwit i oczywiste staje się oddzielenie go od zapasów. 29 grudnia 1954 r. na plenarnym posiedzeniu Sekcji Atletyki GKKF powołano do życia dwie oddzielne sekcje: Zapaśniczą i Wolnej Walki oraz Podnoszenia Ciężarów i Judo z przewodniczącym Czesławem Borejszą. W 1956 r. działacze Sekcji PCiJ postanawiają dokonać kolejnego podziału i we wrześniu 1956 r. powstaje samodzielna Sekcja PC. Nowym przewodniczącym zostaje Tadeusz Kochanowski. Sekcja istniała do 2 marca 1957 r., kiedy to na krajowym zjeździe delegatów wojewódzkich komitetów kultury fizycznej, zrzeszeń sportowych i członków Sekcji PC, podjęto jednomyślnie uchwałę powołującą do życia Polski Związek Podnoszenia Ciężarów z prezesem Tadeuszem Kochanowskim na czele.
Tadeusz Kochanowski zrezygnował ze stanowiska prezesa w sierpniu 1959 r., a funkcję tę powierzono Januszowi Przedpełskiemu, który pełnił ją do 2006 r.
W 1961 r. na III Krajowym Zjeździe Delegatów PZPC w związku z przejęciem opieki nad kulturystyką zmieniono nazwę związku na Polski Związek Podnoszenia Ciężarów i Kulturystyki. Wiceprezesem do spraw kulturystyki wybrano red. Stanisława Zakrzewskiego. Mariaż ten trwał jednak bardzo krótko, bo już w 1965 r. przywrócono starą nazwę – PZPC. Kulturyści przeszli pod opiekę Towarzystwa Krzewienia Kultury Fizycznej.
Lata sześćdziesiąte i siedemdziesiąte to „złote lata” polskiego sportu ciężarowego. Obok licznych sukcesów na arenie międzynarodowej to także wzrost liczby klubów i sekcji oraz liczby zawodników, trenerów i instruktorów.
W tym czasie w PZPC zarejestrowanych było ponad 12 tysięcy zawodników zrzeszonych w ponad 300 klubach i sekcjach.
Kolejne lata, a szczególnie lata osiemdziesiąte, związane z kryzysem państwowym i transformacją ustrojową, to stały spadek poziomu polskich ciężarów. W okresie tym działało 175 klubów i sekcji zrzeszających ok. 5500 zawodników. Starzejące się siłownie i sprzęt nie sprzyjały rozwojowi tej dyscypliny.
Lata dziewięćdziesiąte i początek XXI w. to przyzwoity poziom polskich ciężarów, choć na pewno nie tak spektakularny, jak w latach swej świetności.
Kategorie wagowe.
Limity wagowe dla poszczególnych kategorii były wielokrotnie zmieniane. Od 2018 obowiązuje podział na 10 kategorii, ale tylko 7 z nich to kategorie olimpijskie:
Najlepsi sztangiści.
W 1997 fachowe pismo "World Weightlifting" opublikowało listę 10 najlepszych sztangistów wszech czasów:
Najbardziej utytułowanym sztangistą w historii jest jednak nie ujęty jeszcze na ww. liście Piros Dimas (Grecja), który jako jedyny w historii zdobył cztery medale olimpijskie, w tym trzy złote, nie licząc innych tytułów mistrzowskich.

</doc>
<doc id="99139" url="https://pl.wikipedia.org/wiki?curid=99139" title="Oligofrenia">
Oligofrenia



</doc>
<doc id="99140" url="https://pl.wikipedia.org/wiki?curid=99140" title="Radosław Kałużny">
Radosław Kałużny

Radosław Kałużny (ur. 2 lutego 1974 w Górze) – polski piłkarz, defensywny pomocnik, również obrońca.
Kariera.
Karierę piłkarską rozpoczynał w Chojnowiance Chojnów. Następnie występował w Zagłębiu Lubin, Wiśle Kraków, Energie Cottbus, Bayer 04 Leverkusen, Rot-Weiss Essen, LR Ahlen oraz cypryjskiego AEL Limassol. Od lipca 2007 piłkarz Jagiellonii Białystok. Dwukrotny mistrz Polski (z Wisłą Kraków) w sezonach 1998/99 i 2000/2001. W roku 2010 dołączył do drużyny Chrobrego Głogów, występującej w III lidze polskiej.
W reprezentacji Polski zadebiutował 14 lutego 1997 w meczu przeciwko Litwie (0:0). Rozegrał w niej 41 meczów, w których zdobył 11 bramek. Uczestnik mistrzostw świata w 2002 w Korei i Japonii. Za jego najlepszy mecz w barwach narodowych uchodzi mecz z Białorusią w eliminacjach MŚ 2002 rozegrany jesienią 2000 roku, podczas którego trzykrotnie umieścił piłkę w siatce. Przez wiele sezonów niezastąpiony defensywny pomocnik reprezentacji.
W 2013 r. przeprowadził się do Anglii, gdzie pracował jako magazynier. Następnie został trenerem młodzieży w akademii piłkarskiej DenisCup.

</doc>
<doc id="99141" url="https://pl.wikipedia.org/wiki?curid=99141" title="Damian Gorawski">
Damian Gorawski

Damian Gorawski (ur. 4 stycznia 1979 w Rudzie Śląskiej) – polski piłkarz grający na pozycji napastnika lub pomocnika. 
Karierę piłkarską rozpoczął jako wychowanek Ruchu Chorzów. Z tego zespołu przeszedł do Wisły Kraków. Z drużyną Wisły Kraków dwa razy zdobył tytuł mistrzowski. Na początku 2005 roku podpisał 3-letni kontrakt z FK Moskwa. Zawodnikiem tego klubu był do końca 2007 roku. W 2008 roku przeszedł do Szynnika Jarosław. W styczniu 2009 roku przeszedł do Górnika Zabrze. W sezonie 2010/2011 nie znalazł się w podstawowej kadrze zespołu i został przesunięty do drużyny rezerw. Obecnie Damian Gorawski jest zawodnikiem Orląt Rudawa i trenerem drużyn Orląt Rudawa należących do najmłodszej kategorii wiekowej. 
Reprezentacja Polski.
Damian Gorawski zadebiutował w kadrze narodowej w meczu Polska – Włochy (3:1), który odbył się w Warszawie.
Otrzymał powołanie do reprezentacji Polski na Mistrzostwa Świata w Niemczech w 2006 roku, jednak z powodów zdrowotnych w ostatniej chwili został wycofany, a na jego miejsce powołano środkowego obrońcę Lecha Poznań, Bartosza Bosackiego.

</doc>
<doc id="99143" url="https://pl.wikipedia.org/wiki?curid=99143" title="ATC (G01)">
ATC (G01)

Jest to część klasyfikacji anatomiczno-terapeutyczno-chemicznej:
Obejmuje ona ginekologiczne leki przeciwzakaźne i antyseptyczne:

</doc>
<doc id="99144" url="https://pl.wikipedia.org/wiki?curid=99144" title="ATC (G02)">
ATC (G02)

Jest to część klasyfikacji anatomiczno-terapeutyczno-chemicznej:
Obejmuje ona inne leki ginekologiczne:

</doc>
<doc id="99146" url="https://pl.wikipedia.org/wiki?curid=99146" title="ATC (G03)">
ATC (G03)

Jest to część klasyfikacji anatomiczno-terapeutyczno-chemicznej:
Obejmuje ona hormony płciowe i modulatory układu płciowego:

</doc>
<doc id="99148" url="https://pl.wikipedia.org/wiki?curid=99148" title="ATC (G04)">
ATC (G04)

Jest to część klasyfikacji anatomiczno-terapeutyczno-chemicznej:
Obejmuje ona leki urologiczne:

</doc>
<doc id="99152" url="https://pl.wikipedia.org/wiki?curid=99152" title="Lockheed Martin">
Lockheed Martin

Lockheed Martin Corporation (NYSE: LMT) – amerykański koncern zbrojeniowy powstały w 1995 z połączenia korporacji Lockheed i Martin Marietta. Jeden z "„wielkiej piątki”" amerykańskiego przemysłu obronnego. Zatrudnia ponad 140 tysięcy osób na całym świecie. Siedziba koncernu znajduje się w Bethesda w stanie Maryland.
Lockheed Martin jest jednym z największych na świecie dostawców uzbrojenia. W 2009 r. 74% dochodów pochodziło od Departamentu Obrony Stanów Zjednoczonych i innych agencji federalnych, oraz kontrahentów zagranicznych.
Historia.
Krótko po utworzeniu Lockheed Martin wytwórnia za kwotę 9,1 miliarda dolarów kupiła dział obronny Loral Corporation.
W 1998 porzucono plany połączenia z Northrop Grumman ze względu na obawy rządu przed stworzeniem zbyt silnego przedsiębiorstwa, gdyż pod kontrolą obu firm byłoby 25% wszystkich dostaw sprzętu dla Departamentu Obrony.
W 2000, firma Lockheed Martin zgodziła się zapłacić nałożoną przez rząd amerykański karę w wysokości 13 milionów dolarów za naruszenie ograniczeń eksportu technologii obronnych po tym, jak udostępniła firmie AsiaSat zakazane technologie. Głównym udziałowcem AsiaSat jest rząd Chińskiej Republiki Ludowej. W listopadzie tego samego roku firma pozbyła się swego oddziału Aerospace Electronic Systems sprzedając go za kwotę 1,67 miliarda dolarów europejskiemu konsorcjum BAE Systems.
W 2001 r. firma Lockheed Martin została zwycięzcą konkursu na budowę myśliwca nowej generacji F-35 Lightning II prezentując prototyp X-35. Jest to aktualnie największy kontrakt zbrojeniowy w USA, potencjalnie ma być wyprodukowanych 3000 egzemplarzy, które zastąpią F-16 Fighting Falcon i samoloty sojuszników.
W 2003 firma Lockheed Martin przejęła kontrakt Boeinga wart 1 miliard dolarów, na samoloty dla USAF w ramach kary nałożonej na firmę Boeing za kradzież dokumentów dotyczących kontraktu na uzbrojenie, która miała miejsce w 1998 r.
Lockheed Martin produkował dla NASA zbiorniki zewnętrzne do promów kosmicznych, w fabryce Michoud, aż do 2011 roku.
31 sierpnia 2006 Lockheed Martin wygrał kontrakt o wartości 3,9 miliarda dolarów, na budowę nowego załogowego statku kosmicznego nazwanego Orion.
20 lipca 2015 roku, firma Lockheed Martin ogłosiła, że nabyła firmę Sikorsky Aircraft Corporation za kwotę 9 miliardów dolarów. Transakcja została sfinalizowana po akceptacji przez amerykański rząd w ciągu kilku miesięcy.
Firma Lockheed Martin powstała z połączenia równorzędnych przedsiębiorstw, a poniżej przedstawiono dokonania każdego z nich z osobna:
Lockheed.
"Zobacz też artykuł o firmie Lockheed".

</doc>
<doc id="99153" url="https://pl.wikipedia.org/wiki?curid=99153" title="Lockheed Corporation">
Lockheed Corporation

Lockheed – amerykańska wytwórnia zbrojeniowa specjalizująca się w produkcji statków powietrznych, założona w 1932, w 1995 przekształcona w Lockheed Martin.
Niektóre znane konstrukcje firmy Lockheed:

</doc>
<doc id="99155" url="https://pl.wikipedia.org/wiki?curid=99155" title="Język abchaski">
Język abchaski

Język abchaski (abch. ) – język należący do rodziny języków północno-zachodniokaukaskich, używany przez Abchazów. Jest używany w Abchazji oraz częściowo w Adżarii i Turcji. Posługuje się nim ok. 100 tys. osób. Z perspektywy typologii ma charakter aglutynacyjny i polisyntetyczny. 
Abchaski jest blisko spokrewniony z językiem abazyńskim. Wyróżnia się dialekty: abżujski (legł u podstawy języka literackiego), bzybski oraz sadzki (w Turcji).
Niektóre gramatyki podają, iż w języku tym występują zaledwie dwie samogłoski: otwarta samogłoska "а" oraz zamknięta samogłoska "". W zależności od pozycji w wyrazie obydwie te samogłoski mogą być wymawiane jako zbliżone do "e", "i", "o" lub "u", jednak różnica między tymi dźwiękami nie jest relewantna i nie odgrywa większej roli dla rozumienia wyrazów. Czasem jednak, po uwzględnieniu wszystkich tych dźwięków podaje się liczbę 6 samogłosek. Z kolei liczba spółgłosek w dialekcie abżujskim, który stał się podstawą języka literackiego, wynosi 58, zaś w dialekcie bzybskim – 67. Dla porównania: w języku polskim mamy 8 samogłosek i 36 spółgłosek, co i tak – jeśli porównamy z innymi językami słowiańskimi – jest dużą liczbą.
Ze względu na sytuację polityczną Abchazji, język abchaski ma dziś stosunkowo wysoki prestiż i jest jednym z lepiej rozwiniętych „małych” języków Kaukazu. Jest to, wraz z językiem rosyjskim, oficjalny język samozwańczej Republiki Abchazji. Język ten używany jest w prasie, radiu i telewizji, powstaje w nim literatura piękna oraz dzieła naukowe. Ze względu na dzieje tego języka, dużo jest w nim zapożyczeń tureckich, gruzińskich oraz najnowszych – rosyjskich.
Alfabet abchaski.
Pierwsze świadectwa języka abchaskiego zostały utrwalone w XVII w. przez podróżującego przez te tereny Evliya Çelebiego.
Pierwsze próby zapisywania tego języka podjęto w XIX w., po przyłączeniu Abchazji do Imperium Rosyjskiego. Pierwszy abchaski alfabet opracował w 1862 r. rosyjski kaukazolog Piotr Uslar. Wkrótce potem, w 1865 r. ukazał się pierwszy abchaski elementarz. Opracowany przez Uslara alfabet był oparty na cyrylicy i składał się z 37 liter. W 1905 r. alfabet ów poszerzono dodając kilka nowych liter, przez co alfabet liczył już wówczas 55 znaków.
W późniejszym okresie znany lingwista-poliglota i kaukazolog Mikołaj Marr (pochodzenia gruzińsko-szkockiego) opracował dla języka abchaskiego nowy, oparty na łacince alfabet złożony z 75 liter. Alfabet ten był w oficjalnym użyciu tylko dwa lata 1926–1928, do czasu opracowania nowego alfabetu, również opartego na łacince.
W 1937 r. wprowadzono nowy alfabet, oparty tym razem na piśmie gruzińskim, jednak dążenia Abchazów do odróżnienia i uniezależnienia się od Gruzinów doprowadziły do kolejnej zmiany: w 1954 r. ponownie wprowadzono alfabet oparty na cyrylicy.

</doc>
<doc id="99156" url="https://pl.wikipedia.org/wiki?curid=99156" title="Power (brydż)">
Power (brydż)

Power – brydżowy system licytacyjny należący do rodziny systemów Trefla Wiedeńskiego, opracowany przez australijskiego brydżystę Rona Klingera.
Otwarcie w tym systemie wyglądają następująco:
 1♣ 12-18PH układ zrównoważony
 10-18PH 5+ trefli i starsza czwórka
 16-18PH 5+ trefli i 4 kara
 10-18PH dowolny układ 4-4-4-1
 19+ układ niezrównoważony
 23+ układ zrównoważony
 1♦ 10-18PH 5+ kar (ale 12-16 z ręką 5-3-3-2)
 1♥ 10-18PH 5+ kierów (ale 12-16 z ręką 5-3-3-2)
 1♠ 10-18PH 5+ pików (ale 12-16 z ręką 5-3-3-2)
 1BA 17-20PH układ zrównoważony lub semi-zrównoważony (bez singletona),
 możliwe układy 5-3-3-2, 6-3-2-2 lub nawet 5-4-2-2
 2♣ 10-15PH 6+ trefli lub 5+ trefli i 4 kara
 2♦ 6-10PH słabe dwa
 2♥ 6-10PH słabe dwa
 2♠ 6-10PH słabe dwa
 2BA 21-22PH układ zrównoważony
Po otwarciu 1♣, 1♦ jest negatem, 1♥/♠ są naturalne i przynajmniej semi-pozytywne.
Charakterystyczną cechą systemu są odzywki 2♣ i 2♦ po wszystkich otwarciach na poziomie jednego (a także po kontrach partnera na poziomie jednego), także jako rebidy odpowiadającego w senwencjach 1m-1S-1♠/BA - 2♣ jest sztuczną odzywką inwitującą do końcówki (jeżeli nie poprzedzona 1♥/♠ to bez starszej czwórki), a 2♦ jest sztucznym forsingiem do końcówki. "Power" używa bardzo dużo sekwencji relayowych.

</doc>
<doc id="99159" url="https://pl.wikipedia.org/wiki?curid=99159" title="Lockheed C-130 Hercules">
Lockheed C-130 Hercules

Lockheed C-130 Hercules – amerykański średni czterosilnikowy wojskowy samolot transportowy o napędzie turbośmigłowym, produkowany przez wytwórnię Lockheed. Od wprowadzenia do służby w grudniu 1956 do 2006 wyprodukowano ponad 2260 egzemplarzy tej maszyny w 40 wersjach, w którą wyposażone są siły zbrojne ponad 50 krajów świata. W grudniu 2006 C-130 Hercules stał się trzecią maszyną obok B-52 Stratofortress i English Electric Canberra, wykorzystywaną bez przerwy od 50 lat przez siły zbrojne, dla których został zaprojektowany, w tym wypadku Siły Powietrzne Stanów Zjednoczonych, będąc jednocześnie najdłużej produkowanym samolotem w historii lotnictwa. Najnowszą budowaną wersją Herculesa jest C-130J.
Głównym przeznaczeniem Herculesa jest transport towarów i osób, także rannych, na średnich odległościach, zdolność lądowania na nieutwardzonych pasach startowych czyni z niego bardzo uniwersalną maszynę, odpowiednią do pełnienia wyspecjalizowanych zadań: wsparcia powietrznego (AC-130 Spectre), służby ratowniczo-poszukiwawczej SAR, jako latającej cysterny, rozpoznania meteorologicznego, gaszenia pożarów czy ewakuacji medycznej "MEDEVAC". Jedynym cywilnie użytkowanym Herkulesem w Europie jest maszyna linii Air Contractors z Irlandii.
Historia.
Wojna koreańska, która wybuchła w czerwcu 1950 roku, pokazała, że samoloty transportowe opracowane podczas II wojny światowej, takie jak C-119 Flying Boxcar, C-47 Skytrain czy C-46 Commando, nie odpowiadają wymaganiom ówczesnego pola walki. Z tego powodu 2 lutego 1951 USAF ogłosiły konkurs na nowy samolot transportowy, zapraszając do niego amerykańskie wytwórnie lotnicze Boeing, Douglas, Fairchild, Lockheed, Martin, Chase, Airlifts Inc, North American i Northrop. Nowa maszyna miała przewozić 92 pasażerów lub 64 skoczków spadochronowych na odległość 1100 mil morskich (2037 km), posiadać zdolność startu z krótkich i nieutwardzonych pasów startowych oraz lotu z trzema silnikami z czterech. Wytwórnie Fairchild, North American, Martin i Northrop odmówiły udziału w konkursie, a pozostałe przedsiębiorstwa przedstawiły łącznie 9 projektów: Chase i Douglas po trzy, Lockheed dwa, Boeing i Airlifts Inc. po jednym. Ostatecznie zwyciężył projekt przedsiębiorstwa Lockheed oznaczony jako L-206 i 2 lipca 1951 podpisano umowę na dostawę maszyn oficjalnie nazwanych Model 82.
11 grudnia 2015 roku wytwórnię Lockheed Martin w Marietta w stanie Georgia opuścił dwuipółtysięczny egzemplarz wyprodukowanego Herculesa. Jubileuszową maszyną został HC-130J Combat King II (13-5782 FT) o numerze seryjnym c/n 5782, przeznaczony dla 71st Rescue Squadron, będącego częścią 347th Rescue Group US Air Force. Amerykańskie siły powietrzne są obecnie największym użytkownikiem C-130. Pierwszą z maszyn tego typu przejęły 9 grudnia 1956 roku. Do dnia dzisiejszego Herculesy są na wyposażeniu lotnictwa 68 państw i wylatały łącznie 22 miliony godzin w powietrzu.
Wersje.
YC-130.
Pierwsza maszyna prototypowa oznaczona jako YC-130 została oblatana 23 sierpnia 1954 roku w Burbank w stanie Kalifornia.
Po zbudowaniu dwóch prototypów produkcja została przeniesiona do Marietta w Georgii, gdzie wyprodukowano ponad 2000 samolotów C-130.
C-130A.
Pierwszy model produkcyjny C-130A był napędzany silnikami turbinowymi Allison T56 z trójłopatowymi śmigłami. Dostawy tej maszyny rozpoczęły się w grudniu 1956 i trwały przez rok, do momentu wprowadzenia nowej wersji C-130B. Niektóre z egzemplarzy wersji A przebudowano do standardu C-130D poprzez przystosowanie ich do lądowania na śniegu na nartach, oraz startu ze wspomaganiem dodatkowymi silnikami odrzutowymi (JATO). W 1960 r. po raz pierwszy w historii samolot taki wylądował na Antarktydzie, dostarczając sprzęt do amerykańskiej stacji polarnej na Biegunie Południowym.
C-130B.
Wersja C-130B posiadała lotki o 50% wydajniejsze w porównaniu z poprzednią wersją, co znacznie poprawiło własności manewrowe samolotu, a silniki wyposażono w czterołopatowe śmigła.
C-130E.
W 1962 weszła do służby wersja samolotu o wydłużonym zasięgu oznaczona jako C-130E, wyposażona w zbiorniki podskrzydłowe o pojemności 5150 litrów i mocniejsze silniki Allison T-56-A-7A. Wzmocniono również strukturę płatowca, zastosowano nowocześniejszą awionikę, wzrósł także udźwig.
Ta wersja samolotu jest używana w Siłach Powietrznych (5 sztuk).
C-130F (KC-130).
W 1958 wprowadzono do służby USMC powietrzny tankowiec KC-130, początkowo oznaczoną jako C-130F, a lotnictwie piechoty morskiej noszącą nazwę GV-1. Modernizacja maszyny do tej roli polegała na umieszczeniu w przestrzeni ładunkowej zbiornika ze stali nierdzewnej o pojemności 13626 litrów, oraz dwóch stanowisk do tankowania z przewodem elastycznym o przepustowości 19 litrów na sekundę każdy. Podobna maszyna US Navy C-130G posiadała wzmocnioną konstrukcję przystosowaną do przenoszenia większych ładunków.
C-130H.
Kolejna wersja z mocniejszymi silnikami turbośmigłowymi Allison T56-A-15, zmodernizowanymi skrzydłami, unowocześnioną awioniką i wieloma drobniejszymi zmianami konstrukcyjnymi. Wersja C-130H nadal jest użytkowana przez USAF i siły zbrojne wielu innych krajów. Pierwsze dostawy miały miejsce w 1964 roku, a produkcja tej wersji zakończyła się w 1996.
12 kwietnia 2021 r. Polska podpisała umowę w sprawie pozyskania 5 używanych samolotów transportowych Lockheed Martin C-130H Hercules w formie grantu, realizowanego przez USA w ramach programu Excess Defense Articles (EDA). Pierwsza maszyna wyląduje w 33. Bazie Lotnictwa Transportowego w 2021 roku, a całość dostaw zostanie ukończona do połowy roku 2024. Wartość umowy wynosi 14,3 mln dolarów, czyli poniżej ¼ wartości samych maszyn oszacowanej przez stronę amerykańską na 60 mln dolarów. Pozyskane przez Polskę samoloty C-130H Hercules wyprodukowano w 1985 roku i wycofano ze służby w US Air Force w roku 2017. Dalsze prace, w tym doposażenie i ewentualna modernizacja mają być realizowane w kraju, przez Wojskowe Zakłady Lotnicze nr 2 w Bydgoszczy, w ramach odrębnego kontraktu.
C-130K.
Eksportowa odmiana C-130H jest C-130K wykorzystywany między innymi przez RAF jako Hercules C.1. Wersja wydłużona C-130H-30 nosząca w RAF oznaczenie Hercules C.3 posiada dodatkowe elementy o długości 2,54 m za kokpitem i 2,03 m w tylnej części kadłuba. Dostawy 66 maszyn w wersji „K” do RAF rozpoczęto w 1967 roku. Maszyny obecnie zostały wycofane ze służby, ostatnie C-130K, służące w "No. 47 Squadron" C.3 o numerach XV177 i XV214, RAF wycofał 29 października 2013 roku.
HC-130N i HC-130P.
Samoloty poszukiwawczo ratownicze SAR dalekiego zasięgu użytkowane przez ratownictwo powietrzne USAF (USAF Air Rescue Service). Zadaniem maszyn tego typu są misje ratunkowe polegające na odnajdowaniu i podnoszeniu z ziemi zestrzelonych nad terytorium wroga pilotów, oraz jako powietrzne tankowce dla śmigłowców ratowniczych. Do podnoszenia z ziemi rozbitków bez lądowania używano systemu STARS Fultona, który umożliwiał przechwycenie liny ze znajdującym się na jednym końcu wypełnionym helem balonem, a na drugim specjalną uprzężą nakładaną przez pilota. Systemu tego używano jednak dość krótko zastępując go zdecydowanie bardziej uniwersalnymi i bezpiecznymi śmigłowcami ratunkowymi, a samolotom HC-130N i HC-130P powierzając rolę współpracującymi z nimi powietrznymi tankowcami. W filmie "Operacja Piorun" z serii o Jamesie Bondzie przedstawiono podniesienie głównego bohatera z łodzi ratunkowej przy pomocy systemu Fultona.
C-130R i C-130T.
Maszyny przeznaczone dla US Navy i USMC wyposażone w zewnętrzne podskrzydłowe zbiorniki z paliwem. Różnice pomiędzy obiema wersjami polegają na zastosowaniu w modelu C-130T nowocześniejszej awioniki z systemami umożliwiającymi operowanie w nocy. Należące do USMC maszyny obu modeli wyposażono w silniki Allison T-56-A-16, a poprzez dodanie do nich systemów do tankowania w powietrzu powstały wersje KC-130R i KC-130T.
Lockheed L-100.
Wersja samolotu przeznaczona na rynek cywilny zbudowana na bazie C-130E bez możliwości podwieszania zbiorników z paliwem i instalacji wyposażenia wojskowego. Występują dwie wydłużone odmiany tej maszyny: L-100-20 z kadłubem dłuższym o 2,5 m i L-100-30 wydłużony o 4,6 m. L-100 nie jest maszyną popularną i spotyka się go dość rzadko.
C-130J Super Hercules.
W latach 70. zdecydowano się zastąpić Herculesy samolotami o napędzie turboodrzutowym, ale USAF był zadowolony z ich zdolności krótkiego startu i lądowania, dlatego pozostawiono C-130 w produkcji. W latach 80. po raz kolejny planowano zastąpić C-130 inną maszyną, tym razem w ramach projektu AMST ("Advanced Medium STOL Transport" – "zaawansowany średni samolot transportowy STOL"), który również nie doczekał się realizacji, dzięki czemu Hercules jest produkowany do dziś.
Najnowszą wersją maszyny jest C-130J Super Hercules, jedyna aktualnie produkowana odmiana Herculesa. Zewnętrznie bardzo podobny do poprzednich wersji jest jednak znacznie przebudowaną konstrukcją. Głównymi różnicami jest zastosowanie nowych silników turbinowych Rolls-Royce Allison AE2100 ze śmigłami o sześciu łopatach zbudowanych z materiałów kompozytowych i o łukowatym kształcie, cyfrowych systemów awionicznych włącznie z wyświetlaczami HUD dla obu pilotów, zredukowaną do dwóch osób załogą, bez nawigatora lub inżyniera pokładowego. Zwiększyła się też znacznie niezawodność maszyn, a koszty utrzymania spadły o 27%. C-130J jest dostępny zarówno w wersji o standardowej długości jak i wydłużonej C-130J-30. Użytkowane przez RAF samoloty tej odmiany są oznaczone jako Hercules Mk 5 w wersji standardowej i Hercules Mk 4 w wersji wydłużonej. Pierwsza z maszyn C-130J, o numerze ZH865, została oficjalnie przekazana RAF 13 listopada 1999 roku. Uroczystość odbyła się w bazie Royal Air Force Station Lyneham. Z kolei trzechsetny, jubileuszowy egzemplarz C-130J, wykonany w wariancie MC-130J Commando II przekazano użytkownikowi 18 grudnia 2013 roku. Samoloty w wersji J znajdują się na wyposażeniu Australii, Stanów Zjednoczonych, Kanady, Danii, Indii, Iraku, Izraela, Włoch, Norwegii, Omanu, Korei Południowej, Tunezji i Kataru.
Użycie bojowe Herculesów.
Chociaż samolotów C-130 Hercules używa się głównie do zadań transportowych, brały one udział także w kilku operacjach bojowych, takich jak Operacja Entebbe w 1976 roku, polegająca na odbiciu przez izraelskich komandosów 103 więzionych w porcie lotniczym w Entebbe w Ugandzie pasażerów samolotu porwanego przez terrorystów z Baader-Meinhof. Siły izraelskie w składzie 200 żołnierzy wyposażonych w jeepy i czarny samochód Mercedes-Benz przyleciały na lotnisko w Ugandzie na pokładach pięciu Herculesów, bez międzylądowania i tankowania w locie.
W 1965 podczas drugiej wojny kaszmirskiej między Indiami i Pakistanem, wyposażone w Herculesy lotnictwo pakistańskie używało ich po wprowadzeniu niezbędnych modyfikacji jako ciężkich bombowców, atakując głównie mosty i skoncentrowane siły hinduskie, odnosząc przy tym pewne sukcesy. Siły powietrzne Pakistanu użytkowały samoloty C-130 z najwyżej na świecie położonej bazy lotniczej Skardu jako wsparcia podczas działań na lodowcu Sjaczen.
Hercules jest najcięższym i największym samolotem, jaki kiedykolwiek wylądował na lotniskowcu. W ramach prób zaopatrywania lotniskowca prowadzonych od 29 października 1963 roku, maszyna wersji KC-130F lądowała na pokładzie lotniskowca USS „Forrestal” bez pomocy lin hamujących i startowała z niego. Chociaż operacje przebiegały pomyślnie, zdecydowano, że pomysł lądowania tak ciężkich maszyn na pokładach lotniskowców jest zbyt ryzykowny i wymaga świetnie wyszkolonych pilotów, a do roli maszyn zaopatrzenia floty wystarczający jest lżejszy C-2 Greyhound.
Odmiana Herculesa MC-130 przenosiła największe konwencjonalne bomby lotnicze BLU-82 i GBU-43/B MOAB, z których pierwsza była używana podczas wojny wietnamskiej do oczyszczania lądowisk dla śmigłowców w dżungli i niszczenia pól minowych. Druga zaś została użyta przeciwko ukrywającym się w jaskiniach Talibom w Afganistanie w roku 2017.
Najbardziej znanym egzemplarzem Herculesa jest należący do zespołu akrobacyjnego US Navy Blue Angels C-130T Fat Albert, który poza rolą samolotu obsługi technicznej grupy demonstruje podczas pokazów start ze wspomaganiem dodatkowymi silnikami odrzutowymi (JATO).
Odmiany samolotu C-130 Hercules.
Na podstawie maszyny C-130 zbudowano wiele odmian przeznaczonych do pełnienia wyspecjalizowanych misji:
Użytkownicy.
Aktualni użytkownicy
Byli użytkownicy
Herculesy w Polsce.
Od 2009 roku użytkownikiem maszyn typu C-130E Hercules jest także lotnictwo polskie. W ramach bezzwrotnej pożyczki na cele wojskowe, wynegocjowanej w 2004 roku przez rządy polski i amerykański, maszyny te dostarczano do Polski etapowo, pierwsza maszyna wylądowała na lotnisku w Powidzu 24 marca 2009, a ostatnia (szósta) 22 sierpnia 2012 roku. Rząd amerykański, w ramach funduszu FMF (Foreign Military Financing) wyasygnował na ich modernizację w zakładach Lockheeda 98 mln USD. Mają służyć w polskich Siłach Powietrznych około 20 lat, choć dwa z nich brały udział jeszcze w wojnie wietnamskiej.
Herculesy są na wyposażeniu 33 Bazy Lotnictwa Transportowego w Powidzu. Polskie Herculesy mają być wykorzystywane m.in. do transportu ludzi, sprzętu, ewakuacji medycznej, akcji ratowniczych, niesienia pomocy humanitarnej w kraju i za granicą, a także desantowania żołnierzy i ładunków. W czerwcu 2017 roku polski Hercules po raz pierwszy brał udział w europejskim zaawansowanym ćwiczeniu lotnictwa transportowego EAATTC 17-3 w Saragossie.
14 kwietnia 2021 Ministerstwo Obrony Narodowej poinformowało o podpisaniu umowy z rządem USA, dotyczącej zakupu 5 używanych samolotów transportowych C-130H Hercules, które uzupełnić mają dotychczas eksploatowane samoloty C-130E. Maszyny zakupiono poprzez procedurę EDA.

</doc>
<doc id="99162" url="https://pl.wikipedia.org/wiki?curid=99162" title="Oleg Kaługin">
Oleg Kaługin

Oleg (Daniłowicz) Kaługin, (ur. 6 września 1934 w Leningradzie) – były generał major, przez długi czas szef operacji KGB w Stanach Zjednoczonych, później krytyk tej instytucji.
Urodzony w Leningradzie, syn oficera NKWD. Podczas uczęszczania na Uniwersytet Leningradzki został zwerbowany przez wywiad zagraniczny (Pierwszy Zarząd Główny Komitetu Bezpieczeństwa Państwowego) w 1958 roku. Ukończył jako prymus Szkołę Języków Obcych, a następnie Wyższą Szkołę Wywiadu. Skierowany do sekcji amerykańskiej, znalazł się w USA w 1960 roku, jako stażysta pod przykrywką korespondenta radzieckiego radia. Zaprzyjaźnił się wówczas z Aleksandrem Jakowlewem, w latach pieriejstrojki jednym z głównych doradców Michaiła Gorbaczowa. W 1965 roku, pod przykrywką funkcji drugiego, następnie pierwszego sekretarza ambasady radzieckiej, objął stanowisko zastępcy rezydenta Pierwszego Zarządu Głównego Komitetu Bezpieczeństwa Państwowego w Nowym Jorku.
Po powrocie do Moskwy w 1972 roku, został szefem wydziału K (kontrwywiadu) Pierwszego Zarządu Głównego Komitetu Bezpieczeństwa Państwowego. Będąc zwolennikiem agresywnych działań zdobył zaufanie Jurija Andropowa i uzyskał w 1974 roku nominację do stopnia generała, najmłodszego wówczas w KGB. W 1980 roku, w rezultacie osobistego konfliktu z przewodniczącym KGB Władimirem Kriuczkowem, przesunięty do Leningradu na stanowisko zastępcy szefa obwodowego urzędu KGB.
Po rozpoczęciu pieriejstrojki rozpoczął otwartą krytykę kierownictwa resortu. Gdy trzy lata później zwrócił się publicznie do Gorbaczowa z apelem o generalną reformę władz bezpieczeństwa, został na jego polecenie pozbawiony stopnia, orderów i prawa do emerytury.
Sprawa ta przyniosła Kaługinowi rozgłos i zyskała poparcie środowisk demokratycznych, w tym samym roku wybrano go do Dumy. Podczas puczu sierpniowego, w 1991 roku, działał w najbliższym otoczeniu Borysa Jelcyna, współuczestnicząc w obronie Białego Domu (siedziby Rady Najwyższej). Po stłumieniu puczu odzyskał rangę i przywileje, został doradcą nowego szefa KGB Władimira Bakatina. Opowiadał się wielokrotnie za zwiększeniem politycznej kontroli nad działaniami wywiadu.
Po szeregu rozmów i wizyt w Stanach Zjednoczonych u dawnych przeciwników w amerykańskim środowisku wywiadowczym, w 1997 roku Kaługin ubiegał się o status stałego rezydenta w Stanach Zjednoczonych. Jego podanie ujawniło – i przeciwstawiało się jego przyjęciu – kilku emerytowanych oficerów amerykańskiego wywiadu. W publicznym wystąpieniu w Arlington w stanie Wirginia, po otrzymaniu nagrody czasopisma "Sources Journal", Kaługin powiedział: "Ja nie uciekałem. Nie zdradziłem swojego kraju. Nigdy nie współpracowałem z inną agencją amerykańską ani innego kraju. Jestem obywatelem rosyjskim i próbuję żyć uczciwie i godnie." 
Oleg Kaługin zajął się również pracą autorską, opublikował dwie książki o swej działalności:
W Rosji w 1995 roku ukazały się jego pamiętniki pod tytułem "Proszczaj Łubianka" ("Żegnaj Łubianko").
W czasie pobytu w USA Kaługin ujawnił tożsamość kilku agentów radzieckich oraz składał zeznania na ich procesach, za co w 2002 roku sąd w Rosji skazał go zaocznie na 15 lat więzienia, degradację i utratę orderów i odznaczeń.
W 1994 roku razem z Williamem Colby zaprojektował szpiegowską grę komputerową pt. "Spycraft".

</doc>
<doc id="99164" url="https://pl.wikipedia.org/wiki?curid=99164" title="Brygady Męczenników Al-Aksy">
Brygady Męczenników Al-Aksy



</doc>
<doc id="99165" url="https://pl.wikipedia.org/wiki?curid=99165" title="Brygady Męczenników Al-Aksa">
Brygady Męczenników Al-Aksa

Brygady Męczenników Al-Aksa (arab. كتائب شهداء الأقصى), Brygady Męczennika Jasira Arafata − palestyńskie zbrojne ugrupowanie terrorystyczne.
Historia.
Utworzone przez Marwana al-Barghusi w 2000 roku (w trakcie trwania intifady Al-Aksa). Początkowo Brygady były wojskowym skrzydłem al-Fatahu, po 2004 roku relacje między grupami uległy rozluźnieniu. Formacja ma na koncie liczne zamachy terrorystyczne, a jej taktyka wzorowana jest na akcjach Hamasu i Palestyńskiego Islamskiego Dżihadu. Ataki kierowane są na cele wojskowe i cywilne Izraela oraz Palestyńczyków uznanych za zdrajców. Wśród operacji Brygad znalazły się także zamachy samobójcze (grupa po raz pierwszy wykorzystała do takich akcji kobiety).
W 2007 roku rząd Izraela ogłosił amnestię dla bojowników formacji. Ci bojownicy, którzy ją przyjęli zostali włączeni do palestyńskich sił bezpieczeństwa.
W latach 2008–2009 w trakcie operacji Płynny Ołów członkowie Brygad uczestniczyli w walkach z izraelską armią w Strefie Gazy.
W 2010 i 2011 roku bojownicy Brygad prowadzili ostrzał rakietowy miasta Sederot oraz celów izraelskich na pustyni Negew.
W listopadzie 2012 roku Brygady przyznały się do wystrzelenia na terytorium Izraela ponad 500 pocisków Kassam. Ostrzał prowadzony był w trakcie izraelskiej operacji Filar Obrony.
Latem 2014 roku Brygady po raz kolejny starły się z izraelskim wojskiem w Strefie Gazy, tym razem w ramach operacji Ochronny Brzeg.
Liczebność.
W 2015 roku liczyły kilkuset bojowników. Działali oni na Zachodnim Brzegu, w Strefie Gazy i w południowym Libanie.
Wsparcie zagraniczne.
O wspieranie Brygad oskarżane są Iran i Hezbollah.
Ideologia.
Ideologia formacji opiera się na świeckim nacjonalizmie palestyńskim. Pomimo świeckiego charakteru Brygady odwołują się do terminologii fundamentalistów islamskich, przez to niektórzy analitycy błędnie zaliczają je do grona ugrupowań islamistycznych.
Jako organizacja terrorystyczna.
Uznawane są za organizację terrorystyczną przez Kanadę, Izrael, Unię Europejską i Stany Zjednoczone.

</doc>
<doc id="99166" url="https://pl.wikipedia.org/wiki?curid=99166" title="Wesele (ujednoznacznienie)">
Wesele (ujednoznacznienie)



</doc>
<doc id="99167" url="https://pl.wikipedia.org/wiki?curid=99167" title="CNN">
CNN

Cable News Network (CNN) – amerykańska telewizja informacyjna, założona w 1980 przez Teda Turnera i Reese Schonfelda.
Stacja nadająca programy informacyjne przez całą dobę, była pierwszym kanałem telewizyjnym tego typu na świecie. Obecnie należy do koncernu Warner Bros. Discovery. Powszechnie dostępna w Stanach Zjednoczonych i w wielu innych krajach świata. Jej główna siedziba znajduje się w Atlancie, ma również ośrodki w Nowym Jorku, Londynie, Hongkongu oraz wielu innych miastach. CNN nadaje kilka wersji swojego kanału: 
Od czasu debiutu, CNN rozszerzyło swój zasięg obejmując nim większość sieci kablowych i satelitarnych. Ponadto istnieje kilka witryn internetowych oraz dwie sieci radiowe należące do CNN. Sieć ma 36 biur (10 krajowych, 26 międzynarodowych), 900 stowarzyszonych lokalnych stacji telewizyjnych, i kilka regionalnych na całym świecie. Telewizja zawdzięcza sukces magnatowi i założycielowi Tedowi Turnerowi. Time Warner zakupił Turner Broadcasting, przez co stał się jego właścicielem.
Telewizja CNN w latach 2001–2010 współpracowała z dziennikarzami "Wydarzeń" Telewizji Polsat i kanałem tegoż nadawcy o profilu informacyjnym – Polsat News. 1 sierpnia 2011 nawiązała współpracę z TVN24, TVN24 BiS oraz "Faktami" TVN. Stacja nie ma swoich stałych korespondentów w Polsce.
Większość przekazów satelitarnych CNN jest zakodowana, m.in. z satelitów Hot Bird, których używają polskie platformy cyfrowe (Cyfrowy Polsat i nc+). W Europie niekodowany sygnał cyfrowy jest dostępny z satelitów Astra 2 28.2°E oraz Astra 19,2°E. Obecnie przekaz każdej z wersji kanału posiada zarówno wersję standardowej rozdzielczości (SD), jak też wysokiej – HD.
Historia.
Kanał zaczął nadawanie 1 czerwca 1980 o godzinie 17:00. Prezenterzy David Walker i Lois Hart przedstawili widzom pierwsze informacje. 
CNN specjalizowała się od początku w relacjach na żywo. Pierwszą poważną próbą, przed jaką stanęła CNN, był styczeń 1986 roku, w którym dziennikarze stacji relacjonowali na żywo katastrofę promu kosmicznego Challenger.
Światowy rozgłos i prestiż telewizja zdobyła dzięki relacjom z I wojny w Zatoce Perskiej. Dzięki sieci dziennikarzy w Iraku i korespondentom towarzyszącym amerykańskim żołnierzom CNN jako jedyna telewizja miała unikalne zdjęcia z pola walki w Zatoce Perskiej. Większość stacji telewizyjnych na świecie w swoich serwisach informacyjnych korzystała wówczas ze zdjęć CNN (w tym także Telewizja Polska).
Reporterem nadającym relacje z Bagdadu był Peter Arnett. Od 17 stycznia 1991 roku przez pięć tygodni nadawał relacje na żywo z bombardowanego miasta, nie ukrywając informacji o ofiarach cywilnych. Przeprowadził wywiady z Saddamem Husajnem i Osamą bin Ladenem. Materiał powstał dzięki uporowi producenta Roberta Wienera. Relacje z Iraku doprowadziły do oficjalnego protestu 34 przedstawicieli Kongresu Stanów Zjednoczonych, którzy zarzucili Arnettowi niepatriotyczną postawę. Na kanwie tych wydarzeń powstał także film fabularny pod tytułem „Na żywo z Bagdadu” (tyt. oryg. "Live from Baghdad"), w którym w rolę producenta Roberta Wienera wcielił się Michael Keaton. 
Dziennikarze CNN należeli także do jednych z pierwszych relacjonujących atak na World Trade Center, 11 września 2001 roku na cały świat.
Przekaz CNN w wersji HD został wprowadzony na rynek amerykański 1 września 2007. Stacja jako pierwsza wykorzystała też w 2008 roku technikę wideoportacji, czyli trójwymiarowy hologram. Od 3 kwietnia 2018 r. przekaz wysokiej rozdzielczości kanału CNN International HD został włączony do oferty Cyfrowego Polsatu.

</doc>
<doc id="99169" url="https://pl.wikipedia.org/wiki?curid=99169" title="Misja">
Misja



</doc>
<doc id="99170" url="https://pl.wikipedia.org/wiki?curid=99170" title="Ole Vedfelt">
Ole Vedfelt

Ole Vedfelt (ur. 1941) - duński psycholog analityczny i terapeuta, twórca wielowymiarowej teorii marzeń sennych oraz psychologii cybernetycznej. Jest również autorem nowel i scenariuszy.
Życiorys.
Szkolił się w Instytucie Junga w Zurychu. Współzałożyciel (1980) Instytutu Junga w Kopenhadze. Odbył treningi w terapii Gestalt, psychodramie, terapii ciała, medytacji. 
W Kopenhadze założył wraz z żoną Instytut Psychoterapii Integralnej i Psychologii Cybernetycznej (1995). Członek Międzynarodowego Towarzystwa Psychologii Analitycznej (International Association for Analytical Psychology). 
Znalazł trwałe miejsce wśród takich psychologów zainspirowanych myślami Carla Gustava Junga, jak Arnold Mindell, Erich Neumann, Marie-Louise von Franz, Edward F. Edinger czy James Hillman.
Recepcja w Polsce.
Jego książki ukazują się w wielu krajach świata. Na język polski przetłumaczono następujące pozycje:

</doc>
<doc id="99171" url="https://pl.wikipedia.org/wiki?curid=99171" title="Pius XII">
Pius XII

Pius XII (; właśc. Eugenio Maria Giuseppe Giovanni Pacelli; ur. 2 marca 1876 w Rzymie, zm. 9 października 1958 w Castel Gandolfo) – włoski duchowny rzymskokatolicki, nuncjusz apostolski w Bawarii w latach 1917–1925, nuncjusz apostolski w Niemczech w latach 1920–1929, sekretarz stanu Stolicy Apostolskiej w latach 1930–1939, kamerling w latach 1935–1939, 260. papież i 2. Suweren Państwa Watykańskiego od 2 marca 1939 do 9 października 1958. Jako papież w latach 1944–1958 pełnił obowiązki sekretarza stanu Stolicy Apostolskiej. Czcigodny Sługa Boży Kościoła katolickiego.
Życiorys.
Dzieciństwo i kapłaństwo.
Urodził się w rodzinie adwokata konsystorii. Pochodził ze szlachty związanej z Watykanem. Był synem Filippa Pacelli i Virginii Graziosi.
Po ukończeniu katolickiej szkoły powszechnej u Sióstr Bożej Opatrzności uczył się w gimnazjum świeckim. Od dzieciństwa wykazywał zamiłowanie do języków, zwłaszcza łaciny, oraz antyku i muzyki. Był ministrantem w kościele Chiesa Nuova, a jego ulubioną zabawą było odprawianie udawanych mszy. W 1894 r. uzyskał maturę w Liceum Visconti i wstąpił do seminarium duchownego. W Collegium Capranica studiował filozofię oraz matematykę i grekę. W 1895 r. przeniósł się do rzymskiego Seminarium św. Apolinarego, a na Uniwersytecie Rzymskim uczęszczał na wykłady z literatury i historii. Od 1899 r. kontynuował studia prawnicze na Gregorianum. Święcenia kapłańskie otrzymał 2 kwietnia 1899. W 1902 r. uzyskał stopień doktora obojga praw. Odbył praktykę w Sekretariacie Stanu, a od 1903 r. był minutantem. 1905 r. został prałatem domowym i rozpoczął współpracę z Pietrem Gasparrim – późniejszym sekretarzem stanu. W 1911 r. objął stanowisko podsekretarza, w 1912 r. prosekretarza, a w 1914 r. sekretarza Kongregacji ds. Kościoła. Pacelli negocjował konkordat z Serbią, podpisany bezpośrednio przed pierwszą wojną światową. Jego podpisanie wywołało poruszenie i sprzeciw w Austro-Węgrzech, które dotychczas miały zwierzchnictwo nad Kościołem serbskim.
Biskupstwo i służba dyplomatyczna.
3 kwietnia 1917 papież Benedykt XV mianował go nuncjuszem w Monachium w Bawarii, a następnie 13 maja 1917 konsekrował go na arcybiskupa tytularnego Sardes. Jego podróż do Monachium zwróciła uwagę komentatorów ze względu na luksusy jakich zażądał podczas podróży. Nuncjaturę w Monachium, w pałacu przy Brennerstraße, znajdującym się naprzeciwko (późniejszego) Brunatnego Domu, objął 25 maja 1917. W następnych latach zaprzyjaźnił się z mieszkającym wtedy w Monachium Dietrichem von Hildebrandem i jego żoną Małgorzatą. Ze spotkań tych Hildebrand wyniósł obraz Pacellego jako męża wielkiego formatu, cechującego się intensywną duchowością.
W 1920 roku Eugenio Pacelli otrzymał nominację na nuncjusza w Berlinie. 16 grudnia 1929 został kreowany kardynałem, a 9 lutego 1930 roku został sekretarzem stanu.
W 1933 roku przyczynił się do podpisania konkordatu z III Rzeszą. Negocjował go z Adolfem Hitlerem. Traktat ten pozwalał uzyskać status prawny dla działalności niemieckich katolików w III Rzeszy. Zapewnił on ochronę prawną dla katolickich szkół i duchownych, jednak w rzeczywistości katolickie instytucje były wciąż represjonowane, jak świadczą o tym interwencje u władz hitlerowskich przewodniczącego episkopatu niemieckiego, kardynała Adolfa Bertrama. W warunkach wzrastającego terroru organizacje i gazety katolickie nie mogły prowadzić dalej normalnej działalności społecznej i politycznej. Wahania wobec podpisania konkordatu oraz jego nikłe owoce opisał w wydanej parę lat później w 1937 r. encyklice „Mit brennender Sorge” Pius XI: "Gdy, Czcigodni Bracia, w lecie 1933 roku, uwzględniając inicjatywę rządu Rzeszy, poleciliśmy wznowić pertraktacje konkordatowe (...) Pomimo wielu poważnych wątpliwości powzięliśmy jednak wtedy decyzję, by swej zgody nie odmówić". Część episkopatu Niemiec przyjęła konkordat z dużą aprobatą jako narzędzie ochrony prawnej instytucji katolickich przed szykanami ze strony nowych władz. Niektórzy biskupi, jak kardynał Michael von Faulhaber z Monachium czy Adolf Bertram z Wrocławia napisali listy dziękczynne do Hitlera, które dziś budzą duże wątpliwości. Można to uznać też po części za przejaw wrodzonego niemieckiego patriotyzmu, któremu ulegali nawet ludzie będący w opozycji do narodowego socjalizmu. Sam Führer starał się wykorzystać konkordat, stwierdził w przemówieniu do Reichstagu, że „należy to uznać za wielkie osiągnięcie”, bowiem konkordat „stworzył podstawy zaufania, szczególnie istotne w nasilającej się walce z międzynarodowym żydostwem”.
20 listopada 1938 r. – trzy tygodnie po nocy kryształowej – Pacelli wystąpił do ponad 60 przedstawicieli Kościoła na całym świecie z prośbą o pomoc w uzyskaniu ponad 200 tys. wiz dla „niearyjskich katolików” i „żydowskich konwertytów na chrześcijaństwo”, którym groziły represje a których większość była praktykującymi żydami. Kościół niemiecki miał prawo zapewnienia szczególnej ochrony dla konwertytów na mocy konkordatu z 1933 r.
Podczas swojej działalności dyplomatycznej w latach 30., składał wizyty w wielu krajach, m.in. w Argentynie, Stanach Zjednoczonych, Francji i Wielkiej Brytanii. Od 1 kwietnia 1935 r. do momentu elekcji był także kamerlingiem Świętego Kościoła Rzymskiego. Był także archiprezbiterem bazyliki watykańskiej, prefektem Fabryki Świętego Piotra oraz kamerlingiem Świętego Kolegium Kardynałów.
Był członkiem następujących dykasterii w Kurii Rzymskiej: Świętego Oficjum, Kongregacji Konsystorialnej, Kongregacji ds. Ceremoniału, Kongregacji ds. Kościołów Wschodnich, Kongregacji Rozkrzewiania Wiary, Kongregacji ds. Obrzędów i Kongregacji ds. Seminariów i Uniwersytetów.
Wybór na papieża.
Po śmierci papieża Piusa XI konklawe trwało tylko jeden dzień. W trzecim głosowaniu, kardynał Eugenio Pacelli, w dniu swoich 63. urodzin, został wybrany na papieża. Przyjął on imię Piusa XII. Po raz pierwszy w historii Kościoła katolickiego uroczystość koronacji transmitowano przez radio.
Pontyfikat.
Sprawy zagraniczne.
Pierwsze sześć lat jego pontyfikatu przypadło w okresie II wojny światowej. Jeszcze przed rozpoczęciem działań wojennych, w marcu 1939 r. Pius obrał sobie za motto „Pokój jest dziełem sprawiedliwości” i uczynił starania o utrzymanie pokoju, swoim głównym priorytetem. 5 maja wysłał pismo do Hitlera z prośbą o dochowanie starań utrzymania pokoju, lecz rząd Rzeszy zapewnił, że nie ma zagrożenia wojną. Podobną prośbę skierował do Benito Mussoliniego, ale efekt był taki sam, jak w przypadku Hitlera. Do momentu przystąpienia Duce do wojny w 1940, papież starał się zachować pełną neutralność, dzięki czemu Rzym był traktowany jako otwarte miasto. Podczas wojny nadal nawoływał o pokój, co było głównie widoczne w przemówieniach bożonarodzeniowych. Organizował także pomoc humanitarną i udzielił azylu ok. 5000 Żydów. Potępił Hitlera za jego agresję na Związek Radziecki, a kiedy Führer zajął Rzym (10 września 1943 r.), Pius udzielał azylu dla jeńców wojennych i uchodźców w Watykanie. Nigdy jednak nie zaprotestował ostro przeciwko okrucieństwu hitlerowców i represji wobec Żydów, za co był krytykowany.
Pius XII przychylnie był nastawiony do narodowo-katolickich dyktatur gen. Francisca Franco w Hiszpanii, Antonia Salazara w Portugalii oraz faszystowskiej dyktatury Ante Pavelića w Chorwacji. Pavelića osobiście przyjął na audiencji w Watykanie, 18 maja 1941 r. i udzielił mu błogosławieństwa.
Wkrótce po zakończeniu wojny przesłuchiwany w charakterze świadka przed procesami norymberskimi generał SS Karl Wolff twierdził, że istniał niemiecki plan porwania papieża. Szczegóły tego planu Wolff podał w 1972 r. na prośbę administracji Watykanu. Twierdził przy tym, że sam Hitler odstąpił od planu, obawiając się konsekwencji. Z kolei z dokumentów przebadanych przez niemieckiego jezuitę Petera Gumpela wynika, że Pius XII przygotował się na ewentualne internowanie: zdecydował, że wraz z momentem jego pojmania zrzeka się swojej funkcji, nakazując kardynałom wybranie nowego papieża i – w razie potrzeby – przeniesienie Stolicy Apostolskiej. Garry Krupp – emerytowany amerykański biznesmen i filantrop żydowskiego pochodzenia – mówi o realnym zagrożeniu życia papieża. Twierdzi, iż we wrześniu 1943 r. Hitler wydał Karlowi Wolffowi rozkaz przygotowania planu „neutralizacji papieża”. Watykan miał zostać zajęty, członkowie Kurii wymordowani, a Pius XII wywieziony do zamku w Lichtenstein, gdzie miał zostać zamordowany.
Do bardzo znaczących elementów historii Piusa XII należy zaliczyć relację przyjaźni, która wywiązała się między nim a naczelnym rabinem Rzymu Izraelem Zolli. Relacja ta została uwieńczona konwersją rabina do Kościoła katolickiego i przyjęciem na chrzcie, w dowód wdzięczności, świeckiego imienia Piusa XII – Eugenio.
Po wojnie, zawarł korzystne dla Kościoła konkordaty z Portugalią (1950) i Hiszpanią (1955).
Sprawy religijne.
1 listopada 1950 r. ogłosił w Konstytucji Apostolskiej "Munificentissimus Deus" dogmat o Wniebowzięciu Najświętszej Maryi Panny.
W 1951 r. rozpoczął reformę liturgii Wielkiego Tygodnia. Ujednolicił ulgi w stosowaniu postu eucharystycznego i udziału w wieczornych mszach świętych. Dopuścił do częściowego stosowania języków narodowych w liturgii Eucharystii oraz do liturgii niektórych sakramentów. Jako pierwszy papież uznał znaczenie objawień w Fatimie. Pius XII zezwolił na prowadzenie na szeroką skalę wykopalisk archeologicznych pod bazyliką św. Piotra, które miały na celu zidentyfikowanie grobu apostoła św. Piotra.
Doprowadził do otwarcia nowoczesnego centrum radiowego w Santa Maria di Galeria. Był pierwszym papieżem, który stał się znany za pośrednictwem nie tylko radia, ale i telewizji. Audiowizualnym środkom masowego przekazu poświęcił obszerną encyklikę "Miranda Prorsus". Jego oficjalne wypowiedzi były, po Piśmie Świętym, najczęściej cytowanymi dokumentami w trakcie soboru watykańskiego II. Dzięki jego inicjatywie, zrealizowanej w 1965 r., powstało przeznaczone dla chłopców edukacyjno-wychowawcze Centrum ELIS w Rzymie.
Kreował 56 kardynałów na dwóch konsystorzach. Mocno ograniczył jednak włoskie wpływy w Kolegium Kardynałów, mianując wielu kardynałów spoza Włoch. Kanonizował 33 osoby, w tym Piusa X. Za jego czasów powstało niemal 400 nowych diecezji, głównie w Afryce. Nie udało mu się zapobiec licznym prześladowaniom Kościoła w Chinach i w Rosji.
Śmierć.
Pius XII zmarł 9 października 1958 r. w Castel Gandolfo z powodu ostrej niewydolności krążeniowej spowodowanej atakiem serca. W związku z jego śmiercią kilka państw ogłosiło żałobę narodową m.in. Hiszpania (10 dni), Włochy (3 dni) i Kuba (3 dni). Cztery dni później został pochowany w Watykanie w bazylice św. Piotra. Ponieważ od początku życia kapłańskiego był tercjarzem dominikańskim, na swoje życzenie, oraz zgodnie z tradycją zakonu, w grobie złożono go w habicie.
Jego następcą został Jan XXIII, wybrany na konklawe 28 października 1958 r.
Proces beatyfikacyjny.
Proces beatyfikacyjny Piusa rozpoczął Paweł VI 18 listopada 1965 r., pod koniec obrad II soboru watykańskiego. W maju 2007 r. Komisja kardynałów i biskupów Kongregacji Spraw Kanonizacyjnych w liczbie 13 członków jednomyślnie opowiedziała się za beatyfikacją Piusa XII.
W grudniu 2007 r. papież Benedykt XVI zadecydował o wstrzymaniu procesu beatyfikacyjnego Piusa XII, przy czym jednym z głównych powodów podano reperkusje, jakie jego beatyfikacja mogłaby mieć dla dialogu z judaizmem oraz stosunków Watykanu z Izraelem, ponieważ beatyfikacji tej usilnie i od początku sprzeciwiało się wiele środowisk żydowskich. Wynika to z interpretacji postawy Piusa XII: zdaniem części angażował on się w ratowanie Żydów od zagłady w czasie międzynarodowego konfliktu, jednak według innych opinii Pius XII miał milczeć w obliczu Holocaustu.
19 grudnia 2009 r. Benedykt XVI upoważnił Kongregację Spraw Kanonizacyjnych do wydania dekretu o heroiczności cnót Piusa XII i od tej chwili Piusowi XII przysługuje tytuł Czcigodnego Sługi Bożego.
Encykliki.
W ogłoszonej 20 października 1939 r. encyklice "Summi Pontificatus" Pius XII potępił rozpętanie II wojny światowej przez totalitaryzm nazistowskich Niemiec. W "Mystici Corporis Christi" ogłoszonej 29 czerwca 1943 r. przedstawił naturę Kościoła jako Mistycznego Ciała Chrystusa. Zaapelował w niej również o jedność chrześcijan. W encyklikach: "Orientalis Ecclesiae decus" i "Sempiternus Rex" z 8 września 1951 r. podjął tematykę święceń diakonów, kapłanów i biskupów. W wydanej 1 listopada 1950 r. konstytucji apostolskiej "Munificentissimus Deus" Pius XII ogłosił – dogmat o Wniebowzięciu Najświętszej Maryi Panny. Encykliką "Ad coeli reginam" z 11 października 1954 r. wprowadził maryjne Święto Królowej Świata. "Divino afflante Spiritu" z 1943 r. otworzyła pole do zmian w katolickiej biblistyce, postulując wykorzystanie języków oryginalnych w tłumaczeniach na języki narodowe, zamiast jak dotąd Wulgaty.
Kontrowersje.
Przez dekady niektóre środowiska, głównie żydowskie, zarzucały Piusowi XII brak zdecydowanych działań i głosu w obronie Żydów oraz sprzyjanie nazistom. Przylgnął do niego nawet przydomek – "papież Hitlera".
Transport rzymskich Żydów w 1943.
W październiku 1943 r. Niemcy przeprowadzili łapankę w rzymskim getcie i aresztowali ponad 1000 osób. Pociąg, w którym zamknięto wszystkich, stał dwa dni na stacji w Wiecznym Mieście, zanim wyjechał do obozu zagłady Auschwitz. Nie mogło się to odbyć bez wiedzy Piusa XII, mimo to papież milczał w ciągu tych dni. Do dziś nie wyjaśniono szczegółowych okoliczności wydarzenia. Jednak według Davida D. Dalina (cytującego w swej pracy Martina Gilberta) papież tuż przed wywózką osobiście polecił otwarcie sanktuariów Watykanu dla wszystkich Żydów, którzy zdołają do nich dotrzeć. Na skutek tego działania spośród około 6800 rzymskich Żydów deportowanych zostało 1015.
Pius XII a sprawcy Holocaustu.
Rozstrzygnięcie kontrowersji wokół działań papieża w latach poprzedzających wybuch wojny i podczas jej trwania wzięła na siebie powołana w 1999 r. międzynarodowa katolicko-żydowska komisja historyczna. Wiele pytań, które postawiono dotyczyło zaniechań lub wstrzymania się od reakcji ze strony Piusa XII mimo wyraźnych sygnałów (listy i raporty) płynących do Stolicy Apostolskiej z obszaru działań wojennych.
W 1967 roku wykładowca Uniwersytetu Bar-Ilana dr Pinchas Lapide opublikował książkę „Trzej papieże i Żydzi”. Autor przypisuje papieżowi Piusowi XII kierowanie wysiłkami na rzecz uratowania setek tysięcy żydowskich istnień, stwierdzając, że Kościół katolicki za pontyfikatu Piusa XII odegrał zasadniczą rolę w uratowaniu co najmniej 700 000 lub nawet 860 000 Żydów przed śmiercią z rąk nazistów.
Kontrowersyjny pisarz i ufolog Michael Hesemann 27 stycznia 2020 w siedzibie ONZ w czasie konferencji „Pamiętać o Holokauście: udokumentowane wysiłki Kościoła katolickiego w ratowaniu istnień ludzkich” przyznał, że Pius XII swoimi działaniami uratował 947 tys. Żydów.
Sprawa ustaszy.
Lider chorwackich ustaszy, Ante Pavelić, był niewątpliwie przyjmowany w Watykanie przez Piusa XII, który nazywał go „drogim synem”, a jedyną reakcją Piusa XII były napominania go, by wprowadził w Chorwacji całkowity zakaz aborcji. Natomiast założenia Ante Pavelicia, w których wszyscy mieszkańcy Niepodległego Państwa Chorwackiego niebędący wyznawcami religii rzymskokatolickiej mieli stać się na drodze konwersji katolikami, a w przypadku niewyrażenia na nią zgody, alternatywą miała być tylko śmierć, nie zostały oficjalnie skrytykowane, choć w encyklice "Mystici Corporis Christi" z 1943 Pius XII potępił przymuszanie do wiary katolickiej. Także, zapewne znane papieżowi (obecność legata papieskiego w terenie, przyjmowanie na audiencji prominentnych przedstawicieli rządu ustaszy), działania członków zakonu franciszkanów na terenie NDH nie zostały też przed ani po wojnie oficjalnie skrytykowane (mimo że reżim ustaszy przestał istnieć jeszcze w czasie II wojny światowej). Kościół podejmował jedynie dyplomatyczne zabiegi niejawnego wpłynięcia na rząd ustaszy w sprawie niemoralności i ludobójstwa.

</doc>
<doc id="99172" url="https://pl.wikipedia.org/wiki?curid=99172" title="Warstwa ozonowa">
Warstwa ozonowa



</doc>
<doc id="99174" url="https://pl.wikipedia.org/wiki?curid=99174" title="Bufo bufo">
Bufo bufo



</doc>
<doc id="99175" url="https://pl.wikipedia.org/wiki?curid=99175" title="Symmetric Digital Subscriber Line">
Symmetric Digital Subscriber Line

SDSL – technologia przesyłu danych za pomocą telefonicznej linii abonenckiej pozwalająca użytkownikowi połączyć się z siecią danych (np. Internetem) w sposób symetryczny. Umożliwia profesjonalne zastosowania, wideokonferencje czy budowanie korporacyjnych sieci wirtualnych. Oferuje prędkość transmisji: 1,536 Mb/s (T1) lub 2 Mb/s (E1).

</doc>
<doc id="99177" url="https://pl.wikipedia.org/wiki?curid=99177" title="Fryta">
Fryta

Fryta – stop lub spiek szkliwa ceramicznego rozdrobniony do postaci granulatu lub łusek, dodawany do szkliwa podczas procesu szkliwienia wyrobów ceramicznych. Fryty wytwarza się w celu poprawienia właściwości powłoki na gotowych wyrobach (podczas powtórnego wypalania wyrobów nie powstają gazy, które są przyczyną powstawania porów w powłoce, przy zastosowaniu fryt otrzymywana jest bardziej gładka powierzchnia powłoki). Dodatkowo fryty obniżają temperaturę konieczną do zeszkliwienia powłoki, poprawiają barwę przez zwiększenie równomierności jej nasycenia, pozwalają na otrzymanie większego połysku.

</doc>
<doc id="99178" url="https://pl.wikipedia.org/wiki?curid=99178" title="Geotrupes stercorarius">
Geotrupes stercorarius



</doc>
<doc id="99182" url="https://pl.wikipedia.org/wiki?curid=99182" title="Administrator bezpieczeństwa informacji">
Administrator bezpieczeństwa informacji

Administrator bezpieczeństwa informacji (ABI) - termin prawniczy, który w prawie polskim został wprowadzony ustawą z dnia 29 sierpnia 1997 r. o ochronie danych osobowych. Oznaczał osobę zapewniającą przestrzeganie przepisów o ochronie danych osobowych u administratora danych. Obowiązki ABI regulowała ustawa z dnia 29 sierpnia 1997 r. o ochronie danych osobowych oraz wydane na jej podstawie rozporządzenia. Imię i nazwisko osób pełniących funkcję ABI były także publikowane w publicznym rejestrze, prowadzonym przez GIODO.
Od 25 maja 2018 r., w związku z wejściem w życie ogólnego rozporządzenia o ochronie danych RODO instytucja ABI została zastąpiona przez inspektora ochrony danych (IOD).
Osoby, które przed 25 maja 2018 r. pełniły funkcję ABI, automatycznie stały się inspektorami ochrony danych na okres od 25 maja 2018 r. do 31 sierpnia 2018 r. Po 1 września 2018 r. osoby te nadal pełnią funkcję IOD, o ile administrator danych - zgodnie z art. 10 ust. 1 ustawy o ochronie danych osobowych - zawiadomi o tym Prezesa Urzędu Ochrony Danych Osobowych.

</doc>
<doc id="99186" url="https://pl.wikipedia.org/wiki?curid=99186" title="Poświętnikowate">
Poświętnikowate

Poświętnikowate, żukowate (Scarabaeidae) – rodzina chrząszczy z podrzędu wielożernych. Największa rodzina nadrodziny żukokształtnych.
Nazewnictwo polskie.
W czasach gdy rodzina Scarbaeidae obejmowała również obecne Geotrupidae funkcjonowała dla niej polska nazwa żukowate. W związku z wydzieleniem Geotrupidae w osobną rodzinę Bunalski zaproponował stosowanie nazwy żukowate właśnie do Geotrupidae. Uzasadnia to fakt, że polską nazwą rodzaju "Geotrupes" jest właśnie żuk. Z kolei dla Scarabaeidae w dzisiejszej formie zaleca się stosowanie nazwy poświętnikowate, gdyż polską nazwą rodzaju "Scarabaeus" jest właśnie poświętnik. Nazwa poświętnikowate dla Scarabaeidae, a żukowate dla Geotrupidae obowiązuje m.in. w wykazie polskich chrząszczy. Niektórzy autorzy stosują jednak wciąż dla Scarabaeidae nazwę żukowate, wprowadzając dla Geotrupidae nową nazwę gnojarzowate.
Morfologia.
Owad dorosły.
Rozmiary ciała tych chrząszczy wahają się od 1,9 mm u "Pleurophorus longulus" do 160 mm u przedstawicieli rodzaju "Goliathus". Kształt ciała może być jajowaty, owalny, prostokątny lub walcowaty. Ubarwienie bywa bardzo różnorodne, u licznych gatunków jest ono jaskrawe, nierzadki jest też metaliczny połysk. Oskórek bywa porośnięty owłosieniem lub łuskami.
Głowa ma narządy gębowe skierowane ku przodowi, rzadziej ku dołowi. Zbudowane z dobrze wykształconych omatidiów (eukoniczne) oczy złożone są częściowo podzielone występem policzka zwanym "canthus". Czułki buduje dziesięć, rzadko dziewięć członów, z których od trzech do siedmiu ostatnich formuje buławkę. Ostatni człon czułków jest delikatnie owłosiony (omszony) w podrodzinach plugowatych i Scarabaeinae, zaś nagi w pozostałych grupach. Nadustek w wielu przypadkach zaopatrzony jest w guzy lub rogi. Warga górna zwykle jest dobrze widoczna, niekiedy nawet wystaje przed przednią krawędź twarzy. Żuwaczki bywają rozmaicie wykształcone; niekiedy wystają przed wargę górną. Głaszczki szczękowe zbudowane są z czterech, a głaszczki wargowe z trzech członów.
Przedplecze może przybierać rozmaity kształt i bywa zaopatrzone w guzy lub rogi. Tarczka bywa trójkątna do parabolicznej, płaska do wypukłej, odkryta lub z wierzchu niewidoczna. Forma pokryw może być płaska lub wysklepiona, a ich powierzchnia może mieć rzędy (rowki) lub nie. W budowie przetchlinek śródtułowia, nasady tylnych skrzydeł oraz ich użyłkowania zaznaczają się autapomorfie rodziny poświętnikowatych. Odnóża mają ukośne lub stożkowate biodra. Zewnętrzne krawędzie goleni przedniej ich pary są podwójnie, potrójnie lub poczwórnie ząbkowane bądź piłkowane i mają ostrogi na wierzchołkach. Golenie pozostałych par mogą być różnie wykształcone (smukłe lub grube) i zaopatrzone są w jedną lub dwie ostrogi. Stopy wyposażone są w empodia i rozmaicie wykształcone pazurki.
Odwłok ma sześć widocznych z zewnątrz sternitów (wentrytów). Funkcjonalne przetchlinki odwłokowe występują w liczbie siedmiu par i mogą być umieszczone na sternitach, błonach pleuralnych lub tergitach zależnie od podrodziny i segmentu. Narządy genitalne samców bywają różnie wykształcone.
Larwa.
Larwami są pędraki o ciele wygiętym w kształt litery „C”, niekiedy nieco garbatym. Czułki ich zbudowane są z czterech członów. Oczka larwalne wykształcone są tylko u niektórych przedstawicieli rohatyńcowatych i kruszczycowatych; u pozostałych podrodzin nie ma ich wcale. Puszka głowowa ma wykształcony szew czołowonadustkowy. W specyficznej budowie wyrostka ekdyzjalnego zaznacza się kolejna autapomorfia rodziny, wskazująca na jej monofiletyczność. Warga górna jest zaokrąglona lub płatowata. Asymetryczne nadgębie również może być zaokrąglone lub płatowate. Szczęki u Scarabaeinae i plugowatych mają żuwki zewnętrzną i wewnętrzną wyraźnie oddzielone, natomiast u pozostałych grup zrastają się one w malę. U większości gatunków na szczękach znajdują się elementy aparatu strydulacyjnego. Odnóża zwykle są pięcioczłonowe, ale w podrodzinie Scarabaeinae są trójczłonowe. Większość gatunków ma je zwieńczone pazurkami. Przetchlinki mają postać sitkowatą.
Biologia i ekologia.
W rodzinie tej spotkać można rozmaite preferencje pokarmowe: koprofagię, padlinożerność, detrytusożerność, saproksylofagię (w tym kariofagię), rozmaite formy fitofagii (np. foliofagię i ryzofagię), a nawet aktywne drapieżnictwo ("Deltochilum valgum" poluje na dwuparce).
Różnorodność i zoogeografia.
Poświętnikowate są największą rodziną żukokształtnych. Współcześnie obejmują około 30 tysięcy gatunków rozprzestrzenionych na całym świecie. W Polsce występują 143 gatunki.
Systematyka.
Po rewizji podziału chrząszczy na poziomie rodzin z 2011 do poświętnikowatych zalicza się 19 podrodzin, z czego 2 wymarłe:

</doc>
<doc id="99191" url="https://pl.wikipedia.org/wiki?curid=99191" title="Rafał Matyja">
Rafał Matyja

Rafał Matyja (ur. 19 września 1967 w Warszawie) – polski historyk i politolog, doktor habilitowany nauk społecznych, twórca i wieloletni prodziekan Wydziału Studiów Politycznych i kierownik Zakładu Studiów Politycznych Wyższej Szkoły Biznesu – National Louis University w Nowym Sączu, obecnie profesor Uniwersytu Ekonomicznego w Krakowie, publicysta, redaktor naczelny kwartalnika „Praktyka Polityczna”. Autor hasła budowy IV Rzeczypospolitej,
Życiorys.
Jest absolwentem Wydziału Historycznego Uniwersytetu Warszawskiego (magisterium w 1992). W 2001 uzyskał stopień naukowy doktora nauk humanistycznych w Instytucie Studiów Politycznych PAN na podstawie rozprawy „PRL w refleksji politycznej lat 1956–1980” (promotor Wojciech Roszkowski). W 2014 uzyskał stopień doktora habilitowanego na Wydziale Studiów Międzynarodowych i Politycznych Uniwersytetu Jagiellońskiego na podstawie oceny dorobku naukowego i pracy pt. „Rywalizacja polityczna w Polsce”.
Działalność polityczną rozpoczął w latach osiemdziesiątych jako uczestnik opozycyjnego Ruchu Młodej Polski, a potem niezależnej organizacji studenckiej Liga Akademicka. Na początku lat 90. był współzałożycielem i jednym z liderów prawicowych i konserwatywnych partii politycznych: Forum Prawicy Demokratycznej (1990), Koalicji Republikańskiej (z której listy bez powodzenia startował w wyborach do Sejmu w 1991), Partii Konserwatywnej (1993) i Koalicji Konserwatywnej (1995). Po 1996 zajął się przede wszystkim publicystyką oraz pracą naukową i ekspercką.
W latach 1992–1993 był Sekretarzem Biura Programowego Rządu w Urzędzie Rady Ministrów odpowiadającym m.in. za pisanie przemówień premier Hanny Suchockiej. W 1993 został sekretarzem Komisji Wspólnej Rządu i Samorządu Terytorialnego. W okresie 1997–2001 współpracował z Michałem Kuleszą, pełnomocnikiem rządu Jerzego Buzka ds. reformy administracji publicznej, Wiesławem Walendziakiem, ministrem-szefem kancelarii premiera Buzka i Kazimierzem Michałem Ujazdowskim, ministrem kultury i dziedzictwa narodowego w tym rządzie. W latach 2004–2005 był doradcą wicemarszałka Sejmu Kazimierza Michała Ujazdowskiego.
W 1997 został asystentem w Katedrze Studiów Politycznych Szkoły Głównej Handlowej, a w 2000 przeniósł się do Nowego Sącza, gdzie współtworzył Wydział Studiów Politycznych WSB-NLU. Od 2014 profesor nadzwyczajny w Wyższej Szkole Informatyki i Zarządzania w Rzeszowie.
Pierwsze kroki w publicystyce stawiał jako redaktor pisma drugiego obiegu „Nurt”. Od 1987 był współpracownikiem a od 1990 sekretarzem redakcji pisma „Polityka Polska” związanego z RMP. Potem był redaktorem miesięcznika „Samorząd Terytorialny” (1994–1995), prawicowego tygodnika opinii „Nowe Państwo” (1995–1997) oraz redaktorem naczelnym „Kwartalnika Konserwatywnego” (1997–2000). W 1994 był również doradcą zarządu telewizji publicznej kierowanej przez Wiesława Walendziaka i współtwórcą jej sztandarowych programów, zwłaszcza „Pulsu dnia”. Publikował na łamach prasy codziennej: „Rzeczpospolitej”, „Gazety Wyborczej”, „Życia Warszawy” a potem „Życia”. W 2006 został współpracownikiem a potem stałym autorem „Dziennika. Polska-Europa-Świat”.
W swej publicystyce przedstawił pomysł budowy IV Rzeczypospolitej jako państwa zrywającego ciągłość z praktyką ustrojową PRL, ale nie tylko w sferze symboliki, ale przede wszystkim instytucji i praktyki ustrojowej. Inne tematy jego twórczości to krytyka słabości polskich instytucji demokratycznych, zwłaszcza władzy wykonawczej, analiza współzawodnictwa na polskiej scenie politycznej i instytucjonalizacji partii politycznych w Polsce, opis polskich elit politycznych. W 2005 był członkiem Honorowego Komitetu Poparcia Lecha Kaczyńskiego w wyborach prezydenckich.
Wraz z Rafałem Dutkiewiczem, Janem Rokitą i Kazimierzem Michałem Ujazdowskim był w 2008 twórcą portalu internetowego Polska XXI. Później zasiadał w radzie ruchu obywatelskiego o tej nazwie, istniejącego w latach 2008–2010.

</doc>
<doc id="99193" url="https://pl.wikipedia.org/wiki?curid=99193" title="Mikroskop świetlny">
Mikroskop świetlny



</doc>
<doc id="99195" url="https://pl.wikipedia.org/wiki?curid=99195" title="Proces Norymberski">
Proces Norymberski



</doc>
<doc id="99196" url="https://pl.wikipedia.org/wiki?curid=99196" title="Płaz">
Płaz



</doc>
<doc id="99197" url="https://pl.wikipedia.org/wiki?curid=99197" title="Gwara podhalańska">
Gwara podhalańska

Gwara podhalańska – jedna z gwar dialektu małopolskiego, występująca na terenie Podhala. Spośród wszystkich gwar małopolskich najbardziej znana i najlepiej zachowana po dzień dzisiejszy. Dzieli ona wiele cech wspólnych z innymi gwarami południowej Małopolski, np. z gwarą żywiecką czy sądecką. Najbardziej zbliżone do niej są sąsiednie gwary spiska i orawska. Gwara ta została spopularyzowana na przełomie XIX i XX wieku przez Kazimierza Przerwę-Tetmajera, który wydał cykl opowiadań pt. "Na skalnym Podhalu".
Zwyczaje językowe.
W gwarze podhalańskiej funkcjonował do niedawna tradycyjny system zwrotów grzecznościowych, wywodzący się z tradycji chrześcijańskich i staropolskich:
Obecnie opisane zwyczaje zanikają na rzecz ogólnopolskich (choć wymawianych z gwarową intonacją) "Dziyń dobry", "Do widzynio", "Dobranoc", czy młodzieżowego "No to na razié".
Nadużywanie i błędy.
Ze względu na dużą popularność gwara podhalańska często pojawia się w sztuce, w szczególności w filmie, kabarecie i piosence, a ostatnio także w reklamie. Częstokroć jednak używany język bądź w ogóle nie przypomina gwary bądź też obecne są w nim znaczne odstępstwa od faktycznej postaci gwary. Do najczęściej spotykanych należą:
Odrębna sprawa dotyczy używania gwary przez samych Górali Podhalańskich. We współczesnym piśmiennictwie podhalańskim, w audycjach radiowych, ale także w mowie spotyka się widoczne nasycenie gwary elementami polszczyzny literackiej:
Prawdopodobnie w dawnej gwarze podhalańskiej nikt nie podawałby daty i godziny, a zdanie takie brzmiałoby:

</doc>
<doc id="99199" url="https://pl.wikipedia.org/wiki?curid=99199" title="Barcja">
Barcja

Barcja (niem. "Barten", "Bartenland," "Barthonia," lit. i prus. "Barta") – kraina historyczna oraz dawne terytorium plemienne położone w centralnej części Prus.
Położenie.
Barcja graniczyła z Galindią, Pogezanią, Warmią, Natangią oraz Nadrowią. Granica między Barcją, a Natangią, Warmią i Pogezanią przebiegała wzdłuż rzeki Łyny. Natomiast granica z Galindią biegła od jeziora Oświn do jeziora Rydzówka. Terytorium zamieszkiwane przez Bartów pozbawione było tak dużej liczby jezior, jak ziemie zamieszkiwane na południe przez Galindów. Po stronie Barcji znajdował się gród w Bezławkach nad Dajną, a po stronie Galindii osady w rejonie jeziora Salęt i Szestna. Obie grupy plemienne oddzielały wały zbudowane w rejonie obecnych wsi Koczarki, Budziska (Budziszki) i Langanki.
Historia.
Z wykopalisk archeologicznych wynika, że kulturowo Bartowie byli bliżej związani ze strefą sambijską, a nie galindzką.
Najstarsza wzmianka o Barcji znajduje się w zbiorze dokumentów Liber Census Daniae (ok. 1210–1231) duńskiego króla Waldemara II Zwycięskiego, który w 1210 wyprawił się do Prus i je sobie czasowo podporządkował.
Najważniejsze kronikarskie źródło jakim jest "Kronika Ziemi Pruskiej" Piotra z Dusburga przedstawia Bartów wyłącznie w militarnym kontekście. W Kronice Dusburga potwierdzona jest też rola barckich przywódców plemiennych: z imienia wymienia on niektóre z tych postaci, jak na przykład wodza o imieniu Diwan i nakreśla sylwetki kilku innych, jak na przykład: Girdaw oraz Numo i Dersko, którzy w 1284 roku przebywali na Litwie. Z relacji tych wynika, że Bartowie byli identyfikowalni i przynajmniej w niektórych sytuacjach łatwo odróżniano ich od innych Prusów i Litwinów. Kryteria tego rozróżnienia pozostają jednak nieznane i tylko można przypuszczać, że były to jakieś elementy stroju lub obyczaju. Z wykopalisk archeologicznych wynika, że Bartowie przystąpili po raz pierwszy do walki z Krzyżakami w 1242 r., uczestnicząc wraz z Warmami i Natangami w oblężeniu Bałgi (I powstanie pruskie). W 1248 roku Bartowie wspomagali Jaćwingów podczas najazdu na nich książąt ruskich Daniela i Wasylka. Po upadku powstania w 1249 roku rozpoczęły się najazdy krzyżackie na ziemie Bartów. Ataki Krzyżaków nastąpiły w latach 1251–1252, gdy kolejnych najazdów dokonali: margrabia branderburski Otto III, biskup Merseburga Henryk I i hrabia von Schwarzburg. Ich następstwem było opanowanie całego terytorium i wybudowanie na jego obszarze zamków: Bartoszyce, Reszel i Wiesenburg.
W 1260 r. w efekcie klęski Zakonu w bitwie pod Durben w Kurlandii, doszło do wybuchu II powstania pruskiego, które trwało do 1273 r. Na terenie Barcji oddziałami powstańców dowodził wódz Diwan. Rozpoczęło się długotrwałe oblężenie przez Prusów zamków Bartoszyce (4 lata), Gierdawy, Weistotepila nad Gubrem, Wallewona (przez 3 lata) oraz spalenie Reszla przez uciekających Krzyżaków. Po stłumieniu powstania, ziemia Bartów została włączona do państwa zakonu krzyżackiego.
Dawne ziemie plemienne Bartów zostały podzielone między nowo powstałe jednostki terytorialne państwa zakonnego, przy czym część z nich stała się dominium biskupów warmińskich (co jest o tyle istotne, że dokładnie opisano jego granicę, powtarzającą na pewnym odcinku przebieg dawnego pogranicza barcko-galindzkiego), część podlegała komturii w Bałdze, inna komturii w Królewcu, a kolejna – komturii w Pokarminie. Niemniej jednak jeszcze na początku XIV w. część dawnych barckich włości pozostawała opustoszała (np. Wopławki nazwane przez Dusburga "„odludnym miejscem w ziemi Bartów”").
Miasta.
Do miast leżących współcześnie na terenie Barcji należą:
Miasta zdegradowane.
Do miast Barcji (które jednak z różnych przyczyn utraciły status miasta) należą również:

</doc>
<doc id="99200" url="https://pl.wikipedia.org/wiki?curid=99200" title="Świat Młodych">
Świat Młodych

Świat Młodych – polskie czasopismo dla młodzieży wydawane w latach 1949–1993 w Warszawie, utworzone z połączenia tygodnika „Świat Przygód” i dwutygodnika „Na Tropie”.
Historia.
Pierwszym redaktorem nowo powstałego „Świata Młodych” (podtytuł: pismo młodzieży harcerskiej i szkolnej) został Wojciech Krasucki, późniejszy publicysta ekonomiczny. Do 1954 r. „Świat Młodych” był tygodnikiem; od nr 34 ukazywał się 2 razy w tygodniu.
Pierwsza siedziba redakcji znajdowała się w kamienicy Bronisława Kryształa przy ul. Mokotowskiej 24 w Warszawie. Redakcja zajmowała dwa naprzeciwległe mieszkania na piątym piętrze budynku.
W czasopiśmie pracowali m.in. Wanda Chotomska (w latach 1949–1951 oraz 1955–1971), Miron Białoszewski, Krystyna Garwolińska, Grzegorz Lasota, Maciej Zimiński i Maria Rzemieniecka. Od października 1956 do 1968 redaktorem naczelnym był pisarz dla dzieci i młodzieży Janusz Domagalik, a od 1970 został nim Jerzy Majka.
W 1974 pismo zmieniło podtytuł na „Harcerska Gazeta Nastolatków”, w tym też roku otrzymało kolorową szatę graficzną i zaczęło ukazywać się 3 razy w tygodniu: wtorek, czwartek i sobotę. Podniesiono również nakład z 280 do 410 tys. egz. Wydanie wtorkowe (niebieskie logo) poświęcone było nauce i technice, wydanie czwartkowe (logo zielone) – przyrodzie i motoryzacji, wydanie sobotnie (logo czerwone) – muzyce. W latach 1978–1988 pracowała w redakcji jako dziennikarka Hanna Mierzejewska, późniejsza posłanka Prawa i Sprawiedliwości. W 1981 redaktorem naczelnym został Stanisław Borowiecki, od 1990 był nim Jan Orgelbrand. Ostatni numer nr 31/32 ukazał się 7 sierpnia 1993 (katalogi Zakł. Nar. im. Ossolińskich rejestrują jako ostatni nr 31/32(5061)).
Część artykułów była poświęcona ruchowi harcerskiemu i zuchowemu (informacje o zlotach, sprawnościach, teksty piosenek i chwyty gitarowe itp.). Zawierała także część popularnonaukową, część sportową, a na ostatniej stronie komiks. Na łamach „Świata Młodych” debiutowała Wanda Chotomska (opowiadanie "5 minut przed szczęśliwym końcem", 1949 nr 18), Janusz Domagalik (opowiadanie "Nasza „Szturmowa”", 1950 nr 36–38) i in. W „Świecie Młodych” swój pierwodruk miała kilkakrotnie wznawiana powieść Domagalika "Koniec wakacji" (tytuł pierwotny: "Skarb", 1961 nr 96–104, 1962 nr 1–16). Od pierwszego numeru pracował w „Świecie Młodych” Henryk Jerzy Chmielewski, choć pierwsze komiksy mógł ogłosić dopiero w 1957. Pierwodruki jego komiksów z cyklu "Tytus, Romek i A’Tomek" systematycznie ukazywały się na ostatniej stronie pisma; późniejsze wydania książkowe są już nieco inne – były rysowane ponownie. W 1974 ukazał się pierwszy komiks Szarloty Pawel z cyklu "Kleks". W 1975 rozpoczęli współpracę Janusz Christa i Tadeusz Baranowski. Pierwszym komiksem J. Christy w „Świecie Młodych” była "Szkoła latania" z cyklu "Kajko i Kokosz". W późniejszych latach ukazywały się m.in. komiksy Grzegorza Rosińskiego ("Jan – przybysz znikąd", późniejsze przedruki pt. "Yans – przybysz z przyszłości") i Tadeusza Raczkiewicza (m.in. oparte na powieściach Juliusza Verne’a).

</doc>
<doc id="99201" url="https://pl.wikipedia.org/wiki?curid=99201" title="Ichtiostega">
Ichtiostega

Ichtiostega ("Ichthyostega"; rybopłaz) – jeden z pierwszych przedstawicieli czworonogów, forma przejściowa między rybami a płazami. Zaliczany do wymarłego rzędu Ichthyostegalia. Szczątki tego wymarłego pierwotnego płaza znalazła w roku 1932 – w dewońskich skałach osadowych liczących ok. 365 mln lat, we wschodniej Grenlandii – ekipa pod kierownictwem szwedzkiego paleontologa, Gunnara Säve-Söderbergha. Następne znaleziska w tym rejonie poczyniono w latach następnych, aż do 1955. Wraz z inną podobną, choć jeszcze prymitywniejszą formą ("Acanthostega"), u której zachowały się skrzela, ichtiostega jest prawdopodobnie jednym z pierwszych lądowych kręgowców.
Badania paleontologiczne zespołu Grzegorza Niedźwiedzkiego w Górach Świętokrzyskich dowiodły, że był boczną gałęzią ewolucyjną, gdyż odkryto tropy bardziej zaawansowanego ewolucyjnie zwierzęcia, żyjącego 18-20 mln lat wcześniej. Pracę na temat tego odkrycia opublikowało w styczniu 2010 roku czasopismo "Nature".
Dane: Czas: dewon 370 mln lat temu Występowanie: Grenlandia Długość: 1,2 m
Opis rodzaju.
Było to zwierzę długości ok. 1,2 m, o wydłużonym ciele zakończonym długim ogonem; ciało pokryte było drobnymi łuskami; wzdłuż ogona biegła płetwa podobna do grzbietowej płetwy ryby. Pysk krótki, szeroki, czaszka płaska, zbudowana ze zrośniętych silnie kości. Dorosła ichtiostega nie miała skrzeli, oddychała płucami. Szeroko rozstawione kończyny zakończone były palcami w liczbie większej niż 5, ale o budowie przypominającej palce współczesnych czworonogów. Naukowcy określają je mianem rybopłaza.

</doc>
<doc id="99202" url="https://pl.wikipedia.org/wiki?curid=99202" title="Sambia (kraina historyczna)">
Sambia (kraina historyczna)

Sambia (niem. "Samland") – kraina historyczna w Prusach.
Historia.
Sambia zamieszkana była przez jedno z plemion pruskich. W 2 poł. IX wieku osiedlali się w niej Szwedzi, a w 2 poł. X wieku Duńczycy, w tym Haakon, syn Haralda Sinozębego. W X wieku Sambia była centrum handlowym Prus, skąd eksportowano skórki kun i bursztyn. Od IX do XIII wieku Duńczycy kilkakrotnie wyprawiali się do Sambii, co oznacza, że były to podboje nietrwałe. Do Sambii prowadził szlak handlowy z Brześcia przez Drohiczyn, Wiznę, Rajgród, Szurpiły, Jegliniec, Gąbin.
Do wczesnych lat 50. XIII w. podejmowane przez Krzyżaków próby podboju położonej w północnych Prusach Sambii, kończyły się niepowodzeniem. Aby pokonać Sambów, zimą 1254/55 r. pod wodzą czeskiego króla Przemysła Ottokara II została przedsięwzięta zakończona sukcesem krzyżacka krucjata. Przed powrotem do Czech król Ottokar pozostawił Krzyżakom hojną darowiznę na założenie zamku nad Pregołą. Na jego cześć zamek i powstałe tam miasto nazwano Königsberg (Królewiec). Sambowie występowali przeciwko Krzyżakom w latach: 1242–1255, 1260–1270 i 1275–1276.
Po podboju Sambii przez Zakon krzyżacki w XIII wieku weszła w obszar Prus Dolnych.
Obecnie w obwodzie kaliningradzkim Federacji Rosyjskiej. Główne miasto – Królewiec; inne miejscowości: Rybaki, Piława, Tapiawa, Welawa, Labiawa, Nowotki, Tryszkajmy, Ruszowice, Palmniki.
Od Sambii przejęto nazwę Półwyspu Sambijskiego (ros. "Kaliningradskij połuostrow", "Ziemlandskij połuostrow") nad Morzem Bałtyckim, między Zalewami: Wiślanym i Kurońskim. Powierzchnia 900 km², nizinna, maksymalna wysokość do 89 m n.p.m.

</doc>
<doc id="99203" url="https://pl.wikipedia.org/wiki?curid=99203" title="Universal Disk Format">
Universal Disk Format

UDF (ang. "Universal Disk Format") – system plików stworzony jako implementacja standardu ISO 13346, który jest rozszerzeniem starszego ISO 9660, służący do zapisywania danych na nagrywalnych nośnikach danych, głównie z ograniczonymi możliwościami ponownego zapisu takich jak:
Format ten stał się popularny także dla innych nośników danych:
System plików UDF używany jest przez DVD-Video, a także przez programy do pakietowego zapisywania danych takie jak DirectCD, InCD czy Write UDF oraz bezpośrednio przez systemy operacyjne takie jak Microsoft Windows Vista i nowsze oraz Linux 2.6. W standardzie ISO 9660 nie można zapisywać plików większych niż 2 GB, co jest poważną wadą tego systemu plików. UDF z kolei nie jest pod tym względem ograniczony.
Wersje formatu UDF.
Do tej pory opublikowano następujące wersje formatu UDF:
Dla następnych wersji dyskutowane są zmiany konieczne przy zastosowaniu systemu plików UDF do zapisu dysków twardych o bardzo dużych pojemnościach i użycie UDF w nośnikach danych wykorzystujących holografię.
Systemy operacyjne z wbudowaną obsługą formatu UDF.
Lista ta nie jest kompletna.
Uwaga: jeśli nie zaznaczono tego inaczej, obsługa "odczytu" bądź "zapisu" oznacza, że obsługiwana jest tylko "zwykła" (ang. "plain") odmiana UDF, a nie warianty: "VAT" i "spared" (z obsługą tablic podmiany uszkodzonych sektorów).

</doc>
<doc id="99206" url="https://pl.wikipedia.org/wiki?curid=99206" title="SS Panna Wodna">
SS Panna Wodna

SS Panna Wodna – polski statek pasażerski żeglugi przybrzeżnej z lat po II wojnie światowej, przebudowany z niemieckiego trałowca.
Historia.
Budowę jednostki rozpoczęto w stoczni Lindenau w Kłajpedzie, jako niemieckiego trałowca M 295 typu "Minensuchboot 1940" (budowano tam trałowce M 291 - 297 o numerach stoczniowych 82 - 88). W 1944 roku doszło do wodowania kadłuba i zamontowania na nim maszyn i kotłów parowych. W związku z postępami Armii Czerwonej, został przeholowany do Gdyni, gdzie nieukończony kadłub zatonął lub został zatopiony przy dawnym nabrzeżu firmy Paged (ob. Nabrzeże Islandzkie). Prawdopodobnie został zatopiony przed wyzwoleniem miasta w marcu 1945, lub według innej wersji zatonął na skutek ataku lotniczego w grudniu 1944. Po wojnie wrak został przejęty przez Polskę. 
Przed sierpniem 1946 roku wrak został podniesiony, przy czym szczegóły tego nie są znane. Zdecydowano następnie wyremontować i ukończyć kadłub jako statek pasażerski „białej floty”. Projekt przebudowy został opracowany w 1947 roku na Wydziale Budowy Okrętów Politechniki Gdańskiej, po czym podjęto jego przebudowę w Stoczni Nr 1 (późniejszej Stoczni Gdańskiej). 1 czerwca 1948 przebudowę ukończono i statek oddano armatorowi – Żegludze Gdańskiej MZKGG, przejętej w marcu 1949 przez Żeglugę Przybrzeżną w Gdańsku. Przez wiele lat „Panna Wodna” była największą jednostką polskiej żeglugi przybrzeżnej; znana była z silnie dymiących kotłów parowych, brudzących sadzą pasażerów na górnym pokładzie.
Zimą 1953/1954 roku statek zakotwiczony był na Motławie w Gdańsku, pełniąc rolę restauracji.
W maju (październiku) 1965 statek został wycofany ze służby, po czym od 1967 roku służył jako hulk-baza płetwonurków LOK w Jastarni, a następnie (od 1970) w Gdańsku. W czasie robotniczych protestów w grudniu 1970 „Panna Wodna” została wykorzystana jako koszary dla oddziałów ZOMO. W 1980 roku statek został pocięty na złom w Gdańskiej Stoczni Remontowej.

</doc>
<doc id="99208" url="https://pl.wikipedia.org/wiki?curid=99208" title="Przymus podwójny">
Przymus podwójny

Przymus podwójny to odmiana przymusu prostego, kierowany kolejno przeciwko obu obrońcom, z których każdy posiada zatrzymania w dwóch kolorach (zatrzymania w jednym z kolorów muszą znajdować się u obu obrońców). Aby przymus podwójny mógł zaistnieć, konieczne jest posiadanie komunikacji kolorem groźby, w którym zatrzymania posiadają obaj obrońcy, oraz posiadanie gróźb w kolorach kontrolowanych tylko przez jednego broniącego za zatrzymaniami.
 ♠ A 2
 ♥ K
 ♣ -
 ♠ D 3 ♠ K 9
 ♥ A ♥ -
 ♦ - ♦ D
 ♠ 6
 ♦ W
 ♣ 2
S gra dwójkę trefl i gracz W staje w przymusie prostym - jeżeli zrzuci asa kier od razu wyrobi leżącego w dziadku króla, musi więc wyrzucić pika. S wyrzuca teraz bezużytecznego już króla kier i w przymusie staje gracz na pozycji E - wyrzucenie kara wyrabia waleta w ręce rozgrywającego, a odrzucenie pika pozwala na wyrobienie dwójki pik leżącej w dziadku.
"Przymusy podwójne" dzielimy na jednoczesne i niejednoczesne.

</doc>
<doc id="99209" url="https://pl.wikipedia.org/wiki?curid=99209" title="Ichthyostegalia">
Ichthyostegalia

Ichthyostegalia – rząd wymarłych płazów pierwotnych, należących do podgromady labiryntodontów. Cechowało je wymieszanie cech rybich i płazich. Są prawdopodobnie pierwszymi lądowymi czworonogami. Jako przodkowie wszystkich pozostałych czworonogów nie stanowią taksonu monofiletycznego.
Badania paleontologiczne Grzegorza Niedźwiedzkiego w Górach Świętokrzyskich dowiodły, że były boczną gałęzią ewolucyjną, gdyż odkryto tropy bardziej zaawansowanego ewolucyjnie zwierzęcia, żyjącego 18–20 mln lat wcześniej. Pracę na temat tego odkrycia opublikowało w styczniu 2010 roku czasopismo "Nature".
Systematyka

</doc>
<doc id="99210" url="https://pl.wikipedia.org/wiki?curid=99210" title="Fathi Arafat">
Fathi Arafat

Fathi Arafat (ur. 11 stycznia 1933 w Jerozolimie, zm. 1 grudnia 2004 w Kairze) – lekarz palestyński, członek władz Autonomii Palestyńskiej, brat Jasera Arafata.
Studiował medycynę na uniwersytecie w Kairze i pracował jako pediatra w Egipcie, Kuwejcie oraz obozach uchodźców palestyńskich. Od 1967 członek Narodowej Rady Palestyńskiej. Przez wiele lat związany z Palestyńskim Komitetem Czerwonego Półksiężyca, był jego wiceprezesem (1968-1978), prezesem (od 1978), honorowym sekretarzem (1972). Działał w organizacjach międzynarodowych zajmujących się problematyką ochrony zdrowia, m.in. był członkiem władz Rady Arabskich Ministerstw Zdrowia oraz szefem delegacji Palestyny przy Światowej Organizacji Zdrowia (WHO, od 1982).
W 1992 został mianowany prezydentem Palestyńskiej Najwyższej Rady ds. Zdrowia; od 1992 był prezesem Palestyńskiej Akademii Badań Naukowych (od 1998 pod nazwą Akademia Nauk i Technologii Palestyny). Międzynarodowy Uniwersytet Sri Lanki nadał mu w 1998 honorowy doktorat nauk.
Zmarł na raka w Kairze zaledwie kilka tygodni po śmierci starszego brata Jasera, prezydenta Autonomii Palestyńskiej. Początkowo agencje podawały datę śmierci 14 listopada, informację o śmierci Fathiego Arafata zdementowały wówczas władze palestyńskie.

</doc>
<doc id="99213" url="https://pl.wikipedia.org/wiki?curid=99213" title="Prusy Królewskie">
Prusy Królewskie

Prusy Królewskie (, ), Prusy Polskie — nazwa prowincji przyłączonej do Polski po wojnie trzynastoletniej postanowieniami pokoju toruńskiego z 1466 r.
Prusy Królewskie obejmowały: Pomorze Gdańskie, ziemię chełmińską, ziemię malborską oraz Warmię, która choć zaliczała się do Prus Królewskich, tworzyła jednak wydzielone władztwo terytorialne podlegające miejscowym biskupom — tzw. dominium warmińskie. Prowincja dzieliła się na trzy województwa: pomorskie, chełmińskie i malborskie oraz księstwo warmińskie.
Zarząd.
Prusy Królewskie początkowo miały autonomię (m.in. odrębna moneta bita w mennicy królewskiej w Toruniu i skarb) i były rządzone przez radę, składającą się z przedstawicieli tzw. stanów pruskich, na czele których stał biskup warmiński. Rada ta podlegała królowi. Dużą rolę w radzie odgrywały najbogatsze miasta, tzw. "wielkie miasta pruskie": (Toruń, Gdańsk, Elbląg), które posiadały tam swych przedstawicieli, a także same posiadały dużą autonomię i przywileje prawno-ustrojowe (Korektura pruska).
W sprawach najważniejszych, zwłaszcza podatkowych, zwoływano "Ogólne zgromadzenie stanów", które się składało z dwóch izb: ziemskiej (prałaci, urzędnicy ziemscy i szlachta) oraz miejskiej (przedstawiciele mniejszych miast). Dla podjęcia ostatecznych uchwał zbierały się izby połączone.
Na początku XVI wieku ukształtował się "prowincjonalny sejm pruski", który składał się z dwóch izb: rady (zwanej też senatem) oraz "izby niższej", w skład której wchodzili:
Wielkie miasta pruskie — w ramach systemu parlamentarnego prowincji — wykonywały specjalne zadania: Toruń sprawował pieczę nad archiwum, Elbląg miał w swej gestii pieczęć, a nadto wszystkie trzy miasta wysyłały na obrady sejmiku generalnego — obok oficjalnych delegatów, którymi byli burmistrz i jeden z rajców — także towarzyszących im sekretarzy. Ci ostatni sporządzali dokumenty, tzw. "lauda" będące uchwałami sejmiku
W roku 1658 król zwołał sejmik generalny (i to dwukrotnie) do Gdańska. Było to czymś wyjątkowym, bowiem sejmiki zwoływano zazwyczaj w Grudziądzu lub Malborku. Na pierwszej sesji na przełomie kwietnia i maja podjęto uchwałę o sporządzeniu nowej pieczęci ziem pruskich, bowiem pieczęć oryginalna znajdowała się w okupowanym przez Szwedów Elblągu. Pieczęć wykonano na koszt władz Gdańska, któremu przyznano przechowywanie jej „po wsze czasy”. Spór o prawo do pieczęci trwał do roku 1661 i zakończył się zwróceniem jej Elblągowi
Historia.
Ziemie Pomorza Gdańskiego pozostawały w związkach z Polską. Po opanowaniu Polski przez Wacława II znalazły się w granicach jego władztwa. W 1305 r. Wacław III przekazał Pomorze Gdańskie Brandenburgii w zamian za Miśnię, a w 1307 r. pomorscy Święcowie złożyli Brandenburgii hołd lenny. W następnym roku Brandenburczycy najechali Pomorze, a nowy król Polski Władysław Łokietek zwrócił się o pomoc do krzyżaków. Krzyżacy wypędzili najeźdźcę, ale nie oddali Pomorza Polsce, zaś w 1310 r. spłacili Brandenburgię kwotą 10 tys. grzywien i przekazaniem jej ziemi słupskiej i sławieńskiej.
W wyniku wojny trzynastoletniej z lat 1454–1466 Pomorze Gdańskie oraz okoliczne tereny (m.in. Warmia) przeszły pod władzę Polski pod nazwą Prus Królewskich.
W roku 1569 na sejmie lubelskim Prusy Królewskie zostały inkorporowane do Korony. Rada przekształciła się w sejmik generalny, a jej senatorowie i posłowie weszli do Sejmu. Sejmik Generalny, zwany też „generałem pruskim”, składał się — inaczej niż inne sejmiki generalne — z dwóch izb i stanowił najwyższy organ autonomiczny Prus Królewskich. Przewodniczył mu biskup warmiński, a w razie jego nieobecności biskup chełmiński. Tak rozpoczęła się integracja polityczna i gospodarczo-społeczna tych ziem z Rzecząpospolitą, choć zachowały one odrębny skarb pruski i prawo sądowe chełmińskie, a od 1598 roku odrębną kodyfikację — Korekturę pruską.
W 1581 r. dzielnica pruska została włączona w polski system podatkowy, a w 1585 r. Trybunał Koronny stał się dla niej instancją apelacyjną.
W roku 1637 — po wymarciu dynastii zachodniopomorskich Gryfitów — ziemie lęborska i bytowska, które były jako lenno we władaniu tych książąt od roku 1455, zostały wcielone do Prus Królewskich. W roku 1657, na mocy traktatów welawsko-bydgoskich, zostały przekazane Brandenburgii, formalnie jako lenno Polski (do 1772), ale w rzeczywistości je utracono.
W I rozbiorze Polski (1772) prawie całe Prusy Królewskie zostały zagarnięte przez Królestwo Pruskie (bez Gdańska i Torunia, które stracono w II rozbiorze Polski w 1793 roku). W latach 1808–1824 i 1877–1918 tworzyły osobną prowincję pruską — Prusy Zachodnie (niem. "Westpreussen"), w skład której wchodziły dawne Prusy Królewskie (bez Warmii) wraz z częścią dawnej Wielkopolski i skrawkiem Prus Książęcych.
Postanowieniami pokoju wersalskiego (1919) zwrócono Polsce w roku 1920 część Prus (woj. pomorskie), część wcielono do Prus Wschodnich jako rejencję Prusy Zachodnie (niem. "Regierungsbezirk Westpreussen"), z części utworzono Wolne Miasto Gdańsk, a z części powstała nowa prowincja pruska — Marchia poznańsko-zachodniopruska (niem. "Grenzmark Posen-Westpreussen").

</doc>
<doc id="99215" url="https://pl.wikipedia.org/wiki?curid=99215" title="Jantra (rzeka)">
Jantra (rzeka)

Jantra (bułg. Янтра) – rzeka w północnej Bułgarii, prawy dopływ Dunaju. Długość – 285 km, powierzchnia zlewni – 7862 km², średni przepływ – 49,91 m³/s.
Źródła Jantry znajdują się na wysokości 1340 m n.p.m. pod szczytem Chadżi Dimityr w paśmie górskim Szipczenska Płanina w środkowej Starej Płaninie. Rzeka płynie na północ i przecina miasto Gabrowo. Wypływając na pogórze zmienia kierunek na wschodni i przepływa przez miasto Weliko Tyrnowo, następnie zmienia kierunek na wschodni, zawraca na zachód i w końcu kieruje się na północ. Płynąc w tym kierunku i silnie meandrując przecina Nizinę Naddunajską i uchodzi do Dunaju koło wsi Nowgrad.
Największe dopływy Jantry to:

</doc>
<doc id="99216" url="https://pl.wikipedia.org/wiki?curid=99216" title="Miss Polonia">
Miss Polonia

Miss Polonia – konkurs piękności organizowany w Polsce od 1929, z przerwami w latach 1931, 1935–36, 1938–56 i 1959–82. Jego laureatki reprezentują Polskę w konkursach Miss Universe, Miss International, Miss Intercontinental, Miss Grand International, Miss Earth, Miss World, Miss Europe, Miss Baltic Sea, World Miss University.
Nazwę konkursu wymyślił Tadeusz Boy-Żeleński. Pierwszy konkurs organizowany w Warszawie odbył się 27 stycznia 1929 w hotelu Polonia. Dziesięć finalistek wybrano na podstawie nadesłanych fotografii.
Udział w konkursie mogą brać bezdzietne panny w wieku od 18 do 25 lat, posiadające polskie obywatelstwo oraz niemające widocznych blizn ani tatuaży na ciele.
W 2012 finał Miss Polonia nie odbył się pierwszy raz od 1983. Wybór Miss Polonia 2012 odbył się na gali organizowanej w lutym 2013, tytuł wygrała Paulina Krupińska. Przez kolejne trzy lata biuro konkursu bezskutecznie podejmowało próby organizacji nowych edycji konkursu. 17 listopada 2015 ogłoszono, że konkurs został połączony z wyborami Miss Polski, by utworzyć zupełnie nowy konkurs piękności pod nową nazwą. Organizator konkursu Miss Polski pozostał przy swojej nazwie wyborów, niedotrzymując tym samym warunków umowy z biurem Miss Polonia, co skutkowało zerwaniem zawartej umowy między organami na dwa dni przed finałem Miss Polski 2015.
W kwietniu 2016 ogłoszono zmianę na stanowisku dyrektora Miss Polonia, którym została Jagoda Piątek-Włodarczyk, oraz rozpoczęto nabór oraz przygotowania do konkursu Miss Polonia 2016. Od 2016 konkurs odbywa się nieprzerwanie.

</doc>
<doc id="99217" url="https://pl.wikipedia.org/wiki?curid=99217" title="Tranzystor cienkowarstwowy">
Tranzystor cienkowarstwowy

Tranzystor cienkowarstwowy, TFT (ang. "Thin-Film Transistor") – rodzaj tranzystora polowego stosowanego głównie w kolorowych wyświetlaczach ciekłokrystalicznych z aktywnymi matrycami. Ekran sterowany tymi tranzystorami pozwala na uzyskanie w monitorach komputerowych i notebookach obrazów wysokiej jakości, znacznie lepszej niż przy innych rozwiązaniach (np. CSTN). 
W wyświetlaczach opartych na TFT każdy subpiksel ma własny tranzystor sterujący, w przeciwieństwie do technologii STN, w której komórki ciekłego kryształu sterowane są tranzystorami obsługującymi całe kolumny lub wiersze. Jest to podstawowa cecha, która pozwala na otrzymywanie bardzo dobrej jakości obrazu na wyświetlaczach, nie tylko ciekłokrystalicznych. Również w technologii AMOLED wykorzystywane są tranzystory cienkowarstwowe do sterowania wyświetlaczami bazującymi na substancjach organicznych.
Cechą charakterystyczną tranzystorów cienkowarstwowych jest to, że umieszczane są na wspólnym szklanym podłożu, gdyż ich pierwszym zastosowaniem były wyświetlacze ciekłokrystaliczne. To odróżnia je od standardowych tranzystorów, dla których typowym podłożem jest płytka krzemowa. Tranzystory TFT produkuje się metodą chemicznego osadzania z fazy gazowej. Epson i JSR pracują nad sposobem produkcji tranzystorów za pomocą drukowania „atramentowego” przy użyciu , metodą nakładania obrotowego ciekłych półprzewodników.
Rozwinięciem technologii tranzystorów cienkowarstwowych jest OFET lub OTFT, w których stosuje się substancje organiczne w charakterze półprzewodnika, co jest wykorzystywane w wyświetlaczach elastycznych.
Struktura wyświetlacza.
Poniższy schemat nie zawiera źródła światła; jest ono przedstawione tylko symbolicznie w postaci żółtej strzałki. W rzeczywistości jako źródła światła używane są lampy fluorescencyjne z zimną katodą lub białe diody elektroluminescencyjne.
Legenda:
Rodzaje matryc TFT stosowanych w wyświetlaczach ciekłokrystalicznych.
Oprócz wymienionych istnieją rozwinięcia tych technologii, na przykład S-IPS lub S-MVA.

</doc>
<doc id="99218" url="https://pl.wikipedia.org/wiki?curid=99218" title="Endomorfizm">
Endomorfizm

Endomorfizm – w teorii kategorii morfizm danej struktury matematycznej w siebie. Zbiór formula_1 wszystkich endomorfizmów struktury formula_2 wraz z działaniem składania przekształceń jest monoidem (tzn. półgrupą z jedynką). W strukturach algebraicznych endomorfizmy są homomorfizmami danej struktury w siebie.

</doc>
<doc id="99220" url="https://pl.wikipedia.org/wiki?curid=99220" title="Eksternalizacja">
Eksternalizacja

Eksternalizacja (uzewnętrznienie; ang. "externalization") – przekształcanie wiedzy ukrytej w dostępną. W trakcie tego procesu ukryta wiedza jednostki lub grupy przekształca się w wiedzę jawną i formalną. Informacje zebrane są wówczas w jednolitą i usystematyzowaną całość. Dzięki temu inni mogą korzystać z doświadczeń, ucząc się oraz doskonaląc.
Ekonomia i zarządzanie.
Eksternalizacja jako przeciwieństwo internalizacji polega na przekazywaniu pewnych czynności poza przedsiębiorstwo. Jest to wpływ transakcji między dwiema stronami na trzecią stronę, która w tej transakcji nie uczestniczyła, przerzucenie części dotychczasowych zadań na inny podmiot. Częściowo pokrywa się z outsoursingiem, a częściowo z internacjonalizacją, choć procesy te stanowią odrębne teorie. Pokrewnym pojęciem w ekonomii są efekty zewnętrzne (ang. "externity"). Eksternalizacja jest tendencją rosnącą.
Zarządzanie wiedzą.
Przez eksternalizację rozumie się także (w ramach teorii zarządzania wiedzą) proces zapisu wiedzy posiadanej przez daną jednostkę (przenoszenie wiedzy „z głowy” na inny, niezależny nośnik).
Psychologia i socjologia.
Eksternalizacja jest to proces uzewnętrzniania przez jednostkę społeczną wcześniej zinternalizowanych (czyli przyswojonych, uznanych za własne) wartości i norm.

</doc>
<doc id="99222" url="https://pl.wikipedia.org/wiki?curid=99222" title="Lacerta agilis">
Lacerta agilis



</doc>
<doc id="99223" url="https://pl.wikipedia.org/wiki?curid=99223" title="Gabrovo">
Gabrovo



</doc>
<doc id="99224" url="https://pl.wikipedia.org/wiki?curid=99224" title="Weliko Tyrnovo">
Weliko Tyrnovo



</doc>
<doc id="99226" url="https://pl.wikipedia.org/wiki?curid=99226" title="Usko Meriläinen">
Usko Meriläinen

Usko Aatos Meriläinen (ur. 27 stycznia 1930 w Tampere, zm. 12 listopada 2004 tamże) – fiński kompozytor i dyrygent.
Studiował w Akademii Muzycznej im. Sibeliusa w Helsinkach, uzyskując dyplom z dyrygentury w 1953 i kompozycji w 1956; uzupełniał wykształcenie prywatnie w Asconie (Szwajcaria) w 1958. W latach 1955–1956 był dyrygentem chóru fińskiej opery narodowej w Helsinkach, następnie (do 1960) dyrygentem teatru w Tampere. Pracował jako pedagog (docent na wydziale muzycznym) uniwersytetu w Tampere. Wielokrotnie występował jako dyrygent gościnny.
Jako kompozytor szukał początkowo wzorców u Igora Strawinskiego, z czasem wypracował własny styl kompozytorski, który określił mianem "komponowania charakterami". Eksperymentował z muzyką elektroniczną. Był twórcą pięciu symfonii (1955, 1964, 1971, 1975 i 1976), utworów na orkiestrę i fortepian (m.in. cztery koncerty), kwartetów smyczkowych, sonat fortepianowych, baletów ("Arius", 1960, także autor libretta; balety z muzyką elektroniczną – "Psyche", 1973, "Ku-gu-ku", 1979, "Alasin", 1975) i innych utworów.
W 1986 był współtwórcą Biennale Muzyki Awangardowej w Tampere, którym kierował do 2000.

</doc>
<doc id="99227" url="https://pl.wikipedia.org/wiki?curid=99227" title="Usko Merilaeinen">
Usko Merilaeinen



</doc>
<doc id="99228" url="https://pl.wikipedia.org/wiki?curid=99228" title="Jezioro Chańcza">
Jezioro Chańcza



</doc>
<doc id="99229" url="https://pl.wikipedia.org/wiki?curid=99229" title="Przymus podwójny jednoczesny">
Przymus podwójny jednoczesny

Przymus podwójny jednoczesny to najprostsza odmiana przymusu podwójnego w którym obaj obrońcy zostają przymuszeni w tej samej lewie
 ♠ A 2
 ♥ K
 ♣ -
 ♠ D 3 ♠ K 9
 ♥ A ♥ -
 ♦ - ♦ D
 ♠ 6
 ♦ W
 ♣ 2
S gra dwójkę trefl i gracz W staje w przymusie prostym - jeżeli zrzuci asa kier od razu wyrobi leżącego w dziadku króla, musi więc wyrzucić pika. N wyrzuca teraz bezużytecznego już króla kier i w przymusie staje gracz na pozycji E - wyrzucenie kara wyrabia waleta w ręce rozgrywającego, a odrzucenie pika pozwala na wyrobienie dwójki pik leżącej w dziadku. Ta odmiana "przymusu podwójnego" to przymus pozycyjny - położenie zatrzymań w kolorach czerwonych jest krytyczne, jeżeli zamienimy ręce obrońców to sytuacja przymusowa nie zaistnieje.
 ♠ A 2
 ♥ K
 ♦ W
 ♠ D W 9 ♠ 10 8 5
 ♥ A ♥ -
 ♦ - ♦ D
 ♠ K 6 4
 ♦ -
 ♣ 2
S gra dwójkę trefl i W staje w przymusie prostym, nie może odrzucić asa kier, musi więc rozstać się z małym pikiem, po zrzuceniu z dziadka króla kier, obrońca E staje w przymusie. Ta odmiana "przymusu podwójnego" to przymus automatyczny - do sytuacji przymusowej dojdzie niezależnie od tego który z obrońców trzyma które zatrzymanie w kolorze czerwonym.
 ♠ A K 2
 ♦ 2
 ♠ D W 9 ♠ 10 8 5
 ♥ A ♥ -
 ♦ - ♦ K
 ♠ 4
 ♥ D
 ♦ D
 ♣ 3
Z punktu widzenia rozgrywającego powyższa pozycja to najłatwiejsza odmiana "przymusu podwójnego" - przymus niepozycyjny i automatyczny. Po zagraniu trójki trefl wyrzuca on z dziadka dwójkę karo niezależnie od tego co odrzuci gracz W.

</doc>
<doc id="99235" url="https://pl.wikipedia.org/wiki?curid=99235" title="Chańcza (zbiornik wodny)">
Chańcza (zbiornik wodny)

Zalew Chańcza – zbiornik retencyjny na Czarnej Staszowskiej, zlokalizowany w pobliżu miejscowości Chańcza w południowo-wschodniej części województwa świętokrzyskiego w widłach utworzonych przez drogi wojewódzkie nr 756 i 764. Południowa część zbiornika leży w powiecie staszowskim (14 km od Staszowa), północna w powiecie kieleckim (kilka km na południe od Rakowa).
Morfometria.
Zalew Chańcza położony jest na wysokości 216,8 m n.p.m. Obszar zalewu obejmuje tereny otuliny Cisowsko-Orłowińskiego Parku Krajobrazowego i Chmielnicko-Szydłowskiego Obszaru Chronionego Krajobrazu. Teren wokół zalewu jest lekko pofałdowany.
Zalew powstawał przez 10 lat, od 1974 do 1984 roku. Powierzchnia lustra wody to 340 ha. Maksymalna pojemność zbiornika wynosi 40 mln m³ wody. Głębokość (poza okresami suszy i powodzi) waha się od 11 metrów w pobliżu tamy do poniżej 3 metrów w północnych krańcach.
Poziom czystości wody w zalewie utrzymuje się w II klasie czystości, z okresowym spadkiem do III klasy. Wody rzeki Czarnej powyżej zalewu są czyste (I, II klasa) jednak wpadająca do zalewu od północnego wschodu Łagowica wnosi do niego wody pozaklasowe, obniżając jakość wody.
Zalew powstał przez zalanie fragmentu doliny rzeki Czarnej wraz z przylegającymi łąkami, pastwiskami i kilkoma zabudowaniami. Tereny były miejscami zakrzaczone i porośnięte lasem. Krzewy i drzewa wycięto, zostawiając jednak pnie. Budowle (młyn, mostek, nasyp drogowy) częściowo rozebrano i wyburzono, ich pozostałości, pokryte w większości osadem rzecznym znajdują się na dnie jeziora. Dno zalewu jest przez to zróżnicowane, pełne wypłyceń i głębi. Przeważnie piaszczyste, z wyjątkiem rozlewisk w okolicach Rakowa. Po obfitych opadach pojawiają się osady naniesione przez zasilające rzeki i strumienie.
Przyroda.
Północne krańce zalewu porastają rośliny wynurzone, między innymi trzcina i pałka wodna. Na większości płycizn, których głębokość nie przekracza 2 m można spotkać roślinność podwodną. Przeważnie łagodne i suche brzegi porośnięte są lasem sosnowym, dzięki czemu panują dobre warunki do biwakowania. Zorganizowany jest szereg płatnych pól namiotowych z dostawą wody pitnej i wywozem śmieci.
Turystyka i wędkarstwo.
Zalew spełnia istotną rolę rekreacyjną dla okolicznej ludności, daje możliwość kąpieli (2 kąpieliska w sezonie strzeżone przez ratowników WOPR), pływania rowerem wodnym, kajakiem czy łódką, uprawiania windsurfingu, sportów motorowodnych i wędkarstwa. Akwen należał do najlepszych w Polsce łowisk sandacza, jednak liczba tych ryb czasowo ulega zmianom. Oprócz tego występują tu: okoń, szczupak i boleń.

</doc>
<doc id="99240" url="https://pl.wikipedia.org/wiki?curid=99240" title="Przymus podwójny niejednoczesny">
Przymus podwójny niejednoczesny

Przymus podwójny niejednoczesny – w brydżu odmiana przymusu podwójnego, w której obaj obrońcy stają w przymusie, ale nie w tej samej lewie.
 (1) ♠ 2
 ♥ A W
 ♦ K
 ♠ D 6 ♠ K 9 
 ♥ K D ♥ 3
 ♦ - ♦ A
 ♠ A 3
 ♥ 2
 ♣ A
Rozgrywający (S) gra asa trefl i obrońca W staje w przymusie prostym, nie może wyrzucić figury kier, pozbywa się więc z ręki pika, rozgrywający wyrzuca z dziadka bezużyteczną już groźbę w postaci waleta kier, a E ma jeszcze wygodną zrzutkę jaką jest mały kier. Kiedy jednak w następnej lewie rozgrywający gra kiera do asa, gracz E staje w sytuacji przymusowej o lewę później niż jego partner.
 (2) ♠ 2
 ♥ A W
 ♦ K
 ♣ 2
 ♠ D 6 5 ♠ W 9 4 
 ♥ 3 ♥ K D
 ♦ A ♦ -
 ♠ A K 3
 ♥ 2
 ♣ A
Na zagranego asa trefl, W może wyrzucić wolną kartę jaką jest trójka kier, ale E staje w przymusie kiero-pikowym i musi odrzucić pika. W następnej lewie po zagraniu kiera do asa, W jest w kleszczach przymusu pikowo-karowego. Ta odmiana "przymusu podwójnego niejednoczesnego" to przymus automatyczny.
 (3) ♠ K 2
 ♥ A W
 ♦ D
 ♠ D 6 5 ♠ W 9 4 
 ♥ K D ♥ 3
 ♦ - ♦ K
 ♠ A 7 2
 ♦ 2
 ♣ A
Na zagranego asa trefl, W musi wyrzucić małego pika, a rozgrywający może teraz pozbyć się z dziadka niepotrzebnego już waleta kier. Rozgrywający gra teraz pika do króla i wychodzi w asa kier stawiając w przymusie obrońcę E. Jest to przymus nieautomaryczny i niepozycyjny.
 (4) ♠ 2
 ♥ A K 8
 ♦ D
 ♠ D 5 ♠ W 8 
 ♥ D W 9 ♥ 3
 ♦ - ♦ K
 ♣ - ♣ 3
 ♠ A 3
 ♥ 2
 ♦ D
 ♣ A
Po zagraniu asa trefl, W stoi w przymusie w kolorach starszych i musi odrzucić pika, rozgrywający gra teraz dwa kiery i E staje w przymusie karowo-pikowym. Ten przykład to przymus automatyczny i pozycyjny.
W przymusach podwójnych, druga karta prowadząca musi się znajdować w innej ręce niż pierwsza karta prowadząca, a groźba podwójna (kolor w którym obaj obrońcy mają zatrzymania) jest zawsze w tej samej ręce to w której jest pierwsza karta prowadząca. W przykładach (1) i (2) drugi przymus zostaje wykonany w następnej lewie po pierwszym przymusie - w tych przykładach druga karta prowadząca stanowi wejście do dziadka. W przykładach (3) i (4) drugi przymus zachodzi dwie lewy później od pierwszego, ale możliwe są także sytuacje w których drugi przymus jest jeszcze bardziej oddalony od pierwszego przymusu, poniższy przykład (5) jest odmianą przykładu (4):
 (5) ♠ 3
 ♥ A K D W 10 2
 ♣ 2
 ♠ D 6 ♠ K 9 
 ♥ 9 8 7 6 5 4 ♥ -
 ♦ - ♦ A K D W 10 9
 ♠ A 2
 ♥ 3
 ♦ 5 4 3 2
 ♣ A
W tej ośmiokartowej końcówce, rozgrywający gra asa tref, a W staje w przymusie w kolorach starszych i zmuszony jest do odrzucenia pika, rozgrywający ściąga teraz pięć kierów i E staje w przymusie po zagraniu dziesiątki kier aż pięć lew później niż jego partner.

</doc>
<doc id="99242" url="https://pl.wikipedia.org/wiki?curid=99242" title="Protohistoria">
Protohistoria

Protohistoria – termin określający dzieje społeczności, które nie stworzyły piśmiennictwa, lecz o których zachowały się informacje w źródłach innych kultur lub okres bezpośrednio poprzedzający okres historyczny, w którym ilość danych pisanych jest wciąż bardzo niewielka.
Jest to okres przejściowy między czasem prehistorycznym a historycznym, w którym istnieje już niewielka liczba pisanych dokumentów, ale przeważająca większość danych jest uzyskiwana metodami archeologicznymi. W okresie prehistorycznym brak jakichkolwiek danych pisanych, stąd wszystkie informacje pochodzą ze źródeł archeologicznych, a datowanie odbywa się za pomocą metod geologicznych, jak np. datowanie izotopowe. W okresie protohistorycznym istnieją już kultury posługujące się pismem i rejestrujące swoją historię, stąd możliwe jest np. wykorzystywanie ich zapisów kalendarzowych do prób datowania wydarzeń i wytworów ludów żyjących poza zasięgiem tych rozwiniętych cywilizacji. Ponadto, cywilizacje piśmienne pozostawiają zapisy o innych, obcych ludach.
Przykładowo, najdawniejsze dane pisane na temat północnego Wietnamu pochodzą z chińskich kronik dynastii Han, która zajęła te tereny w I w. p.n.e. Problemem w ich wykorzystaniu jest ich tendencja do podkreślania własnych osiągnięć i przypisywania rozwoju cywilizacji wyłącznie wpływom swojej (w tym przypadku chińskiej – Hanowskiej) cywilizacji, i pomijania wkładu ludów lokalnych.

</doc>
<doc id="99243" url="https://pl.wikipedia.org/wiki?curid=99243" title="Crossdressing">
Crossdressing



</doc>
<doc id="99244" url="https://pl.wikipedia.org/wiki?curid=99244" title="Eonizm">
Eonizm



</doc>
<doc id="99245" url="https://pl.wikipedia.org/wiki?curid=99245" title="Stopień żeglarski">
Stopień żeglarski



</doc>
<doc id="99246" url="https://pl.wikipedia.org/wiki?curid=99246" title="Specjalna grupa liniowa">
Specjalna grupa liniowa



</doc>
<doc id="99247" url="https://pl.wikipedia.org/wiki?curid=99247" title="Aleksandr Sierow (kompozytor)">
Aleksandr Sierow (kompozytor)

Aleksandr Nikołajewicz Sierow (ros. "Александр Николаевич Серов", ur. 11/23 stycznia 1820, zm. 20 stycznia/1 lutego 1871) – rosyjski kompozytor.
Komponował głównie opery, a także utwory na orkiestrę i wokalne. Był także krytykiem muzycznym i propagatorem dzieł Wagnera. Najbardziej znane utwory to:
Był ojcem malarza Walentina Sierowa.

</doc>
<doc id="99252" url="https://pl.wikipedia.org/wiki?curid=99252" title="Paul d’Estournelles de Constant">
Paul d’Estournelles de Constant

Paul d’Estournelles de Constant, właśc. Paul Henri Benjamin Balluet, baron de Constant de Rebecque d’Estournelles (ur. 22 listopada 1852 w La Flèche, zm. 15 maja 1924 w Paryżu) – francuski polityk i dyplomata, laureat Pokojowej Nagrody Nobla w roku 1909.
W służbie dyplomatycznej osiągnął status ministra pełnomocnego, następnie zajął się działalnością polityczną. Wielokrotnie zasiadał w parlamencie francuskim (deputowany z departmantu Sarthe 1892–1904, senator od 1904). Brał aktywny udział w pracach międzynarodowych (zwłaszcza międzyparlamentarnych) na rzecz rozbrojenia i pojednania narodów. Dwukrotnie był członkiem delegacji francuskiej na Konferencje Pokojowe w Hadze (1899, 1907). Po pierwszej konferencji haskiej nakłonił prezydenta USA Roosevelta do przekazania sprawy konfliktu amerykańsko-meksykańskiego Stałemu Trybunałowi Arbitrażowemu w Hadze (1902), co podniosło znaczenie Trybunału i wyznaczyło jego rolę w konfliktach międzynarodowych.
W 1905 założył w Paryżu Stowarzyszenie na rzecz Pojednania Międzynarodowego. Za działalność na rzecz światowego pokoju został wyróżniony w 1909 roku Pokojową Nagrodą Nobla, którą otrzymał wspólnie z Belgiem, Augustem Beernaertem.

</doc>
<doc id="99254" url="https://pl.wikipedia.org/wiki?curid=99254" title="Paul D'Estournelles de Constant">
Paul D'Estournelles de Constant



</doc>
<doc id="99255" url="https://pl.wikipedia.org/wiki?curid=99255" title="Żeglarz jachtowy">
Żeglarz jachtowy

Żeglarz jachtowy – najniższy z trzech wymaganych prawem patentów żeglarskich w Polsce.

</doc>
<doc id="99256" url="https://pl.wikipedia.org/wiki?curid=99256" title="Zalew Chańcza">
Zalew Chańcza



</doc>
<doc id="99258" url="https://pl.wikipedia.org/wiki?curid=99258" title="Auguste Beernaert">
Auguste Beernaert

Auguste-Marie-François Beernaert (ur. 26 lipca 1829 w Ostendzie, Belgia, zm. 6 października 1912 w Lucernie, Szwajcaria) – belgijski prawnik i polityk, Flamand, w 1894 premier Belgii, laureat Pokojowej Nagrody Nobla 1909.
Życiorys.
Z wykształcenia był prawnikiem. W 1873 został po raz pierwszy wybrany do belgijskiej Izby Reprezentantów (parlamentu), gdzie zasiadał przez kilkadziesiąt lat, od 1895 jako przewodniczący. Kierował resortem spraw wewnętrznych w rządzie Jules’a Malou (od czerwca 1884), którego wkrótce, w październiku 1884, zastąpił na stanowisku premiera. W swoim rządzie (do marca 1894) zajmował także stanowisko ministra finansów.
Reprezentował Belgię na dwóch Konferencjach Pokojowych w Hadze (1899, 1907) i aktywnie uczestniczył w światowym ruchu na rzecz pojednania międzynarodowego. W 1909 został wyróżniony Pokojową Nagrodą Nobla razem z Francuzem Paulem d’Estournelles (również delegatem na obu konferencjach haskich).
W latach 1903–1905 był prezesem Międzynarodowego Stowarzyszenia Prawników.

</doc>
<doc id="99259" url="https://pl.wikipedia.org/wiki?curid=99259" title="Sternik jachtowy">
Sternik jachtowy

Sternik jachtowy - w latach 1969-2012 drugi w kolejności stopień żeglarski.

</doc>
<doc id="99260" url="https://pl.wikipedia.org/wiki?curid=99260" title="Jachtowy sternik morski">
Jachtowy sternik morski

Jachtowy sternik morski – drugi z trzech patentów żeglarskich w Polsce.
Uprawnienia.
Dodatkowo patent ten (na podstawie § 13 ust 2. rozporządzenia) daje uprawnienia motorowodnego sternika morskiego.

</doc>
<doc id="99261" url="https://pl.wikipedia.org/wiki?curid=99261" title="Kapitan jachtowy">
Kapitan jachtowy

Kapitan jachtowy - najwyższy z trzech wymaganych prawem patentów żeglarskich w Polsce.
Uprawnienia.
Patent kapitana jachtowego uprawnia do prowadzenia jachtów żaglowych po wodach śródlądowych i morskich bez ograniczeń.
Dodatkowo patent ten (na podstawie § 13 ust. 2 rozporządzenia) daje uprawnienia kapitana motorowodnego.

</doc>
<doc id="99262" url="https://pl.wikipedia.org/wiki?curid=99262" title="Żeglarz lodowy">
Żeglarz lodowy

Żeglarz lodowy – zniesiony w 2006 roku stopień żeglarski. Obecnie do uprawiania żeglarstwa lodowego nie są wymagane patenty.
Wymagania (do 2006 roku).
Ukończenie 12. roku życia oraz odbycie kursu szkoleniowego.
Uprawnienia (do 2006 roku).
Patent żeglarza lodowego uprawniał do prowadzenia ślizgów lodowych o powierzchni pomiarowej żagla do 6 m², pod nadzorem.

</doc>
<doc id="99263" url="https://pl.wikipedia.org/wiki?curid=99263" title="Veracruz (Veracruz)">
Veracruz (Veracruz)

Veracruz – główny port i jedno z najważniejszych miast stanu Veracruz, położona nad meksykańskim wybrzeżem Zatoki Meksykańskiej, w odległości około 90 km od stolicy stanu Xalapa. Miasto liczy 444 tys. a gmina miejska 512 tys. mieszkańców.
Historia.
Zostało założone jako port już w 1519 roku przez Hernana Corteza. Było pierwszą hiszpańską osadą na terenie dzisiejszego Meksyku. W roku 1528 na pobliskiej wyspie aż do XVII wieku budowano i umacniano fort San Juan de Ulua. W XVI–XVII wiekach było najważniejszym portem hiszpańskiej Ameryki, skąd wywożono głównie srebro. Funkcjonowało pod nazwą La Villa Rica de la Vera Cruz. Miasto często nękali wrogo nastawieni piraci. Opanowali oni miasto w latach 1653–1712.
W latach 1810–1821 Veracruz było ośrodkiem ruchów niepodległościowych Meksyku. W XIX wieku było głównym i największym meksykańskim portem. 16 marca 1847 w czasie wojny meksykańskiej zostało opanowane przez wojska Stanów Zjednoczonych. Ułatwiło im to późniejsze zajęcie stolicy Meksyku. W okresie reform było w latach 1858–1860 stolicą liberałów. Było dwukrotnie bezskutecznie oblegane przez konserwatystów. Dopiero w 1861 roku zostało zajęte przez interwencyjną armię hiszpańską. W latach 1862–1867 miasto zajęła interwencyjna armia francuska. Podczas rewolucji meksykańskiej w latach 1910–1917 było od kwietnia do listopada 1914 roku oblegane przez armię amerykańskiego generała Fredericka Funstona. W latach 1915–1916 było natomiast przejściową stolicą Meksyku.
Gospodarka.
Rozwinięte jest hutnictwo żelaza i aluminium oraz takie gałęzie przemysłu jak spożywczy, stoczniowy, włókienniczy, skórzany, cementowy i drzewny. Veracruz jest ośrodkiem handlowym pobliskiego regionu rolniczego. Miasto pełni także funkcję ośrodka turystycznego i nadmorskiego kąpieliska.
Komunikacja.
Veracruz jest dużym węzłem komunikacyjnym regionu. Znajduje się tu jeden z głównych portów handlowych kraju o przeładunkach 5,2 milionów ton. Wywozi się stąd głównie kawę, skóry, mleczko kauczukowe i chicle. W okolicach miasta ulokowano międzynarodowy port lotniczy.
Zabytki.
Największą sławą cieszy się fort San Juan de Ulua, położony na pobliskiej wyspie. Ponadto także liczne kościoły, takie jak Nuestra Senora de la Asuncion z XVIII wieku i przebudowany w XIX wieku oraz La Pastora również z XVIII wieku. Należy także zwrócić uwagę na ratusz z XVII wieku i dom inkwizycji z XVIII wieku.

</doc>
<doc id="99264" url="https://pl.wikipedia.org/wiki?curid=99264" title="Sternik lodowy">
Sternik lodowy

Sternik lodowy – zniesiony w 2006 roku stopień żeglarski. Obecnie do uprawiania żeglarstwa lodowego nie są wymagane patenty.
Wymagania (do 2006 roku).
Ukończenie 16 roku życia i posiadanie patentu żeglarza lodowego lub ukończenie 18 roku życia oraz odbycie kursu szkoleniowego.
Uprawnienia (do 2006 roku).
Patent sternika lodowego uprawniał do prowadzenia ślizgów lodowych bez ograniczeń.

</doc>
<doc id="99265" url="https://pl.wikipedia.org/wiki?curid=99265" title="Młodszy instruktor żeglarstwa PZŻ">
Młodszy instruktor żeglarstwa PZŻ

Młodszy instruktor żeglarstwa PZŻ - stopień instruktorski Polskiego Związku Żeglarskiego
Wymagania.
Warunkiem uzyskania patentu Młodszego Instruktora Żeglarstwa PZŻ jest:
Uprawnienia.
Młodszy Instruktor żeglarstwa PZŻ jest uprawniony do:
a) prowadzenia zajęć praktycznych i teoretycznych w ramach szkolenia na stopnie żeglarskie do posiadanego stopnia włącznie, pod nadzorem KWŻ,
b) pełnienia funkcji Członka KE na stopnie żeglarskie w zależności od posiadanego stopnia oraz Sekretarza KE na dowolny stopień.

</doc>
<doc id="99266" url="https://pl.wikipedia.org/wiki?curid=99266" title="Instruktor żeglarstwa PZŻ">
Instruktor żeglarstwa PZŻ

Instruktor żeglarstwa PZŻ – stopień instruktorski Polskiego Związku Żeglarskiego
Wymagania.
Warunkiem uzyskania stopnia Instruktora żeglarstwa PZŻ jest:

</doc>
<doc id="99270" url="https://pl.wikipedia.org/wiki?curid=99270" title="Miasta w Meksyku">
Miasta w Meksyku

Według danych uzyskanych w wyniku spisu powszechnego z 2020 r. Meksyk posiadał:
Największe miasta w Meksyku.
Największe miasta w Meksyku według liczebności mieszkańców (stan na 15 marca 2020):
Największe aglomeracje w Meksyku.
Największe aglomeracje w Meksyku według liczebności mieszkańców (stan na 15 marca 2020):
Alfabetyczna lista miast w Meksyku.
Spis miast Meksyku powyżej 20 tys. mieszkańców według danych szacunkowych z 2010 r. (czcionką pogrubioną wydzielono miasta powyżej 1 mln):

</doc>
<doc id="99273" url="https://pl.wikipedia.org/wiki?curid=99273" title="Kod paskowy">
Kod paskowy



</doc>
<doc id="99275" url="https://pl.wikipedia.org/wiki?curid=99275" title="Ranitydyna">
Ranitydyna

Ranitydyna – wielofunkcyjny organiczny związek chemiczny, lek z grupy blokerów H2, hamujący wydzielanie kwasu solnego przez komórki okładzinowe żołądka. Jest stosowany głównie w terapii choroby wrzodowej żołądka i dwunastnicy.
Mechanizm działania.
Ranitydyna jest specyficznym antagonistą kompetycyjnym receptora histaminowego H2 w błonie śluzowej żołądka, hamującym wydzielanie kwasu solnego przez komórki okładzinowe; w mniejszym stopniu wpływa na zmniejszenie wydzielania pepsyny i soku żołądkowego.
Hamowanie wydzielania przebiega zarówno w fazie spoczynkowej (silnie hamuje wydzielanie nocne), jak i pobudzonej pokarmem, kofeiną, insuliną, histaminą, cholinomimetykami, pentagastryną i gastryną. Ranitydyna działa silniej od cymetydyny i w przeciwieństwie do niej nie hamuje enzymów mikrosomalnych w wątrobie. Nie wpływa również na wytwarzanie śluzu i wydzielanie enzymów trzustkowych.
Po podaniu doustnym dobrze wchłania się z przewodu pokarmowego. Po 2 godzinach osiąga maksymalne stężenie we krwi, działanie utrzymuje się około 12 godzin. Po podaniu domięśniowym szybko wchłania się, a maksymalne stężenie we krwi występuje w ciągu 15 min. Przenika przez barierę łożyska i do mleka matki. Ulega także eliminacji poprzez hemodializę.
Przeciwwskazania.
Przeciwwskazania do stosowania leku:
Działania niepożądane.
Bardzo rzadko:
O ile nie wystąpią objawy niepożądane (np. senność, stan splątania, niewyraźne widzenie), lek nie wpływa na zdolność do kierowania pojazdami mechanicznymi i obsługi maszyn.
Stosowanie w trakcie ciąży i karmienia.
Klasyfikacja FDA leków stosowanych w ciąży: kategoria B (nie zaleca się stosowania w okresie karmienia piersią).
Dawkowanie.
Według zaleceń lekarza.
Preparaty.
Preparaty dopuszczone do obrotu w Polsce (1.01.2020):
"Gastranin Zdrovit, Raniberl Max, Ranic, Ranigast, Ranigast Fast, Ranigast Max, Ranigast Pro, Ranimax, Ranisan, Ranitydyna, Riflux, Solvertyl, Zantac". We wrześniu 2019 r. część preparatów została wycofana z powodu zanieczyszczenia rakotwórczą "N"-nitrozodimetyloaminą (NDMA). W listopadzie 2020 r. Europejska Agencja Leków zaleciła wstrzymanie obrotu w Europie wszystkimi preparatami ranitydyny.

</doc>
<doc id="99277" url="https://pl.wikipedia.org/wiki?curid=99277" title="Ranigast">
Ranigast



</doc>
<doc id="99279" url="https://pl.wikipedia.org/wiki?curid=99279" title="Dziedziczenie (informatyka)">
Dziedziczenie (informatyka)



</doc>
<doc id="99282" url="https://pl.wikipedia.org/wiki?curid=99282" title="Diakon">
Diakon

Diakonat (gr. "diákonos" „sługa”) – pierwszy z trzech stopni święceń sakramentalnych w katolicyzmie i prawosławiu oraz trzecia posługa urzędu duchownego w Kościołach protestanckich.
Diakonat w starożytności chrześcijańskiej.
Diakoni w początkach Kościoła.
Diakonat wykształcił się w początkach chrześcijaństwa jako urząd osób odpowiedzialnych za funkcje charytatywne we wspólnocie chrześcijańskiej.
Według Dziejów Apostolskich (Dz 6, 1–6) apostołowie wybrali w Jerozolimie siedmiu mężczyzn, mających odciążyć ich od spraw "stołu":
Początkowo, zgodnie z tradycją, powoływano przy siedzibach biskupich po siedmiu diakonów. Z czasem przestano przestrzegać tej zasady.
Diakoni pełnili również szczególne funkcje liturgiczne. Odczytywali Ewangelię, podawali intencje modlitw, rozdzielali wiernym Eucharystię, a także pomagali biskupowi w udzielaniu sakramentu chrztu.
Diakonisy w początkach Kościoła.
We wczesnych wiekach istniała w Kościele instytucja diakonis. Zachowane teksty obrzędów ich ustanowienia różnią się od obrzędów stosowanych przy wyświęcaniu mężczyzn, lecz jednocześnie przewidują m.in. nałożenie rąk przez biskupa, charakterystyczne dla święceń sakramentalnych. Z uwagi na fragmentaryczność źródeł, teologowie katoliccy nie są zgodni, czy kobiety te były faktyczne wyświęcane, czy jedynie ustanawiane do posługi. Teologowie prawosławni zgodnie uznają instytucję diakonis jako diakonat kobiet.
Posługa diakonis obejmowała sprawowanie funkcji pomocniczych w liturgii, duszpasterstwo kobiet, przygotowanie katechumenów oraz działalność charytatywną. Diakonisy asystowały biskupowi przy chrzcie kobiet oraz zanosiły komunię chorym.
W Kościele zachodnim praktyka ustanawiania diakonis zanikła całkowicie około VIII wieku. W kolejnych wiekach terminem tym określano przełożone klasztorów żeńskich.
W Kościołach prawosławnych instytucja diakonis przetrwała do XIV wieku. W 1988 roku konsultacja panprawosławna „Miejsce kobiety w Kościele” (zwołana przez patriarchę Konstantynopola, Dymitra I na wyspie Rodos) wypowiedziała się jednogłośnie za przywróceniem diakonatu kobiet w Kościołach prawosławnych. W 2016 roku został on przywrócony przez patriarchat aleksandryjski dla misji w Afryce. W 2017 roku prawosławny patriarcha Aleksandrii, Teodor II wyświęcił do tej posługi pięć kobiet.
Praktyka wyświęcania diakonis jest znana również w przedchalcedońskim Kościele ormiańskim.
Obecnie w Kościołach protestanckich mianem "diakonis" określa się siostry żyjące w instytutach diakonijnych i pracujące jako pielęgniarki lub nauczycielki. Kościoły protestanckie, Kościoły starokatolickie i Kościoły niezależne (tzw. feministyczne) postrzegają kapłaństwo chrzcielne (powszechne) i urząd duchownego inaczej niż Kościół katolicki. Z tych też powodów niektóre z nich praktykują ordynowanie "diakonek", czyli kobiet–diakonów.
Diakonat w Kościele rzymskokatolickim.
Zadania diakonów katolickich.
Zgodnie z teologią katolicką diakonat jest pierwszym z trzech stopni sakramentu święceń (są to kolejno: diakonat, prezbiterat i episkopat). W obrzędzie święceń biskup nakłada na kandydata ręce, ale "nie dla kapłaństwa, lecz dla posługi". Diakoni nie są powoływani, by zastępować kapłanów, ale po to, aby ich wspierać. Dlatego też nie wykonują funkcji typowo kapłańskich, jak celebrowanie mszy świętej, rozgrzeszanie i namaszczanie chorych (które też jest czasem formą rozgrzeszenia), ale wsparci łaską sakramentalną, mają za zadanie służyć Kościołowi "w posłudze liturgii, słowa i miłości".
Posługa liturgii.
Zadaniem diakona w celebracjach liturgicznych jest zasadniczo asystowanie i posługiwanie przewodniczącemu. W czasie mszy jest to także służba przy ołtarzu (przy księdze i kielichu), kierowanie zgromadzeniem wiernych poprzez odpowiednie polecenia oraz wypowiadanie intencji modlitwy powszechnej.
Niektóre ceremonie diakon może sprawować samodzielnie, w zastępstwie kapłana. Jest zwyczajnym szafarzem komunii świętej. Może uroczyście udzielać chrztu, asystować przy zawieraniu małżeństwa przez narzeczonych, przewodniczyć liturgii pogrzebu i nabożeństwom (np. Gorzkie żale), a także sprawować te sakramentalia, które nie są zastrzeżone prezbiterowi i biskupowi (jak np. poświęcenie kielicha i pateny).
W świetle prawa kanonicznego Kościoła łacińskiego, święcenia diakonatu wprowadzają do stanu duchownego. Wiąże się to z obowiązkiem regularnej celebracji Liturgii Godzin.
Posługa słowa.
W ramach liturgii święceń diakonatu, biskup wręcza nowo wyświęconemu Ewangeliarz, jako znak specjalnej posługi głoszenia Ewangelii. Podczas każdej celebracji, w której uczestniczy diakon, zawsze on sam odczytuje tekst Ewangelii, nawet, jeżeli obecny jest biskup czy nawet papież. Diakon może także, z upoważnienia celebransa, wygłosić homilię lub kazanie, czego nie może nigdy czynić osoba świecka.
Posługa miłości.
Diakon jest szczególnym orędownikiem miłości, sprawiedliwości i pokoju. Jest wezwany do niesienia pomocy i pociechy chorym, ubogim i cierpiącym. Oprócz świeckiej pracy zawodowej, która zapewnia mu utrzymanie, jest też wezwany, by wspierać duchowo i sakramentalnie tych, którzy tego najbardziej potrzebują. Święty Polikarp zachęca, by diakoni byli "pełni współczucia, gorliwi, żyjący według prawdy naszego Pana, który stał się sługą wszystkich".
Specyficzna funkcja diakona w Kościele ma też odbicie w jego zadaniach w liturgii. Z zasady to on, w ramach swojego urzędu diakońskiego, kieruje do wiernych takie zachęty, jak "Przekażcie sobie znak pokoju" czy też "Idźcie w pokoju Chrystusa".
Diakoni stali i przejściowi.
Diakonów w Kościele rzymskokatolickim można podzielić na dwie grupy: żonatych oraz celibatariuszy, którzy decydują się pozostać w stanie bezżennym.
Diakoni żonaci są wyświęcani na stałe (w Kościele łacińskim wymaga się od nich zgody małżonki, pięciu lat stażu małżeńskiego, ukończenia 35. roku życia, wykształcenia teologicznego oraz odpowiedniego przygotowania).
Kościół zachęca, by urzędowi diakońskiemu na stałe oddawali się także młodzieńcy, którzy dla pełnego poświęcenia się swoim obowiązkom, nie wstąpią w związek małżeński, ale podejmą życie w celibacie. Przewidziana jest dla nich formacja zbliżona do seminaryjnej, a wymagany wiek obniżony jest do 25 lat.
W Polsce najczęściej diakonat jest tylko stopniem przejściowym na drodze do kapłaństwa. Około roku przed ukończeniem studiów seminaryjnych alumni składają przysięgę celibatu i otrzymują święcenia diakonatu.
Diakonat stały.
Katolickie Kościoły wschodnie przez wiele wieków zachowały instytucję diakonatu stałego, lecz w Kościele łacińskim praktyka święcenia stałych diakonów zanikła bardzo wcześnie. Pierwsza decyzja przywrócenia diakonatu jako stałego stopnia hierarchii, została podjęta na soborze trydenckim, lecz nie została zrealizowana. Wypełnienia doczekały się dopiero postanowienia biskupów zebranych na II soborze watykańskim. Ojcowie soborowi zarządzili w Konstytucji dogmatycznej o Kościele „Lumen Gentium”, by zachować diakonat jako "właściwy i trwały stopień hierarchiczny". Ponadto zdjęto z diakonów obowiązek bezżenności.
Soborowy "Dekret o misyjnej działalności Kościoła" stwierdza, że "wskazane jest, aby ludzi, którzy spełniają prawdziwie diakońską posługę, głosząc słowo Boże jako katechiści, kierując w imieniu proboszcza i biskupa rozproszonymi wspólnotami chrześcijańskimi albo praktykując miłosierdzie w działalności społecznej czy charytatywnej, wzmocnić przez przekazane w tradycji od Apostołów nałożenie rąk i ściślej połączyć z ołtarzem, aby skuteczniej wypełniali oni swoją posługę dzięki sakramentalnej łasce diakonatu".
Pierwszym z Kościołów lokalnych w Polsce, gdzie przywrócono stały diakonat, była diecezja przemyska (obecnie archidiecezja przemysko-warszawska) obrządku bizantyjsko-ukraińskiego. Pierwszy diakon "nieprzeznaczony do kapłaństwa" po II soborze watykańskim, Andrzej Chita, został wyświęcony 17 marca 1993 roku.
Pierwszy rzymskokatolicki diakon stały w Polsce, Tomasz Chmielewski, został wyświęcony 6 czerwca 2008 roku w Toruniu przez biskupa toruńskiego Andrzeja Suskiego.
Diakonat przejściowy.
Prawo kanoniczne Kościoła łacińskiego oraz kościołów wschodnich wymaga, by kandydaci do święceń prezbiteratu wypełniali przez pewien czas urząd diakona. Sprawowanie posługi diakońskiej jest formą praktycznego przygotowania do przyszłej działalności duszpasterskiej, dlatego święcenia te udzielane są seminarzystom po ukończeniu piątego (przedostatniego) roku studiów.
Szaty diakona katolickiego.
W Kościele rzymskokatolickim szatami liturgicznymi diakona są alba, cingulum, stuła przewieszona z lewego ramienia i spięta na prawym boku oraz dalmatyka. W nadzwyczajnej formie rytu rzymskiego diakon używa także manipularza. Strojem chórowym jest komża włożona na sutannę oraz czarny biret.
31 października 2003 r. ks. bp Stefan Cichy, jako Przewodniczący Komisji ds. Kultu Bożego i Dyscypliny Sakramentów Episkopatu Polski, zwrócił się do Kongregacji ds. Kultu Bożego i Dyscypliny Sakramentów z zapytaniem, czy diakoni, którzy przewodniczą czynnościom liturgicznym (np. Liturgii Godzin) lub wystawieniu i błogosławieństwu Najświętszym Sakramentem, mogą założyć na ten czas kapę. W odpowiedzi z dnia 23 lutego 2004 r. Kongregacja uznała, że diakoni mogą używać kapy w czasie wykonywania tych czynności, o ile wyrazi na to zgodę Konferencja Episkopatu Polski. Tydzień później Konferencja Episkopatu Polski udzieliła wymaganego pozwolenia.
W Katolickich Kościołach Wschodnich diakoni noszą szaty takie jak w prawosławiu (sticharion, narękawniki (poruczy) oraz orarion).
Kwestia diakonatu kobiet.
2 czerwca 2016 r. papież Franciszek ustanowił Komisję ds. Diakonatu Kobiet, celem przestudiowania kwestii diakonatu kobiet, zwłaszcza w Nowym Testamencie i pierwszych wiekach Kościoła. Komisja została ustanowiona w odpowiedzi na postulat Zgromadzenia Plenarnego Przełożonych Generalnych zakonów żeńskich, które odbyło się 12 maja 2016 r. Komisja składała się z siedmiu mężczyzn i sześciu kobiet. Na jej czele stał sekretarz Kongregacji Nauki Wiary abp Luis Ladaria. W grudniu 2018 r. Komisja zakończyła prace i przekazała swoje wnioski na ręce papieża. Wyniki prac nie zostały udostępnione opinii publicznej.
W październiku 2019 r. temat diakonatu kobiet został poruszony przez biskupów obecnych na X Specjalnej Sesji Synodu Biskupów („Synodzie Amazońskim”). Na zakończenie synodu papież Franciszek zapowiedział, że Kongregacja Nauki Wiary musi zgłębić tę sprawę. W posynodalnej adhortacji apostolskiej „Querida Amazonia” z 2 lutego 2020 r. papież nie podjął żadnych rozstrzygnięć co do powyższego zagadnienia.
8 kwietnia 2020 r. papież Franciszek powołał nową Komisję ds. Diakonatu Kobiet. Komisja składa się z siedmiu mężczyzn i pięciu kobiet. Na jej czele stanął kard. Giuseppe Petrocchi.
Diakonat w Kościołach prawosławnych.
Zadania diakonów prawosławnych.
W Kościołach prawosławnych od czasów wczesnochrześcijańskich diakoni pełnili funkcje służebne wobec przełożonych oraz wobec całej społeczności wiernych. Zakres ich działalności pozostał ten sam. Są pomocnikami prezbiterów i biskupów podczas odprawiania nabożeństw, wygłaszają ektenie, czytają fragmenty z Dziejów Apostolskich, Listów Apostolskich i Ewangelię, asystują podczas sprawowania sakramentów i obrzędów. Samodzielnie diakoni nie odprawiają żadnego nabożeństwa. W wyjątkowych wypadkach diakon prawosławny może, podobnie jak każdy chrześcijanin, dokonać chrztu w przypadku braku prezbitera. Za pozwoleniem księdza lub biskupa diakon może nauczać zarówno w cerkwi, jak i poza nią. Diakon, który przyjął stan zakonny, nazywany jest w prawosławiu hierodiakonem. Starsi spośród diakonów, zwłaszcza przy katedrach biskupich noszą w prawosławiu miano protodiakonów (spośród kleru diecezjalnego) oraz archidiakonów (spośród kleru zakonnego). Mianowanie, powierzanie funkcji lub zwalnianie z jej pełnienia należy do biskupa.
Szaty diakona prawosławnego.
W obrządku bizantyjskim szatami diakona są: sticharion, narękawniki (poruczy), oraz specjalna stuła diakońska, zwana orarionem, zwieszona z lewego ramienia. Niektórzy z diakonów tradycji wschodniej posiadają przywilej używania specjalnego, dłuższego "orarionu podwójnego", którym dodatkowo przewiązują się z lewego ramienia na prawe biodro.
Diakonat w Kościołach starokatolickich.
Kościoły starokatolickie pojmują sakrament kapłaństwa podobnie jak rzymscy katolicy i prawosławni. Diakoni starokatoliccy nie są zobowiązani do przestrzegania celibatu. Obecnie część Kościołów starokatolickich dopuściła możliwość święcenia diakonis. W niektórych z nich istnieje również diakonat stały zarówno kobiet, jak i mężczyzn.
W Kościołach starokatolickich diakon może w pewnych sytuacjach przewodniczyć nabożeństwom, ale z pominięciem konsekracji (jest to praktyka podobna do rzymskokatolickich celebracji niedzielnych "w oczekiwaniu na kapłana"). Z upoważnienia biskupa diakon starokatolicki może też namaszczać chorych.
W Unii Scrantońskiej ordynuje się stałych diakonów i siostry diakonise. Ich zadaniem jest praca w ośrodkach terapeutycznych, wszelka pomoc biskupom, kapelanom i proboszczom oraz praca charytatywna np. kierowanie wolontariatem.
W Unii Utrechckiej, w Ekumenicznej Wspólnocie Katolickiej oraz w Kościele Katolickim Mariawitów kobiety mogą być diakonkami.
W Kościele Starokatolickim Mariawitów diakoni mogą przewodniczyć większości nabożeństw (z wyjątkiem Mszy Świętej), udzielają Komunii Świętej, głoszą nauki, mogą chrzcić, prowadzić pogrzeby i błogosławić sakrament małżeństwa. Podczas Mszy Świętej asystują biskupom i kapłanom i czytają Ewangelię. Na co dzień noszą szary habit z wyhaftowaną na prawej piersi monstrancją. Podczas bardziej uroczystych nabożeństw, zwłaszcza w asyście biskupa, mogą zakładać dalmatykę. Ich codziennym strojem liturgicznym jest stuła zakładana na komżę. Z powodu braków kadrowych na parafiach mogą pełnić funkcję administratora parafii.
Diakonat w Kościołach protestanckich.
Diakonat istnieje obecnie w większości kościołów protestanckich. Jest on posługą duchowną pełnioną zarówno przez mężczyzn (diakoni), jak i kobiety (diakonki).
Kościół Ewangelicko-Augsburski w RP ordynuje stałych diakonów, diakonki i siostry diakonise. Ich zadaniem jest zajmowanie się pracą charytatywną, diakonijną, dydaktyczną, liturgiczną, oraz wszelką pomocą biskupom i proboszczom. Diakoni muszą ukończyć odpowiednie studia o profilu teologiczno–pedagogicznym, zdać egzamin przed Kościelną Komisją Egzaminacyjną, otrzymać przydział pracy i być ordynowanymi do tej służby przez Biskupa Diecezjalnego.
W Kościele Ewangelicko-Augsburskim w RP ordynacja diakonacka uprawnia również od 2017 roku do:
Diakoni mogą wraz z księżmi i biskupami udzielać Sakramentu Ołtarza, czyli brać udział w tzw. dystrybucji Sakramentu Ołtarza, zarządzania parafią lub filiałem.
Od 1836 roku w niektórych kościołach protestanckich istnieją także diakonisy. Są to niezamężne kobiety, które podobnie jak zakonnice żyją we wspólnotach (stowarzyszeniach) i poświęcają się pracy społecznej i charytatywnej. W Polsce posługa diakonisy istnieje od 1923 roku w Kościele Ewangelicko-Augsburskim w RP. Polskie diakonisy zrzeszone są w diakonacie Eben-Ezer.
W prezbiterianizmie diakoni rozdają komunię, odwiedzają chorych, rozdzielają dary. W protestanckich kościołach Niemiec i Skandynawii istnieją specjalne instytuty diakonalne (od I połowy XIX wieku), które przygotowują diakonów do pracy z młodzieżą i służby społecznej. W wielu kościołach protestanckich diakonat jest obieralną przez wiernych funkcją, a wybrani diakoni tworzą ciało odpowiedzialne za finanse i administrację wspólnoty.
W niektórych Kościołach luterańskich w od XVI do XIX wieku diakonami (kaznodziejami) nazywano duchownych pomocniczych (wikariuszy).
Diakonat w innych religiach.
Świadkowie Jehowy nie używają na określenie funkcji zborowych terminów greckich, lecz ich tłumaczeń na języki narodowe, dlatego diakona nazywają sługą pomocniczym, prezbitera – starszym, a biskupa – nadzorcą.

</doc>
<doc id="99284" url="https://pl.wikipedia.org/wiki?curid=99284" title="Fuþark">
Fuþark

Fuþark lub futhark – nazwa jednego z alfabetów runicznych. 
Nazwa alfabetu „fuþark” powstała z początkowych liter sześciu pierwszych run:
Fehu
Uruz
Þurisaz
Ansuz
Raido
Kaunan
Był to najstarszy typ pisma północnoeuropejskiego, używany przez plemiona germańskie. W Skandynawii (w Norwegii, na Gotlandii i na wyspach duńskich) odnaleziono najstarsze zapiski pochodzące z III i IV w. 
Fuþark „starszy” (używany do około VII w.) składał się z 24 symboli, a fuþark „młodszy” (VII-XIII w.) – z 16. Fuþark „młodszy” występował w dwóch odmianach, szwedzko-norweskiej i duńskiej. 
Na wyspach brytyjskich fuþark uległ ewolucji i był tam znany jako fuþork, zawierający 33 znaki. W tym alfabecie runicznym spisano m.in. "Beowulfa". Fuþork, zanim został wyparty przez alfabet łaciński, był używany w kilku odmianach. Funkcjonował do X wieku.
W latach dwudziestych XX wieku powstał sztucznie stworzony przez Guido von Lista fuþark armaniczny, posiadający 18 znaków runicznych.
Znaki runiczne, poza swoją funkcją alfabetyczną, były i są używane jako narzędzie do przepowiadania przyszłości.

</doc>
<doc id="99289" url="https://pl.wikipedia.org/wiki?curid=99289" title="Lipiec 2004">
Lipiec 2004



</doc>
<doc id="99291" url="https://pl.wikipedia.org/wiki?curid=99291" title="VFAT">
VFAT

VFAT () – rozszerzenie systemu plików FAT umożliwiające używanie długich nazw plików (do 255 znaków).
Niektóre programy nie obsługują tego rozszerzenia i wyświetlają nazwy katalogów lub plików wygenerowane w formacie 8.3 przez system (np. nazwę Moje dokumenty jako MOJEDO~1 lub nazwę Program Files jako PROGRA~1). 
Spowodowane jest to tym, że VFAT przechowuje długie nazwy plików, tworząc zestaw wpisów w tablicy katalogu. Ze względu na to że mają one atrybuty Nazwa woluminu, Ukryty, Systemowy i Tylko do odczytu, nie zostanie on nadpisany i większość programów nierozpoznających VFAT pozostawi je w spokoju. Ze względu jednak na zgodność, do "głównego" wpisu danego pliku zapisywana jest jego nazwa w formacie 8.3, ponieważ tylko na tyle jest miejsca w strukturze.

</doc>
<doc id="99292" url="https://pl.wikipedia.org/wiki?curid=99292" title="Pamięć półprzewodnikowa">
Pamięć półprzewodnikowa

Pamięć półprzewodnikowa – rodzaj pamięci opartej na cyfrowych układach scalonych i przechowującej informacje w postaci binarnej. Do tego typu należą m.in. typowe pamięci RAM, układy ROM, a także dyski SSD. Pamięci te są jednymi z podstawowych typów pamięci stosowanych w komputerach PC.
Punktem pamięci półprzewodnikowej statycznej jest przerzutnik SR, zbudowany w oparciu o technologię bipolarną lub unipolarną. Zasada działania takiej pamięci polega na podaniu sygnału jedynki logicznej na odpowiednią linię słowa zapisu (lub odczytu) oraz sygnału „1” lub „0” na linię bitu zapisywanego (lub odczytywanego). W odróżnieniu od pamięci statycznej, pamięć dynamiczna wymaga dodatkowego działania, jakim jest wielokrotne odświeżanie jej zawartości w ciągu sekundy, aby mogła ona przechowywać ładunki elektryczne oznaczające wartości poszczególnych bitów.
Pamięci półprzewodnikowe mają organizację BSC określoną jako formula_1 gdzie formula_2 oznacza wielkość pamięci (np. 16, 256, 1024), a formula_3 liczbę bitów dostępnych po zaadresowaniu pojedynczej komórki (zwykle 1, 4 lub 8).

</doc>
<doc id="99296" url="https://pl.wikipedia.org/wiki?curid=99296" title="Dzień Flagi Rzeczypospolitej Polskiej">
Dzień Flagi Rzeczypospolitej Polskiej

Dzień Flagi Rzeczypospolitej Polskiej – polskie święto wprowadzone na mocy ustawy z 20 lutego 2004, obchodzone między świętami 1 maja (zwanym Świętem Pracy) i 3 maja (Świętem Narodowym 3 Maja). 2 maja nie jest dniem wolnym od pracy, jednak wielu Polaków bierze w ten dzień urlop, ze względu na to, że ta data jest jedyną w kalendarzu występującą pomiędzy dwoma dniami wolnymi od pracy.
Tego samego dnia obchodzony jest Dzień Polonii i Polaków za Granicą.
Ustanowienie święta.
15 października 2003 do laski marszałkowskiej wpłynął poselski projekt (autorstwa posła Edwarda Płonki) zmiany ustawy o godle, barwach i hymnie RP, ustanawiający m.in. "Dzień Flagi RP". Co wynika z uzasadnienia ustawy wprowadzającej święto, wybór dnia 2 maja nie był przypadkowy – chodziło o dzień, w którym Polakom towarzyszą refleksje o szczytnych kartach historii Polski, wypełnienie wolnego dnia pomiędzy świętami narodowymi, oraz podkreślenie obchodów Światowego Dnia Polonii. Pomysłodawcą ustanowienia święta był dziennikarz Andrzej Zaporowski
W toku prac legislacyjnych Senat RP w uchwale z dnia 12 lutego 2004 zaproponował poprawki m.in.: zastąpić Dzień Flagi RP "Dniem Orła Białego", uznając godło za naczelne spośród symboli RP. Ostatecznie Sejm odrzucił poprawkę i 20 lutego 2004 ustanowił Dzień Flagi Rzeczypospolitej Polskiej.
Obchody.
Organizowane są różnego rodzaju akcje i manifestacje patriotyczne.
Pozostałe informacje.
Dnia 2 maja w 1945 r. polscy żołnierze zdobywający stolicę hitlerowskich Niemiec umieścili biało-czerwoną flagę na Kolumnie Zwycięstwa – "Siegessäule" oraz na Reichstagu w Berlinie. W latach PRL właśnie w tym dniu zdejmowano po 1 maja flagi państwowe, aby nie były eksponowane w dniu zniesionego przez władze komunistyczne Święta Konstytucji 3 Maja.
Święto flagi na świecie.
Oprócz Polski, święto własnej flagi obchodzi się również w licznych innych krajach, m.in. w Stanach Zjednoczonych, Meksyku, Argentynie, Finlandii, Turkmenistanie, na Litwie, Ukrainie i w Chinach.

</doc>
<doc id="99316" url="https://pl.wikipedia.org/wiki?curid=99316" title="Wielka wojna ojczyźniana">
Wielka wojna ojczyźniana

Wielka wojna ojczyźniana (), także wielka wojna narodowa lub wojna narodowa – w radzieckiej i rosyjskiej literaturze i historiografii propagandowy termin określający część II wojny światowej, w której, po stronie koalicji antyhitlerowskiej, przeciwko III Rzeszy i jej sojusznikom, brał udział Związek Radziecki. Obejmuje okres od ataku Niemiec na ZSRR (operacji Barbarossa) 22 czerwca 1941 do 9 maja 1945 roku (przyjmowana w ZSRR data kapitulacji Niemiec i zakończenia II wojny światowej w Europie).
Wykorzystanie terminu.
Nazwa „wielka wojna ojczyźniana” została użyta po raz pierwszy w przemówieniu radiowym Józefa Stalina z 3 lipca 1941 roku, w którym odwołał się on do patriotyzmu narodów tworzących ZSRR w obliczu ataku państw uważanych za faszystowskie. Termin ten odnosi się jedynie do walk ZSRR z III Rzeszą i jej sojusznikami – Włochami, Węgrami, Rumunią, Finlandią, Słowacją i Chorwacją na froncie wschodnim. Nie obejmuje natomiast działań wojennych na Dalekim Wschodzie pomiędzy Związkiem Radzieckim a Japonią.
Nomenklatury tej użyto z dwóch powodów – jako oznaczenia nowej fazy konfliktu zbrojnego (ZSRR ówcześnie oficjalnie nie przyznawał się do uczestnictwa w II wojnie światowej) oraz w celach propagandowych – ciąg słów wyrażał nie tylko walkę Sowietów, ale i jej narodowy, powszechny, uniwersalny charakter, co miało mobilizować ludność do aktywnego uczestnictwa w obronie kraju.
Termin ten nie obejmuje natomiast współpracy militarnej i gospodarczej z III Rzeszą od paktu Ribbentrop-Mołotow (23 sierpnia 1939) do 22 czerwca 1941 roku – agresji na Polskę i aneksji jej ziem wschodnich, zagarnięcia Litwy, Łotwy i Estonii, a następnie (w ramach tzw. wojny zimowej) napaści ZSRR na Finlandię, a także zagarnięcia wschodniej części Rumunii. Nazwa wielka wojna ojczyźniana nawiązywała do wojny 1812 (ros. Отечественная война 1812 года).
W propagandzie radzieckiej wielka wojna ojczyźniana była zwycięstwem ZSRR pod przywództwem Józefa Stalina, zaś ogromne straty ludzkie po stronie ZSRR (ok. 20 mln) stanowiły miarę jego wkładu w zwycięstwo nad nazizmem. W ocenie historyka i żołnierza Nikołaja Nikulina wojna została wygrana głównie dzięki poświęceniu ludności i wsparciu aliantów, a wbrew fatalnej polityce WKP(b) i terrorowi lat 30., który doprowadził do demoralizacji wojska i administracji oraz ograniczenia zdolności bojowej kraju.
Współcześnie termin jest powszechnie używany w Rosji oraz niektórych innych, byłych republikach radzieckich, w szczególności na Białorusi oraz w nieuznawanym Naddniestrzu. Natomiast kraje bałtyckie zrezygnowały z jego użycia zaraz po odzyskaniu niepodległości w 1991 roku.
Na Ukrainie termin "wielka wojna ojczyźniana" () stopniowo wyszedł z użycia w oficjalnych publikacjach po wybuchu wojny rosyjsko-ukraińskiej w 2014 roku. Już wcześniej, 25 maja 2010 roku Lwowska Rada Obwodowa przyjęła uchwałę mówiącą o tym, że nie będzie w przyszłości wykorzystywać terminu "wielka wojna ojczyźniana", ponieważ „nie odpowiada on ukraińskiej rzeczywistości historycznej”. W lipcu 2015 roku Muzeum historii Ukrainy w Wielkiej wojnie ojczyźnianej 1941–1945 zmieniło nazwę na Muzeum historii Ukrainy w II wojnie światowej.

</doc>
<doc id="99317" url="https://pl.wikipedia.org/wiki?curid=99317" title="FAT12">
FAT12

FAT12 – system plików FAT z 12-bitowym kodowaniem numeru jednostki alokacji. Zaprezentowany w 1980 r., swoją popularność zawdzięcza zaadaptowaniu go przez firmę Microsoft w systemie MS/PC-DOS w 1981 r. Pierwotnie wprowadzony dla stacji dyskietek ("FDD"). Ze względu na prawa patentowe i praktyczny monopol firmy Microsoft, używany głównie w systemach operacyjnych tej firmy.
FAT12 pozwala na zaadresowanie 4078 (212 − 18) jednostek alokacji, co ogranicza maksymalną liczbę niepustych plików. Wielkość jednostki alokacji waha się od 512 B do 4 kB i jest określana przez program formatujący w zależności od wielkości partycji. Pozwala to na utworzenie partycji o rozmiarze do około 16 MB. W przypadku dyskietek jednostka alokacji przeważnie ma wielkość jednego sektora, co ogranicza rozmiar do około 2 MB. 
Obecnie ten system plików używany jest wyłącznie na standardowych dyskietkach ze względu na jego niewielkie możliwości (rozmiar obsługiwanych dysków). W typowych zastosowaniach na platformie Windows został całkowicie wyparty przez FAT32 oraz NTFS.
W systemie FAT12 rekord ładujący znajduje się w pierwszym sektorze dyskietki lub dysku logicznego z danymi:

</doc>
<doc id="99318" url="https://pl.wikipedia.org/wiki?curid=99318" title="Żandarmeria">
Żandarmeria

Żandarmeria (z „zbrojni”):

</doc>
<doc id="99320" url="https://pl.wikipedia.org/wiki?curid=99320" title="Prezydenci Południowej Afryki">
Prezydenci Południowej Afryki



</doc>
<doc id="99324" url="https://pl.wikipedia.org/wiki?curid=99324" title="Moklobemid">
Moklobemid

Moklobemid – lek przeciwdepresyjny z grupy inhibitorów MAO.
Działanie.
Hamuje w sposób odwracalny enzym MAO, głównie typu A. Powoduje to zahamowanie metabolizmu noradrenaliny, dopaminy i serotoniny, co prowadzi do zwiększenia ich poziomu w mózgu. W dużej dawce staje się też inhibitorem MAO typu B. Moklobemid poprawia napęd, likwidując zahamowanie obecne w depresji. Nieco później podnosi nastrój, znosi uczucie wyczerpania i zmęczenia, pomaga w koncentracji, wpływa pozytywnie na samoocenę. Działa już po pierwszym tygodniu leczenia. Metabolizowany jest w wątrobie, wydalany w postaci metabolitów. Ma krótki okres półtrwania, około 1-2 godziny.
Wskazania.
Moklobemid wydany może być tylko na receptę od lekarza. Używany jest do leczenia depresji oraz fobii społecznej. Moklobemid powinno się zażywać po posiłku, w dawkach 300–600 mg podzielonych na 2-3 dawki.
Interakcje.
Moklobemid wchodzi w bardzo rozliczne interakcje i wymaga dużej ostrożności przy łączeniu z innymi lekami. Wiele leków nie może być stosowanych łącznie z tym lekiem, a czasem jest wymagana 14-dniowa przerwa pomiędzy zastosowaniem niektórych leków (np. SSRI, SNRI, mianseryną i innymi lekami przecidepresyjnymi, ponieważ stwarza to zagrożenie wystąpienia zespołu serotoninowego, który może doprowadzić do zgonu). Nie należy podawać łącznie z selegiliną, klomipraminą, tramadolem, petydyną i preparatami zawierającymi dekstrometorfan. Inhibitory MAO mogą niebezpiecznie wzmacniać działanie pochodnych tryptaminy oraz fenyloetyloaminy. Moklobemid może także nasilać działanie niektórych opioidów.
Zalecane jest przyjmowanie leku po posiłkach w celu zmniejszenia prawdopodobieństwa interakcji z tyraminą. Do produktów o dużej zawartości tyraminy należą: ryby wędzone, niektóre gatunki sera, czekolada, wino, piwo, produkty drożdżowe, soja. Podczas leczenia należy unikać tych pokarmów.
Przed zastosowaniem należy zawsze przeczytać ulotkę dołączoną do leku i / lub skonsultować się z lekarzem.
Ponieważ lek w depresji z zahamowaniem działa w pierwszej kolejności odhamowująco a poprawa nastroju występuje później – należy wnikliwie obserwować pacjenta w pierwszym etapie leczenia z uwagi na ryzyko samobójstwa.

</doc>
<doc id="99328" url="https://pl.wikipedia.org/wiki?curid=99328" title="Premierzy Południowej Afryki">
Premierzy Południowej Afryki



</doc>
<doc id="99331" url="https://pl.wikipedia.org/wiki?curid=99331" title="Uruk-hai">
Uruk-hai

Uruk-hai – rasa orków występująca w stworzonej przez J.R.R. Tolkiena mitologii Śródziemia, powstała w Trzeciej Erze. Stosuje się także spolszczoną wersję nazwy Uruk-hai, "urukowie".
Literatura.
Mówi się, że Sauron nigdy do końca nie był zadowolony ze swoich orków. Ich wadą była możliwość działania tylko pod osłoną cienia oraz zbyt niski wzrost uniemożliwiający podjęcie równej walki z ludźmi czy elfami. Poza tym orkowie mieli słabą budowę ciała. Sauron zmodyfikował ich więc swoimi czarami, ulepszeni – Uruk-hai – stali się elitą jego armii.
Cechy fizyczne i ich konsekwencje.
Uruk-hai zostali opisani jako czarni orkowie, z powodu takiego koloru skóry. Byli wyżsi i silniejsi, niż pozostałe rasy orków, ale wzrostem ledwie dorównywali ludziom. Uruków Saurona nie cechowała postawa wyprostowana. Przykładowo, ich przedstawiciel, Shagrat, cały czas poruszał się przygarbiony, a jego ręce sięgały ziemi, jak to zaobserwował Samwise Gamgee w wieży Cirith Ungol. Jak inni orkowie, mordorscy Uruk-hai posiadali zdolność długodystansowego i szybkiego biegu. Dopiero Urukowie Sarumana poruszali się wyprostowani i nie byli podatni na działanie światła słonecznego, tak więc mogli działać samodzielnie i bez ciemności maskujących ich obecność – być może w wyniku skrzyżowania z ludźmi, jak podejrzewał Drzewiec.
Uważali się za uprzywilejowanych, efektywniejszych i silniejszych od pozostałych orków. Korzystając ze swojej przewagi często zastraszali i zabijali pobratymców z innych szczepów, jak robili to Uglúk czy Shagrat. Uruk-hai Sarumana byli uzbrojeni jak ludzie. Mordorscy nadal używali tradycyjnej orkowej broni, choć niektóre oddziały były lepiej uzbrojone, jak ciężkozbrojni Uruk-hai z Barad-dûr (w oryginale: "heavy-armed"), wspomniani w "Powrocie króla". Są tam wyraźnie odróżnieni od orków z Durthangu. Mając nad nimi przewagę, wszczęli bójkę o miejsce na drodze do Czarnej Bramy. Być może byli centralnie zaopatrywani z kuźni Saurona, również wzmiankowanych w książce.
Po raz pierwszy zauważono ich w 2475 roku Trzeciej Ery, kiedy zdobyli Ithilien i zburzyli Osgiliath.
Uruk-hai w fabule.
W drugim tomie "Władcy Pierścieni" pod tytułem "Dwie wieże" znajduje się scena, w której Aragorn, będąc na Amon Hen zaobserwował, że Uruk-hai nie są podobni do żadnej rasy orków, którą widział wcześniej. Odnosiło się to jednak tylko do zmian w budowie ciała i uzbrojeniu wprowadzonych przez Sarumana.
Oddział Uruk-hai został wysłany przez Sarumana z Isengardu w celu zdobycia Jedynego Pierścienia eskortowanego przez Drużynę Pierścienia. Orkowie z tego oddziału zabili Boromira, syna Denethora II, Namiestnika Gondoru. Hobbici: Peregrin Tuk i Meriadok Brandybuck zostali przez nich uprowadzeni. W wyniku tego zdarzenia rozbiciu uległa Drużyna Pierścienia.
Dowodzącym tym oddziałem był Uglúk. Podczas powrotu do Isengardu Uruk-hai sprzymierzyli się z oddziałem orków z Mordoru i Morii pod dowództwem Grishnákha. Blisko skraju Fangornu oddział spotkał jeźdźców Rohanu i został wybity. Uglúk poległ z ręki dowódcy éoredu, Éomera.
Gdy Sarumanowi nie udało się pojmać hobbitów, aby nie wzbudzić podejrzeń u Saurona, postanowił pokonać Rohan. Wtedy zaczęła się rywalizacja pomiędzy Sarumanem a Sauronem. Przy pomocy Uruk-hai Saruman niszczył kolejne wioski, a król Rohanu Théoden zabrał swą pospiesznie zebraną armię do Helmowego Jaru. Później zaś rozegrała się tam bitwa o Rogaty Gród, jednakże armii Sarumana nie udało się zdobyć fortecy.
Większość Uruk-hai Sarumana zginęła podczas bitwy o Rogaty Gród. Ci, którzy uciekli, zostali zabici przez entów i huornów, a ci, którzy nie brali udziału w bitwie, uciekli w podziemia Morii, w góry lub do Saurona.
Saruman stworzył orków jeszcze silniejszych poprzez skrzyżowanie orków z ludźmi. Powstało kilka odmian, znanych z "Niedokończonych opowieści": wilczy jeźdźcy, ulepszeni Urukowie (przykładem jest Ugluk i jego oddział), czy "ludzie o twarzach goblinów", tworzący formację pikinierów i toporników, biorący udział w Bitwach u Brodów na Isenie, ataku na Helmowy Jar i okupacji Shire. To właśnie z rąk toporników ginie Théodred.
Inne informacje.
Znanym z imienia Uruk-hai z Mordoru był Shagrat. Przy Morannonie pracowało podobno kilku Uruk-hai. Byli głównie poganiaczami trolli i uzbrajali je do walki z Gondorem.
Jako że za najpodlejszy czyn Morgotha uważa się stworzenie orków, tak za najgorszy czyn Saurona bierze się stworzenie Uruk-hai.
W filmie "Władca Pierścieni" Petera Jacksona to Saruman stworzył Uruk-hai poprzez skrzyżowanie orków z goblinami. Są oni też inaczej przedstawiani – jako istoty poruszające się w pozycji wyprostowanej i bardziej podobne do ludzi, niż innych orków.
Uruk-hai w grach.
W grze , opartej na filmie Petera Jacksona, Uruk-hai są elitarnymi żołnierzami Isengardu. Werbuje się ich w jamie uruków. Istnieją cztery rodzaje uruk-hai: piechurzy, kusznicy, pikinierzy i berserkerzy. Piechurzy cechują się dużą szybkością poruszania się oraz umiejętnością tworzenia formacji ściany tarcz, która daje im +50% do obrony i -40% do szybkości poruszania się.

</doc>
<doc id="99343" url="https://pl.wikipedia.org/wiki?curid=99343" title="Order Wojny Ojczyźnianej">
Order Wojny Ojczyźnianej

Order Wojny Ojczyźnianej () – radzieckie odznaczenie wojskowe (order), nadawane za zasługi bojowe podczas II wojny światowej.
Historia.
Order został ustanowiony dekretem Prezydium Rady Najwyższej ZSRR w dniu 20 maja 1942 roku jako pierwsze odznaczenie bojowe ustanowione podczas wojny radziecko-niemieckiej (w rosyjskiej historiografii nazywanej wielką wojną ojczyźnianą).
Order posiadał dwa stopnie i był nadawany przez Prezydium Rady Najwyższej ZSRR. Był to pierwszy radziecki order dzielony na stopnie. Był to także aż do 1977 roku jedyny radziecki order, który po śmierci odznaczonego mogła zatrzymać rodzina, zamiast zwracać go państwu.
Zasady nadawania.
Statut orderu – w odróżnieniu od poprzednich orderów – bardzo szczegółowo, a wręcz kazuistycznie określał, za jakie czyny można było otrzymać order. I tak Orderem Wojny Ojczyźnianej I klasy mógł być odznaczony m.in. ten:
Nieco mniejsze, ale również wysokie wymagania stawiane były dla orderu II klasy. Głównie polegały one na dokonaniu mniejszej liczby czynów, niż przewidziane dla I klasy (zniszczonych samolotów, czołgów, odbytych lotów itp). Order II klasy mógł również otrzymać m.in. ten, kto:
Za nowe czyny bohaterskie, order w każdym stopniu mógł być nadawany powtórnie. Mógł być również nadany pośmiertnie.
Odznaczeni.
Pierwszymi orderami I stopnia zostali odznaczeni 2 czerwca 1942 trzej artylerzyści za walkę z czołgami niemieckimi w rejonie Charkowa. Największą liczbą orderów – pięcioma odznaczony był pilot myśliwski Iwan Fiedorow (4 ordery I stopnia i jeden II stopnia, z czego czwarty order I stopnia nadany już po wojnie jako jubileuszowy). 
Odznaczani nim byli również cudzoziemcy, w tym żołnierze Ludowego Wojska Polskiego i piloci francuskiego pułku Normandie-Niemen walczącego na froncie wschodnim. Orderem tym jednak odznaczono także niektórych dowódców alianckich walczących na froncie afrykańskim i zachodnim.
Oprócz żołnierzy, Orderem Wojny Ojczyźnianej nagradzano także osoby pracujące na rzecz frontu na tyłach, m.in. konstruktorów broni. Odznaczono nim również niektóre jednostki wojskowe, zakłady przemysłowe oraz gazety.
Po wojnie, od października 1947 zaprzestano nadawać order osobom cywilnym, a liczba nadań wobec żołnierzy zmniejszyła się. Dopiero za odwilży podczas rządów Chruszczowa ponownie przyznawano go na większą skalę, w tym żołnierzom i partyzantom niesłusznie represjonowanym podczas stalinizmu, a także cudzoziemcom, którzy pomagali ukrywać się żołnierzom radzieckim na terenie okupowanym, w tym Polakom. Za rządów Breżniewa order zaczęto nadawać licznym miastom bronionym podczas wojny: jako pierwszym w 1966 roku Nowosybirskowi i Smoleńskowi. 
Ogółem do 1985 roku nadano ok. 1 350 000 orderów (w tym ponad 344 tys. – I stopnia i ponad 1 milion – II stopnia). Z tego, podczas wojny nadano 324 903 orderów I stopnia i 951 652 II stopnia, na szacunkowo około 20–25 mln osób, które przeszły przez szeregi Armii Czerwonej podczas wojny sowiecko-niemieckiej. 
W 1985 roku, z okazji 40-lecia zakończenia wojny, wypuszczono jubileuszową wersję Orderu Wojny Ojczyźnianej, nadawaną nie za zasługi bojowe, ale wszystkim żyjącym aktywnym uczestnikom wojny (generalicja, kawalerowie niektórych innych orderów i inwalidzi otrzymywali order I stopnia, pozostali – II stopnia). Odznaka orderu typu jubileuszowego była znacznie uproszczona. Orderem jubileuszowym I stopnia było odznaczonych ok. 2 054 000 osób, II stopnia – ok. 5 408 000 osób.
Opis odznaki.
Odznaka orderu przedstawia pięcioramienną, emaliowaną na kolor czerwony gwiazdę, która nałożona jest na drugą gwiazdę wykonaną w formie złotych pęków promieni, tak, że ramiona dolnej gwiazdy znajdują się między ramionami górnej. Odznaka jest jednostronna. W centrum gwiazdy znajduje się okrągła złota tarcza pokryta czerwoną emalią, na której nałożony jest złoty sierp i młot. Tarcza okolona jest biało emaliowaną obwódką z napisem: ОТЕЧЕСТВЕННАЯ ВОЙНА (pol. „Wojna Ojczyźniana”) i małą gwiazdką. Spoza tarczy wystają skrzyżowane na tle złotych promieni, oksydowane na ciemny kolor karabin z bagnetem oraz szabla. Odznaka orderu II stopnia jest identyczna jak I stopnia, z tym że emaliowana, złocona gwiazda jest nałożona na srebrną promienistą gwiazdę. Średnica między końcami przeciwległych ramion dolnej i górnej gwiazdy wynosi 45 mm, średnica centralnej tarczy z napisem – 22 mm.
Order I stopnia wykonany jest ze złota próby 583 (8,33 g) i srebra, odznaka posiada łączną masę 32,34 g (dolna gwiazda oraz sierp i młot są złote, górna gwiazda jest srebrna, pozłacana na brzegach i nieemaliowanych elementach). Order II stopnia wykonany jest ze srebra, sierp i młot są złote (masa odznaki 28,05 g). Order jubileuszowy wykonany jest w całości ze srebra, detale są pozłacane. 
Początkowo order był zawieszony na krótkiej i szerokiej prostokątnej metalowej zawieszce, obciągniętej czerwoną wstążką; na górnym ramieniu emaliowanej gwiazdy było ucho do zawieszenia. Od 19 czerwca 1943 zmieniono sposób zawieszania gwiazdy orderu, likwidując zawieszkę i mocując gwiazdę za pomocą śruby z nakrętką na odwrocie (ordery starszego wzoru były przy tym wymieniane na nowszy wzór).
Przy mniej formalnych okazjach zamiast gwiazdy orderu można nosić wstążkę, szerokości 24 mm, bordową z jednym szerokim (5 mm) czerwonym paskiem pośrodku dla I stopnia oraz dwoma wąskimi (3 mm) czerwonymi paskami pod bokach dla II stopnia.
Order noszono na prawej piersi, w kolejności: I stopnia – po Orderze Aleksandra Newskiego, II stopnia – po orderze I stopnia.

</doc>
<doc id="99348" url="https://pl.wikipedia.org/wiki?curid=99348" title="Wyżyna Lubelska">
Wyżyna Lubelska

Wyżyna Lubelska (343.12) – makroregion geograficzny w południowo-wschodniej części Polski, rozciągający się pomiędzy doliną Wisły na zachodzie i Bugu na wschodzie. Dalej ku północy przechodzi w Polesie Lubelskie i Nizinę Południowopodlaską, a ku południu sąsiaduje z wałem Roztocza i Kotliną Sandomierską. Obejmuje powierzchnię około 7000 km², a jej wysokość dochodzi do 313,7 m n.p.m. (Działy Grabowieckie). Prawie cały obszar wyżyny leży na terenie województwa lubelskiego, jedynie małe fragmenty Małopolskiego Przełomu Wisły i Wzniesień Urzędowskich wykraczają na tereny województw sąsiednich.
W niektórych uproszczonych ujęciach określenie Wyżyna Lubelska stosowane jest do całego polskiego obszaru wyżynnego na wschód od Wisły (Wyżyna Wschodniomałopolska). Wtedy włączane jest do niej również Roztocze, a za najwyższe wzniesienie uznany jest Wielki Dział, mierzący 390 m n.p.m.
Wyżynę cechuje urozmaicona budowa geologiczna – każdy mezoregion wyraźnie odróżnia się rzeźbą terenu od sąsiednich jednostek. Generalnie, wyżyna jest lekko pofałdowana, niemal bezleśna, w zachodnich mezoregioanch pokrytych lessem pocięta gęstą siecią wąwozów. Unikatowe formy rzeźby tego typu o spektakularnych rozmiarach, szczególnie licznie występują w okolicach Kazimierza Dolnego, Bochotnicy i Kraśnika.
Największe deniwelacje, dochodzące nawet do 80-100 metrów występują w strefach kontaktu wierzchowin lessowych z doliną Wisły (zachodni Płaskowyż Nałęczowski) oraz ze skrasowiałymi mezoregionami (Płaskowyż Bełżycki-Kotlina Chodelska).
Dzięki żyznym glebom Wyżyna Lubelska jest jednym z najbardziej rozwiniętych rolniczo obszarów Polski. Występują tam mady w dnach dolin rzecznych, bogate w próchnicę gleby brunatne i płowe (obszary lessowe), jak też czarnoziemy (obszary lessowe) oraz rędziny (podłoże krasowiejące). Są również mniej żyzne gleby bielicowe (pokrywy piaszczyste). Odpowiedni klimat i żyzna skała macierzysta stworzyły dogodne warunki do uprawiania pszenicy, tytoniu i chmielu. Najważniejszymi jednak roślinami są burak cukrowy, rzepak i rzepik. Ważną rolę w rolnictwie zajmuje sadownictwo oraz szkółkarstwo.
Największym miastem na tym obszarze jest Lublin (stolica województwa lubelskiego). Ponadto, do ważnych miast regionu należą:Lubartów, Łęczna, Nałęczów, Kazimierz Dolny, Puławy, Kraśnik i Zamość.

</doc>
<doc id="99351" url="https://pl.wikipedia.org/wiki?curid=99351" title="Bombus">
Bombus

Bombus – rodzaj owadów z rodziny pszczołowatych, obejmujący trzmiele i trzmielce (brzmiki). Mają bardzo duże znaczenie w gospodarce rolnej, ponieważ poszukując pyłku i nektaru, którym się żywią, zapylają wiele gatunków roślin uprawnych, polowych i szklarniowych, oraz dziko rosnących. Niektóre z nich są organizmami modelowymi w badaniach zachowania, fizjologii, strategii żerowania oraz ewolucji relacji społecznych wśród owadów.
Występowanie.
Przedstawiciele tego rodzaju występują na większości lądów świata, z wyjątkiem Antarktydy i większości Afryki oraz Azji Mniejszej i nizin Indii. Do Australii i Nowej Zelandii zostały introdukowane. Najliczniejsze są w strefie klimatu umiarkowanego. Wczesna dywersyfikacja gatunków przebiegała początkowo prawdopodobnie w krainie palearktycznej. Są pospolitymi owadami łąk, pól i sadów.
W Polsce stwierdzono występowanie ok. 30 gatunków trzmieli oraz 9 gatunków trzmielców. Dokładna liczba może się wahać w zależności od klasyfikacji takich gatunków jak trzmiel zamaskowany, wielki czy grzbietoplam, które były w przeszłości uznawane za odrębne gatunki lub podgatunki.
Użądlenia.
Samice trzmieli (królowa i robotnice) oraz trzmielców mają żądło służące im do obrony. Użądlenia tych owadów są bardzo bolesne. Jednocześnie są one notowane o wiele rzadziej niż np. w przypadku pszczoły miodnej, gdyż trzmiele są od niej o wiele mniej agresywne i rzadziej dochodzi do ich interakcji z człowiekiem. Bardziej narażone na użądlenia mogą być osoby pracujące w szklarniach, gdzie pewne gatunki trzmieli są używane do zapylania upraw. Na ich żądle nie ma haczykowatych zakończeń, dlatego po użądleniu nie pozostaje ono w skórze człowieka. Jad trzmieli ma podobny, choć nie identyczny, skład jak jad pszczoły miodnej. Po użądleniu mogą wystąpić miejscowe obrzęki tkanki podskórnej, a u osób uczulonych – w różnym stopniu nasilone (rzadko silne) objawy wstrząsu anafilaktycznego. 
Klasyfikacja.
Trzmiele obecnie zaliczane do rodzaju "Bombus" były przez większość z ostatnich 200 lat zaliczane do dwóch rodzajów: "Bombus" ("sensu stricto") i "Psithyrus" (rzadziej trzech, jeśli uwzględnić "Bombias"), klasyfikowanych w obrębie plemienia Bombini. Czasem umieszczano je w obecnie nieuznawanej podrodzinie Bombinae. Kryterium podziału na rodzaje stanowiły różnice w ich morfologii i biologii. "Bombus" "s. str." obejmował owady określane nazwą trzmiele – są to owady eusocjalne, budujące gniazda, natomiast przedstawicieli rodzaju "Psithyrus" nazwano trzmielcami – to obligatoryjne pasożyty społeczne trzmieli, zewnętrznie bardzo do nich podobne, ale prowadzące odmienną strategię rozrodczą.
Analizy morfologiczne i molekularne wykazały, że tak definiowane plemię Bombini ("Bombus" i "Psithyrus") stanowi takson parafiletyczny. W 1991 roku Paul H. Williams zaproponował włączenie trzmielców do rodzaju "Bombus". Liczne badania molekularne wykazały, że trzmiele i trzmielce są ze sobą bardzo blisko spokrewnione. Propozycja Williamsa została szeroko zaakceptowana – trzmielce ("Psithyrus") zaliczono do rodzaju "Bombus", który stał się taksonem monofiletycznym.
Rodzaj "Bombus" "sensu lato" obejmuje ponad 250 gatunków pogrupowanych w podrodzajach. Odkrycie relacji pokrewieństwa pomiędzy tymi podrodzajami było przedmiotem wielu analiz, począwszy od 1880 roku. Liczba proponowanych podrodzajów wynosi około 40. W 2008 roku Wiliams zaproponował podział na 9 monofiletycznych podrodzajów, podając jednocześnie klucz do ich identyfikacji na podstawie cech morfologicznych (odrębnie dla samic i samców). Autor sugeruje również istnienie pomiędzy nimi różnic behawioralnych i ekologicznych (przedstawiona kolejność uwzględnia filogenezę):
Gatunki występujące w Polsce.
Trzmiele opisano w osobnym artykule:
Trzmielce opisano w odrębnym artykule:
Zagrożenia i ochrona.
Według European Red List of Bees z 2014 roku, ok. 24% europejskich gatunków trzmieli jest zagrożonych wyginięciem (kategorie CR+EN+VU wg IUCN). Ok. 45% europejskich gatunków odnotowuje trend spadkowy liczebności populacji. Do ważnych czynników zagrażających trzmielom należą zmiany klimatu, zmiany zachodzące w rolnictwie, utrata i degradacja siedlisk (w tym utrata bazy pokarmowej i miejsc do gniazdowania), toksyczne działanie pestycydów, choroby pasożytnicze i wirusowe.
Niektóre gatunki trzmieli są hodowane komercyjnie, a kolonie sprzedawane do zapylania upraw. Takie hodowlane trzmiele mogą stanowić zagrożenie dla dzikich populacji na kilka sposobów. Często są one nosicielami pasożytów, którymi (po ucieczce owada ze szklarni lub w przypadku stosowania trzmieli hodowlanych na nieosłoniętych uprawach) mogą zarazić dziko żyjące trzmiele. Krzyżowanie się osobników dzikich i uciekinierów z hodowli prowadzi do wymieszania się puli genowych, niejednokrotnie pomiędzy podgatunkami. Gatunki wprowadzane na tereny, gdzie dotąd nie występowały, mogą po ucieczce z hodowli tworzyć samodzielne populacje i stać się inwazyjne. Sprowadzony do Japonii trzmiel ziemny wypiera inne, rodzime gatunki trzmieli, prawdopodobnie przez konkurencję o pokarm i miejsce do gniazdowania. Dla jednego z japońskich trzmieli, "Bombus hypocrita," dodatkowym zagrożeniem ze strony trzmiela ziemnego są kopulacje międzygatunkowe. Jaja "B. hypocrita" zapłodnione w wyniku takiej międzygatunkowej kopulacji nie rozwijają się, wskutek czego królowe nie są w stanie wyprodukować robotnic i założyć kolonii. 
Ochrona trzmieli powinna polegać przede wszystkim na ochronie ich siedlisk, zapewnianiu roślin pokarmowych i naturalnych miejsc do gniazdowania. Stosuje się również sztuczne skrzynki lęgowe. Charakteryzują się one różnym, nie zawsze satysfakcjonującym stopniem zasiedlenia, a ich efektywność może być zależna od jednoczesnej poprawy wiosennej bazy pokarmowej w siedlisku.
Trzmiele w kulturze.
Od 1954 roku zagadnienia znaczenia trzmieli w przyrodzie i upowszechniania ich ochrony stały się przedmiotem zainteresowania filatelistyki. Liczne gatunki przedstawiono na znaczkach pocztowych i innych walorach filatelistycznych w 30 krajach. Pierwsze ukazały się w Szwajcarii i Finlandii, a w 1961 w Polsce i byłej Czechosłowacji.

</doc>
<doc id="99352" url="https://pl.wikipedia.org/wiki?curid=99352" title="Pszczoły miodne">
Pszczoły miodne



</doc>
<doc id="99355" url="https://pl.wikipedia.org/wiki?curid=99355" title="Mięsień sercowy">
Mięsień sercowy

Mięsień sercowy (łac. "myocardium") – zasadnicza część strukturalna serca, warstwa mięśniowa pomiędzy wsierdziem a nasierdziem.
Skurcze mięśnia sercowego mają umiarkowaną siłę i są stosunkowo krótkie. Ponadto mięsień sercowy cechuje się automatyzmem: serce wyjęte z ustroju i umieszczone w płynie fizjologicznym (0,9% NaCl), wykonuje regularne skurcze (można to zauważyć podczas przewożenia serc do przeszczepów). Automatyzm zapewniają komórki układu bodźcoprzewodzącego serca znajdujące się w: węźle zatokowo-przedsionkowym, przedsionkowo-komorowym, pęczku Hisa i włóknach Purkiniego.

</doc>
<doc id="99356" url="https://pl.wikipedia.org/wiki?curid=99356" title="Elkanah Settle">
Elkanah Settle

Elkanah Settle (1 stycznia 1648 – 12 lutego 1724) – angielski poeta i dramatopisarz.
Urodził się w Dunstable, wstąpił do "Trinity College" (college'u Świętej Trójcy) Uniwersytetu Oksfordzkiego w 1666, lecz opuścił go przed uzyskaniem stopnia naukowego. Jego pierwsza tragedia, "Cambyses, King of Persia" (Kambyses, król Persji), została wystawiona na "Lincoln's Inn Fields" w 1667. Sukces tej sztuki zachęcił lorda Rochester do wprowadzenia młodego pisarza w towarzystwo, jako rywala Johna Drydena. Dzięki wpływom lorda Rochester, sztukę "Empress of Morocco" (Cesarzowa Maroka) z 1671 dwukrotnie wystawiono w Whitehall, z wielkim sukcesem. Była to "pierwsza sztuka teatralna, która była kiedykolwiek sprzedawana w Anglii za dwa szylingi i pierwsza kiedykolwiek drukowana z ilustracjami w postaci scen z przedstawienia." Ilustracje te czynią wydanie szczególnie wartościowym. Wydrukowane było z przedmową do Lorda Norwich, w którym Settle opisał z pogardą wylewne dedykacje innych poetów dramatycznych. Celem był Dryden. Ten ostatni, we współpracy z Johnem Crowne i Thomasem Shadwellem, wydał obelżywą broszurę "Notes and Observations on the Empress of Morocco" (Notatki i obserwacje na temat Cesarzowej Maroka), 1674, na którą Settle odpowiedział w "Some Notes and Observations on the Empress of Morocco revised" (Zrewidowanych kilku notatkach i obserwacjach na temat Cesarzowej Maroka), z tego samego roku. W drugiej części utworu Drydena "Absalom i Achitophel", Settle przedstawiony jest jako "Doeg".
Zaniedbywany przez dwór Settle wziął aktywny udział w ruchu antypapieskim. Po jego upadku pomógł w wystąpieniu Titusa Oatsa, a wraz z rewolucją 1688 skierował się na stronę wigów. Utraciwszy zaufanie polityków, zajął się wyłącznie poezją, otrzymując w 1691 r. posadę miejskiego poety w Londynie. Na starość otrzymał rolę teatralną w sztuce Bena Jonsona "Bartolomew Fair", grając podobno smoka w zielonym skórzanym stroju własnego projektu. Zmarł w klasztorze kartuzów, do którego pod koniec życia wstąpił.
Liczne utwory Settle'a to, obok licznych broszur politycznych, dramaty i okazjonalnie pisane wiersze.

</doc>
<doc id="99360" url="https://pl.wikipedia.org/wiki?curid=99360" title="Pakiet (statut autonomiczny)">
Pakiet (statut autonomiczny)

Pakiet (niem. "Paket") – potoczna nazwa statutu autonomicznego włoskiej prowincji Bolzano, obejmującej Południowy Tyrol i zamieszkanej w 2/3 przez ludność tyrolską. Pakiet gwarantuje pełne równouprawnienie języka niemieckiego i włoskiego w całej prowincji, dwujęzyczne napisy w miejscach publicznych, nauczanie w szkołach w języku niemieckim, tworzenie niemieckojęzycznych organizacji kulturalnych. Zatwierdzenie Pakietu w roku 1970 przez parlament włoski umożliwiło rozwiązanie poważnego konfliktu narodowościowego i politycznego w Południowym Tyrolu.

</doc>
<doc id="99362" url="https://pl.wikipedia.org/wiki?curid=99362" title="Pakiet telekomunikacyjny">
Pakiet telekomunikacyjny

Pakiet telekomunikacyjny ("pot." pakiet) – sformatowana jednostka informacji przesyłana poprzez sieć wykorzystującą komutację pakietów. Sieci, które nie obsługują przesyłania pakietów, takie jak np. tradycyjne połączenia modemowe lub połączenia CSD w sieci komórkowej, transmitują dane jako strumień bitów.
Pakiet telekomunikacyjny składa się z nagłówka i obszaru danych. Nagłówek pakietu zawiera informacje wymagane do przesłania pakietu od nadawcy do odbiorcy, natomiast obszar danych to właśnie konkretne dane, które mają zostać przesłane za pomocą tego pakietu. Można się tutaj posłużyć analogią do listu, gdzie nagłówek jest kopertą, a obszar danych tym, co nadawca włożył do koperty. Ponadto kopert jest zazwyczaj wiele z uwagi na wielowarstwową strukturę pakietu telekomunikacyjnego (zob. model OSI).
Wszystkie dane w określonej sesji, które mają być przesłane poprzez sieć, dzielone są na serię pakietów. W niektórych rodzajach sieci pakiety składające się na sesję nie muszą być przesyłane tą samą trasą (zob. trasowanie). Wiele architektur sieci nie zapewnia mechanizmów zapobiegających utracie pakietów, duplikacji lub ogólnie nieprawidłowemu dostarczaniu pakietów. Możliwe jest jednak umieszczenie protokołu transportowego w warstwie powyżej protokołu pakietowego, który udostępnia takie zabezpieczenia. Przykładem takiego typu protokołu transportowego jest TCP.
Niektóre systemy oparte na pakietach wymagają przygotowania połączenia przed wysyłaniem pakietów. Z tego względu wprowadza się rozróżnienie pomiędzy tymi pojęciami. Inne, jak na przykład protokół IP, nie wymagają żadnych przygotowań – w takim przypadku terminów pakiet i datagram używa się zamiennie.

</doc>
<doc id="99365" url="https://pl.wikipedia.org/wiki?curid=99365" title="Jules Malou">
Jules Malou

Jules Malou (ur. 19 października 1810, zm. 11 lipca 1886) – belgijski polityk, finansista.
Był działaczem Partii Katolickiej, jednym z inicjatorów dużej aktywności politycznej środowiska katolickiego.
Dwukrotnie sprawował funkcję premiera: kierował rządem Belgii w latach 1871–1878 oraz od czerwca do października 1884. Ponadto wielokrotnie zajmował stanowiska ministerialne, między innymi ministra finansów i sprawiedliwości. W latach 1844–1845 sprawował urząd gubernatora prowincji Antwerpia.

</doc>
<doc id="99366" url="https://pl.wikipedia.org/wiki?curid=99366" title="Ogg Tarkin">
Ogg Tarkin



</doc>
<doc id="99368" url="https://pl.wikipedia.org/wiki?curid=99368" title="Tony Rickardsson">
Tony Rickardsson

Tony Rickardsson (ur. 17 sierpnia 1970 w Aveście) – szwedzki żużlowiec, honorowy obywatel Tarnowa (2006). Jeden z najbardziej utytułowanych żużlowców w historii. Sześciokrotny indywidualny mistrz świata (1994, 1998, 1999, 2001, 2002 oraz 2005), zdobywał ponadto srebrne (1991, 1995, 2004) oraz brązowe medale IMŚ (2000, 2003). Brązowy medalista mistrzostw świata juniorów w 1990 roku. Z reprezentacją Szwecji wielokrotny medalista drużynowych mistrzostw świata (w tym złoto w 1994, 2000, 2003 i 2004). Ośmiokrotny indywidualny mistrz Szwecji.
O zakończeniu kariery poinformował 1 sierpnia 2006. W drugiej połowie sezonu 2006 organizował turnieje pożegnalne. W Polsce turniej ten odbył się 16 września 2006 na torze tarnowskiej Unii – ostatniego klubu żużlowca w polskiej lidze. Swoją karierę ostatecznie zakończył 3 października 2006 roku, kiedy w Szwecji podczas ostatniego pożegnalnego turnieju, wystąpił w meczu Masarna Avesta – Reszta Świata 54:44 (Rickardsson ostatni bieg wygrał). Następnie odbył się bieg, którego nagrodą był motocykl żużlowy Tony’ego. Silnik sześciokrotnego mistrza zdobył Leigh Adams.
W 2008 był uczestnikiem trzeciej edycji „Let’s Dance” (Szwedzkiej wersji "Tańca z Gwiazdami") w telewizji "TV 4". Jego partnerką była Annika Sjöö. Zajęli drugie miejsce.
Z pierwszą żoną, Anną, ma dwie córki: Michelle (ur. 1997) i Nathalie (ur. 2002). Swoją drugą żonę, Christinę, poznał podczas programu „Let’s Dance”. Mają dwójkę dzieci: córkę Victorię Julię (ur. 2009) oraz syna Williama (ur. 2011).
Od 2008 był menadżerem Antonio Lindbäcka.
Osiągnięcia.
Indywidualne Mistrzostwa Świata
Indywidualne Mistrzostwa Świata Juniorów
Drużynowe Mistrzostwa Świata
Drużynowy Puchar Świata
Mistrzostwa Świata Par
Indywidualne Mistrzostwa Szwecji
Młodzieżowe Indywidualne Mistrzostwa Szwecji

</doc>
<doc id="99370" url="https://pl.wikipedia.org/wiki?curid=99370" title="Wielkość bezwymiarowa">
Wielkość bezwymiarowa

Wielkość bezwymiarowa, wielkość niemianowana – wielkość niemająca jednostki miary, używana najczęściej do przedstawienia wzajemnego stosunku dwóch wartości (na przykład ułamka masowego, niepewności względnej).

</doc>
<doc id="99372" url="https://pl.wikipedia.org/wiki?curid=99372" title="Algebra nad ciałem">
Algebra nad ciałem

Algebra nad ciałem (algebra liniowa) – przestrzeń liniowa wyposażona w dwuliniowe (wewnętrzne) działanie dwuargumentowe, nazywane "mnożeniem" (wektorów), które czyni z niej pierścień (niekoniecznie łączny).
Definicja algebry.
Niech formula_1 będzie przestrzenią liniową nad ciałem formula_2 Jeżeli dane jest działanie dwuargumentowe formula_3 "mnożenia" wektorów, które dla dowolnych formula_4 oraz formula_5 spełnia warunki
to formula_1 z tak wprowadzoną strukturą nazywa się algebrą nad ciałem formula_10 bądź "formula_10-algebrą".
Baza i wymiar algebry. Podalgebra. Ideał.
Bazą algebry formula_1 nazywa się bazę przestrzeni liniowej formula_13
Wymiarem algebry formula_1 jest wymiar przestrzeni formula_13
Podalgebrą algebry formula_1 nazywa się jej podprzestrzeń liniową formula_17 która jest zarazem podpierścieniem pierścienia formula_18 tzn. jeżeli formula_19 to formula_20 oraz formula_21
Ideałem lewostronnym (lub ideałem prawostronnym) algebry nazywa się taką jej podprzestrzeń liniową formula_17 która jest lewostronnym (odpowiednio prawostronnym) ideałem pierścienia formula_18 a więc jeżeli formula_24 oraz formula_25 to formula_26 (odpowiednio formula_27).
Szczególne rodzaje algebr.
Algebra łączna.
– algebra, w której mnożenie wektorów jest łączne.
Powstały pierścień jest łączny (jest to jeden z najczęściej nakładanych na pierścienie warunków).
Algebra przemienna.
– algebra, w której mnożenie wektorów jest przemienne.
Algebra przemienna tworzy wtedy pierścień przemienny, a warunki lewo- i prawostronnej rozdzielności są równoważne.
Algebra z jedynką.
– zwana też algebrą unitarną, nieściśle: algebrą z jednością – algebra, w której działanie ma element neutralny różny od elementu zerowego formula_28
Oznacza to, że pierścień ma jedynkę i jest przy tym nietrywialny.
Algebra z dzieleniem.
– algebra z jedynką, w której każdy niezerowy element jest odwracalny.
Oznacza to, że pierścień jest z dzieleniem.
Tw. Algebra łączna i przemienna z dzieleniem tworzy ciało.
Homomorfizm algebr.
Ponieważ algebra jest jednocześnie przestrzenią liniową i pierścieniem to homomorfizmem algebr nazywamy funkcję która jest jednocześnie homomorfizmem przestrzeni liniowych i homomorfizmem pierścieni. Tzn. homomorfizmem algebr formula_29 nad tym samym ciałem formula_10 nazywamy funkcję formula_31 która spełnia 

</doc>
<doc id="99373" url="https://pl.wikipedia.org/wiki?curid=99373" title="Niepewność względna">
Niepewność względna

Niepewność względna to wyrażony procentowo lub liczbowo niemianowany iloraz niepewności pomiaru i średniej arytmetycznej wielkości mierzonej.

</doc>
<doc id="99374" url="https://pl.wikipedia.org/wiki?curid=99374" title="2 Morski Dywizjon Artylerii Przeciwlotniczej">
2 Morski Dywizjon Artylerii Przeciwlotniczej

2 Morski dywizjon artylerii przeciwlotniczej – pododdział artylerii przeciwlotniczej Wojska Polskiego w II Rzeczypospolitej.
Sformowanie i historia dywizjonu.
Po sformowaniu dywizjonu artylerii przeciwlotniczej w Gdyni na Hel w listopadzie 1931 roku oddelegowano 2 oficerów, 3 podoficerów zawodowych i 30 kanonierów pod dowództwem por. Jana Busiakiewicza. Zadaniem oddziału wartowniczego było pełnienie służby przy budowanych obiektach dla artylerii przeciwlotniczej oraz szkolenie żołnierzy na stanowiskach 21 baterii przeciwlotniczej. W marcu 1934 roku oddział wartowniczy odbył strzelania z armat przeciwlotniczych. Oddział zakwaterowano w wykupionym od Związku Nauczycielstwa domu wypoczynkowym „Jantarowa Hecza”. Rozpoczęto też budowę koszar dla poszczególnych baterii w pobliżu budowanych stanowisk ogniowych. 15 marca 1935 r. oddział wartowniczy przeformowano w baterię kadrową 2 Morskiego dywizjonu artylerii przeciwlotniczej, dowódcą jej został por. Józef Grabski. W lipcu 1935 r. przy wsparciu żołnierzy dywizjonu z Gdyni, bateria odbyła „szkołę ognia” 25 października 1935 r. ukazało się zarządzenie Ministra Spraw Wojskowych w sprawie zorganizowania 2 Morskiego Dywizjonu Artylerii Przeciwlotniczej w Helu. Z dniem 19 listopada 1935 r. szef Kierownictwa Marynarki Wojennej wydał zarządzenie o szczegółowym etacie dywizjonu okresu pokojowego. 2 MDAPlot. składał się z: dowództwa dywizjonu i plutonu gospodarczego, plutonu łączności, 3 baterii armat plot. kal. 75 mm Schneider wz. 1922/24 x 2 działony, drużyny km, drużyny pomiarowej, drużyny łączności i drużyny gospodarczej. Zakończenie organizacji dywizjonu zaplanowano na 1 kwietnia 1936 r. dodatkowo sformowano pluton nasłuchowy i pluton km. Z obsługami prowadzono szkolenie i maskowano budowane obiekty dywizjonu. Od marca 1939 roku w dywizjonie wprowadzono dyżury bojowe odbywane sukcesywnie bateriami. Z uwagi na naruszanie przestrzeni powietrznej nad terytorium wybrzeża przez samoloty niemieckie, były one kilkakrotnie ostrzeliwane amunicją sygnalizacyjną. W dniu 1 czerwca rozkazem nr 24 dowódca 2 MDAPlot. powołał 24 baterię półstałą kal. 40 mm Bofors wz. 1938 w składzie 4 plutonów x 2 działa. W dniu 23 sierpnia 1939 roku w wyniku zarządzonej mobilizacji alarmowej w grupie zielonej w terminie 28 godzin w 2 Morskim dywizjonie artylerii przeciwlotniczej zmobilizowano: 
2 Mdaplot. w kampanii wrześniowej.
W kampanii wrześniowej 1939 roku jednostka walczyła w obronie wybrzeża, realizując zadania czynnej obrony przeciwlotniczej wojsk Rejonu Umocnionego Hel. 1 września rano jako drugi na wybrzeżu ogień do 3 niemieckich wodnopłatowców He 60, które prowadziły rozpoznanie wód zatoki i portów otworzyły baterie 2 Mdaplot.. Ok. godz. 14 cele w Helu były atakowane przez 41 samolotów Ju 87 w osłonie 50 Bf 110 i Bf 109, głównie port rybacki i bateria artylerii nadbrzeżnej nr 31, samoloty były ostrzeliwane przez środki ogniowe dywizjonu. 2 września o godz. 17.03 samoloty Ju 87 zaatakowały na Półwyspie Helskim stanowiska baterii nr XXXI i port wojenny w wyniku prowadzenia ognia dywizjon zameldował trafienie trzech samolotów, z których jeden spadł do morza. W godzinach nocnych na Półwysep Helski nalotów nękających dokonały wodnosamoloty He 59 wykonując pojedynczo 27 nalotów. 3 września o godz. 6.30 wodnosamoloty He 59 ostrzelały zakotwiczone wzdłuż półwyspu wodnosamoloty Morskiego dywizjonu lotniczego. O godz. 9.00 pierwszego nalotu na zacumowane okręty w pocie wojennym Hel dokonało 11 Ju 87 w osłonie 4 Bf 109, podczas nalotu trafienie bombą w rufę otrzymał ORP „Gryf”. O godz. 15.10 w rozpoczętym drugim nalocie, Ju 87 trafiły czterema bombami ORP „Wicher”, który zatonął, ORP „Gryf” otrzymał trafienie bombą w śródokręcie. O godz. 17.25 8 wodnosamolotów He 59 zaatakowało bombami ORP „Gryf”, trafiając go pięcioma bombami. W tym samym czasie 9 He 59 zaatakowało port rybacki uszkadzając kanonierkę ORP „Generał Haller”. W trakcie nalotów nkm baterii nr XXXI zgłosił zestrzelenie niemieckiego samolotu, natomiast jeden z plutonów 24 baterii półstałej zgłosił trafienie 3 samolotów, z tego 1 spadł do morza. Według niemieckich danych zestrzelono jeden Ju 87. W nocy 4/5 września na półwysep dokonywały naloty 4 wodnosamoloty He 59, które zrzucały bomby zapalające. Kolejne naloty nocne w nocy 5/6 września prowadzone były przez 8 wodnosamolotów He 59, o godz. 4.20 jeden z He 59 został zestrzelony i spadł do morza 200 m na południe od portu wojennego w Helu. 6 września baterie 75 mm ostrzeliwały samoloty rozpoznawcze nad Helem. O godz. 21 obsługi km zgłosiły zestrzelenie niemieckiego samolotu. 7 września jedno z dział 24 baterii (3 pluton) zostało uszkodzone, nocą 7/8 września w godz. 22.30 - 00.10, 6 wodnosamolotów He 59 przeprowadziło naloty na półwysep, bez efektów. 3 pluton 24 baterii przeniesiono na zapasowe stanowiska ogniowe, a na poprzednich ustawiono drewniane atrapy. 8 września w godz. 14.06 - 14.12, 21 bateria wraz z baterią przeciwdesantową nr 44 ostrzelała zespół niemiecki z 1. Flotylli Kutrów Trałowych, który wycofał się w dwóch grupach pod osłoną zasłony dymnej. 9 września o świcie pluton 24 baterii ostrzelał niemiecką jednostkę pływającą w pobliżu brzegu. Kompania km dywizjonu obsadziła pięcioma drużynami odcinek wybrzeża od portu rybackiego w Helu do Juraty, jedną drużyną wzmocniono 2 pluton 24 baterii. 11 września w rejonie Wielkiej Wsi obrona plot. uszkodziła niemiecki wodnosamolot He 114, który rozbił się podczas wodowania w Pucku. Tego dnia armaty dywizjonu ostrzeliwały niemieckie samoloty rozpoznawcze odpędzając je od półwyspu. 13 września jeden samolot niemiecki ostrzelał stanowisko 23 baterii. 14 września o godz. 7.29 8 Ju 87 wykonało nalot na port w Jastarni pomimo ostrzału przez cały dywizjon zatopieniu uległy minowce ORP „Czapla”, „Jaskółka”, okręt hydrograficzny ORP „Pomorzanin” holownik ORP „Lech” i motorówka M 9, uszkodzony został minowiec ORP „Rybitwa”. 15 września o godz. 15.30 23 bateria wraz z baterią nr 32 ostrzelały 10 salwami niemiecki zespół trałowców M 132, M 111, „Otto Braun” i „Pelikan”. Trałowiec M 132 odpowiedział ostrzałem w kierunku obu baterii 19 pociskami. 16 września atakom niemieckiego lotnictwa u nasady półwyspu przeciwdziałały plutony 24 baterii, jeden z plutonów został ostrzelany przez niemiecką artylerię w rejonie Chałup. 17 września zamontowano na stanowiskach nową 25 baterię stałą armat plot. kal. 75 mm Schneider wz. 1928 na podstawach morskich SMCA, w ilości trzech sztuk pozyskanych z minowców OORP "Czajka", „Rybitwa” i „Mewa” pod dowództwem ppor. J. Dreszera. Zdemontowano również wysokościomierz i dalmierz baterię umieszczono w pobliżu Jastarni. 18 września 21 bateria ostrzeliwała niemiecki samolot korygujący ostrzał pancernika „Schleswig-Holstein”. 19 września 21 bateria ostrzelała ponownie samolot koordynujący ostrzał z pancernika niemieckiego, w efekcie czego ostrzelał on teren 21 baterii. 20 września jeden z plutonów 24 baterii ostrzelał skutecznie, trafiając samolot niemiecki w pobliżu lądowej linii obrony półwyspu helskiego. Tego dnia uruchomiono i włączono do działań 25 baterię. Wkrótce został ostrzelany przez niemiecką artylerię polową z okolic Rzucewa, uszkodzono mu jedno działo. 21 września po godz. 14.00 pancerniki "Schleswig-Holstein" i „Schlesien” ostrzeliwały półwysep helski. Wyjątkowo silny ogień przeciwlotniczy dywizjonu utrzymywał samoloty korygujące ogień od brzegów półwyspu na odległość 10 - 11 000 m. W godz. 10.00 - 11.20 23 września oba niemieckie pancerniki kontynuowały ostrzał półwyspu, samolot korygujący He 60, sześciokrotnie został ostrzelany przez baterie kal. 75 mm. 24 września w godz. 10.39 - 10. 53 zespół trałowy z 5. Flotylli Obrony Portów w osłonie torpedowca T 196 został ostrzelany przez baterie artylerii nr 32 (XXXII) i nr 33 (XXXIII) oraz 22 baterię dywizjonu, ponadto samolot korygujący ostrzał został ostrzelany przez baterię nr 22. Pancernik "Schlesien" oddał kilka salw na stanowiska 22 baterii. 25 września samolot obserwacyjny podczas ostrzeliwania półwyspu helskiego przez oba pancerniki został ostrzelany przez baterie 2 Mdaplot. O godz. 14.45 11 Ju 87 atakowało infrastrukturę na półwyspie w okolicach Kuźnic, samoloty w okolicach Jastarni zostały ostrzelane przez 13,2 mm nkm i ckm. 26 września jeden z plutonów 24 baterii uszkodził jeden z niemieckich samolotów. 27 września po godz. 12.26 w trakcie pojedynku z niemieckimi pancernikami, baterii nr XXXI pancernik "Schlesien" ostrzelał teren baterii 22, która nie prowadziła ognia. Natomiast baterie 21 i 23 ostrzeliwały samolot obserwacyjny i korygujący ostrzał obu pancerników. 28 września pluton Boforsów z 24 baterii w rejonie Chałup zestrzelił jeden samolot niemiecki, a drugi uszkodził. 29 września ten sam pluton zestrzelił kolejny samolot wroga. 2 października 2 Mdaplot. skapitulował wraz z całą załogą Helu.
Organizacja wojenna i obsada personalna dywizjonu we wrześniu 1939.
Każda z trzech baterii stałych uzbrojona była w dwie 75 mm armaty przeciwlotnicze wz. 1922/1924, a bateria półstała w osiem 40 mm armat przeciwlotniczych wz. 1938 (podczas mobilizacji liczba armat zwiększona została do 10, poprzez dołączenie 2 szt. wz. 1936 z przygotowanych do wysyłki armat, dla budowanych w Wielkiej Brytanii ścigaczy, dla PMW ). Kompania przeciwlotniczych karabinów maszynowych posiadała karabiny maszynowe wz. 1908, a pluton przeciwlotniczych karabinów maszynowych wyposażony był nieliczne 13,2 mm najcięższe karabiny maszynowe wz. 1930 i głównie starszej wersji wz.1926. W 25 baterii stałej były na wyposażeniu 3 armaty uniwersalne morskie kal. 75 mm Schneider wz. 1928 na podstawie morskiej SMCA.

</doc>
<doc id="99377" url="https://pl.wikipedia.org/wiki?curid=99377" title="Kibic">
Kibic

Kibic – osoba zainteresowana konkretną dyscypliną sportu i wyrażająca to m.in. poprzez uczestnictwo w charakterze widza w turniejach, zawodach, treningach i innych występach sportowych. Kibice często wspierają konkretny sportowy klub, drużynę lub sportowca, śledząc postępy kariery, wyniki zawodów, zmiany osobowe w składach drużyn itp., i wyrażając swoje wsparcie obecnością na meczach i zawodach, dopingiem, radością ze zwycięstw i zdobytych punktów. Kibice często wykazują się dobrą znajomością historii danego zespołu lub historii kariery sportowca, składu osobowego zespołu itp.
Charakterystyka.
W przypadku wielu dyscyplin sportowych istnieją „kluby kibica” (nieformalne lub o charakterze stowarzyszeń), tworzone zazwyczaj przy klubach sportowych, a także przez osoby prywatne. Kluby takie zrzeszają fanów sportu, organizują uczestnictwo w meczach i zawodach, organizują doping w czasie zawodów. Niektóre dyscypliny sportowe cieszą się masowym zainteresowaniem, uzyskując w danym kraju rangę sportu narodowego (np. piłka nożna, koszykówka, piłką ręczna, rugby, futbol amerykański itp.). Kibice tych dyscyplin sportowych tworzą szerokie społeczności, uzyskujące niekiedy charakter subkultury. W zależności od dyscypliny, kibice tworzyć wówczas mogą względnie jednolite środowisko, bądź też mogą dzielić się na skonfliktowane grupy wspierające konkurencyjne drużyny.
Kibice piłkarscy w Polsce.
W Polsce i w wielu innych krajach europejskich rangę sportu cieszącego się masowym zainteresowaniem uzyskała piłka nożna, choć duże grupy kibiców wspierają też drużyny koszykówki, piłki ręcznej, wyścigów żużlowych, siatkówki, hokeja itp. Masowość zainteresowania piłką nożną spowodowało powstanie subkultury kibiców piłkarskich, silnie związanych z konkretną drużyną i jej symboliką oraz historią. W ramach tej subkultury istnieją np. grupy tzw. "ultrasów", kibiców silnie zaangażowanych w życie klubu i społeczności kibicowskiej, organizujących wyjazdy, doping na meczach itp. Między kibicami poszczególnych polskich klubów piłkarskich występują niekiedy silne konflikty, prowadzące w niektórych przypadkach do patologii społecznych – wandalizmu, przestępczości i przemocy. Ryzyko zaistnienia takich patologicznych zjawisk społecznych zależne jest od wielu czynników (polityka społeczna państwa, działania zarządu klubu i związku sportowego, postawa liderów społeczności kibiców), toteż zjawiska te występują silnie w niektórych regionach, gdzie indziej stanowiąc margines.

</doc>
<doc id="99381" url="https://pl.wikipedia.org/wiki?curid=99381" title="1 Morski Dywizjon Artylerii Przeciwlotniczej">
1 Morski Dywizjon Artylerii Przeciwlotniczej

1 Morski dywizjon artylerii przeciwlotniczej – pododdział artylerii przeciwlotniczej Wojska Polskiego w II Rzeczypospolitej.
Sformowanie i historia dywizjonu.
Na podstawie rozkazu Ministra Spraw Wojskowych z 26 października 1931 roku została sformowana kadra 9 dywizjonu artylerii przeciwlotniczej. Pierwszym dowódcą i organizatorem kadry 9 dywizjonu artylerii przeciwlotniczej został podpułkownik Leon Przybytko. 18 lutego 1933 roku jednostka rozwinięta została w Morski dywizjon artylerii przeciwlotniczej, a z dniem 1 listopada 1935 roku przemianowana w 1 Morski dywizjon artylerii przeciwlotniczej. W kwietniu 1937 roku na podstawie opublikowanej instrukcji Kierownictwa Marynarki Wojennej L.dz. 1500/Org.Tjn.37 w skład dywizjonu wcielono skadrowaną XI baterię artylerii nadbrzeżnej tzw. "Canet". W lutym 1938 roku zarządzeniem Ministra Spraw Wojskowych L.6477/Org.Tjn.37 wraz z 2 Morskim dywizjonem artylerii przeciwlotniczej z Helu wszedł w skład Marynarki Wojennej. W maju 1939 roku w dywizjonie z artylerzystów zorganizowano baterię nr 5/105 czterodziałową ruchomą na kołach armat kal. 105 mm . Bateria ta weszła w późniejszym okresie w skład Morskiego dywizjonu artylerii lekkiej jako jego 1 bateria. 
Dywizjon był jednostką mobilizującą. Zgodnie z planem mobilizacyjnym "W", w okresie zagrożenia, w grupie jednostek oznaczonych kolorem zielonym, formował cztery pododdziały:
natomiast w grupie „brązowej 2" wystawiał uzupełnienie dla wymienionych wyżej jednostek. Ponadto, do czerwca 1939 roku, mobilizował również 1 morski pluton żandarmerii.
1 Mdaplot. w kampanii wrześniowej.
We wrześniu 1939 roku dywizjon został użyty do obrony przeciwlotniczej zespołu portowego w Gdyni, a także do wsparcia wojsk lądowych ogniem prowadzonym do celów naziemnych oraz do obrony przeciwdesantowej Wybrzeża. Według oceny dowódcy, 70% amunicji wystrzelono przeciw celom lądowym. 1 września rano jako pierwszy na wybrzeżu ogień do 3 niemieckich wodnopłatowców He 60 otworzyły baterie 1 Mdaplot., które prowadziły rozpoznanie wód zatoki i portów. O godz. 6.15 baterie dywizjonu ostrzeliwały atakujące Puck 30 samolotów He 111 i 12 Bf 110, w wyniku ostrzału jeden Bf 110 został zestrzelony, a drugi uszkodzony. Ok. godz. 14.00 na cele w Gdyni i okolicach atakowało 62 samoloty Ju 87 w osłonie myśliwców, zestrzelono jeden Ju 87, który spadł w okolicach Karlikowa. Wieczorem cele w okolicach Gdyni atakowały myśliwce Bf 109 z dokumentów niemieckich wynika, iż nie wróciły do baz dwa samoloty. 2 września ok. godz. 11.00 bombowce Ju 87 w osłonie Bf 109 atakowały port wojenny w Gdyni oraz znajdujące się w nim okręty wojenne. 1 bateria zgłosiła zestrzelenie jednego samolotu, który spadł do morza w rejonie Babich Dołów, a załogę jego wzięto do niewoli. 2 i 3 baterie prowadziły ogień do celów lądowych na korzyść Lądowej Obrony Wybrzeża, 3 bateria zużyła 80% posiadanej amunicji. W godzinach nocnych wodnosamoloty He 59 dokonały 3 nalotów na Gdynię. 3 września o godz. 19.14 2 bateria z Redłowa ostrzelała 10 salwami niemieckie jednostki trałowe. Rano 4 września dywizjon ostrzelał niemieckie wodnosamoloty He 60 rozpoznające Gdynię i okolicę. Przed południem (10.30-10.34 i 11.10) niemiecki zespół trałowy tj. 3. Flotylla Kutrów Trałowych, 5 Flotylla Ochrony Portów w osłonie torpedowca T 196, został ostrzelany przez 2 baterię wspólnie z działem XI baterii nadbrzeżnej "Canet". Niemieckie okręty wycofały się pod osłoną zasłony dymnej, zygzakując. Tego dnia 1 bateria zameldowała zestrzelenie samolotu Ju 87 do wody w pobliżu atakowanego polskiego minowca, to zestrzelenie jest przypisywane załodze atakowanego ORP "Jaskółka". 6 września ok. godz. 17.00 1 bateria ostrzelała niemiecki samolot, który prawdopodobnie rozbił się na lądzie. W dniach 6 i 7 września 2 bateria była ostrzeliwana przez pancernik "Schleswig-Holstein" jeden z pocisków 280 mm uszkodził jedną z armat baterii. 7 września 1 bateria otrzymała 4 armaty kal. 40 mm Bofors spośród 8 szt. odnalezionych w porcie w Gdyni. Armaty te ustawiono obok stanowisk stałych - działobitni baterii i magazynów amunicji. 10 września w godz. 9.20 - 9.27 1. Flotylla Kutrów Trałowych w osłonie torpedowca T 196 została ostrzelana przez 2 baterię dywizjonu i XI baterię artylerii nadbrzeżnej, zespół niemiecki wycofał się. O godz. 13.22 pancernik "Schleswig-Holstein" ostrzelał stanowiska 2 baterii, dwukrotnie trafił w jej stanowiska. 11 września do składu 2 i 3 baterii włączono po plutonie dwudziałowych armat plot. kal. 40 mm Bofors wz. 36, które w dniach 8-10 września odnaleziono w strefie wolnocłowej w wagonach kolejowych. Po dorobieniu przyrządów celowniczych w WPMW i przeszkoleniu obsług, działa te jako mobilne weszły w skład obu wymienionych baterii. O godz. 13.40 niemieckie 10 samolotów Ju 87 zbombardowało stanowiska 4 baterii. Uszkodzeniu uległa jedna armata, poległo 2-3 marynarzy, kilku zostało rannych. 12 września po godz. 5.00 9 Ju 87 atakowało stanowiska wojsk lądowych w rejonie Dębogórza i Kazimierza. O godz. 11.30 11 samolotów Ju 87 atakowało miejscowość Zagórze i stanowiska 3 baterii. W godzinach nocnych 12/13 września po zniszczeniu sprzętu 2 i 3 baterii, artylerzyści wycofali się na Kępę Oksywską i weszli w skład kombinowanego batalionu, obsadzając stanowiska w okolicach Obłuża. 13 września o godz. 15.30 10 Ju 87 atakowało stanowiska oddziałów lądowych w rejonach Kosakowa, Pogórza, Pierwoszyna i Starego Obłuża w czasie ataków jeden samolot został trafiony ogniem pozostałych baterii w silnik i rozbił się podczas lądowania w Pucku. O godz. 17.40 10 Ju 87 atakowało miejscowości Stefanowo, Suchy Dwór, folwark w Nowym Obłużu i ponownie Kosakowo, Pogórze i Stare Obłuże. 13 września wracające z bombardowania portu w Jastarni niemieckie bombowce, zostały skutecznie ostrzelane przez 1 i 4 baterie, w wyniku czego zestrzelono jeden Ju 87, który spadł do morza w pobliżu Babich Dołów, a drugi po trafieniu rozbił się podczas lądowania w Słupsku. Rejon Babich Dołów i Pierwoszyna bombardowały 4 wodnosamoloty He 114. 15 września ponowne bombardowanie przez Ju 87 ok. godz. 12.30 Babich Dołów i Nowego Obłuża. O godz. 15.00 8 Ju 87 zbombardowało magazyny amunicyjne na południe od Nowego Obłuża. Wodnosamoloty bombardowały i ostrzeliwały pododdziały lądowe w Mechelinkach, Kosakowie i Babich Dołach. 16 września ponownie pomimo ognia baterii 1 i 4 bombardowano wojska lądowe na Kępie Oksywskiej o godz. 13.30 10 Ju 87 Nowe Obłuże, o godz. 16.30 Dębogórzu przez 6 Ju 87, a 4 wodnosamoloty bombardowały i ostrzeliwały piechotę podczas niemieckiego natarcia. 18 września o godz. 14.47 z zespołem trałowców M 4, "Nautilus", "Nettelbeck" pojedynek stoczyła 1 bateria dywizjonu i armaty kal. 47 mm baterii nr XI, zespół niemiecki odpowiedział 65 pociskami i nie przerwał trałowania. Ok. godz. 19.00 1 bateria ostrzelała niemieckie samoloty na lotnisku polowym w pobliżu Mechelinek, zgłoszono trzy samoloty jako zniszczone. 19 września od godz. 8.20 nalot 10 Ju 87 na babie Doły i Wąwóz Ostrowicki, o godz. 12.00 nalot na okolice latarni Oksywie 9 Ju 87. 19 września Kępa Oksywska padła i tym samym pozostałe baterie 1 Mdaplot. zaprzestały prowadzenia ognia.
Obsada personalna dywizjonu we wrześniu 1939.
Dowództwo dywizjonu:
1 bateria Schneider wz. 1922/24 kal. 75 mm 
2 bateria Schneider wz. 1922/24 kal. 75 mm
3 bateria Schneider wz. 1922/24 kal. 75 mm
4 bateria Schneider wz. 1922/24 kal. 75 mm
11 bateria artylerii nadbrzeżnej "Cannet" wz. 1891/2 kal. 100 mm
kompanie karabinów maszynowych przeciwlotniczych 1 morskiego daplot.
pluton łączności 
pluton dozorowania
Każda z czterech baterii stałych uzbrojona była w dwie 75 mm armaty przeciwlotnicze wz. 1922/1924 na stałych stanowiskach betonowych, wraz ze schronami amunicyjnymi (łącznie dywizjon posiadał 8 armat). Rozmieszczone były w czterech punktach wokół ówczesnej Gdyni: 1. bateria koło Wąwozu Ostrowskiego na Oksywiu, 2. bateria w Redłowie, 3. bateria na wzgórzach na Grabówku i 4. bateria koło wsi Pogórze, na północny zachód od portu wojennego. Pierwsze dwie baterie były zarazem nadbrzeżne, trzecia mogła strzelać do celów morskich w pewnym sektorze, wszystkie miały służyć także do zwalczania celów na lądzie. Każda bateria do bezpośredniej obrony miała dwa przeciwlotnicze karabiny maszynowe 7,9 mm wz. 08. W czasie pokoju etat baterii wynosił 2 oficerów i 45 podoficerów i marynarzy. Baterie 1 i 2 oraz 11 nadbrzeżna miały prowadzić ogień przeciwdesantowy do celów morskich chroniąc port i miasto. Wszystkie baterie miały możliwość wsparcia ogniowego oddziałów lądowych. 
W czasie pokoju dywizjon posiadał jedynie pluton przeciwlotniczych karabinów maszynowych (w składzie 4 drużyn), uzbrojony w karabiny maszynowe wz. 08. Podczas mobilizacji, został rozwinięty w dwie kompanie przeciwlotniczych karabinów maszynowych, każda w składzie 3 plutonów po 3 drużyny łącznie 16 ckm wz. 1908, 3 oficerów i ok. 100 szeregowych. 

</doc>
<doc id="99382" url="https://pl.wikipedia.org/wiki?curid=99382" title="Henryk opolski">
Henryk opolski

Henryk (urodzony w 1337 lub 1338 roku - zmarł pomiędzy 1356 a 1365 rokiem), książę opolski pomiędzy 1356 a 1365 rokiem (tylko formalnie - kariera duchowna).
Henryk był trzecim (najmłodszym) pod względem starszeństwa synem księcia Opola Bolka II i Elżbiety Świdnickiej. O Henryku zachowało się niewiele informacji. Jako najmłodszy z rodzeństwa został przeznaczony do kariery duchownej i jeszcze za życia ojca został klerykiem przy katedrze we Wrocławiu. W 1356 roku rozpoczął starania o stanowisko kanonika katedry praskiej. Nie wiadomo kiedy dokładnie zmarł (na pewno w przedziale lat 1356-1365, choć raczej bliżej drugiej z tych dat) i gdzie został pochowany.

</doc>
<doc id="99383" url="https://pl.wikipedia.org/wiki?curid=99383" title="John Otto">
John Otto

John Otto (ur. 22 marca 1977 w Jacksonville) – amerykański perkusista, członek zespołu Limp Bizkit.
Życiorys.
Uczęszczał do Douglas Anderson School Of Arts, gdzie uczył się gry na perkusji. W 1994 poznał Freda Dursta i wraz z kuzynem Samem założył Limp Bizkit. W listopadzie 2004 tymczasowo odszedł z zespołu z powodu uzależnienia od alkoholu.
Dyskografia.
Albumy studyjne Limp Bizkit

</doc>
<doc id="99384" url="https://pl.wikipedia.org/wiki?curid=99384" title="Trzmiel ziemny">
Trzmiel ziemny

Trzmiel ziemny ("Bombus terrestris L.") − gatunek z rodziny pszczołowatych. Zaliczany do pszczół właściwych, plemienia trzmielowate (Bombini). Tworzy niewielkie sezonowe gniazda pod ziemią lub pod kamieniami, w których bytuje nie więcej niż kilkaset osobników.
Na wiosnę królowa opuszcza ziemną kryjówkę i wyrusza na poszukiwanie odpowiedniego miejsca na gniazdo. U trzmiela ziemnego to najczęściej podziemne nory. Matka znosi do gniazda różne materiały, którymi wyściela wnętrze. Następnie buduje beczułkowate plastry, do których składa jaja. Po około 3 tygodniach pojawiają się pierwsze robotnice. Po 3 dniach są zdolne do lotu i przejmują wszystkie funkcje w gnieździe (budowanie nowych komór, znoszenie pyłku). Pod koniec lata pojawiają się samce i młode królowe. Gniazdo zbliża się do rozpadu. Młode królowe po zapłodnieniu przez samce szukają miejsca na przezimowanie, aby na wiosnę założyć nowe gniazda.

</doc>
<doc id="99395" url="https://pl.wikipedia.org/wiki?curid=99395" title="Bolesław II niemodliński">
Bolesław II niemodliński

Bolesław (Bolko) II (ur. pomiędzy 1326 a 1335 rokiem, zm. w 1367 lub 1368 roku) – książę niemodliński w latach 1362/5-1367/8, od 1367 dodatkowo w Prudniku (z braćmi), lennik czeski.
Bolesław II był najstarszym synem księcia niemodlińskiego Bolesława Pierworodnego i Eufemii Wrocławskiej. W 1355 roku dzięki wpływom ojca na dworze w Pradze został sędzią nadwornym króla czeskiego Karola IV. Po śmierci ojca, która nastąpiła pomiędzy 1362 a 1365 rokiem został księciem niemodlińskim, do którego dzięki poparciu Luksemburczyka dołączył w 1367 Prudnik. Bolesław II zmarł w 1367 lub 1368 roku. Miejsce pochówku nie jest znane. Nie był żonaty i nie pozostawił potomstwa. Księstwo niemodlińskie po śmierci Bolesława zostało odziedziczone przez braci Wacława i Henryka.

</doc>
<doc id="99408" url="https://pl.wikipedia.org/wiki?curid=99408" title="Ołtarz pergamoński">
Ołtarz pergamoński

Ołtarz pergamoński – wolno stojący ołtarz przedstawiający sceny z Gigantomachii. Najpewniej został zbudowany według projektów Menekratesa z Rodos, w latach 180–160 p.n.e. w Pergamonie przez Eumenesa II dla upamiętnienia zwycięstwa nad Galatami.
Konstrukcja.
Wzniesiono go pośrodku dziedzińca na drugim tarasie pergameńskiego akropolu, dzięki czemu można było go podziwiać ze wszystkich stron. Ołtarz miał kształt prostokątnej budowli, otwartej ku zachodowi, o wymiarach 36,4 × 34,2 m, z dwoma wysuniętymi bocznymi skrzydłami, między którymi biegły monumentalne schody o szerokości 20 m. Stopnie schodów zamykały także boki skrzydeł ołtarza. Powyżej cokołu (wysokości 5,5 m) umieszczony był ciągły fryz, zwany Wielkim (wysokość fryzu 2,3 m, długość 120,0 m), przedstawiający sceny z gigantomachii – walki bogów olimpijskich z gigantami. Na ścianie wschodniej uwieczniono bogów olimpijskich (Zeus, Atena, Artemida, Leto, Ares, Hera, Apollo); na zachodniej – bogów ziemi i morza (Amfitryta, Nereus, Doris, Tryton, Tetyda), a na południowej – bogów światła (Helios, Eos, Selene). Nad nim umieszczona była jońska kolumnada, złożona z 12 kolumn zamykających od zachodu rodzaj podłużnej sali – przedsionka; w głębi odpowiadało im tyleż pilastrów.
Przez przedsionek przechodzono na, utworzony przez kolumnadę, portykowy dziedziniec wyłożony płytami. Właściwy ołtarz ofiarny znajdował się wewnątrz tego dziedzińca. Niewykończenie pewnych fragmentów oraz widoczny pośpiech w wykonaniu świadczą, że ołtarz prawdopodobnie nie został ukończony przed śmiercią swojego inicjatora – Eumenesa II. Ściany wewnętrzne ołtarza ozdobione były płaskorzeźbami, tworzącymi tzw. Mały Fryz o długości 79 m, opowiadającymi historię z życia Telefosa, syna Heraklesa, uważanego za mitycznego założyciela Pergamonu. Poszczególne sceny z życia Telefosa przedstawiono w porządku narracyjnym.
Wykonane przez kilkunastu artystów rzeźby zdobiące fryz charakteryzują się niezwykłym realizmem, dynamiką ruchu, którą podkreślają fałdy szat, dramatyzmem treści oraz misterną techniką wykonania w głębokim reliefie (zwłaszcza w płaskorzeźbach zdobiących ściany boczne budowli).
Znaczenie.
Ołtarz zaliczany jest do szczytowych osiągnięć sztuki hellenistycznej. Architektura pergameńskiego ołtarza miała wpływ na inne obiekty tego typu, jak np. ołtarz Ateny w Priene i ołtarz Artemidy w Magnezji nad Meandrem, również ozdobione płaskorzeźbami.
W otwierającym biblijną księgę Apokalipsy liście do kościoła w Pergamonie autor zwraca się do adresata:
Zdaniem niektórych komentatorów, biblijny autor pisząc o „tronie szatana” w Pergamonie odnosił się właśnie do ołtarza. Według Waldemara Chrostowskiego jest to nawiązanie do kultu imperialnego oraz posągu Augusta ustawionego w świątyni Artemidy, bądź do tzw. Wielkiego Ołtarza.
Odnalezienie i rekonstrukcja.
W późniejszych czasach ołtarz został zniszczony, a materiał wykorzystany przy budowie tzw. murów bizantyjskich (wzniesionych ok. 700). Podczas prac wykopaliskowych, prowadzonych w latach 1878-1880 przez niemiecką ekspedycję archeologiczną pod kierownictwem Carla Humanna, odkryto płyty pokryte płaskorzeźbami. Elementy ołtarza zostały przewiezione do Berlina. W latach 1911-1930 ołtarz zrekonstruowano. Obecnie jest eksponowany w Muzeum Pergamońskim. W miejscu, gdzie znajdował się ołtarz, prowadzone są prace archeologiczne.

</doc>
<doc id="99410" url="https://pl.wikipedia.org/wiki?curid=99410" title="Stegozaur">
Stegozaur

Stegosaurus – rodzaj dinozaura ptasiomiednicznego żyjącego w późnej jurze (późny kimeryd-wczesny tyton) na terenie dzisiejszej zachodniej Ameryki Północnej.
W 2006 jego szczątki znaleziono też w Portugalii, co dowodzi obecności zwierzęcia w Europie. Z powodu charakterystycznych płyt na grzbiecie i kolców na ogonie należy do najbardziej rozpoznawalnych dinozaurów. Nazwa "Stegosaurus" znaczy „zadaszony jaszczur” i bierze źródłosłów ze starożytnej greki, od słów στέγος- ("stegos-" – „dach”) i σαῦρος ("-sauros" – „jaszczur”). W górnej formacji Morrison zidentyfikowano co najmniej 3 jego gatunki, znane z pozostałości około 80 osobników żyjących między 155 a 150 milionów lat temu, w środowisku zdominowanym przez olbrzymie zauropody, jak diplodok, kamarazaur czy apatozaur.
Duży, ciężko zbudowany czworonożny roślinożerca, cechował się charakterystyczną posturą, silnie zaokrąglonym grzbietem, krótkimi przednimi łapami, głową leżącą nisko nad podłożem i usztywnionym ogonem trzymanym wysoko w powietrzu. Jego rzędy płyt i kolce pobudzały naukowców do spekulacji. Te drugie służyły prawdopodobnie do obrony, podczas gdy pierwsze mogły prócz tego pełnić rolę w popisach zwierząt czy w termoregulacji. Rodzaj ten cechował się największymi rozmiarami wśród stegozaurów, osiągając mniej więcej rozmiary autobusu. Dzielił jednak mnóstwo cech anatomicznych z innymi, mniejszymi członkami Stegosauria.
Morfologia.
Ten czworonożny jaszczur, osiągający około 9 m długości i 4 m wysokości, należy do najłatwiejszych do rozpoznania dinozaurów, głównie dzięki dwóm rzędom deltoidalnych płyt stojących na sztorc na jego grzbiecie i dwóm parom długich horyzontalnie ułożonych kolców ulokowanych na końcu ogona. Osiągając duże jak na tyreofora rozmiary, wydawał się karłem wśród współczesnych mu ogromnych zauropodów. Oprócz nich koegzystował z wielkimi drapieżnymi teropodami, jak allozaur czy ceratozaur, uzbrojenie wydaje mu się więc potrzebne.
Tylne łapy kończyły się trzema krótkimi palcami, podczas gdy przednie miały ich po 5. Jednak tylko 2 palce wewnętrzne posiadały tępe kopytka. Wszystkie 4 łapy wspierały się na opuszkach za palcami. Kończyny przednie były znacznie krótsze od przysadzistych tylnych, co owocowało dziwaczną sylwetką. Ogon wydaje się być trzymany z dala od ziemi, podczas gdy głowa stegozaura spoczywała względnie nisko, nie wyżej, niż metr nad poziomem gruntu.
Długa i wąska czaszka stegozaura proporcjonalnie do wielkości ciała osiągała małe rozmiary. Niewielkie otwory nadoczodołowe, częste u archozaurów, w tym dzisiejszych ptaków, choć nie u współczesnych krokodyli, leżały między nosem a oczyma. Niskie położenie głowy sugeruje, że dinozaur skubał niską roślinność. Hipotezę tą wspierają brak przednich zębów i obecność w ich miejscu rogowego dzioba (rhamphotheca). Stegozaurze zęby były małe, trójkątne i płaskie, co wskazuje, że zwierzę miażdżyło pokarm. Stworzenie prawdopodobnie miało mięsiste struktury przypominające policzki, w których mieściła się przeżuwana żywność.
W porównaniu z rozmiarami ciała puszka mózgowa stegozaura była mała, nie większa od psiej. Dobrze zachowany egzemplarz pozwolił Marshowi na uzyskanie odlewu jamy czaszki, co dostarczyło informacji na temat wielkości mózgu. Musiał on być bardzo mały, możliwe, że najmniejszy wśród dinozaurów: zwierzę ważące 4,5 tony mogło dysponować mózgiem o masie 80 g. Koresponduje to z obiegową opinią, jakoby dinozaury nie grzeszyły inteligencją, obecnie w dużym stopniu odrzucaną.
Większość informacji na temat stegozaura pochodzi z badań szczątków dorosłych zwierząt. Niedawno odkryto też pozostałości młodego osobnika. Jeden prawie dorosły, odnaleziony w 1994 w Wyoming, mierzył 4,6 m długości i 2 m wysokości, jego masę za życia szacuje się na 2,3 tony. Wystawia go University of Wyoming Geological Museum. Jeszcze mniejsze szkielety, liczące sobie 210 cm długości i 80 cm wysokości, wystawia Denver Museum of Nature &amp; Science.
Klasyfikacja.
"Stegosaurus" był pierwszym nazwanym rodzajem w rodzinie stegozaurów. Stanowi też rodzaj typowy tej rodziny, biorącej od niego swą nazwę i będącą jedną z dwóch rodzin infrarzędu stegozaurów, obejmującego także huajangozaury. Infrarząd ten należy do tyreoforów, podrzędu uzbrojonych dinozaurów, który zawiera też bardziej zaawansowaną grupę ankylozaurów. Klad Stegosauria tworzyły zwierzęta podobne do siebie z wyglądu i postury, a różniące się głównie kształtem swych płyt i ułożeniem kolców. Najbliżsi krewni stegozaura to chiński wuerhozaur i wschodnioafrykański kentrozaur.
Pochodzenie.
Pochodzenie stegozaura nie jest pewne. Znaleziono nieliczne tylko pozostałości bazalnych stegozaurów i ich przodków. Niedawno wykazano obecność przedstawicieli rodziny w dolnej formacji Morrison, powstałej miliony lat przed pojawieniem się rodzaju. Odkryto wtedy hesperozaura z wczesnego kimerydu. Najwcześniejszy przedstawiciel rodziny leksowizaur z angielskiej i francuskiej formacji Oxford Clay pochodził natomiast ze środkowego keloweju.
Wcześniejszy i bardziej bazalny huajangozaur ze środkowojurajskich Chin żyjący około 165 milionów lat temu wyprzedza stegozaura o 20 milionów lat, uważa się go nieraz za jedynego przedstawiciela Huayangosauridae. Jeszcze wcześniejszy scelidozaur z wczesnojurajskiej Anglii sprzed około 190 milionów lat wykazuje zaś cechy zarówno stegozaurów, jak i dinozaurów pancernych. Inny niewielki gad, emauzaur z Niemiec, poruszał się na czterech łapach, zaś jeszcze wcześniejszy pochodzący z Arizony w USA skutellozaur był częściowo dwunożny. Te niewielkie ptasiomiedniczne o skromnym uzbrojeniu były blisko spokrewnione z bezpośrednim przodkiem stegozaurów i ankylozaurów. Odciski pozostawione prawdopodobnie przez wczesnego dinozaura pancernego sprzed 195 milionów lat znaleziono we Francji.
Odkrycie i gatunki.
"Stegosaurus", jeden z wielu rodzajów dinozaurów znalezionych i opisanych podczas wojny o kości, opisany został pierwotnie przez Marsha w 1877 dzięki pozostałościom z północy Morrison w Kolorado. Te pierwsze kości uznano za holotyp gatunku "Stegosaurus armatus". Podstawą nazwy rodzajowej tłumaczonej jako „zadaszony jaszczur” stał się błędny pogląd Marsha, jakoby płyty spoczywały płasko na grzbiecie zwierzęcia, zachodząc na siebie dachówkowato jak układane niegdyś flizy. W ciągu następnych kilku lat odkryto mnóstwo nowych szczątków stegozaura i paleontolog opublikował kilka prac na jego temat. Początkowo opisano kilka gatunków, z których część uznano później za niepewne lub za synonimy już wyróżnionych. Pozostawiono z nich dwa dobrze poznane i jeden znany kiepsko. Potwierdzone szczątki tego rodzaju znaleziono w warstwach stratygraficznych 2-6 formacji Morrison, dodatkowe szczątki z warstwy 1 również mogą należeć do rodzaju.
Pewne gatunki.
Susannah Maidment i współpracownicy w 2008 zaproponowali wprowadzenie dużych zmian w taksonomii rodzaju, sugerując synonimizację "S. stenops" i czasami uznawanego za pewny gatunek "S. ungulatus" z "S. armatus", a także włączenie hesperozaura i wuerhozaura do rodzaju "Stegosaurus". Typowe gatunki tych rodzajów stałyby się więc odpowiednio "Stegosaurus mjosi" i "S. homheni". "S. longispinus" uznali zaś za "nomen dubium". Wedle ich koncepcji rzeczony rodzaj obejmowałby 3 pewne gatunki ("S. armatus", "S. homheni", and "S. mjosi"), a jego przedstawiciele zamieszkiwaliby późnojurajskie Europę i Amerykę Północną oraz wczesnokredową Azję.
Gatunki przeniesione.
Inne pozostałości przypisywane wcześniej stegozaurowi umieszczane są obecnie w różnych rodzajach. "Stegosaurus marshi", opisany przez Lucasa w 1901, został przechrzczony na hoplitozaura rok później 1902. "Stegosaurus priscus" autorstwa Nopcsa 1911, przypisywano leksowizaurowi, a obecnie stanowi gatunek typowy lorikatozaura.
Paleobiologia.
"Stegosaurus" był największym przedstawicielem swego infrarzędu, osiągając do 9 m długości. Niedługo po odkryciu Marsh uznał zwierzę za dwunożne z powodu jego krótkich kończyn przednich. Do 1891 zmienił jednak zdanie, zwracając uwagę na ciężką budowę gada. Obecnie jego czworonożność nie podlega dyskusji, istnieje jednak rozbieżność zdań w kwestii możliwości wspinania się stworzenia na tylne łapy, podpierania ogonem i pasenia się wśród wyżej rosnącego listowia. Możliwość taką zauważył Bakker, nie uznaje jej natomiast Kenneth Carpenter.
"Stegosaurus" miał bardzo krótkie przednie łapy, jeśli porównać je z tylnymi. Co więcej, piszczel i strzałka w porównaniu z kością udową również były krótkie. Wskazuje to, że ich właściciel nie mógł chodzić zbyt szybko. Rozwijając dużą prędkość kończyny tylne wyprzedzałyby bowiem przednie. Maksymalną prędkość zwierzęcia szacuje się na 6–7 km/h.
Płyty.
Najbardziej charakterystyczną cechę stegozaura stanowiły jego skórne płyty. Zwierzę posiadało ich 17. Powstały z wysoce zmodyfikowanych osteoderm, skostniałych łusek podobnych do spotykanych dzisiaj u krokodyli i licznych jaszczurek. Nie łączyły się bezpośrednio z kośćcem zwierzęcia, stercząc w skórze. Największe znajdowały się nad biodrami tyreofora i mierzyły 60 cm zarówno na wysokość, jak i na długość.
Jednym z głównych tematów książek i artykułów o stegozaurze jest rozmieszczenie płyt. Stanowiło ono przedmiot jednego z większych sporów w historii rekonstruowania dinozaurów. Zaproponowano 4 możliwe sposoby rozlokowania płyt:
W przeszłości niektórzy paleontolodzy, w tym Robert Bakker, spekulowali, czy płyty mogły cechować się pewnym stopniem ruchomości, z czemu inni badacze się sprzeciwiali. Bakker sugerował, że znalezione płyty stanowiły kostny rdzeń zaostrzonych płyt zrogowaciałych na powierzchni, które właściciel potrafił przerzucić z jednego boku na drugi, w stronę drapieżnika. Szeregi płyt i kolców uniemożliwiałyby mu zbliżenie się na odległość pozwalającą na skuteczny atak. Naturalnie płyty spoczywały na boku stegozaura. Ich długość odzwierciedlała długość zwierzęcia, kończył się one w miejscu przyczepu kolców. Na pokrycie ich substancją rogową wskazuje podobieństwo powierzchni sfosylizowanych płyt do spotykanej wśród zwierząt posiadających rogi lub o to podejrzewanych. Badacz wywnioskował, że płyty służyły obronie, ponieważ płyty nie miały długości wystarczającej dla utrzymania ich z łatwością stojących na pokaz bez stałego wysiłku mięśniowego.
Funkcja płyt stała się przedmiotem debaty. Początkowo uznawano je za formę uzbrojenia. Wydawały się jednak zbyt łamliwe i niewłaściwie umiejscowione jak dla celów obronnych, pozostawiały boki zwierzęcia niechronione. Bardziej współcześnie naukowcy zaproponowali, że mogły one pomagać w termoregulacji podobnie, jak to czynił żagiel dużego teropoda spinozaura czy pelykozaura dimetrodonta. Analogicznie działają też uszy dzisiejszych zajęcy. czy słoni. W rowkach płyt biegły naczynia krwionośne. Przepływające w nich krew oddawała ciepło powietrzu. Teorię tą poważnie zakwestionowano, ponieważ najbliżsi krewni stegozaura, jak kentrozaur, mieli więcej cechujących się wiele mniejszą powierzchnia kolców niż płyt. Wskazywało to, że chłodzenie nie było aż tak istotne, by miał wytworzyć się w jego celu specjalny narząd, jak omawiane płyty.
Ich duże rozmiary sugerują, że mogły wizualnie zwiększać wysokość zauropsyda, co odstraszało napastników i wywierało odpowiednie wrażenie na członkach własnego gatunku. Płyty stanowiłyby więc po części owoc doboru płciowego, chociaż wydają się występować zarówno wśród samców, jak i samic. Rozważano też hipotezę, wedle której płyty dodatkowo wypełniały się krwią, rumieniąc się, co zwiększało efekt wizualny. Badanie opublikowane w 2005 wspiera pogląd, zgodnei z którym płyty służyły identyfikacji. Badacze sądzą, że taką funkcję mogły spełniać także inne unikatowe cechy spotykane u różnych gatunków dinozaurów. "Stegosaurus stenops" posiadał też na biodrach płyty w kształcie dysku.
Kolce na ogonie.
Debatowano także nad tym, czy ogonowe kolce służyły jedynie budowaniu wizerunku, jak stwierdził Gilmore w 1914, czy też stanowiły broń. Robert Bakker zauważył, że ogon stegozaura wyglądał na znacznie bardziej giętki, niż u większości innych dinozaurów. Brakowało mu skostniałych ścięgien, co czyniło wiarygodniejszą hipotezę ogona-broni. Jednak, jak zauważył z kolei Carpenter, płyty zachodziły na kręgi ogonowe, ograniczając jego ruchy. Bakker stwierdził, że gad mógł z łatwością manewrować tylną częścią swego ciała, trzymając swe wielkie tylne łapy w miejscu, a manewrując krótkimi, acz umięśnionymi przednimi, dzięki czemu obracał się sprawnie, dobrze radząc sobie z atakującym drapieżnikiem. Bardziej współczesne badania kolców ogonowych (McWhinney "et al.") wykazały obecność licznych uszkodzeń pourazowych, co potwierdza tezę używania kolców jako broni. Dodatkowego wsparcia temu pomysłowi udziela przebity kręg ogonowy allozaura, do zagłębienia którego świetnie pasuje kolec ogona stegozaura.
"Stegosaurus stenops" miał 4 kolce na ogonie, każdy długości 60–90 cm. Odkrycia nierozłączonego uzbrojenia stegozaura wykazały przynajmniej w przypadku niektórych gatunków, że kolce sterczały horyzontalnie, a nie wertykalnie, jak się to często przedstawia. Początkowo Marsh przedstawił "S. armatus" z ośmioma kolcami na ogonie. Jednakże współczesne badania obaliły ten pogląd, ustalając liczbę kolców na 4, podobnie jak u "S. stenops".
„Drugi mózg”.
Wkrótce po odkryciu stegozaura Marsh zauważył szeroki kanał kręgowy leżący nad biodrami. Był on w stanie pomieścić strukturę dwudziestokrotnie większą od mózgu zwierzęcia. Zaowocowało to popularnym pomysłem, jakoby to dinozaury takie jak stegozaur dysponowały „drugim mózgiem” w ogonie, który miał odpowiadać za kontrolę odruchów tylnej części ciała. Sugerowano także, że ten „mózg” mógł przydawać się stegozaurowi szczególnie, gdy zagrażało mu niebezpieczeństwo ze strony drapieżnika. Później twierdzono jednak, że przestrzeń ta, znaleziona także u zauropodów, mogła skrywać magazyn glikogenu. Podobną strukturę spotyka się u dzisiejszych ptaków. Jej funkcja nie została definitywnie ustalona, aczkolwiek podejrzewa się, że ułatwia dostawę glikogenu dla układu nerwowego.
Pożywienie.
"Stegosaurus" i spokrewnione z nim rodzaje żywiły się roślinami. Jednakże ich strategia żywienia różniła się od spotykanych u innych ptasiomiednicznych, posiadających zęby zdolne do miażdżenia pokarmu roślinnego i budowę szczęk pozwalającą na wykonywanie ruchów w płaszczyznach innych, niż pionowa. Kontrastuje to z małymi ząbkami stegozaura i stegozaurów w ogóle o horyzontalnie ułożonych fasetkach i szczękami zdolnymi do wykonywania jedynie ruchów góra-dół.
Stegozaury pomimo tego odniosły sukces, w późnej jurze osiągnęły dużą różnorodność gatunkową i rozprzestrzeniły się na znacznym obszarze. Paleontolodzy sądzą, że spożywały rośliny takie, jak mchy, paprocie, skrzypy, sagowce. Połykał też gastrolity, pomocne w rozdrabnianiu pokarmu, nie posiadał bowiem możliwości przeżuwania go. Podobne rozwiązanie stosują dzisiejsze ptaki i krokodyle.
Zaproponowano, że zwierzę pasło się wśród niskiej roślinności, spożywając rosnące przy gruncie owoce i różne rośliny niewytwarzające kwiatów. Jedna z teorii głosi, że spożywał nisko rosnące przypominające spotykane u okrytonasiennych owoce struktury przypominające owoce wytwarzane przez rośliny bardzie pierwotne od okrytonasiennych, jak też liście. Wedle tego poglądu gad żerował na wysokości do 1 metra. Z drugiej strony jeśli tyreofor potrafił wspiąć się na tylne łapy, jak sugerował Bakker, sięgnąłby roślin wiele wyższych. Dorosły osobnik mógłby w takim wypadku żywić się roślinnością na wysokości do 6 m nad poziomem gruntu.
Behawior.
Ślady odkryte przez Matthew Mossbruckera (Morrison Natural History Museum, Kolorado) sugerują, że stegozaury żyły w stadach tworzonych przez osobniki różnego wieku. Jedną z grup śladów odczytano jako pozostałość czterech lub pięciu młodych zmierzających w tę samą stronę, inna obejmuje ślad młodocianego osobnika i nachodzący nań ślad dorosłego.
W kulturze.
Jako jednego z najbardziej rozpoznawalnych dinozaurów stegozaura często przedstawiano w filmie, kreskówce, komiksie, wyobrażały go też zabawki dziecięce. W 1982 wybrano go też na dinozaura stanu Kolorado.
Filatelistyka.
Poczta Polska wyemitowała 5 marca 1965 r. znaczek pocztowy przedstawiający stegozaura o nominale 90 groszy, w serii "Zwierzęta prehistoryczne". Autorem projektu znaczka był Andrzej Heidrich. Znaczek pozostawał w obiegu do 31 grudnia 1994 r..

</doc>
<doc id="99412" url="https://pl.wikipedia.org/wiki?curid=99412" title="Rzeźba hellenistyczna">
Rzeźba hellenistyczna

Rzeźba hellenistyczna. Jej dzieła pełne są dynamiki i ekspresji. Tematem są sceny wesołe, pogodne, a także pełne bólu, okrucieństwa, cierpienia. W rzeźbie hellenistycznej występuje bogactwo form.
Przykłady rzeźb hellenistycznych:
Okres hellenistyczny rozbudował zagadnienie ruchu. Cechuje je nieznany dotychczas rozmach, efektowność, duża swoboda twórcza, nowatorstwo. Dawne motywy religijne poddane są ujęciu świeckiemu, sugerują różne stany uczuciowe; nastrój poetyckości dramatycznej ekspresji, lub stają się po prostu dekoracją. Kompozycja działa bardzo silnie - jest dynamiczna. Artystów nie tyle interesował mechanizm ruchu, co jego wyraz, ekspresja. W rzeźbach hellenistycznych uczucia są wyrażone poprzez ruch, nie twarz. Ich wyraz jest zazwyczaj uniwersalny.
Zobacz też.
Sztuka grecka w okresie hellenistycznym

</doc>
<doc id="99414" url="https://pl.wikipedia.org/wiki?curid=99414" title="Zarodziec pasmowy">
Zarodziec pasmowy

Zarodziec pasmowy, zarodziec malaryczny ("Plasmodium malariae") – gatunek pierwotniaka zaliczany do gromady krwinkowców (Haemosporidia), pasożytujący w czerwonych krwinkach człowieka.
Zarodziec pasmowy jest jednym z gatunków "Plasmodium", które wywołują u ludzi malarię. Choroba roznosi się ze śliną komarów z rodzaju "Anopheles", najczęściej (komara widliszka). "Plasmodium malariae" wywołuje odmianę malarii nazywaną zimnicą czterodniową lub czwartaczką "(malaria quartana)", ze względu na pojawianie się napadów gorączki co 96 godzin (czyli co czwarty dzień).
U zarodźca pasmowego występuje złożona przemiana pokoleń, w której człowiek jest żywicielem pośrednim, a komar ostatecznym. Samica komara wprowadza do krwi człowieka sporozoity. Te przedostają się do hepatocytów i węzłów chłonnych, gdzie przekształcają się w schizonty i podczas schizogonii wytwarzają merozoity. Merozoity z kolei atakują erytrocyty, w których znów osiągają stadium schizontów i produkują kolejną porcję merozoitów, doprowadzając w końcu do lizy komórki. Po kilku takich cyklach schizogonii niektóre merozoity osiągają stadium gametocytów. Te zostają wessane razem z krwią przez kolejnego komara, gdzie przekształcają się w mikrogamety, które po gamii tworzą ruchliwą ookinetę. Ookineta w końcu przekształca się w oocystę, która daje życie kolejnym sporozoitom, które w krwi człowieka ponownie rozpoczną cykl.

</doc>
<doc id="99416" url="https://pl.wikipedia.org/wiki?curid=99416" title="Zarodziec malarii">
Zarodziec malarii



</doc>
<doc id="99418" url="https://pl.wikipedia.org/wiki?curid=99418" title="Karabin przeciwpancerny wz. 35">
Karabin przeciwpancerny wz. 35

Karabin przeciwpancerny wzór 35 (kb ppanc wz. 35), znany także jako Ur ("kb Ur"; "7,9 mm rusznica przeciwpancerna UR") – polski karabin przeciwpancerny, skonstruowany w połowie lat trzydziestych i produkowany od 1938 roku w Państwowej Fabryce Karabinów w Warszawie.
Historia.
Powstanie.
Karabin przeciwpancerny wz. 35 został opracowany w Państwowej Fabryce Karabinów w Warszawie przez zespół konstruktorów pod kierunkiem Józefa Maroszka.
W przeciwieństwie do innych karabinów przeciwpancernych, polski karabin wz. 35 nie używał pocisków rdzeniowych, które przebijały pancerz dzięki twardemu rdzeniowi, ale pełnopłaszczowych pocisków ołowianych, zbliżonych do zwykłych pocisków karabinowych, o małym „karabinowym” kalibrze 7,92 mm. Pociski te były jednak wystrzeliwane z bardzo wysoką prędkością dzięki silnemu ładunkowi prochowemu i długiej lufie. Dzięki rdzeniowi ołowianemu, pocisk karabinu wz. 35 przy uderzeniu w pancerz pod płaskim kątem nie rykoszetował, lecz „przyklejał się” bokiem do pancerza, wybijając w nim „korek” o średnicy ok. 20 mm, który rozpadał się w pojeździe wraz z pociskiem, rażąc odłamkami załogę i moduły. Na grubszym pancerzu pocisk rozpłaszczał się, ale oddana w niego energia powodowała rozwarstwianie się pancerza od środka, także rażąc załogę i moduły.
Na początku II wojny światowej kb wz. 35 był w stanie przebić pancerz większości używanych czołgów. Z odległości 100 m przebijał pancerz grubości 33 mm, a z 300 m pancerz grubości 15 mm. Przy tym instrukcja podaje nawet przebicie do 40 mm z odległości 100 m. Była to lepsza przebijalność, niż np. brytyjskiego karabinu ppanc Boys o większym kalibrze 13,95 mm. Jego wadą był mały zasięg skuteczny, wynoszący 300 m, typowy jednak dla karabinów przeciwpancernych tego kalibru.
Początkowo stosowano pocisk typu SC, zwiększano jedynie ładunek prochowy i wypróbowywano różne rodzaje prochu nitrocelulozowego. Badania prowadzono na stanowisku doświadczalnym, wykorzystując standardowe lufy mauserowskie. Po zastosowaniu prochu progresywnego i nowego pocisku typu DS, na stanowisku doświadczalnym osiągnięto prędkość początkową około 1300 m/s. Pocisk typu DS miał wydłużoną część cylindryczną, zlikwidowano w nim stożek tylny, zmniejszono ostrołuk. Pocisk miał rdzeń ołowiany w płaszczu stalowym melchiorowanym i ważył 14,579 g.
W trakcie badań stwierdzono bardzo szybkie zużywanie lufy i problemy z zakleszczaniem się łuski wskutek działania wysokich ciśnień. Skłoniło to do podjęcia prac nad zupełnie nowym typem naboju. Bez zmian pozostał tylko pocisk, na nowo opracowano łuskę i ładunek prochowy. Nowa łuska miała długość 107,67 mm, wykonano ją ze stopu miedzi 67% i cynku 33%. Elaborowano ją 11,15 g prochu bezdymnego. Łączna masa naboju wynosiła 64,25 g, a długość całkowita równała się 131,2 mm. Pocisk typu DS wystrzeliwany z lufy karabinu wz. 35 osiągał prędkość początkową w granicach 1250–1275 m/s, co przekładało się na energię pocisku około  J.
W Wojsku Polskim.
Jego wprowadzenie na uzbrojenie polskich oddziałów objęte było ścisłą tajemnicą wojskową. Karabin miał być rzekomo produkowany na eksport do Urugwaju. Stąd wzięła się potoczna nazwa tej broni: Ur (od „Urugwaj”). Broń była dostarczana w drewnianych skrzyniach z napisem „Nie wolno otwierać – sprzęt mierniczy” (według innych źródeł: „Nie otwierać – sprzęt optyczny.”). Skrzynie te składowano jako ściśle tajny zapas mobilizacyjny, ich otwarcie mogło nastąpić tylko na rozkaz Ministra Spraw Wojskowych. Dopiero 15 lipca 1939 wyszedł rozkaz zapoznania wybranych żołnierzy i oficerów z obsługą broni.
Z dokumentów wynika, że do sierpnia 1939 dostarczono polskim oddziałom ponad 3500 sztuk tej broni. Znane numery fabryczne (ok. liczby 7000) zdają się sugerować, że mogło ich być więcej (znany jest karabin tego typu z numerem 9001), ale tajność czyni to trudnym do ustalenia.
Przez wiele lat krążyły opinie, że utajnienie broni było przesadne i z tego powodu wiele oddziałów nie użyło karabinu w walce. Jednak dokładniejsze badania sugerują, że był powszechnie używany przez polskie oddziały. Co więcej, tajność została zachowana do wybuchu wojny i broń ta była całkowitym zaskoczeniem dla Niemców. Karabin okazał się skuteczną bronią, zdolną z odległości mniejszej niż 100 m przebić pancerz każdego czołgu niemieckiego z tego okresu, łącznie z najbardziej zaawansowanym Panzer IV.
Dalsze losy.
Po kampanii wrześniowej duża liczba egzemplarzy tej broni została przejęta przez Niemców. Nie jest znana ich dokładna liczba, broń otrzymała teraz oznaczenie "Panzerbüchse 35 (polnisch)" ( "PzB 35(p)" ) i trafiła do niektórych oddziałów, np. posługiwali się nią spadochroniarze z grupy szturmowej, która zdobywała Eben Emael. Niektóre źródła twierdzą, że Niemcy wymienili oryginalne pociski z rdzeniem ołowianym, na pociski z twardym rdzeniem z PzB 39. Inne, że Niemcy nie podjęli produkcji amunicji, a jedynie wykorzystywano przejęte zapasy. Ponieważ posiadana liczba egzemplarzy PzB 35(p) nie mogła zaspokoić potrzeb niemieckich, a ukończono prace nad własną bronią tego typu, kb wz. 35 do końca 1940 r. wycofano z linii. W 1940 ok. 800 sztuk tej broni zostało sprzedane do Włoch (używane jako "fucile controcarro 35(P)" ), armia włoska użyła jej na wszystkich frontach, na których walczyła. Znalazła się ona także na wyposażeniu takich jednostek jak Afrika Korps (oddziały rozpoznawcze). W marcu 1940 r. niewielka partia karabinów (30 sztuk) trafiła przez Węgry do Finlandii, zbyt późno jednak by zostać użyta w wojnie zimowej; po ograniczonym użyciu podczas wojny kontynuacyjnej (jako "8mm pst kiv/38") broń została wycofana z pierwszej linii i zmagazynowana z powodu braków amunicji i części zamiennych oraz ograniczonej skuteczności w zwalczaniu nowszych typów sowieckich czołgów. Niektóre rozwiązania zamka kb ppanc wz. 35 stały się także inspiracją dla konstruktora sowieckiego karabinu przeciwpancernego PTRD.
Zachowane egzemplarze.
Niewiele sztuk tej broni przetrwało II wojnę światową. Liczba zachowanych obecnie egzemplarzy karabinu przeciwpancernego wz. 35 nie jest dokładnie znana. Kilka z nich znajduje się muzeach:
Opis konstrukcji.
Wz. 35 był karabinem powtarzalnym z zamkiem ślizgowo-obrotowym, ryglowany symetrycznie przez dwa rygle umieszczone na przedniej części trzonu zamkowego. Dodatkowy rygiel znajdował się w pobliżu rączki zamkowej. Kurek miał pierścień, który umożliwiał napięcie iglicy bez potrzeby otwierania zamka. W komorze zamkowej zastosowano ruchomy wyrzutnik, współdziałający z urządzeniem spustowym, służący równocześnie jako bezpiecznik chroniący przed strzałem przy niedomkniętym zamku. Lufa wymienna miała hamulec wylotowy pochłaniający około 65% energii odrzutu dzięki czemu nie powodował obrażeń w okolicy tzw. dołka strzeleckiego (miejsce pod obojczykiem, w które wstawia się stopkę broni podczas strzelania) u strzelających żołnierzy. Żywotność lufy wynosiła 300 strzałów.
Karabin zasilany był z jednorzędowego magazynka pudełkowego o pojemności 4 naboi. Przyrządy celownicze stałe, składały się ze szczerbinki i prostokątnej muszki.
Karabin miał drewniane łoże stanowiące całość z kolbą oraz dwójnóg.

</doc>
<doc id="99420" url="https://pl.wikipedia.org/wiki?curid=99420" title="Etorofu">
Etorofu



</doc>
<doc id="99421" url="https://pl.wikipedia.org/wiki?curid=99421" title="Kunasziri">
Kunasziri



</doc>
<doc id="99428" url="https://pl.wikipedia.org/wiki?curid=99428" title="Danuta Stenka">
Danuta Stenka

Danuta Maria Stenka-Grzelak (ur. 10 października 1961 w Sierakowicach) – polska aktorka teatralna, filmowa, radiowa i dubbingowa.
Jako aktorka debiutowała w 1984 na scenie Teatru Współczesnego w Szczecinie, następnie grała również w Teatrze Nowym w Poznaniu oraz warszawskich teatrach: Dramatycznym, Rozmaitości i Narodowym. Od 1988 występuje w Teatrze Telewizji. Na ekranie zadebiutowała rolą Elżbiety w filmie telewizyjnym "Rozmowy o miłości" (1990). Do najważniejszych ról w jej karierze aktorskiej należą występy w filmach: "Cudze szczęście", "Chopin. Pragnienie miłości", "Nigdy w życiu!", "Katyń", "Idealny facet dla mojej dziewczyny", "Uwikłanie" i "Nad życie" oraz w serialach telewizyjnych: "Boża podszewka", "Pogoda na piątek", "Lekarze" i "Nieobecni". Z dubbingu została zapamiętana jako Biała Czarownica z serii filmów animowanych "", Gertruda z "Zaplątanych" oraz Galadriela z trylogii filmowej "Hobbit".
Zdobywczyni licznych nagród filmowych, w tym pięciu Złotych Kaczek, dwóch Orłów i Złotego Mikrofonu. Laureatka "Grand Prix" na 61. Kaliskich Spotkaniach Teatralnych – Festiwalu Sztuki Aktorskiej (2021) za rolę Charlotty w przedstawieniu "Sonata jesienna" (1978) Ingmara Bergmana w Teatrze Narodowym. Uhonorowana Srebrnym Medalem „Zasłużony Kulturze Gloria Artis” i Krzyżem Kawalerskim Orderu Odrodzenia Polski. Wielokrotnie uwzględniana w rankingu „100 najcenniejszych gwiazd polskiego show-biznesu” sporządzonym przez magazyn „Forbes”, najwyżej w 2009 – na 25. miejscu.
Życiorys.
Urodziła się 10 października 1961 w Sierakowicach, a dzieciństwo spędziła w Gowidlinie na Kaszubach. Jej matka była nauczycielką języka rosyjskiego, a ojciec elektromonterem. Ma starszego o dwa lata brata, Eugeniusza. Ukończyła klasę o profilu matematyczno-fizycznym I LO im. Hieronima Derdowskiego w Kartuzach. Po maturze uczyła języka rosyjskiego w gowidlińskiej szkole.
W 1984 ukończyła Studium Aktorskie przy Teatrze Wybrzeże w Gdańsku oraz zadebiutowała na scenie Teatru Współczesnego w Szczecinie rolą Abigail w "Czarownicach z Salem" w reż. Inki Dowlasz. Za rolę postaci Pauliny w "Białym małżeństwie" w reż. Ryszarda Majora odebrała nagrodę dla młodego twórcy na XXVII Festiwalu Teatru Polski Północnej w Toruniu. W kolejnych latach na szczecińskiej scenie grała m.in. Zofię Plejtus w "Matce", Zoe w sztuce "W mrokach złotego pałacu, czyli Bazylissa Teofanu", Pannę Młodą w "Weselu" i Maję Ochołowską w "Opętanych".
W 1988 po czterech sezonach grania w Teatrze Współczesnym dołączyła do zespołu Teatru Nowego w Poznaniu. Za rolę postaci Zosi w "Damach i huzarach" w reż. Janusza Nyczaka otrzymała wyróżnienie na Opolskich Konfrontacjach Teatralnych „Klasyka Polska” i Medal Młodej Sztuki. Także w 1988 debiutowała w Teatrze Telewizji główną rolą w "Listach do Niny" w reż. Ryszarda Majora oraz zagrała swoją pierwszą rolę serialową – Zochę w "Crimenie".
W 1990 debiutowała w filmie rolą Elżbiety w produkcji telewizyjnej Mirosława Gronowskiego "Rozmowy o miłości". W 1991 została aktorką Teatru Dramatycznego w Warszawie, na którego scenie debiutowała występem w "Metamorfozach" w reż. Michaela Hacketta, następnie wystąpiła m.in. jako Maria w "Woyzecku" w reż. Pawła Wodzińskiego oraz Grzech (Circe) w "Magii grzechu" w reż. Tadeusza Słobodzianka, a także w spektaklach Krzysztofa Warlikowskiego jako tytułowa bohaterka w "Elektrze" oraz Katarzyna w "Poskromieniu złośnicy". W 1993 grała mamę w serialu dla dzieci "Mama – Nic". W 1995 debiutowała na wielkim ekranie rolą Marty Moraczewskiej w filmie Krzysztofa Langa "Prowokator". W latach 1997–1998 występowała w roli Marii Jurewicz w serialu TVP1 "Boża podszewka". W 1999 za rolę Anny Kowalskiej w "Cudzym szczęściu" (1998) Mirosława Borka była nominowana do Orła w kategorii „Najlepsza główna rola kobieca”.
W 2001 zaczęła występować jako Jola Jabłońska w serialu radiowym "W Jezioranach" oraz zadebiutowała na scenie Teatru Rozmaitości w Warszawie rolą Helene w "Uroczystości" (reż. Grzegorz Jarzyna); na potrzeby roli odmieniła swój wizerunek, ścinając włosy. W 2003 występowała jako Marta Tokarska w serialu TVP1 "Zaginiona". Odebrała też szereg nagród: za rolę wdowy Bradshaw w "Zwycięstwie" w reż. Heleny Kaut-Howson otrzymała Paszport „Polityki”, za wykreowanie postaci George Sand w filmie "Chopin. Pragnienie miłości" odebrała Orła za najlepszą główną rolę kobiecą i Złotą Kaczkę dla najlepszej polskiej aktorki, ponadto zespół artystyczny Teatru Polskiego Radia przyznał jej nagrodę Wielkiego Splendoru.
Ogólnopolską popularność zapewniła jej rola Judyty, głównej bohaterki filmu Ryszarda Zatorskiego "Nigdy w życiu!" (2004), ekranizacji powieści Katarzyny Grocholi o tym samym tytule. W 2004 uczestniczyła w sztafecie z ogniem olimpijskim podczas Letnich Igrzysk Olimpijskich w Atenach. W 2006 została aktorką warszawskiego Teatru Narodowego. W latach 2006–2007 grała Grażynę Borowik-Zamecznik, główną bohaterkę serialu TVP2 "Pogoda na piątek". Za tę rolę w 2006 była nominowana do Telekamery w kategorii „Aktorka”. Również w 2006 za rolę Ellidy Wangel w "Kobiecie z morza" na scenie Teatru Dramatycznego otrzymała Nagrodę im. Aleksandra Zelwerowicza przyznawaną przez redakcję miesięcznika „Teatr”.
W 2007 wróciła po 19 latach na scenę Teatru Współczesnego w Szczecinie rolą Rozkosznej w spektaklu "Cz@t. Projekt rozmyślnie niedokończony" w reż. Agnieszki Cianciary i Bartosza Jarzymowskiego. Oprócz tego zagrała w serialach "Odwróceni" i "Tajemnica twierdzy szyfrów" oraz wystąpiła w koncercie ku pamięci Jana Pawła II „Gorzkie żale” w reż. Jerzego Bielunasa oraz w spektaklu Teatru Telewizji "Pastorałka" w reż. Laco Adamíka. W 2008 za rolę Róży w "Katyniu" Andrzeja Wajdy otrzymała Orła w kategorii „Najlepsza drugoplanowa rola kobieca”.
Czytuje kaszubskie tłumaczenia Biblii w wejherowskiej kolegiacie – podczas corocznych koncertów w ramach projektu „Verba Sacra”.
W 2009 za podwójną rolę – Teresy Wodzień i jej siostry, Marii Chmurskiej – w filmie Tomasza Koneckiego "Idealny facet dla mojej dziewczyny" otrzymała Złotą Kaczkę w kategorii „Najlepsza rola kobieca sezonu 2008/2009”. W listopadzie 2009 wystąpiła gościnnie w parze ze Stefano Terrazzino w jednym z odcinków 10. edycji programu TVN "Taniec z gwiazdami".
W 2010 odebrała statuetkę Fenomenu „Przekroju” i otrzymała nagrodę w kategorii „Teatr i film” w plebiscycie „Mistrzynie stylu XX-lecia” magazynu „Twój Styl”, a także pojawiła się jako Urszula w filmie Patryka Vegi "Ciacho" oraz użyczyła głosu Gertrudzie w polskiej wersji językowej filmu animowanego "Zaplątani". W 2011 zagrała komisarz Annę Oster, główną bohaterkę serialu TVP2 "Instynkt", oraz wykreowała postać Telakowej w filmie Jacka Bromskiego "Uwikłanie". Ponadto została uhonorowana Srebrnym Medalem „Zasłużony Kulturze Gloria Artis” i Medalem Stolema oraz odebrała Złoty Mikrofon za „wybitne role wykreowane w Teatrze Polskiego Radia”. W latach 2012–2014 występowała jako Elżbieta Bosak, pulmonolog i dyrektor szpitala w serialu TVN "Lekarze", jak też w internetowej kontynuacji serialu – "Lekarze po godzinach".
W 2012 wróciła po 22 latach na scenę Teatru Nowego w Poznaniu, występując w spektaklu Jerzego Satanowskiego "Życie to nie teatr", ponadto zagrała doktor Bielecką w filmie Anny Pluteckiej-Mesjasz "Nad życie" o życiu Agaty Mróz-Olszewskiej oraz Marię, dawną miłość Andrzeja Wolskiego (Jerzy Radziwiłowicz) w serialu HBO "Bez tajemnic". Ponadto za rolę Klitajmestry w spektaklu "Oresteja" (Teatr Narodowy, reż. Maja Kleczewska) była nominowana do zdobycia nagrody Róże Gali w kategorii „Teatr”. W 2013 czytała powieść Ireny Matuszkiewicz "Modliszka" na antenie Vox FM i wystąpiła w filmie krótkometrażowym Łukasza Ostalskiego "Matka", a w listopadzie premierę miała książka biograficzna Stenki pt. „Flirtując z życiem”, będąca wywiadem-rzeką przeprowadzonym przez Łukasza Maciejewskiego.
W 2014 wystąpiła jako Zdzisława Bytnarowa, matka Jana Bytnara, ps. „Rudy” w "Kamieniach na szaniec", ekranizacji powieści Aleksandra Kamińskiego Kamienie na szaniec o tym samym tytule. Zagrała także kolejne role teatralne: Hram w sztuce Władimira Sorokina "Lód" na scenie Teatru Narodowego oraz Pannę Rash w "Koncercie życzeń", monodramie koprodukcji nowohuckiej Łaźni Nowej i warszawskiego Teatru Rozmaitości w reż. Yany Ross. W 2015 zasiadała w jury programu Polsatu "Celebrity Splash!", prowadziła program "Zabójcze zauroczenie" w ID, zagrała w jednym z odcinków niemieckiego serialu "Telefon 110" i wsparła akcję charytatywną Programu I Polskiego Radia „Choinki Jedynki”, przekazując swoją pracę na licytację. Ponadto została uhonorowana Krzyżem Kawalerskim Orderu Odrodzenia Polski za „wybitne zasługi dla kultury polskiej oraz za osiągnięcia w pracy artystycznej”, a za rolę w spektaklach "Druga kobieta" i "Koncert życzeń" (oba w warszawskim Teatrze Rozmaitości) była nominowana do zdobycia nagrody w plebiscycie Gwarancje Kultury w kategorii „Teatr”.
W 2016 wystąpiła jako matka Ani w filmie Mitji Okorna "Planeta singli", a także grała tytułową rolę w spektaklu "Matka Courage i jej dzieci" (Teatr Narodowy) w reż. Michała Zadary. W 2017 wystąpiła w roli generałowej w filmie Marii Sadowskiej "Sztuka kochania. Historia Michaliny Wisłockiej" i serialu TVP1 "Wojenne dziewczyny", ponadto zagrała Rudolfa w filmie Tomasza Koneckiego "Listy do M. 3", a za występ w słuchowisku Polskiego Radia "Lilia Weneda" otrzymała nagrodę za najlepszą rolę żeńską na 17. Festiwalu „Dwa Teatry” w Sopocie. Również w 2017 premierę miało słuchowisko "Biblia Audio. Superprodukcja" z udziałem m.in. Stenki.
W 2018 czytała powieść Marii Kuncewiczowej "Cudzoziemkę" w ramach audycji „Książka do słuchania” na antenie Programu II Polskiego Radia i wystąpiła na scenie Teatru Narodowego w Warszawie w podwójnej roli – Manii i Matki – w spektaklu "Ślub" w reż. Eimuntasa Nekrošiusa, ponadto zagrała Krystynę Kwiatkowską, matkę Ani (Agnieszka Więdłocha) w filmie Mitji Okorna "Planeta singli 2" oraz Lucynę w filmie Jacka Gwizdały "Klecha". Ponadto w 2018 premierę miało wznowienie książki biograficznej Stenki „Flirtując z życiem”, wzbogacone o jej kolejne rozmowy z Maciejewskim. W latach 2018–2019 grała Bognę Mróz, ordynatorkę szpitala i czarny charakter w serialu TVN "Diagnoza". W 2019 ponownie wcieliła się w Krystynę Kwiatkowską, tym razem na potrzeby filmu "Planeta singli 3", a także zagrała Dorotę Kołeczek w filmie Marcina Głowackiego "1800 gramów" i Krystynę w filmie Jacka Bromskiego "Solid Gold", ponadto użyczyła głosu Sarabi w polskiej wersji językowej filmu "Król Lew".
W 2020 zagrała Zofię Krasucką, matkę Gabi (Vanessa Aleksander) w filmie Jana Komasy "Sala samobójców. Hejter", a także zaczęła występować w roli Elżbiety Zawady w serialu Playera "Nieobecni". W 2021 pojawiła się jako Rudolf w filmie Patricka Yoki "Listy do M. 4".
Wpływ na popkulturę.
Pozostaje jedną ze „100 najcenniejszych gwiazd polskiego show-biznesu” według danych magazynu „Forbes”, a jej wizerunek został wyceniony przez reklamodawców na: 332 tys. zł w 2008 (57. miejsce), 398 tys. zł w 2010 (48. miejsce), 385 tys. zł w 2012 (49. miejsce), 278,5 tys. w 2013 (91. miejsce) i 264,5 tys. zł w 2014 (52. miejsce). Wystąpiła w kampaniach reklamowych: Euro Banku, producenta szkieł progresywnych Varilux oraz producenta farb do ścian Magnat.
W 2008 wsparła kampanię społeczną „Chronię życie przed rakiem szyjki macicy”, biorąc udział w sesji zdjęciowej do kalendarza na rok 2009. W 2015 została ambasadorką kampanii społecznej Stowarzyszenia Rodziców i Przyjaciół Dzieci Niewidomych i Słabowidzących „Tęcza” pod hasłem „Zobacz. Niewidome dzieci”, w 2016 wystąpiła w kampanii społecznej „Kultura na Widoku”, a w 2018 zaangażowała się w kampanię informacyjną „Czas na wzrok 40+”.
Wizerunek Stenki znalazł się na tytułowych okładkach wielu czasopism, takich jak m.in. „Viva!”, „Twój Styl” czy „Sens”.
Życie prywatne.
W sierpniu 1988 wyszła za aktora Janusza Grzelaka, z którym ma dwie córki: Paulinę (ur. 1993) i Wiktorię.

</doc>
<doc id="99429" url="https://pl.wikipedia.org/wiki?curid=99429" title="Elmer Andersen">
Elmer Andersen

Elmer Lee Andersen (ur. 17 czerwca 1909, zm. 15 listopada 2004) – amerykański polityk, biznesmen, filantrop, gubernator stanu Minnesota.
Życiorys.
W 1931 roku ukończył studia na Uniwersytecie Minnesoty. Karierę w biznesie rozpoczynał od pracy sprzedawcy, dochodząc z czasem do pozycji właściciela i prezesa firmy "Fuller Brush". Z ramienia Partii Republikańskiej pełnił urząd gubernatora Minnesoty od 2 stycznia 1961 do 25 marca 1963 (w latach 60. kadencje gubernatorskie w USA trwały dwa lata). Przeszedł do historii jako gubernator Minnesoty, który przegrał walkę o reelekcję najmniejszą różnicą głosów (Karl Fritjof Rolvaag uzyskał 91 głosów więcej, z prawie półtora miliona głosujących). Po przejściu na emeryturę zbył wydawcą lokalnych gazet w stanie Minnesota.
Przez całe życie zbierał książki. Swój zbiór (12 500 woluminów, w tym wiele bardzo cennych) przekazał Uniwersytetowi Minnesoty. Imię Elmera Andersena nosi nowa biblioteka tej uczelni.
Był autorem autobiograficznej książki "A Man's Reach" (2000), wydano także zbiór jego artykułów "Views form the Publisher's Desk".
Do końca życia pozostał członkiem Partii Republikańskiej, wielokrotnie jednak wypowiadał się przeciwko konserwatyzmowi partii. W wyborach 2004 poparł kandydaturę demokraty Johna Kerry’ego w wyborach prezydenckich.
W latach 1951-1955 gubernatorem Minnesoty był inny polityk republikański o podobnym nazwisku, C. Elmer Anderson

</doc>
<doc id="99430" url="https://pl.wikipedia.org/wiki?curid=99430" title="Atlas (góry)">
Atlas (góry)

Atlas (, tamazight ⵉⴷⵓⵔⴰⵔ ⵏ ⵡⴰⵟⵍⴰⵚ) – łańcuch górski w Afryce. Rozciąga się na przestrzeni ponad 2000 km od wybrzeży Oceanu Atlantyckiego po Zatokę Kabiską na Morzu Śródziemnym. Znajduje się na terytorium trzech państw: Maroka, Algierii oraz Tunezji. Dzieli się na dwie części, zewnętrzną (nadbrzeżną) i wewnętrzną, rozdzielone Wyżyną Szottów i Mesetą Marokańską.
Zostało wypiętrzone podczas fałdowań alpejskich. Są to najmłodsze tektonicznie alpidy.
Panuje tam klimat podzwrotnikowy, roślinność śródziemnomorska
z resztkami wytrzebionych w znacznym stopniu lasów cedrowych i cyprysowych. Najwyższym szczytem jest Dżabal Tubkal (4167 m n.p.m.).
Podział Atlasu na pasma:
Powstanie gór Atlas wiąże się z kolizją nasuwających się z południa bloków kontynentalnych Afryki, i kilku mikropłyt basenu śródziemnomorskiego z pd. wybrzeżami kontynentu Europy w wyniku czego zostały sfałdowane i wypiętrzone.

</doc>
<doc id="99436" url="https://pl.wikipedia.org/wiki?curid=99436" title="Alfred Hermann Fried">
Alfred Hermann Fried

Alfred Hermann Fried (ur. 11 listopada 1864 w Wiedniu, zm. 5 maja 1921 tamże) – austriacki dziennikarz i pacyfista, laureat Pokojowej Nagrody Nobla 1911.
Był jednym z inicjatorów ruchu pacyfistycznego w Niemczech. W 1891 założył pismo „Die Waffen nieder!” (od 1899 pod nazwą „Die Friedens-Warte”), a w 1892 Niemieckie Towarzystwo Pokojowe ("Deutsche Friedensgeselschaft"), skupiające pacyfistów w krajach niemieckojęzycznych przed I wojną światową.
W 1911 został, razem z Tobiasem Asserem, wyróżniony Pokojową Nagrodą Nobla. Po wybuchu wojny wyjechał do Szwajcarii, protestując przeciwko polityce Niemiec. Podjął działania na rzecz szybkiego zawarcia pokoju. Był przeciwnikiem traktatu wersalskiego, ale także siłowej walki z tym traktatem.
Autor m.in.: "Handbuch der Friedensbewegung" (1911–1913, dwa tomy), "Mein Kriegtagebuch" (1918–1920, cztery tomy).

</doc>
<doc id="99438" url="https://pl.wikipedia.org/wiki?curid=99438" title="Alfred Fried">
Alfred Fried



</doc>
<doc id="99443" url="https://pl.wikipedia.org/wiki?curid=99443" title="Frydrychowice">
Frydrychowice

Frydrychowice – wieś w Polsce położona w województwie małopolskim, w powiecie wadowickim, w gminie Wieprz.
Geografia.
Położona 270 m n.p.m., na Pogórzu Śląskim, nad potokiem Frydrychówka należącym do zlewni Skawy, przy lokalnej szosie Wadowice – Wieprz (8 km od Wadowic).
Części wsi.
Integralne części wsi Frydrychowice: Granice, Janowszczyzna, Lendwok, Łęg, Michałowszczyzna, Ochoc, Pod Sośliną, Podlas, Przyśnica, Ruseczyzna, Szafrańszczyzna, Szwarcowizna, Wielki Dwór, Zalas, Zarzecze.
Nazwa.
Miejscowość ma metrykę średniowieczną i istnieje co najmniej od XIV wieku. Wymieniona po raz pierwszy w 1325 w dokumencie zapisanym w języku łacińskim jako "Wridirichowicz", 1327 "Wriderichowicz", 1328 "villa Wriderici", 1339 "Fredrichowicz", 1348 "Fredricovicz", 1350 "Fredorichowicz", 1364 "Fridrichow", 1404 "Fridrichowicze", 1406 "Fridrichowicz", 1410 "Frydrychowicze", 1419 "Friczdorf", 1442 "Frydrychow", 1470-80 "Fredrichowycze", 1490 "Frydrichowicze", 1503 "Fridrichow".
Nazwa ma charakter patronimiczny i pochodzi od imienia Friedrich (polskie Fryderyk) lub Frydrych (łac. "Friderici villa").
Historia.
Wieś założona została prawdopodobnie na przełomie XIII i XIV wieku, w fali osadnictwa na prawie niemieckim na terenie księstwa oświęcimskiego. Dość szybko stała się siedzibą jednowioskowej parafii w dekanacie Zator wymienianej od 1326, kiedy jej plebanem był niejaki Mikołaj ("Nicolaus plebanus ecclesiae Wridirichowicz"). Zasadźcą wsi mógł być Niemiec imieniem Friedrich (Fryderyk), lecz stosowana najczęściej w zapisach średniowiecznych typowo polska patronimiczna końcówka (-(ow)ice), sugeruje raczej, że jej pierwsi mieszkańcy byli (w większości) polskiego pochodzenia.
Od 1364 r. do początku XVII w. Frydrychowice były własnością szlachecką rodu rycerskiego pochodzenia ruskiego, herbu Kornicz, który około XV w. przybrał nazwisko Frydrychowskich. Właścicielami wsi w drugiej poł. XIV w. oraz w pierwszej poł. XV w. byli kolejno: Niczko Rusin (Ruthenus) (1364), Mieszko z Frydrychowic (1380), Pieszyk z Frydrychowic (1388), Miczek z Frydrychowic (1395), Piechna – żona Przecława z Frydrychowic (1402), Michał Rusin z Frydrychowic (1404–1413), Janusz Rusin z Frydrychowic (1406), Piotr Falkenberg z Frydrychowic (1419), Stanisław z Frydrychowic – starosta oświęcimski (1440–1441), Aleksander z Frydrychowic (1452), Aleksander Frydrychowski z Frydrychowic i Przybradzy (1470–1480), Michał Frydrychowski (1480), Mikołaj Frydrychowski (1482). W 1581 r. właścicielami byli: Michał, Krzysztof, Stanisław, Piotr i Aleksy Frydrychowscy.
W XVII w. Frydrychowice stanowiły własność następujących rodów: Worszyckich, Trembeckich, Brodeckich oraz Kossów. W następnym stuleciu wieś była współwłasnością kilkunastu rodzin szlacheckich. Tym samym majątek uległ rozdrobnieniu, w wyniku czego Frydrychowice stały się typową wsią cząstkową, która zarządzali m.in. Drohojowscy herbu Kornicz, Hebdowie herbu Stary Koń, Jaklińscy herbu Ostoja, Nimirscy herbu Gozdawa, Jezierscy herbu Prus, Siedleccy herbu Grzymała, Sternalscy, Lekszczyńscy herbu Warmia, Białobrzescy herbu Abdank, Aleksandrowscy herbu Topór.
Około 1857 r. właścicielami tabularnymi wsi byli Paweł Kozioł i Ludwika Pleszowska, a następnie Władysława Sławińska (1857), Tekla Modelska (1860), Michał Adwentowicz (1864). Około 1880 r. we Frydrychowicach znajdowały się trzy folwarki: Michałowszczyzna, Wolszczyzna, Szwarcowizna. Do 1939 r. wymienione są trzy dwory: Konrada Kozioła (150 mórg), Antoniego Szczerbowskiego (250 mórg), Czesława Łuszczkiewicza (200 mórg) – Folwark Wielki należał do rodziny Łuszczkiewiczów.
W 1897 r. z inicjatywy m. Magdaleny Szewczyk CMBB założono Dom Zakonny sióstr serafitek. Obok wzniesiono budynek przytułku dla ludzi osamotnionych oraz ochronki dla dzieci. Zakłady te rozpoczęły działalność pod wezwaniem św. Józefa w 1901 r.
W latach 1954–1972 wieś należała i była siedzibą władz gromady Frydrychowice. W latach 1975–1998 miejscowość administracyjnie należała do województwa bielskiego.
Ludzie związani z miejscowością.
Miejscem śmierci:
Herb.
W przeszłości wieś dzieliła się na dworską i gromadzką. Każda z nich prowadziła oddzielną kancelarię i posługiwała się do celów urzędowych własną pieczęcią. Kancelaria gromadzka miała pieczęć okrągłą z godłem wyobrażającym koronę nad dwoma skrzyżowanymi gałązkami. W otoku widniał napis: „Wieś Frydrychowice Nr 20”. Godło jest diademem królewskim symbolizującym godność, honor, chwałę zaszczyty i promienie słoneczne. Pośrednio wiąże się z charakterem wsi będącej niegdyś szlachecką. Pieczęcie dworskie zanikły, z chwilą podporządkowania dworów władzom gminnym (1919 r.). Natomiast pieczęcie gromadzkie przetrwały do utworzenia gmin zbiorowych (1935 r.). Obowiązujący aktualnie herb sołectwa Frydrychowice nawiązuje do znaku napieczętnego z XIX w.
Zabytki.
Pierwsze wzmianki o miejscowym kościele pochodzą z lat 1325–1327. W 1440 r. wzmiankowany jest jako parafialny pod wezwaniem św. Michała Archanioła, co potwierdza "Liber beneficiorum". W okresie reformacji stał się miejscem zgromadzeń zboru kalwińskiego. Został przywrócony Kościołowi katolickiemu i rekoncyliowany w 1615 r. Miejscowe bractwo różańcowe powstało w 1657 r. staraniem kanonika kościoła pw. Wszystkich Świętych w Krakowie, a jednocześnie miejscowego proboszcza, ks. Filipa Stanisława Kowalskiego. On również był założycielem w 1667 r. fundacji szkolnej we Frydrychowicach. Jej celem było wsparcie ubogich z fundatorem spokrewnionych uczniów w Krakowie, a z braku takowych – uczniów z Frydrychowic lub Przybradza. Fundusz działał przy parafii jeszcze w XIX w..
Jak pisał w połowie XIX w. Józef Łepkowski, "„Budynek kościelny drewniany obszerny, bez szczególnego architektonicznego typu.(...) Wieża baniasta w stylu XVII wieku, wchód główny przez nią”". Dziś już nie zachowany – spłonął 8 września 1929 r. Nowy wzniesiono w latach 1929–1931 w stylu neobarokowym, według planów śląskiego architekta Henryka Szołdry. Nosi wezwanie św. Archaniołów Michała Gabriela i Rafała.
Z zabytków zachowała się kapliczka przydrożna z 1874 r., a z dawnych 4 dworów pozostał jedynie zespół dworsko-parkowy tzw. „Wielkiego Dworu” (dziś w stanie daleko posuniętej ruiny) z zabudowaniami gospodarczymi i budynkiem dawnej szkoły z XIX w.

</doc>
<doc id="99445" url="https://pl.wikipedia.org/wiki?curid=99445" title="Nidek">
Nidek

Nidek – wieś w Polsce położona w województwie małopolskim, w powiecie wadowickim, w gminie Wieprz, przy szosie lokalnej Andrychów – Osiek (8 km od Andrychowa). Znajduje się ona na terenie mezoregionu Podgórze Wilamowickie stanowiącego część makroregionu Kotliny Oświęcimskiej, ma charakter wysoczyzny.
Historia.
Nidek był założony w XIII w., parafia erygowana w 1313 roku. W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Nydek".
W 1555 roku kościół w Nidku przeszedł w ręce protestantów i od tego momentu przez ponad 100 lat pełnił funkcję najpierw zboru kalwińskiego, a potem braci polskich.
27 stycznia 1945 r. w rejonie kościoła w Nidku, cmentarza i Górnego Nidku w kierunku Berna rozgorzały walki pomiędzy broniącymi się Niemcami a Armią Radziecką. Zginęły w ich wyniku 4 osoby. Granatami zburzony został dom dworski dla służby, tzw. hotel, położony obok cmentarza. Kościół trafiony został 2 granatami. Ołtarz „wielki” w dużej części uległ zniszczeniu. Ucierpiały także figury świętych, Stacje Męki Pańskiej oraz kolumna podtrzymująca chór z organami.
W latach 1975–1998 miejscowość administracyjnie należała do województwa bielskiego.
Ochotnicza Straż Pożarna.
Ochotnicza Straż Pożarna w Nidku powstała w 1924 roku, jako wynik troski mieszkańców przed zagrożeniami pożarowymi. Założycielami straży byli następujący druhowie: Michał Dębiński, Paweł Walitza – byli właściciele dóbr ziemskich w Nidku, oraz Józef Szemik – pierwszy komendant, Andrzej Kania, Franciszek Mieszczak, Antoni Matusiak. Pierwsi członkowie to: Damian Kasperek, Gerwazy Kuś, Karol Rajda, Władysław Saferna, Jan Miłoń, Michał Niedziela.
W 1928 roku ufundowano sztandar, który ukrywany w czasie okupacji, służy do dnia dzisiejszego. W tym samym czasie za sprawą pana Walitzy nabyto w Czechosłowacji konną sikawkę, która w akcjach bojowych i zawodach pożarniczych, za sprawą dobrze wyszkolonych strażaków, służyła długo i bardzo efektywnie. Zachowała się do dziś i mimo sędziwego wieku ponad 80 lat, jest technicznie sprawna, o czym mieszkańcy Nidku mogli się przekonać podczas uroczystości poświęcenia nowego samochodu strażackiego. W latach trzydziestych wybudowano małą remizę strażacką, która znajdowała się w dolnej części Nidku, obok sklepu GS Andrychów (obecnie „Wizan”). W czasie okupacji członkowie, którzy nie byli wysiedlani musieli służyć przymusowo w OSP zwanej „Fajermany”.
Trzeba nadmienić, że niektórzy strażacy brali udział w ukryciu dzwonu kościelnego, którego dźwięki możemy podziwiać do dziś.
Zaraz po wyzwoleniu w maju 1945 roku byli członkowie zarządu wciągnęli w szeregi straży pożarnej młodzież męską i żeńską. Utworzono zespół teatralny, który wspólnie z organizacją młodzieżową RP Wici wystawił wiele sztuk teatralnych i urządzał festyny, a z uzyskanych dochodów w 1958 roku zakupiono pierwszą motopompę marki Leopolia. Przymierzano się też do budowy świetlicy OSP. Projekt upadł z powodu rywalizacji Nidku Górnego i Dolnego. Brak było zgody na lokalizację budynku. W międzyczasie przebudowano stajnię z posiadłości dworskiej na świetlicę i Klub Rolnika. W latach sześćdziesiątych Straż zakupiła od OSP Kozy zdezelowany samochód czeski marki „Tatra”, który pochłonął wiele oszczędności.
Z końcem lat sześćdziesiątych miejsce „Tatry” zajął DODGE z demobilu wojskowego. Dzięki usilnym staraniom członków OSP i aktywu wiejskiego pod koniec lat sześćdziesiątych powrócono ponownie do tematu budowy remizy. Wszystkie siły i środki OSP skierowane zostały na plac budowy. Dużej pomocy udzielała Rada Powiatowa z Wadowic, wspólnie z Powiatową Komendą Straży Pożarnych. Budynek oddano do użytku w 1973 r. Został on następnie przejęty przez Urząd Gminy w Wieprzu i przyjął nazwę Wiejskiego Domu Kultury. W tym czasie OSP gnieździła się w pomieszczeniach garażowych. W 1975 r. dzięki staraniom Zarządu otrzymano z WSW Andrychów typowy lekki samochód pożarniczy „GLM ŻUK”.
W 1976 r. ze składek społeczeństwa zakupiono drugi sztandar. W 1987 r. z własnych środków wykonano ogrodzenie wokół remizy.
W 1991 r. dzięki usilnym staraniom Zarządu i znaczącemu poparciu komendanta Zakładowej Zawodowej Straży Pożarnej przy AZPB Andropol kapitana Jana Pochopienia otrzymano nieodpłatnie średni samochód gaśniczy marki „Skoda”. W roku 1997 OSP Nidek została włączona do Krajowego Systemu Ratowniczo-Gaśniczego. Ten fakt zobowiązał do doposażenia jednostki w drugi samochód. Ponieważ wóz bojowy marki „Skoda” stał się bardzo przestarzały, w 1999 roku zakupiono lekki samochód gaśniczy marki „Lublin”.
Przy wsparciu Wójta Małgorzaty Chrapek i Rady Gminy Wieprz w roku 2009 wiele wysiłku włożono w proces zakupu nowego samochodu bojowego. Za szczególne zaangażowanie w tych staraniach należy wyróżnić prezesa OSP dh Stanisława Wróbla, dh Leszka Bogunię, dh Adama Matusiaka, dh Andrzeja Rusina. W celu dopilnowania solidnego wykonania karoserii samochodu pożarniczego kilka razy udawano się do Kamienicy Polskiej, gdzie firma BONEX pana Mirosława Nowowiejskiego dokonała karosacji samochodu pożarniczego na nadwoziu samochodu MAN-M41.
Dobre wyposażenie jednostki oraz ofiarność druhów pozwala jej brać udział w akcjach ratowniczo-gaśniczych nie tylko na terenie gminy, ale i województwa (pożar lasów w Kuźni Raciborskiej, akcja powodziowa Tuchów). W czasie swego istnienia jednostka brała czynny udział we wszystkich zawodach sportowo-pożarniczych, osiągając bardzo dobre wyniki. Największe osiągnięcia to: udział jednostki w wojewódzkich zawodach w Krakowie w 1962 r., w Kozach w 1981 r., w Skoczowie w 1983 r., w Kętach w 1996 r. oraz udział – jako reprezentant województwa bielskiego – w Zawodach Strefowych w Częstochowie. Po powstaniu powiatu wadowickiego OSP w Nidku w zawodach sportowo-pożarniczych na szczeblu gminnym i powiatowym zajmuje czołowe miejsca.
Strażacy współpracują ze szkołą w Nidku, której uczniowie startują w Ogólnopolskim Turnieju Wiedzy Pożarniczej kwalifikując się do szczebla wojewódzkiego. Dowodem sukcesów są liczne dyplomy i puchary przechowywane w świetlicy OSP. Strażacy współpracują z Kołem Gospodyń Wiejskich, Wiejskim i Gminnym Ośrodkiem Kultury w organizowaniu imprez kulturalnych i rozrywkowych. Nie brakuje ich także podczas uroczystości kościelnych. Uczestniczyli w zabezpieczeniu wizyty Ojca Świętego Jana Pawła II w Wadowicach i Kalwarii.
Jednostka liczy obecnie 60 członków czynnych i 4 honorowych, a także 27 wspierających. Pierwszym komendantem był Szemik Józef – w okresie międzywojennym, a w okresie powojennym funkcję komendantów pełnili: Michalak Józef, Pilch Ignacy, Zacny Stanisław, Hojny Marian, Rajda Adam, Wandor Ryszard, a obecnie funkcję tę pełni Andrzej Wróbel.
Pierwszym prezesem straży był Franciszek Zacny, następnie przez bardzo długi okres Jan Wandor, a po nim Stanisław Zacny i Stanisław Wróbel. Obecnie funkcję tę pełni Ryszard Wandor.
Obecny (2015–2020) skład Zarządu OSP Nidek: Ryszard Wandor – prezes, Stanisław Wróbel – wiceprezes, Andrzej Wróbel – naczelnik, Mirosław Bogunia – z-ca naczelnika, Miłosz Piwowarczyk – skarbnik, Andrzej Rusin – sekretarz, Artur Gąsienica – Staszeczek i Marcin Kocemba – gospodarz, Leszek Bogunia – członek, Ireneusz Grzywa – członek.
Orkiestra Dęta.
Historia działania Młodzieżowej Orkiestry Dętej z Nidku rozpoczęła się w 1924 roku. Założycielem był Franciszek Pawlica, pierwszym kapelmistrzem organista Wojciech Pawlica. Choć zespół składał się zaledwie z 15 osób, to wspaniale uświetniał wszystkie uroczystości państwowe, strażackie i kościelne. Niestety działalność orkiestry przerwała II wojna światowa.
Obecna orkiestra swoje początki zaczerpnęła w Zakładowej Orkiestrze Dętej w Andrychowie w 1987 roku. Po ukończeniu szkółki absolwenci utworzyli Młodzieżową Orkiestrę Dętą przy OSP w Nidku pod kierownictwem Stanisława Niedzieli i Stanisława Zacnego.
Aktualnie orkiestra liczy około 40 członków. Co 3 lata prowadzona jest szkółka młodzieży i po 2–3 latach następuje włączenie szkółki do starszej grupy. Orkiestra cieszy się uznaniem mieszkańców całej gminy oraz wszystkich, którzy kiedykolwiek mieli okazje i przyjemność wysłuchać umiejętności jej członków. Dowodem na to jest wiele cennych nagród zdobytych na prestiżowych imprezach.
Można do nich zaliczyć:
Dużym wyróżnieniem dla jej członków był udział w uroczystym koncercie na Placu Świętego Piotra w Rzymie z okazji 25 rocznicy pontyfikatu Ojca Świętego Jana Pawła II.
Górnicy.
Historia górnictwa we wsi Nidek sięga lat 50. Przez wszystkie lata msze św. ,Barbórkowe” odprawiane były bez Górniczego Sztandaru. W 1983 roku powstała inicjatywa ufundowania Sztandaru Górniczego wsi Nidek. Pomysłodawcami byli: Pytel Edward, Michalak Aleksander, Michalak Kazimierz, Jan Stróżak. W 1984 roku została zorganizowana zbiórka pieniężna wśród pracujących i emerytowanych górników wsi Nidek. Sztandar został wykonany w tym samym roku, a poświęcony w dniu 4 grudnia 1984 r. w kościele parafialnym na mszy „Barbórkowej”. Od tej pory Poczet Sztandarowy wraz ze Sztandarem Górniczym uczestniczy we wszystkich ważnych uroczystościach państwowych i kościelnych. Obecnie Sztandar przechowywany jest w gablocie w Domu Strażaka w Nidku.
W 2008 roku z inicjatywy Zbigniewa Wandora i Leszka Kuś, powstał pomysł ufundowania obrazu św. Barbary przez górników. Wykonawcą obrazu jest artysta-plastyk-górnik Wiesław Twardowski z Piotrowic. Obraz został poświęcony na mszy „Barbórkowej” w tym samym roku i znajduje się w kościele parafialnym w Nidku.
Podczas marcowego spotkania Komitetu Parafialnego, powstała myśl ufundowania przez parafię lub grupę osób witraża w kościele parafialnym, upamiętniającego kanonizację Ojca Świętego – Jana Pawła II. W krótkim czasie po przedstawieniu parafianom propozycji, z inicjatywy Leszka Kuś zdecydowano o sfinansowaniu tego pomysłu przez górników. W ten sposób chciano zaznaczyć udział górników w religijnym życiu parafii. Witraż św. Jana Pawła II został poświęcony w dniu 9 listopada 2014 r. przez ks. bpa Romana Pindla – Ordynariusza diecezji bielsko-żywieckiej, podczas kanonicznej wizytacji parafii.
Edukacja.
W Nidku funkcjonuje Zespół Szkolno-Przedszkolny im. Mikołaja Kopernika.
Historia.
Pierwszym nauczycielem mianowanym przez austriackie władze szkolne był Michał Baścik w roku szkolnym 1896/97. Kolejnymi byli: Józef Serwin w 1897/98, Wacław Orlef w 1898/99, Probulska w 1899/1900, Gandek w 1901/04, Kazimierz Józef w 1904/06, Kanarkówna w 1906/08. Od 1908/09 uczyły dwie nauczycielki: Konarkówna, nauczycielka kierująca i Antonina Świątkowa. W roku 1912 kierownikiem dwuklasowej szkoły w Nidku został Kazimierz Łasiński, a dotychczasowa nauczycielka z powodu zamążpójścia opuściła Nidek.
Od kwietnia 1941 do maja 1943 nastąpiła przerwa w nauczaniu dzieci polskich z powodu częściowego wysiedlenia miejscowej ludności. W budynku szkoły otwarto naukę dla osiedleńców. Władze okupacyjne zezwoliły na otwarcie nauki dla dzieci tutejszej gromady, ale tylko w jednej klasie i w budynku wynajętym.
Do klasy pierwszej zgłosiło się 39 dzieci, do drugiej 21, do trzeciej 23, do czwartej 13. Klasyfikacja z końcem roku wykazała, że do klasy drugiej promowano 34, do trzeciej 21. Z ogólnej liczby uczęszczających do klasy trzeciej 12 pozostało jako drugoroczne, zaś 11 promowano do czwartej. 13 dzieci z powodu przekroczenia wieku szkolnego opuściło szkołę.
Obecna działalność.
W szkole działa świetlica dla uczniów, stołówka, biblioteka szkolna i spółdzielnia uczniowska. Ponadto koło PCK, Samorząd Uczniowski oraz aktywnie pracujący Komitet Rodzicielski organizujący różnego typu imprezy dla uczniów i rodziców.
Zespół Szkół Samorządowych w Nidku jest spadkobiercą 8-klasowej Szkoły Podstawowej im. Mikołaja Kopernika w Nidku, powstałą w oparciu o jej bazę oraz kadrę. Placówka ma ugruntowaną dobrą opinię w środowisku oraz u władz oświatowych.
Religia.
Na terenie wsi działalność duszpasterską prowadzi Kościół rzymskokatolicki (parafia Świętych Apostołów Szymona i Judy Tadeusza).
Gleby.
Większość gruntów rolnych znajduje się na kompleksach: pszennym dobrym oraz zbożowo-pastewnym mocnym, które należą do IIIa, IIIb oraz IV klasy bonitacyjnej są one glebami bielicowymi oraz pseudobielicowymi. Użytki zielone należą do kompleksów średnich oraz słabych i bardzo słabych należących do III–VI klasy bonitacyjnej, słabe i bardzo słabe są glebami glejowo-deluwialnymi natomiast średnie brunatno-deluwialnymi. Lasy również znajdują się na glebach brunatno-deluwialnych. Frakcja granulometryczna gleb to less zwykły w całej miąższości profilu za wyjątkami terenów w pobliżu cieków gdzie w niższych warstwach znajduje się również less ilasty.
Hydrologia.
Rzeźba terenu jest porozcinana przez cieki wodne takie jak Swornica czy Grodzieczki. Nidek znajduje się prawie w całości w zlewni Wieprzówki z wyjątkiem zachodniej części, która znajduje się w zlewni Soły. Pod powierzchnią znajdują się dwie Jednolite Części Wód Podziemnych nr 158 i 159. Charakteryzują się one dobrym stanem wód oraz kilkoma piętrami wodonośnymi z okresu: czwartorzędu, paleogeńsko-kredowego oraz karbońskiego. Ich charakterystykę wodonośną możemy określić jak porową i porowo-szczelinową.
Geologia.
Wierzchnia warstwa utworów czwartorzędowych stworzona jest prawie w całości z utworów lessowych, wyjątek stanowi niewielki fragment rzecznych utworów holoceńskich znajdujących się w dolince Włosienia będącego dopływem Wieprzówki. Na głębokości ścięcia poziomego 500 m p.p.m. występują żwiry z okresu środkowego miocenu (dolny baden). Na głębokości 1000 m p.p.m. znajdują się zarówno żwiry dolnego badenu, jak również łupki górnego karbonu (namuru). Poniżej na głębokości 2000 m p.p.m. położone są warstwy z okresu dolnego karbonu oraz środkowego i górnego dewonu, jak również przypuszczalny uskok odwrócony. 3000 m p.p.m. oraz niżej znajdują się granitoidy oraz skały metamorficzne pochodzące z okresu neoproterozoiku. Miąższość całego profilu charakteryzuje się obecnością północnej granicy fliszu nasuniętego na powierzchni.

</doc>
<doc id="99446" url="https://pl.wikipedia.org/wiki?curid=99446" title="Jeremiasz">
Jeremiasz

Prorok Jeremiasz, ("Yirməyāhū") – prorok, twórca biblijnej księgi Jeremiasza, jest mu przypisywane również autorstwo biblijnych Lamentacji oraz Ksiąg Królewskich w czym pomagał mu jego skryba oraz uczeń – Baruch ben Neriah. Zapowiadał spustoszenie Judy i Jerozolimy. Działał przez 40 lat. Spisywanie swej księgi, w której zawarł napomnienia i groźby dla Izraelitów, zapowiedzi upadku państwa i niewoli oraz proroctwa głoszące oswobodzenie z niewoli i ostateczne zbawienie, zakończył w 585 p.n.e. Był jednym z czterech proroków większych.
Życie i działalność.
Pochodził z rodziny kapłańskiej z Anatot na pn.-wsch. od Jerozolimy, wywodzącej się z linii Abiatara, Helego i Itamara. Jego ojcem był Chilkiasz. Jak się wydaje, Jeremiasz nie sprawował nigdy funkcji kapłańskich. Nie jest znany rok jego urodzenia, ale z dużą dokładnością można wskazać rok powołania go na proroka. Miało to miejsce w trzynastym roku panowania króla judzkiego Jozjasza, tzn. w r. 627/626 p.n.e. Pierwszy okres działalności Jeremiasza przypada na czas od powołania do reformy religijnej Jozjasza. Jeremiasz, wówczas jeszcze mało znany, nie odegrał większej roli w przeprowadzaniu tej reformy, która mimo iż stanowiła ważny krok na drodze do ujednolicenia kultu, nie spełniała oczekiwań proroka. Nie wykorzeniała synkretyzmu, ani nie rozwiązała zasadniczych problemów religijnych w królestwie. Drugi okres działalności to czas po śmierci Jozjasza pod Megiddo — czas panowania jego synów Joachaza i Jojakima. W tym okresie prorok starał się walczyć z bałwochwalstwem i synkretyzmem, które odżyły po śmierci Jozjasza. Na skutek bezkompromisowej postawy popadł w konflikt z królem, został pozbawiony prawa wstępu na teren świątyni i musiał się ukrywać.
Następny okres działalności proroka przypada na lata panowania Sedecjasza, którego po kolejnym królu Jojakinie (Jechoniaszu) osadził na tronie władca babiloński Nabuchodonozor. Jeremiasz mógł teraz bez przeszkód spełniać swoją misję, zmierzającą do ratowania państwowości judzkiej i religii. Był zwolennikiem zachowania spokoju i uległości wobec Babilończyków. Uważał, że tylko za taką cenę można uratować Jerozolimę i świątynię. Takie poglądy były przyczyną oskarżenia go o defetyzm i zdradę, co doprowadziło do jego uwięzienia. Stronnictwo, które przejęło władzę w czasie oblężenia przez Babilończyków, wymogło na królu skazanie Jeremiasza na śmierć. Uratowała go wprawdzie interwencja pewnego dworzanina, ale i tak do zdobycia miasta (w 587/586 r. p.n.e.) przebywał w więzieniu. Po upadku Jerozolimy Jeremiasz został najpierw włączony do grupy Judejczyków przeznaczonych do deportacji, a następnie ułaskawiony na osobisty rozkaz Nabuchodonozora. Prorok miał do wyboru: albo udać się do Babilonu, albo pozostać w Judzie z nieliczną grupą ludności pozostawioną na miejscu. Wybrał opcję drugą. Udał się do Godoliasza, administratora kraju, aby czuwać nad życiem religijnym mieszkańców. Wkrótce jednak Godoliasz został zamordowany, a niedobitki Judejczyków po krótkiej wojnie domowej w obawie przed zemstą Babilończyków uciekły do Egiptu, zabierając przemocą Jeremiasza i jego sekretarza Barucha. Również w Egipcie prorok starał się zwalczać wśród uchodźców synkretyzm religijny i bałwochwalstwo, co spotykało się ze sprzeciwem. Według tradycji żydowskiej został przez swych rodaków ukamienowany..
Jego wspomnienie obchodzone jest 1 maja.

</doc>
<doc id="99447" url="https://pl.wikipedia.org/wiki?curid=99447" title="Pedro Fajardo">
Pedro Fajardo

Pedro Fajardo (ur. ?, zm. 1579 lub 1581, pełny tytuł: Don Pedro Fajardo y Córdoba, markiz de los Vélez) – dyplomata hiszpański, poseł króla Hiszpanii Filipa II (1527-1598), przebywał w Polsce podczas pierwszej wolnej elekcji w 1573 roku, promując do tronu polskiego arcyksięcia Ernesta Habsburga, syna cesarza Maksymiliana II.
Pedro Fajardo był trzecim markizem z rodu Fajardo (jego dziadkiem był Pedro Fajardo y Chacón, pierwszy markiz de Los Vélez, zmarły w 1542 roku). Wpływowa rodzina Fajardo była związana z Murcją - miastem w południowo-wschodniej Hiszpanii. Tytuł markiza Vélezów został im przyznany przez Ferdynanda Katolickiego w 1507 roku.
Don Pedro był człowiekiem dworu i urzędnikiem państwowym. W latach 1572-1575 powstała ambasada nadzwyczajna przy cesarzu, którą powierzono właśnie jemu. Filip II wysyłając Fajardo do Wiednia miał nadzieję, iż za jego pośrednictwem uda im się pozyskać cesarza do ligi generalnej przeciwko Turkom. W międzyczasie pojawiła się kwestia przyciągnięcia Polski do obozu habsburskiego, przede wszystkim dla współpracy przeciwko Turcji. Kiedy w 1572 roku w Polsce wygasła linia Jagiellonów, a Maksymilian II rozpoczął starania o koronę polską, Filip II energicznie wsparł dom habsburski. Wysłał do Polski w roli ambasadora nadzwyczajnego - Don Pedro Fajardo. Jego misja dyplomatyczna nie odniosła jednak pożądanego skutku. Po powrocie do Hiszpanii, Filip zaproponował Fajardo ambasadę w Genewie, ale ten propozycję odrzucił. Najprawdopodobniej też niedługo potem zmarł.

</doc>
<doc id="99448" url="https://pl.wikipedia.org/wiki?curid=99448" title="Ailurus fulgens">
Ailurus fulgens



</doc>
<doc id="99453" url="https://pl.wikipedia.org/wiki?curid=99453" title="CEFTA">
CEFTA



</doc>
<doc id="99454" url="https://pl.wikipedia.org/wiki?curid=99454" title="Europa Centralna">
Europa Centralna



</doc>
<doc id="99455" url="https://pl.wikipedia.org/wiki?curid=99455" title="Kłykieć potyliczny">
Kłykieć potyliczny



</doc>
<doc id="99456" url="https://pl.wikipedia.org/wiki?curid=99456" title="Tobias Asser">
Tobias Asser

Tobias Michael Carel Asser (28 kwietnia 1838, Amsterdam – 29 lipca 1913, Haga) – prawnik holenderski, dyplomata, laureat Pokojowej Nagrody Nobla za rok 1911.
W latach 1862-1893 był profesorem prawa handlowego i prawa międzynarodowego prywatnego uniwersytetu w Amsterdamie. W 1869 współtworzył pismo "Przegląd Prawa Międzynarodowego i Porównawczego" ("Revue de Droit International et de Legislation Comparee"). W 1873 był jednym z twórców Instytutu Prawa Międzynarodowego. W 1891 nakłonił rząd holenderski do zwołania Konferencji w Sprawie Ujednolicenia Prawa Międzynarodowego Prywatnego w Hadze; konferencja obradowała w 1893 i przekształciła się w stały organ, pracując m.in. nad traktatami haskimi dotyczącymi prawa rodzinnego (1902-1905). W latach 1911-1912 Asser kierował konferencjami ds. ujednolicenia międzynarodowego prawa handlowego.
W 1911 został wyróżniony Pokojową Nagrodą Nobla (razem z austriackim pacyfistą Alfredem Friedem) za aktywny udział w tworzeniu Stałego Trybunału Arbitrażowego podczas I haskiej konferencji pokojowej w 1899. Asser był również delegatem Holandii na II konferencję w Hadze w 1907. Od 1893 był członkiem holenderskiej Rady Państwa.

</doc>
<doc id="99466" url="https://pl.wikipedia.org/wiki?curid=99466" title="Dźwigacz">
Dźwigacz

Dźwigacz, kręg szczytowy, kręg szyjny I () – pierwszy kręg szyjny kręgosłupa kręgowców, począwszy od płazów, zestawiający się bezpośrednio z czaszką. Dźwigacz podtrzymuje czaszkę (nazwa wywodzi się od mitycznej postaci – Atlasa, który miał podtrzymywać niebo nad ziemią) oraz decyduje o jej ruchomości.
Kręg szczytowy dźwiga głowę bezpośrednio, nie ma w swej budowie trzonu oraz właściwego wyrostka kolczystego kręgu. U ssaków zestawia się z dwoma kłykciami potylicznymi. Zamiast trzonu występują dwa łuki, a zamiast wyrostka kolczystego kręgu – mały guzek tylny ("tuberculum posterius") u człowieka, a u pozostałych ssaków guzek dogrzbietowy ("tuberculum dorsale").
W relatywnie krótkim kręgu szczytowym człowieka wyróżnia się łuk przedni ("arcus anterior") i łuk tylny ("arcus posterior") połączone w obrębie symetrycznych części bocznych kręgu ("massae laterales"). Na stronie górnej części bocznych znajdują się dołki stawowe górne ("foveae articulares superiores") do połączenia z kością potyliczną czaszki, a na stronie dolnej dołki stawowe dolne ("foveae articulares inferiores") do połączenia z kręgiem obrotowym ("axis").
U pozostałych ssaków wyróżnia się, analogicznie, łuk dobrzuszny ("arcus ventralis") i łuk dogrzbietowy ("arcus dorsalis") zespalające się w skrzydła kręgu szczytowego ("alae atlantis") z zaznaczającym się na stronie brzusznej zagłębieniem dołu kręgu szczytowego ("fossa atlantis"), oraz dołki stawowe doczaszkowe ("foveae articulares craniales") i doogonowe ("foveae articulares caudales").
Na tylnej powierzchni łuku przedniego leży mała powierzchnia stawowa – dołek zębowy ("fovea dentis"), dla połączenia z zębem kręgu obrotowego. Na powierzchni przedniej łuku znajduje się mały guzek przedni ("tuberculum anterius").
Atlas zawiera dwie bruzdy tętnicy kręgowej zlokalizowane na łuku tylnym.
U płazów kręg szczytowy nie jest homologiczny z atlasem owodniowców. Jest on odmienny od pozostałych kręgów, np. u żab nie ma wyrostków poprzecznych. Dźwigacz od strony czaszki ma dwie powierzchnie stawowe ("condyli occipitales"). Także u owodniowców kręg ten jest inaczej wykształcony (także obrotnik "axis") niż pozostałe. Tworzy jedną (ptaki, gady) lub dwie (ssaki) powierzchnie stawowe dla kłykci potylicznych przez co decyduje o ruchomości czaszki. W toku ewolucji redukcji uległ trzon kręgu, w miejsce którego wchodzi ząb obrotnika umożliwiający dodatkową ruchomość czaszki (u ssaków kiwanie „nie”). Od strony czaszki dźwigacz tworzy powierzchnie stawowe umożliwiające potakujące ruchy głowy.

</doc>
<doc id="99467" url="https://pl.wikipedia.org/wiki?curid=99467" title="Ursus americanus">
Ursus americanus



</doc>
<doc id="99468" url="https://pl.wikipedia.org/wiki?curid=99468" title="Georgi Parwanow">
Georgi Parwanow



</doc>
<doc id="99470" url="https://pl.wikipedia.org/wiki?curid=99470" title="Omnipotencja (biologia)">
Omnipotencja (biologia)

Omnipotencja - zdolność komórek do zmiany swego przeznaczenia.
Jeżeli bardzo wcześnie w rozwoju embrionalnym pobierzemy komórkę z jednego miejsca i przeniesiemy do innego to, będzie się ona rozwijać ze swoim nowym miejscem. Potem jest to już niemożliwe. W późniejszych stadiach, jeżeli nie wyspecjalizowana komórka zostanie przeniesiona z jednego miejsca w embrionie do innego, to rozwinie się w typ komórki właściwy okolicy, z jakiej została pobrana.

</doc>
