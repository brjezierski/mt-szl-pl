<doc id="99474" url="https://pl.wikipedia.org/wiki?curid=99474" title="Cyrkuł">
Cyrkuł

Cyrkuł (z ) – okrąg, obwód, np. administracyjny, policyjny.
W krajach niemieckich dzielenie terytoriów na cyrkuły było popularne już od czasów Hohenstaufów (tzw. okręgi Rzeszy, niem. "Reichskreis"). Geneza podziału monarchii Habsburgów tkwi w węgierskich okręgach sądowych na Węgrzech, zwanych "processus". Od 1748 podziałowi na cyrkuły uległy pod kierownictwem Friedricha Haugwitza Czechy. W latach 1773–1854, względnie do 1867 cyrkuł był podstawową jednostka rządowej administracji lokalnej w Galicji. Na jego czele stał starosta (niem. "Kreishauptmann").
Cyrkuły na Węgrzech.
Jednostka administracyjna w tej formie została przeniesiona na ziemie polskie za pośrednictwem Węgier. W miarę wzrostu liczby ludności i gęstości zaludnienia Węgier, pojawiała się potrzeba podziału administracyjnego na jednostki mniejsze od komitatu. W XV wieku komitaty zaczęto dzielić na mniejsze jednostki, wywodzące się z dotychczasowych okręgów sądowych, zwane "processus" (także "reambulatio", węg. "szolgabírói járás"), z tzw. sędzią szlacheckim na czele. W każdym komitacie powstawały cztery takie jednostki. Od XVIII wieku ich liczba rosła. "Processus" dzielił się na 2 do 6 mniejszych jednostek zwanych circulus z podsędkiem na czele.
Cyrkuł w Galicji.
Galicją potocznie nazwano tereny zabrane przez Austrię w latach 1769–1770 (Podhale) i w I rozbiorze Polski. Sama nazwa „Galicja” opierała się na XIII-wiecznych roszczeniach królów węgierskich do tzw. królestw Galicji i Lodomerii. Na mocy tych rzekomych roszczeń oficjalnie tereny te Polsce zabrano. Na pewien czas (1786 – 1790) złączono z nią tereny Bukowiny (stanowiła jeden cyrkuł), ale decyzja ta Austriakom sprawiła zbyt duże problemy administracyjne. Przejęte przez Austrię w 1795 kolejne polskie ziemie początkowo nie weszły w skład Galicji i stanowiły odrębne terytorium w ramach Monarchii habsburskiej, jako tzw. Nowa Galicja (w latach 1795–1803 podzielona na 12, a później na 6 cyrkułów). Wolne Miasto Kraków w ramy zaboru austriackiego wszedł na stałe dopiero w 1846, przekształcone w Wielkie Księstwo Krakowskie. Do tego czasu niepodważalnym centrum prowincji był Lwów.
Zaraz po pierwszym rozbiorze w 1772 utworzono gubernium we Lwowie, które podlegało gubernatorowi, jako reprezentantowi monarchii w prowincji, bezpośrednio podporządkowanemu Wiedniowi. Pierwszym gubernatorem został hrabia Johann Anton Pergen, bliski współpracownik austriackiego domu panującego. Jego zadaniem było szybkie złączenie nowego kraju więzami administracji. Austria korzystając z małego chaosu w rozgraniczaniu zaboru poszerzyła niewiele ziemie przez siebie zabrane; tym bardziej spieszyło się jej na pełnym przyłączeniu nowej prowincji. Tak więc już w grudniu 1773 podzielono kraj na 6 cyrkułów i 59 okręgów (zwane też dystryktami, niem. "Kreisdistricten"). Był to nietypowy dla reszty Monarchii dwustopniowy podział.
Szczegółowy podział ułatwił szybkie zhołdowanie Galicji (masowe ceremonie 29 grudnia 1773), ale na dłuższą metę okazał się zbyt drogi w utrzymaniu. Brakowało urzędników i budynków pod biura. Szybko zmniejszono liczbę okręgów do 19 (14 marca 1775), rezygnując z nich w ogóle 22 marca 1782. Podzielono wtedy kraj na 18 cyrkułów, który to podział ostał się prawie bez zmian do lat sześćdziesiątych XIX wieku. System ten prowadził do większych oszczędności, ale jego możliwości integracyjne były o wiele mniejsze (był całkowitym przeciwieństwem podziału z 1773). Pomimo to podział okazał się trwały; co ważniejszych zmian dokonano na początku działania (1791), podczas znaczących momentów dziejowych (1809, 1816, 1846) oraz pod koniec istnienia (1854, 1867).
Na krótki czas (1803-1809) pod administracją gubernium lwowskiego znalazła się Nowa Galicja, wraz ze swoimi sześcioma cyrkułami. W 1809 roku cyrkuły te wraz z cyrkułem zamojskim odpadły na rzecz Księstwa Warszawskiego. W tym samym roku od Galicji odpadł na rzecz Rosji tzw. okręg tarnopolski, który zawierał w sobie dwa cyrkuły – tarnopolski i zaleszczycki. Po zwrocie były zarządzane komisarycznie przez cały rok 1815.
W szczytowym okresie Galicja (gubernium lwowskie) dzieliła się na 24 cyrkuły; w latach 1809–1816 cyrkułów było 16.
Po 1850, właściwie od 1854 powrócono do dwustopniowego podziału administracyjnego, 19 cyrkułów przekształcono w obwody powiatowe, z podlegającymi im urzędami powiatowymi (politycznymi) – 110 w Galicji Wschodniej i 68 w Galicji Zachodniej.
W latach 60. XIX wieku zlikwidowano obwody i zreorganizowano sieć powiatów politycznych, których liczbę zredukowano 79, którym podległe były mniejsze powiaty sądowe (powstałe wcześniej powiaty polityczne, których status zredukowano).
Zobacz też: lista powiatów Królestwa Galicji i Lodomerii w latach 1850–1918.
Cyrkuły miejskie.
Cyrkuły jako dzielnice miejskie w Polsce wprowadziła, w miejsce jurydyk, konstytucja Sejmu Czteroletniego z 30 czerwca 1791: „Urządzenie wewnętrzne miast wolnych Rzeczypospolitej w Koronie i Wielkim Księstwie Litewskim”. Wprowadzono zgromadzenia ludowe, skupiające po ok. 500 obywateli. Obszar, który taka liczba mieszczan zamieszkiwała tworzył cyrkuł. Pierwszy podział Warszawy na cyrkuły (okresowo po sejmie grodzieńskim zwane wydziałami) był następujący: I – Staromiejski, II – Nowomiejski, III – Krakowsko-przedmiejski, IV – Lesznieński, V – Grzybowski, VI – Nowoświecki i VII – Praski (Pragski!). Nazwy pochodziły od nazw dawniej osobnych obszarów miejskich, jurydyk czy głównych ulic. Podział na cyrkuły został zastąpiony przez dzielnice w roku 1915.
W związku ze zmianami znaczenia słowa policja, które zaczęło się kojarzyć wyłącznie ze sprawami bezpieczeństwa i porządku – przestępców prowadzono do cyrkułu od I wojny światowej – zanikło słowo cyrkuł, zastąpione przez okręg, dzielnica, komisariat (policji). Numeracja rzymska komisariatów Policji Państwowej, była w Warszawie kontynuacją numeracji cyrkułów i była eksponowana na tabliczka numerowych domów i planach miasta, co doprowadziło do błędnego przekonania, że Warszawa była podzielona administracyjnie na komisariaty, podczas gdy używano tu określeń okręg i dzielnica. W Krakowie nadal dzielnice mają numerację rzymską i nazwę. Dzisiejsze podziały administracyjne miast są kontynuacją systemu cyrkułów przy użyciu innych słów i z wyraźnym oddzieleniem spraw policyjnych od administracyjnych, gdzie występują jedynie straże miejskie, służące do egzekwowania spraw administracyjnych.

</doc>
<doc id="99475" url="https://pl.wikipedia.org/wiki?curid=99475" title="Didelphis virginiana">
Didelphis virginiana



</doc>
<doc id="99477" url="https://pl.wikipedia.org/wiki?curid=99477" title="Siła elektromotoryczna indukcji">
Siła elektromotoryczna indukcji



</doc>
<doc id="99478" url="https://pl.wikipedia.org/wiki?curid=99478" title="Podróż apostolska Jana Pawła II do Czech i Polski">
Podróż apostolska Jana Pawła II do Czech i Polski

V pielgrzymka Jana Pawła II do Polski była kilkugodzinną wizytą w diecezji bielsko-żywieckiej przy okazji podróży apostolskiej do Czech. Miała miejsce 22 maja 1995, papież odwiedził wówczas Skoczów, Bielsko-Białą i Żywiec. Pielgrzymka ta była krótka i trwała tylko 10 godzin. To była jedyna nieoficjalna pielgrzymka Jana Pawła II do kraju. Jedyna, gdzie stroną zapraszającą nie były władze państwowe, tylko samorządowe. 
W czasie tego krótkiego pobytu Jan Paweł II ukazał potrzebę kształtowania sumień jako warunku leżącego u podstaw życia w społeczeństwie demokratycznym i pluralistycznym. Ojciec św. powiedział wówczas "Czas próby polskich sumień trwa". Zwrócił także uwagę na szerzącą się w dobie demokracji nietolerancję: "Wbrew pozorom, praw sumienia trzeba bronić także dzisiaj. Pod hasłami tolerancji, w życiu publicznym i w środkach masowego przekazu szerzy się nieraz wielka, może coraz większa nietolerancja. Odczuwają to boleśnie ludzie wierzący. Zauważa się tendencję do spychania ich na margines życia społecznego, ośmiesza się i wyszydza to, co dla nich stanowi nieraz największą świętość". Słowa te odbiły się szerokim echem na całym świecie.

</doc>
<doc id="99479" url="https://pl.wikipedia.org/wiki?curid=99479" title="Fredrik Bajer">
Fredrik Bajer

Fredrik Bajer (ur. 21 kwietnia 1837 w Vesteregede, zm. 22 stycznia 1922 w Kopenhadze) – duński działacz pokojowy, publicysta, laureat Pokojowej Nagrody Nobla 1908.
Syn duchownego. Służył w armii duńskiej, m.in. w czasie wojny prusko-austriackiej w 1864, dochodząc do stopnia porucznika. Po odejściu ze służby wojskowej pracował jako nauczyciel, tłumacz i publicysta. Zaangażował się w ruch na rzecz równouprawnienia kobiet, w 1871 współtworzył Duńskie Stowarzyszenie Kobiet. Od 1872 zasiadał w parlamencie z ramienia lewicowych liberałów (do 1895). Był rzecznikiem ścisłej współpracy państw skandynawskich oraz idei neutralności Danii.
W 1882 założył Związek na Rzecz Duńskiej Neutralności (przekształcony w 1885 w Duńskie Stowarzyszenie Pokojowe). Był delegatem na pierwszy skandynawski kongres pokojowy (1885) i kongresy światowe (od 1889). W 1891 współtworzył Międzynarodowe Stałe Biuro Pokoju w Bernie i był jego przewodniczącym (do 1907) i przewodniczącym honorowym.
Za działania na rzecz pokojowego rozwiązania problemu unii norwesko-szwedzkiej został uhonorowany w 1908 Pokojową Nagrodą Nobla. Razem z nim wyróżniono szwedzkiego działacza pokojowego Klasa Pontusa Arnoldsona.

</doc>
<doc id="99480" url="https://pl.wikipedia.org/wiki?curid=99480" title="SEM">
SEM



</doc>
<doc id="99481" url="https://pl.wikipedia.org/wiki?curid=99481" title="SEM indukcji">
SEM indukcji



</doc>
<doc id="99484" url="https://pl.wikipedia.org/wiki?curid=99484" title="Synantropizm">
Synantropizm



</doc>
<doc id="99485" url="https://pl.wikipedia.org/wiki?curid=99485" title="Faza falliczna">
Faza falliczna

Faza falliczna – termin z klasycznej freudowskiej psychoanalizy - faza rozwoju psychoseksualnego człowieka od około 4 do 5 roku życia, następująca po fazie analnej.
Charakterystyka.
Według koncepcji Sigmunda Freuda źródłem energii (przyjemności i nieprzyjemności), przez okres kolejnych 2–3 lat są organy płciowe ("fallus", "vagina"). Istotną rolę w rozwoju odgrywają wartości reprezentowane przez matkę (superego). Za aktywności o charakterze seksualnym np. masturbację dziecko jest nagradzane lub karane – nagroda potęguje wrażenie, że seks jest ważniejszy niż inne aktywności, kara wywołuje poczucie winy i wrażenie niegodziwości. Równowaga pomiędzy nagrodą a karą umieszcza seks we właściwej perspektywie.
W fazie fallicznej pojawia się: 
Osobowość falliczna.
Typ osobowości fallicznej w życiu dorosłym charakteryzuje m.in.:

</doc>
<doc id="99488" url="https://pl.wikipedia.org/wiki?curid=99488" title="Ekspansja dynamiki">
Ekspansja dynamiki

Ekspansja dynamiki – proces polegający na powiększeniu dynamiki sygnału, czyli sprawieniu że miejsca ciche są jeszcze cichsze, a miejsca głośne stają się jeszcze głośniejsze. Jest procesem odwrotnym do kompresji dynamiki. Ekspansja pasmowa jest używana w analogowym systemie Dolby do redukcji szumów.

</doc>
<doc id="99495" url="https://pl.wikipedia.org/wiki?curid=99495" title="Lidokaina">
Lidokaina

Lidokaina (łac. "lidocainum"), lignokaina, ksylokaina – organiczny związek chemiczny, pochodna acetanilidu. Stosowana jako środek miejscowo znieczulający. Przeważnie podawana jest przezskórnie w formie aerozolu lub żelu. W stomatologii najczęściej używany w postaci dwuprocentowego roztworu chlorowodorku lidokainy w ampułkach (w czystej postaci albo z dodatkiem adrenaliny lub noradrenaliny). W lecznictwie lidokaina stosowana jest zarówno w postaci wolnej zasady, jak i w postaci chlorowodorku.
Lidokaina jest również lekiem antyarytmicznym z grupy Ib. Skraca czas trwania potencjału czynnościowego (wydłuża czas potencjału spoczynkowego). Nie przedłuża okresu refrakcji. Hamuje nieprawidłowy automatyzm w komorach.
Działanie.
Powoduje odwracalne zahamowanie przewodnictwa impulsów we włóknach nerwowych poprzez blokowanie pompy sodowo-potasowej i zahamowanie przepuszczalności błony neuronu dla jonów sodu. Charakteryzuje się stosunkowo małym wpływem depresyjnym na mięsień sercowy i nie wpływa na częstość akcji serca. Efekt zastosowania lidokainy w aerozolu jest widoczny po upływie minuty i trwa przez 5–6 minut. Metabolizowana jest w wątrobie, wydalana w 90% w formie nieaktywnych metabolitów.
Działania niepożądane.
Zatrucie, po przedawkowaniu lidokainy objawia się nudnościami, wymiotami, obniżeniem ciśnienia i drżeniem mięśni. W ciężkich zatruciach pojawiają się drgawki, zaburzenia widzenia, zapaść i porażenie ośrodka oddechowego. U osób z zaburzeniami przewodzenia impulsów w sercu, może wystąpić zatrzymanie akcji serca.
Preparaty.
Przykładowe preparaty zawierające lidokainę dostępne w Polsce:
"Bobodent" (żel), "Lidocain-Egis" (aerozol), "Lidoposterin" (maść doodbytnicza), "Lignocain" (roztwór do wstrzykiwań), "Lignocainum Hydrochloricum WZF" (roztwór do wstrzykiwań), "Lignocainum Jelfa" (żel), "Lignox" (żel), "Lignox Spray" (aerozol, roztwór), "Trachisan" (pastylki), "Versatis" (plaster leczniczy), "Xylocaine" (roztwór do wstrzykiwań), "Gardimax" (aerozol), "Dentinox" (żel)
Wskazania.
Miejscowe znieczulenie skóry przed bolesnymi zabiegami. Znieczulenie powierzchniowe przed drobnymi zabiegami. Miejscowe znieczulenie błon śluzowych. Czasami składnik preparatów na ból gardła, rzadziej lek przeciwarytmiczny (w niemiarowości komorowej). Według aktualnych wytycznych resuscytacji krążeniowo-oddechowej jest stosowana w resuscytacji w opornym na leczenie VF/VT jedynie wtedy, gdy amiodaron jest niedostępny, w dawce 100 mg (1–1,5 mg/kg).

</doc>
<doc id="99516" url="https://pl.wikipedia.org/wiki?curid=99516" title="Francis Beaufort">
Francis Beaufort

Francis Beaufort (ur. 27 maja 1774 w Navan, County Meath w Irlandii, zm. 17 grudnia 1857) – irlandzki fizyk i meteorolog.
Życiorys.
Jako trzynastolatek zaciągnął się na statek Kompanii Wschodnioindyjskiej, a rok później do Royal Navy jako chłopiec okrętowy. Służył na okrętach HMS Colossus, HMS Latona i HMS Aquilon. Przeszedł wszystkie stopnie, aby w wieku 22 lat awansować do stopnia porucznika. W roku 1800 objął dowództwo okrętu HMS Phaeton. Dowodząc tym okrętem został ciężko ranny w czasie operacji przeciw flocie francuskiej. Przez ponad 2 lata dochodził do zdrowia na lądzie, po czym powierzono mu dowództwo fregaty HMS Woolwich (1805). Zaczął prowadzić dziennik meteorologiczny, zapiski o pogodzie gromadził aż do śmierci. Na tym okręcie odbył wyprawę badawczą do Argentyny i opracował pierwszą wersję stosowanej do dziś skali Beauforta. W latach 1811–1812 badał wschodnie wybrzeża Morza Śródziemnego, co zaowocowało wydaną w 1817 roku książką "Karamania; or a brief description of the South Coast of Asia Minor, and of the Remains of Antiquity". W roku 1829 został mianowany hydrografem Royal Navy. W roku 1848 otrzymał tytuł szlachecki (Sir Francis Beaufort), a w roku 1853 odszedł na emeryturę w stopniu admirała.
Jego imieniem nazwana została skala siły wiatru oraz morze w pobliżu Alaski. W 1839 roku skala siły wiatru Beauforta została wprowadzona przez flotę brytyjską do zapisu w dziennikach pogody.

</doc>
<doc id="99517" url="https://pl.wikipedia.org/wiki?curid=99517" title="Prezydenci Rodezji">
Prezydenci Rodezji

Lista prezydentów Rodezji, od 1980 roku Zimbabwe.

</doc>
<doc id="99518" url="https://pl.wikipedia.org/wiki?curid=99518" title="Przymus atutowy">
Przymus atutowy

Przymus atutowy to odmiana przymusu, przy którym atuty służą jako komunikacja, niezbędna do odegrania wyrobionej groźby lub stwarzają groźbę wyrobienia przebitką lew w pewnym kolorze, o ile obrońcy pozbawią się wystarczającej ochrony w tym kolorze.
Przykład.
Przykład końcówki, w której dochodzi do przymusu atutowego:
 ♠ K 2
 ♥ A
 ♣ A
 ♠ A 3
 ♥ K 3 nieistotne
 ♣ -
 ♥ D 2
 ♦ A
 ♣ 2
Atutem są kara. Rozgrywający wychodzi treflem do asa w dziadku i obrońca W staje przed wyborem:

</doc>
<doc id="99519" url="https://pl.wikipedia.org/wiki?curid=99519" title="Premierzy Zimbabwe">
Premierzy Zimbabwe

Stanowisko Premiera Republiki Zimbabwe istniało w latach 1980–1987, po uzyskaniu przez państwo niepodległości. Zajmował je wówczas Robert Mugabe. W 1987 urząd został zlikwidowany, a szefem państwa i rządu został prezydent Zimbabwe.
Urząd premiera Zimbabwe został przywrócony na mocy porozumienia podpisanego 15 września 2008. Porozumienie kończyło, toczące się od końca lipca 2008, negocjacje polityczne między Mugabe a partią Morgana Tsvangirai po sfałszowanych wyborach prezydenckich z czerwca 2008. 5 lutego 2009 obie izby parlamentu przyjęły jednogłośnie poprawkę do konstytucji, przywracającą stanowisko premiera. Morgan Tsvangirai objął urząd szefa rządu 11 lutego 2009.
Kompetencje premiera zostały uszczuplone w porównaniu z poprzednim okresem. Premier, zgodnie z nowymi przepisami, kierował pracami rady ministrów, był także wiceszefem gabinetu (szefem gabinetu pozostał prezydent). Był również członkiem Rady Bezpieczeństwa Narodowego.
W następstwie wygranej ZANU-PF w wyborach generalnych w lipcu 2013, 11 września 2013 urząd został ponownie zniesiony.

</doc>
<doc id="99521" url="https://pl.wikipedia.org/wiki?curid=99521" title="Stacja bazowa">
Stacja bazowa

Stacja bazowa, stacja przekaźnikowa, BTS () – w systemach łączności bezprzewodowej (w tym GSM) urządzenie wyposażone w antenę fal elektromagnetycznych, często na wysokim maszcie, łączące terminal ruchomy (telefon komórkowy, pager) z częścią stałą cyfrowej sieci telekomunikacyjnej.
Na dalszych odcinkach (na przykład do centrali) sygnał może być transmitowany w światłowodach lub za pomocą radiolinii.
Opis.
Pojedyncza stacja bazowa może obejmować swoim zasięgiem jedną lub więcej komórek sieci telekomunikacyjnej. Terminal użytkownika korzysta z tej stacji bazowej, z której sygnał jest w danym punkcie (momencie) najsilniejszy, w razie potrzeby zmienia automatycznie dotychczasową stację, następuje tzw. "handover", czyli przełączenie połączenia radiowego do innej stacji bazowej.
Instalacje BTS-ów umieszcza się albo w pomieszczeniach (np. w kontenerach telekomunikacyjnych), albo w specjalnych (niewielkich) szafach pozwalających na montaż stacji bezpośrednio na dachu.
Typowe wyposażenie stacji bazowej obejmuje baterie (do zasilania awaryjnego), prostownik (do ładowania baterii oraz do zasilania stacji napięciem 48 V), wydajną klimatyzację, grzejnik, wentylator awaryjny (na wypadek awarii klimatyzacji), centralkę alarmową (do przekazywania alarmów do centrum eksploatacji i utrzymania sieci), urządzenia radiolinii i urządzenie radiowe obsługujące ruch generowany przez użytkowników, anteny umieszczone na maszcie podłączone są ze stacją za pomocą niskostratnych kabli współosiowych ułożonych na drabinkach kablowych.
Typy anten w stacjach bazowych.
W większości instalacji stosuje się anteny kierunkowe pokrywające sygnałem 120° powierzchni. Odpowiednio umieszczony zestaw trzech anten daje pokrycie całego terenu wokół stacji bazowej. Każda z anten pozwala operatorowi na wykorzystywanie pełnego zakresu częstotliwości, jak również korzystanie z pojedynczego sektora nie wpływa na dostępność pasma na pozostałych sektorach. Popularne w systemach pierwszej generacji anteny dookolne (), w systemach drugiej i trzeciej generacji wykorzystywane są głównie w mikro- i pikokomórkach. Spotykane są nieliczne instalacje dookolne w systemach drugiej generacji. W najnowocześniejszych instalacjach coraz częściej stosuje się anteny adaptacyjne, które automatycznie zmieniają kierunek maksymalnego promieniowania.
Moc nadajnika jest uzależniona od wielkości obsługiwanej przez nią komórki.
Maszt kratowy.
Maszt kratowy jest konstrukcją wykonaną ze stali z zastosowaniem kształtowników zimnogiętych, człony o wysokościach całkowitych 5 do 10,5 m. Maszt ma podstawę w kształcie trójkąta równobocznego, stawiany jest na fundamentach w postaci żelbetowych grzybków (prefabrykaty). Maszty kratowe są o wysokościach: 15, 20, 25, 30, 35, 40, 45, 50 i 60 metrów. Zawieszenie konstrukcji wsporczych możliwe jest na dowolnej wysokości, z możliwością instalacji anten i iglicy odgromowej. Drabinkę komunikacyjną montuje się na jednej płaszczyźnie masztu. Maszt jest wyposażony w instalację odgromową oraz opcjonalnie w oświetlenie. Całkowita masa masztu (z drabinką i iglicą odgromową) zależna jest od wysokości masztu i wynosi od około 1,8 t do prawie 12 ton.
Maszt strunobetonowy.
Maszt (wieża) jest konstrukcją strunobetonową wykonaną w technologii wirowania. Maszty strunobetonowe są o wysokościach: 15, 20, 25, 30, 35, 40, 45 i 50 metrów. Łączenie segmentów w maszt odbywa się za pomocą stalowych pierścieni ocynkowanych ogniowo skręcanych śrubami. Klasa betonu wirowanego B-50. Zawieszenie konstrukcji wsporczych możliwe jest na dowolnej wysokości. Komunikację pionową zapewniają typowe drabinki z systemem asekuracji. Maszt jest wyposażony w instalację odgromową oraz opcjonalnie w oświetlenie przeszkodowe.
Stacje bazowe wewnątrz budynków.
W budynkach o dużym nasileniu połączeń (centrach handlowych, hotelach, terminalach lotniczych) instalowane są anteny sufitowe (tzw. anteny wewnętrzne omni) lub anteny ścianowe (tzw. anteny wewnętrzne sektorowe lub panelowe). Zamontowanie takich anten zdecydowanie poprawia jakość połączeń telefonicznych dla abonentów znajdujących się wewnątrz pomieszczeń. Anteny instalowane wewnątrz pomieszczeń mają częstotliwościowe pasmo pracy umożliwiające nadawanie we wszystkich trzech pasmach – GSM, DCS i UMTS.
Promieniowanie mikrofalowe wytwarzane przez anteny instalowane wewnątrz budynków propaguje się korytarzami wewnątrz budynku, podobnie jak w torze falowodowym przez co anteny mogą pracować ze znacznie mniejszą mocą. W typowej konfiguracji stosowane są nadajniki 20 W dla systemu GSM oraz DCS oraz nadajnik 10 W dla UMTS. Moc doprowadzona do pojedynczej anteny wynosi 0,2–0,5 W. Dużą role w bilansie mocy w takich połączeniach pełni tor falowodowy, który wnosi znaczne tłumienie sygnałów dochodzących nawet do 20 dB.
Typowe wyposażenie stacji bazowej.
Wyposażenie obejmuje baterie (do zasilania awaryjnego), prostownik (do ładowania baterii oraz do zasilania stacji napięciem 48 V), wydajną klimatyzację, grzejnik, wentylator awaryjny (na wypadek awarii klimatyzacji), centralkę alarmową (do przekazywania alarmów do Centrum Utrzymania i Eksploatacji Sieci (OMC)), urządzenia radiolinii i urządzenie radiowe obsługujące ruch generowany przez użytkowników (BTS), anteny umieszczone na maszcie podłączone są ze stacją za pomocą niskostratnych kabli współosiowych (feeder) ułożonych na drabinkach kablowych. W Polsce stacje bazowe najczęściej mają trzy sektory (komórki) każdy sektor obsługiwany jest przez osobną antenę lub zestaw dwóch anten, w większości instalacji stosuje się anteny kierunkowe pokrywające sygnałem 120° powierzchni (odpowiednio umieszczony zestaw trzech anten daje pokrycie całego terenu wokół stacji bazowej). Popularne w systemach pierwszej generacji anteny dookolne () w systemach drugiej i trzeciej generacji wykorzystywane są wyłącznie w mikro i pikokomórkach. W najnowocześniejszych instalacjach coraz częściej stosuje się anteny, które automatycznie zmieniają kierunek maksymalnego promieniowania. Moc nadajnika jest uzależniona od wielkości obsługiwanej przez nią komórki.
Wydzielone pomieszczenie powinno mieć powierzchnię około 10 m² i wysokość w świetle minimum 2,5 m. W pomieszczeniu tym na 4–5 stelażach o wymiarach przybliżonych do 45 cm szerokości – 60 cm głębokości – 200 cm wysokości zainstalowany będzie sprzęt nadawczo – odbiorczy, komutacyjny, klimatyzacja, okablowanie sprzętu itp. Pomieszczenie powinno posiadać ogniotrwałe drzwi z bezpiecznym zamkiem. W przypadkach kiedy wewnętrzne pomieszczenie nie byłoby dostępne, wówczas zainstaluje na dachu lub w innym uzgodnionym miejscu prefabrykowane pomieszczenie kontenerowe o przybliżonych wymiarach 2,5 × 4 m, w którym zostanie zainstalowany wyżej wymieniony sprzęt.
Kontenery.
Kontener betonowy – charakteryzuje się solidną konstrukcją, która predysponuje go do zastosowania w miejscach o szczególnych wymaganiach w zakresie zabezpieczenia przed nieuprawnionym dostępem i odporności na wandalizm. Jego średnia masa wynosi około 8 ton. Kontener betonowy charakteryzuje się mocną i trwałą konstrukcją ze skutecznym zabezpieczeniem antywłamaniowym, dobrą izolacyjnością termiczną, bardzo dobrą izolacyjnością wilgotnościową, trwałością i estetycznym wyglądem przez wiele lat.
Kontener laminatowy – charakteryzuje się niewielką masą, która predysponuje go do zastosowania w miejscach nietypowych lub trudno dostępnych, takich jak np. dachy budynków. Kontener laminatowy charakteryzuje się: szybką budową z warstwowych płyt, dowolnością wymiarową, bardzo dobrą izolacyjnością termiczną, bardzo dobrą izolacyjnością wilgotnościową, niewielką masą.
Kontener stalowy – charakteryzuje się niewielką masą, która predysponuje go do zastosowania w miejscach nietypowych lub trudno dostępnych, takich jak np. dachy budynków. Średnia masa kontenera stalowego wynosi około 3,5 tony. Kontener stalowy charakteryzuje się: mocną i trwałą konstrukcją, skutecznym zabezpieczeniem antywłamaniowym, dobrą izolacyjnością termiczną, bardzo dobrą izolacyjnością wilgotnościowa, wyjątkową trwałością i estetyczny wygląd przez wiele lat.
Wszystkie kontenery wyposażone są w: profesjonalną instalację elektryczną, system klimatyzacji i wentylacji, system zasilania awaryjnego z zasilaczami UPS, systemy alarmów włamaniowych i pożarowych. Wszystkie z wymienionych typów mają na wyposażeniu drzwi, instalację elektryczną oraz klimatyzacja i wentylację.
Szafy zewnętrzne.
Zabezpieczają zainstalowane urządzenia przed działaniem czynników naturalnych: deszczu, śniegu, promieniowania słonecznego, podwyższonego zapylenia. Zabezpieczają również aparaturę przed dostępem nieupoważnionych osób i zniszczeniem. Oprócz tego szafy zewnętrzne podtrzymają odpowiednią temperaturę, którą można regulować w zależności od zainstalowanej w nich aparatury.
W przypadku, jeżeli w szafie musi być temperatura niższa od temperatury środowiska naturalnego, stosowane jest urządzenie klimatyczne. Dobór urządzenia klimatycznego zależy od zadanych norm klimatycznych, mocy sprzętu aktywnego i gabarytów szafy. Istnieje możliwość montowania urządzenia klimatycznego wewnątrz i zewnątrz szafy. Przy montowaniu wewnętrznym urządzenie klimatyczne umieszcza się na drzwiach lub na osłonach bocznych szafy tak, żeby zagwarantować dostęp do niego w celu jego obsługiwania. Konstrukcja szafy zapewnia odpowiednie warunki do obsługiwania urządzeń i dogodną eksploatację przy pracy montażystów/techników w warunkach ekstremalnych. Obecnie szafy zewnętrzne znajdują szerokie zastosowanie w telekomunikacji.

</doc>
<doc id="99522" url="https://pl.wikipedia.org/wiki?curid=99522" title="Prezydenci Zimbabwe">
Prezydenci Zimbabwe



</doc>
<doc id="99525" url="https://pl.wikipedia.org/wiki?curid=99525" title="Prezydenci Zambii">
Prezydenci Zambii

Prezydent Zambii jest głową państwa i stoi na czele rządu. Pierwszym prezydentem niepodległej Zambii był Kenneth Kaunda od 1964 roku.
Dopiero od 31 sierpnia 1991, Prezydent jest jednocześnie głową państwa i pełni funkcję premiera rządu. Prezydent jest wybierany w wyborach powszechnych na 5-letnią kadencję. Od 1991 roku urząd można sprawować maksymalnie przez dwie kadencje.

</doc>
<doc id="99528" url="https://pl.wikipedia.org/wiki?curid=99528" title="Paweł Argiejew">
Paweł Argiejew

Paweł Argiejew, Paul d'Argueeff (, "Pawieł Władymirowicz Argiejew", ur. w Jałcie, zm. 30 października 1922 w okolicy Trutnova) – rosyjski i francuski wojskowy narodowości rosyjskiej, pilot wojskowy, as myśliwski okresu I wojny światowej lotnictwa rosyjskiego i francuskiego z 15 potwierdzonymi zwycięstwami.
Życiorys.
Urodził się 1 marca 1887 w Jałcie w rodzinie wojskowej – ojciec i dziadek byli oficerammi armii rosyjskiej. Wybrał również karierę wojskową i po ukończeniu Akademii Wojskowej w Odessie w 1907 roku wstąpił w stopniu chorążego do piechoty. Od 1911 roku służył w 29 Pułku Piechoty w Czernihowie jako specjalista do spraw uzbrojenia. 12 grudnia 1912 awansował na stopień porucznika. Wybuch pierwszej wojny światowej zastał go we Francji, gdzie pracował w rosyjskiej misji wojskowej do spraw uzbrojenia. Podjął starania powrotu do kraju, lecz rosyjskie władze wojskowe pozostawiły go na dotychczasowym stanowisku (według innych publikacji, przed wojną wystąpił z armii rosyjskiej i wyemigrował do Francji). Chcąc czynnie walczyć, Argiejew wystąpił o nadanie mu obywatelstwa francuskiego, po czym na ochotnika wstąpił do armii francuskiej. Przyjął wówczas formę nazwiska łatwiejszą dla Francuzów: Paul d′Argueeff. 
Już 12 września 1914 został wysłany na front w składzie 331. Pułku Piechoty w stopniu porucznika, a 23 września został po raz pierwszy ranny. Służył następnie jako dowódca kompanii w 131. Pułku Piechoty. 5 listopada został awansowany na kapitana. Za zasługi, 9 stycznia 1915 został odznaczony orderem "Croix de Guerre" (Krzyż Wojenny) z dwiema palmami. 17 kwietnia został ponownie ranny, lecz nie zszedł z placu boju, za co między innymi 7 maja 1915 został odznaczony Legią Honorową. 15 maja został jednak poważnie ranny w obie nogi, po czym uznano go za niezdolnego do służby w piechocie. Argiejew wówczas poprosił o przeniesienie do lotnictwa, chociaż w następstwie rany chodził później z laską. Jego prośbę uwzględniono i po szkoleniu, 30 stycznia 1916 uzyskał licencję pilota wojskowego ("brevet" nr 2573), a po ukończeniu kursu pilota myśliwskiego, 1 czerwca 1916 został przydzielony do eskadry N.48, latającej na samolotach Nieuport.
Początkowa służba Argiejewa w lotnictwie francuskim nie trwała jednak długo, gdyż w lipcu zgłosił się do grupy pilotów wysłanych przez rząd francuski do Rosji w ramach pomocy wojskowej. Tam zgłosił chęć powrotu do armii rosyjskiej i 22 października został przyjęty do armii w stopniu sztabskapitana, a następnie 2 listopada został przydzielony do 19. Eskadry ("Awiaotriadu"), dowodzonej przez Aleksandra Kazakowa. Latał tam na myśliwcu Nieuport 17.
10 stycznia 1917 odniósł pierwsze potwierdzone zestrzelenie niemieckiego samolotu rozpoznawczego Albatros, a 27 lutego drugie (Albatros C.III). W kwietniu jego eskadra walczyła na froncie rumuńskim, a później na Ukrainie. Argiejew odniósł w Rosji sześć uznanych oficjalnie zwycięstw powietrznych, z tego dwa zespołowo z Kazakowem (wszystkie nad samolotami rozpoznawczo-bombowymi kategorii C). Ostatnie zwycięstwo nad Rumplerem C.I odniósł w czerwcu 1917 roku. Po rewolucji bolszewickiej w Rosji, gdy ponadto armia rosyjska rozpadła się, Argiejew postanowił opuścić kraj.
Argiejew zdołał dotrzeć do Francji w maju 1918 i od razu zgłosił się do lotnictwa francuskiego. 25 maja przydzielono go do eskadry SPA 124, z międzynarodowym składem osobowym, latającej na myśliwcach SPAD S.XIII, należącej do dywizjonu GC 21. Na skutek nieznajomości nowego myśliwca, Argiejew został zestrzelony 1 czerwca, lecz zdołał awaryjnie wylądować. Następnie jednak do końca czerwca zestrzelił cztery samoloty niemieckie. Po przerwie w lataniu spowodowanej leczeniem, 27 września zestrzelił myśliwiec Fokker D.VII, następnego dnia dwa samoloty rozpoznawcze, a kolejne dwa 5 i 30 października. Razem, odnosząc 9 oficjalnie uznanych zwycięstw we Francji, podniósł swoje konto zestrzeleń do 15 samolotów (daty zwycięstw podawane w różnych publikacjach różnią się jednak między sobą). Ponadto, odniósł prawdopodobnie kilka zwycięstw oficjalnie nieuwzględnionych. Jak wspominali jego koledzy, Argiejew najchętniej latał i polował samotnie.
Podczas służby w lotnictwie uzyskał francuski Krzyż Wojenny z 8 palmami oraz kilka odznaczeń rosyjskich, w tym Order św. Jerzego IV klasy z Mieczami, Order Świętego Włodzimierza IV klasy z Mieczami i Order Świętej Anny II, III i IV klasy. Argiejew był drugim pod względem liczby zwycięstw rosyjskim asem I wojny, po Kazakowie (do drugiego miejsca pretenduje też Wasyl Janczenko).
Po wojnie, Argiejew pozostał na emigracji we Francji. We wrześniu 1922 znalazł zatrudnienie jako pilot w przedsiębiorstwie lotniczym Companie France-Roumanie, prowadzącym loty komunikacyjne między Warszawą a Pragą. Już jednak 30 października 1922 podczas lotu utracił orientację w złych warunkach atmosferycznych i chmurach i rozbił się samolotem o górę w okolicy Trutnova w Czechosłowacji, ponosząc śmierć.

</doc>
<doc id="99529" url="https://pl.wikipedia.org/wiki?curid=99529" title="Prezydenci Tunezji">
Prezydenci Tunezji



</doc>
<doc id="99531" url="https://pl.wikipedia.org/wiki?curid=99531" title="Prezydenci Ugandy">
Prezydenci Ugandy

Lista przywódców Ugandy:

</doc>
<doc id="99533" url="https://pl.wikipedia.org/wiki?curid=99533" title="Prezydenci Togo">
Prezydenci Togo



</doc>
<doc id="99535" url="https://pl.wikipedia.org/wiki?curid=99535" title="Borussia Dortmund">
Borussia Dortmund

Borussia Dortmund, właśc. Ballspielverein Borussia 09 Dortmund e.V. – niemiecki klub sportowy z siedzibą w Dortmundzie, w którym główną rolę odgrywa sekcja piłki nożnej. Borussia była jednym z klubów-założycieli Bundesligi i jest jednym z najbardziej utytułowanych w Niemczech – na swoim koncie ma osiem tytułów mistrzowskich, pięć pucharów Niemiec, pięć Superpucharów Niemiec, Puchar Zdobywców Pucharów z 1966, a także Ligę Mistrzów z 1997 oraz Puchar Interkontynentalny z tego samego roku. Klub był jednym z założycieli nieistniejącej od 2008 roku grupy G-14 zrzeszającej największe kluby Europy.
Poza sekcją piłkarską klub Borussia Dortmund posiada drużynę piłki ręcznej oraz tenisa stołowego. W listopadzie 1999 drużyny piłkarskie Borussii zostały wydzielone do spółki Borussia Dortmund GmbH &amp; Co. KGaA, która od 2000 jest notowana na frankfurckiej giełdzie papierów wartościowych, a posiadaczami akcji jest około 27 000 osób.
Historia.
Wczesne lata.
Klub założono 19 grudnia 1909 przez grupę młodych graczy piłkarskich ze społeczności chrześcijańskiej „Dreifaltigkeit” (niem. Trójca Święta), utworzonej dla asymilacji imigrantów z Polski, po kłótni z prowadzącymi klub księżmi spotkała się w dortmundzkiej piwiarni "Zum Wildschütz" i powołała nowy twór sportowy – klub "Ballspiel – Verein Borussia 1909 Dortmund". Nazwa "Borussia" w łacinie oznacza Prusy, a swoje miano zawdzięczała pobliskiemu browarowi. Początkowo klub grał w niebiesko-białych strojach z czerwoną szarfą, czerwonymi skarpetkami i czarnymi spodenkami. W niedzielę 19 czerwca 1910 odbyło się posiedzenie zarządu związku, w hotelu "Lünenschloß". Podczas spotkania doszło do połączenia trzech zespołów "Ballspiel – Verein Borussia 1909 Dortmund", "Britannia Dortmund" i "Rhenania Dortmund" i utworzenia jednego tworu, którego pełna nazwa brzmiała Ballspiel Verein Borussia Dortmund.
W ciągu kolejnej dekady klub odnosił sukcesy jedynie w lokalnej lidze. W 1929 był bliski bankructwa po tym, jak próbowano podpisać kilka profesjonalnych kontraktów i znacznie przekroczono budżet.
II wojna światowa i okres powojenny.
Lata 30. rozpoczęły się od przejęcia władzy w Niemczech przez nazistów. Wszystkie kluby sportowe miały obowiązek podporządkowania się władzy, więc gdy ówczesny prezydent klubu August Busse odmówił dołączenia do partii, został odsunięty od klubu. Po roku banicji powrócił i zakorzeniał wśród piłkarzy, działaczy i kibiców Borussii antynazistowskie myślenie. Pod koniec wojny rozprowadzał wraz z innymi działaczami broszury antyhitlerowskie. Tymczasem klub awansował do wyższej ligi, jednak z powodu rozpoczęcia II wojny światowej został zlikwidowany przez nazistów. Po zakończeniu wojny w Dortmundzie stworzył się zespół o nazwie "SG Borussia 1898 Dortmund", a w kilka dni później nastąpiło przemianowanie na obecną nazwę klubu: "Ballspielverein Borussia von 1909 e.V. Dortmund". W 1949 Borussia gra pierwszy mecz w lidze narodowej, przegrywając 2:3 z VfR Mannheim. W 1956 piłkarze wygrali po raz pierwszy ligę, rok później powtórzyli swój wyczyn. W 1963 wygrali trzeci raz ligę, rok później założona została Bundesliga. W międzyczasie wygrali po raz pierwszy Puchar Niemiec. Dominacja w tej części Europy przełomu lat 50. i 60. została potwierdzona w 1966, gdy Borussia wygrała Puchar Zdobywców Pucharów.
Bundesliga.
W 1962 założono w pełni profesjonalną ligę niemiecką – Bundesligę. Borussia była wśród klubów-założycieli, jednak nie odniosła sukcesu w pierwszych rozgrywkach. Pierwszą bramkę na boiskach Bundesligi zdobył gracz Borussii, legendarny Friedhelm "Timo" Konietzka. Lata 70. przyniosły nowe problemy finansowe i pierwszy spadek z ligi (1972). W 1974 otwarto Westfalenstadion, na którym rozgrywano mecze MŚ 1974. Dwa lata później Borussia powróciła do Bundesligi. Lata 80. to okres ogromnego zadłużenia klubu i obrony przed spadkiem. W 1986 Borussia była najbliżej drugiej relegacji, jednak we wspaniały sposób wygrała 8:0 z SC Fortuna Kolonia i utrzymała się w lidze. W 1989 Borussia po raz drugi wygrała Puchar Niemiec, po tym sukcesie nadszedł czas na spłacenie długów, co pozwoliło BVB zakupić nowych graczy i trenera. Został nim Ottmar Hitzfeld. W 1995 i 1996 Borussia drużyna zwyciężyła w Bundeslidze, a jej piłkarz (Matthias Sammer) został wybrany najlepszym graczem Europy. W 1997 klub odniósł swój największy jak dotychczas sukces, wygrywając w Lidze Mistrzów, a następnie zdobywając Puchar Interkontynentalny.
XXI wiek.
Po ogromnych sukcesach lat 90. Borussia zaczęła grać słabiej. Klub nie potrafił nawet zbliżyć się do osiągnięć z lat 90. Zarząd postanowił wydawać większe pieniądze na nowych, ale kosztownych zawodników. W 2002 Borussia zdobyła mistrzostwo Niemiec. W tym samym roku BVB doszła do finału pucharu UEFA, gdzie przegrała z klubem prowadzonym przez Berta van Marwijka (późniejszego trenera BVB) Feyenoordem Rotterdam. Zła polityka finansowa klubu doprowadziła jednak po raz kolejny do ogromnego długu, co zakończyło się sprzedażą stadionu, wyprzedażą czołowych zawodników i w końcu wejściem na giełdę. Tym samym BVB stała się pierwszym niemieckim klubem debiutującym na giełdzie. W 2005 Borussia o mało nie zbankrutowała, jednak szybkie zmiany w zarządzie (wymiana Gerda Niebauma na Reinharda Rauballa na stanowisku prezydenta klubu) doprowadziły w ciągu dwóch lat do spłacenia 80% długu. Pod koniec 2006 roku Borussia wykupiła stadion i rozpoczęła przebudowę drużyny, co poskutkowało niską pozycją po zakończeniu sezonu. W 2008 roku nowym trenerem klubu został Jürgen Klopp.
Po 9-letniej przerwie, w sezonie 2010/2011 klub zdobył mistrzostwo Niemiec, w kolejnym sezonie obroniła tytuł mistrzowski, w dużej mierze dzięki Polakom występującym w klubie, w szczególności Robertowi Lewandowskiemu, który w sezonie 2011/2012 zdobył 22 gole, zajmując trzecie miejsce w klasyfikacji strzelców Bundesligi i będąc zarazem najlepszym strzelcem Borussii Dortmund w tym sezonie Bundesligi. 12 maja 2012 BVB zdobyła Puchar Niemiec pokonując w spotkaniu Bayern Monachium 5:2, z czego 3 bramki zdobył Robert Lewandowski, który razem z Piszczkiem oraz Błaszczykowskim wraz z kolegami stali się zdobywcami 2 tytułów w jednym roku. W Lidze Mistrzów zespół dotarł do finału, gdzie uległ 1:2 Bayernowi Monachium. Jedynego gola dla BVB zdobył İlkay Gündoğan. Również w Bundeslidze lepsi okazali się Bawarczycy, którzy zajęli pierwsze miejsce. W lipcu 2013 roku klub dokonał bardzo drogich transferów. Pozyskani zostali: Pierre-Emerick Aubameyang, Sokratis Papastatopulos oraz Henrich Mychitarian za łączną sumę 50 mln euro. Do Bayernu Monachium został sprzedany Mario Götze, zaś Felipe Santana przeniósł się do Schalke 04 Gelsenkirchen. 27 lipca 2013 roku Borussia sięgnęła po Superpuchar Niemiec ogrywając Bayern Monachium 4:2. Pierwszy mecz Borussii w sezonie 2013/14 odbył się 10 sierpnia przeciwko FC Augsburgowi. Podopieczni trenera Jürgena Kloppa zwyciężyli wysoko 4:0. Na początku sezonu 2014/2015 doszło do przełomowych zmian kadrowych w BVB. Skład opuścił za darmo Robert Lewandowski, który przeszedł do Bayernu Monachium z końcem kontraktu. W jego miejsce sprowadzono Adriana Ramosa i Ciro Immobile. Dodatkowo do klubu dołączył utalentowany Koreańczyk Dong-Won Ji. W ostatnim dniu okna transferowego do drużyny powrócił również za kwotę 8 mln euro Shinji Kagawa. Sezon 2014/2015 podopieczni trenera Kloppa rozpoczęli efektownym zwycięstwem u siebie 2:0 nad Bayernem Monachium broniąc tym samym Superpuchar Niemiec. Sezon ligowy rozpoczęli porażką u siebie 0:2 z Bayerem 04 Leverkusen. W tymże meczu padł rekord Bundesligi na najszybciej strzeloną bramkę. Gol padł w 8. sekundzie (niektóre źródła podają, że w 9. bądź 7.) a strzelcem był Karim Bellarabi. Sezon 2014/15 Borussia skończyła w Bundeslidze na miejscu 7 oraz udało się jej dostać do finału Pucharu Niemiec, przegrywając na Stadionie Olimpijskim z VfL Wolfsburg 1: 3
Obiekty.
Weiße Wiese.
Kiedy założono Borussię piłkarze musieli rozgrywać gdzieś swoje mecze. Do tej pory zbierali się oni na Borsigplatz, niedaleko centrum miasta jednak jako, że plac był położony tuż obok kościoła, a jego kapelanowi Hubertowi Dewaldowi nie odpowiadał ten sport, piłkarze przenieśli się na miejsce nazwane później "Weiße Wiese" (pol. "Biała łąka"). Dziś w tym miejscu znajduje się basen, a dookoła roztacza się park Hoescha (Hoeschpark). 14 sierpnia 1924 utworzono w okolicach polany trybuny dla widzów, jednakże przed wybuchem wojny klub został zmuszony do opuszczenia stadionu – spowodowane było to pracami fortyfikacyjnymi wykonywanymi w parku Hoescha.
Rote Erde.
W 1937 Borussia przeniosła się na stadion położony w okolicach ulicy Ruhrschnellweg, stworzony w 1926 przez Hansa Strobela. Stadion posiadał więcej niż 30 tysięcy miejsc i był używany przez wiele drużyn. Pierwszy rekord padł w 1939, gdy na mecz z Schalke Gelsenkirchen przyszło 30 tys. ludzi. Po wojnie BVB powróciła na "Rote Erde" (pol. "Czerwona ziemia"), gdzie występowała aż do 1974. Wtedy też otworzono jeden z największych ówczesnych stadionów Niemiec – Westfalenstadion. 42-tysięczny gigant miał być jedną z aren zbliżających się mistrzostw świata, a po nich miał służyć Borussii Dortmund. Co ważne obydwa stadiony (Rote Erde i Westfalenstadion) znajdują się w swoim bezpośrednim sąsiedztwie. To na nim rozgrywa swoje mecze drużyna rezerw BVB.
Westfalenstadion.
Historia "Westfalenstadion" (pol. "Stadion Westfalii") sięga 1965, kiedy to po raz pierwszy zaplanowano budowę nowego stadionu dla Borussii. Obiekt stworzony na potrzeby mistrzostw świata w 1974 stał się jednym z najsłynniejszych stadionów świata, dziś kojarzy się głównie z żywiołowo reagującą widownią kibicującą Borussii Dortmund. Budowa stadionu została sfinansowana przez władze miasta Dortmund. Obiekt, który początkowo mieścił 54 tysiące osób był kilkakrotnie rozbudowywany. Po raz pierwszy w 1992 stadion dotknęła generalna przebudowa. Związana ona była z nowymi wymogami UEFA dotyczącymi liczby miejsc siedzących, pojemność stadionu ograniczyła się do 48 tysięcy. Już w połowie lat 90. podjęto decyzję o rozbudowie Westfalenstadion. W 1999 skończono przebudowę i stadion mógł pomieścić 69 tysięcy widzów. Na potrzeby mistrzostw świata z 2006 stadion po raz kolejny został powiększony do 83 tysięcy miejsc. Obecnie jest to największy stadion w Niemczech. W 2005 Borussia w wyniku kłopotów finansowych została zmuszona do sprzedaży nazwy stadionu firmie Signal Iduna, od tej pory obiekt ten nosi nazwę Signal Iduna Park. Borussia zarobiła na tej operacji około 120 milionów euro.
Dortmund-Brackel.
Na terenie starego lotniska Dortmund-Brackel Borussia stworzyła centrum szkoleniowe spełniające najostrzejsze wymogi UEFA i DFB. Otwarto je w maju 2006, posiada ono m.in. jedenaście boisk, z czego dziewięć trawiastych, dwa ze sztuczną murawą i cały system odbudowy fizycznej. W ośrodku trenują wszystkie drużyny Borussii Dortmund.
Kibice.
Fani Borussii.
Borussia nie tylko dzięki sportowym sukcesom jest postrzegana jako jedna z największych i najlepszych drużyn piłkarskich świata. Jej wizytówką są kibice, którzy przez wielu są uznawani za najlepszych i najbardziej oddanych fanów drużyn piłkarskich świata. Przez wiele lat trybuny na Westfalenstadion gościły największą liczbę kibiców w całych Niemczech. Rok po roku systematycznie rosła liczba widzów oglądających regularnie spotkania czarno-żółtych. Obecnie Borussia ma największą w Europie średnią liczbę widzów na swoich meczach. Warto wspomnieć o największym obecnie serwisie fan-zine w Niemczech, serwisie Schwatzgelb.de, skupiającym wokół siebie fan-cluby Borussii na całym świecie (m.in. z Polski). Corocznie karnet sezonowy wykupuje ponad 45 tysięcy ludzi. W 2007 sprzedano prawie 50 000 karnetów. Oficjalnie zarejestrowanych jest prawie 650 fanklubów Borussii Dortmund na całym świecie. Należy do nich ponad 25 tysięcy osób.
Kibice Borussii sympatyzują z fanami Celticu. W 1966, gdy Borussia wygrywała mecz finału PZP z Liverpoolem FC to właśnie szkoccy kibice wsparli dopingiem klub z Dortmundu. Tak nawiązała się przyjaźń kibiców, która trwa po dziś dzień. Na trybunach Westfalenstadion często można ujrzeć podwójne szaliki – właśnie Borussii i Celticu.
Rywalizacja lokalna.
Największym rywalem Borussii Dortmund jest jej sąsiad zza miedzy Schalke 04 Gelsenkirchen. Podłożem wzajemnej niechęci jest pochodzenie obydwóch klubów. , natomiast Schalke było klubem robotników, górników i innych osób wykonujących zawody fizyczne. Rywalizacja przybrała na sile, gdy Borussia odnosiła sukcesy na arenie krajowej. Mistrzostwa w latach 50. i dobra gra na początku 60. doprowadziły do pogłębienia wzajemnej antypatii obu klubów. 6 września 1969 doszło do kuriozalnej sytuacji, która definitywnie poróżniła kibiców obu drużyn: podczas kolejnego Revierderby, po zdobyciu przez Schalke gola dającego prowadzenie, na murawę wtargnęli kibice drużyny z Gelsenkirchen. W odpowiedzi na to ochroniarze na Rote Erde spuścili psy, jeden z nich ugryzł Friedela Rauscha w pośladek. Po szybkim zabiegu medycznym zawodnik wrócił do gry. Drużyna niebieskich nie wniosła żadnej skargi do DFB, w ramach przeprosin zawodnik otrzymał 500 marek i bukiet kwiatów od zarządu Borussii. Przed rozpoczęciem meczu rewanżowego w Gelsenkirchen ówczesny prezes Schalke, Günter Siebert, postanowił odegrać się na konkurentach z sąsiedztwa i kazał wprowadzić na murawę ochroniarzy z lwami na smyczach. Do dziś przejście z jednego klubu do drugiego jest uznawane za spory nietakt.
Nowszym rywalem Borussii jest Bayern Monachium. Jest to spowodowane wieloletnią dominacją klubu z Bawarii w Bundeslidze. Dziś to właśnie derby Westfalii oraz spotkania Borussii z Bayernem są uznawane za jedne z najlepszych i najbardziej emocjonujących spotkań Bundesligi.
Giełda.
28 listopada 1999 podczas zebrania zarządu spółki podjęto decyzję, że klub wejdzie na giełdę. Było to wynikiem słabszych wyników finansowych klubu, Borussia jako pierwszy zespół w Bundeslidze zdecydował się na taki krok. 1 lipca 1999 Borussia Dortmund została zarejestrowana na giełdzie jako siostrzana spółka akcyjna Borussia Dortmund GmbH &amp; Co. W wyniku wejścia na giełdę klub zebrał ponad 61 milionów euro.
Głównymi udziałowcami spółki są BlueBay Asset Management Ltd. (17,09%) i Morgan Stanley (16,25%). Florian Homm, jeden z regionalnych biznesmenów posiada ponad 13% akcji. Sporą część posiadają także Albrecht Knauf (5,0%) i Bernd Geske (7,66%). Udziałowcami BVB są także goool.de czy BVB Stadion GmbH.
Herb.
Do 1919 na koszulkach Borussii widniało czarne B, symbolizujące nazwę Borussii. W tymże roku klub oficjalnie zarejestrowano w sądzie i lokalny grafik Eduard Birk wykonał logo Borussii, które z nieznacznymi zmianami przetrwało do dziś. Było to koło, z czarną obwolutą, w które wpisane były litery „B, V, B” („V” na górze, „B” równolegle do siebie poniżej) oraz cyfry „09” ustawione poniżej „V”. Taki też herb widnieje na koszulkach piłkarzy BVB po dziś dzień, jedyną zmianą dokonaną w tym czasie była ta z połowy lat 90., gdy menadżer klubu postanowił usunąć czarną obwolutę i „pogrubić” cyfry oraz litery.
W sezonie 1976/77 logo BVB zastąpiono wizerunkiem głowy lwa, którego otaczał napis „BV Borussia 09 e.V. Dortmund”. Był to symbol ówczesnego sponsora Borussii firmy Samson, która za tę operację zapłaciła klubowi z Westfalii 100 tysięcy marek niemieckich.
Hymn klubu.
Pierwsza zwrotka i refren hymnu Borussii Dortmund 
Stroje.
Na początku barwy Borussii były niebiesko-białe z czerwonym paskiem okalającym pierś. Był to symbol zjednoczenia z ludem pracującym, czyli kibicami klubu. Jednak już w 1913 nastąpiła zmiana barw na legendarne czarno-żółte. Było to związane z tym, że Borussia chciała jak najbardziej odróżniać się od lokalnego rywala Schalke 04, który nosił podobne barwy. Kolory stroju, w którym zespół Borussii gra do dzisiejszego dnia, zostały przyjęte jako oficjalne 14 lutego 1913.
W sezonie 1974/75 Borussia po pierwszy w historii grała z reklamą sponsora na koszulkach. Miasto Dortmund sfinansowało budowę Westfalenstadion, w zamian klub udostępnił miastu powierzchnię reklamową na trykotach. Widniał na nich napis "Dortmund", a na piersi w kręgu kwiat, piłka oraz wizerunek Florianturm, wieży stojącej w parku westfalskim. Napis "Dortmund" widnieje na każdych koszulkach po dziś dzień.
W 1976 Borussia powróciła do Bundesligi, a wraz z awansem zmienił się sponsor klubu. Została nim holenderska firma tytoniowa "Samson", taki też napis widniał na piersi zawodników natomiast na sercu było logo z lwem w kole. Na tyle widniał napis "Dortmund" i numer. Od 1978 powrócono do klasycznego czarnego napisu "BVB 09" na żółtym tle. Sponsorem był wtedy Prestolith.
W połowie lat 90. za rezerwowy kolor koszulek przyjęto kolor biały, co było wymogiem DFB. Kolor biały powtórzył się w sezonie 2006/07 gdy Borussia występowała w koszulce żółto-biało-czarnej (żółto-białe pasy i czarne wykończenia). W sezonie 2007/08 BVB grało z czerwonymi koszulkami rezerwowymi.
Sponsorzy i producenci strojów (sponsorzy techniczni).
Większość sponsorów Borussii jest powiązana z regionem Westfalii, jak Signal Iduna (sponsor stadionu BVB). Obecny sponsor R.A.G. przeprowadził nawet kampanię mającą na celu pokazanie związku Borussii, regionu i tejże właśnie firmy. Obecny kontrakt gwarantuje Borussii 10 milionów euro na rok.
Obecny skład.
"Stan na 18 stycznia 2023"
Inne sekcje klubu.
Borussia Dortmund II.
Ballspielverein Borussia 09 Dortmund II jest drużyną rezerwową klubu Borussia Dortmund. Drużyna obecnie występuje w 3. Lidze (3. poziom rozgrywek piłki nożnej w Niemczech). Do 2005 roku zespół grał pod nazwą Borussia Dortmund Amateure.
Stadion.
Klub rozgrywa swoje mecze domowe na stadionie Rote Erde w mieście Dortmund, który może pomieścić 9,999 widzów.
Juniorzy.
Drużyny juniorów klubu Borussia Dortmund w sezonie 2016/17 występują w:

</doc>
<doc id="99536" url="https://pl.wikipedia.org/wiki?curid=99536" title="Piknometria">
Piknometria

Piknometria – jedna z metod densymetrycznych, służąca do określenia gęstości cieczy (z dokładnością do 0,00001 g/cm³), na podstawie porównania masy objętości badanej cieczy z masą takiej samej objętości wody o takiej samej temperaturze.
Pomiary w tej metodzie dokonuje się w piknometrach z wykorzystaniem wagi analitycznej.
Ta sama metoda pozwala na określenie gęstości i objętości ciał stałych (dostępna dla cieczy objętość to objętość piknometru minus objętość ciała stałego). W przypadku porowatych ciał stałych użycie cieczy o różnych rozmiarach cząsteczek (np. woda, metanol, etanol itd.) pozwala na określenie liczby porów o bardzo małych rozmiarach, do których nie mogą wejść cząsteczki cieczy.

</doc>
<doc id="99537" url="https://pl.wikipedia.org/wiki?curid=99537" title="Komórka (telekomunikacja)">
Komórka (telekomunikacja)

Komórka – w systemach telekomunikacyjnej łączności bezprzewodowej obszar dominacji sygnału radiowego emitowanego przez jedną stację przekaźnikową. Wielkości komórek są różne, w zależności od zaludnienia i ukształtowania terenu.
Ze względu na wielkość wyróżnia się:

</doc>
<doc id="99540" url="https://pl.wikipedia.org/wiki?curid=99540" title="Śrut">
Śrut



</doc>
<doc id="99542" url="https://pl.wikipedia.org/wiki?curid=99542" title="Stadium oralne">
Stadium oralne



</doc>
<doc id="99546" url="https://pl.wikipedia.org/wiki?curid=99546" title="Plenność">
Plenność



</doc>
<doc id="99548" url="https://pl.wikipedia.org/wiki?curid=99548" title="Plenność roślin">
Plenność roślin

Plenność roślin — zdolność roślin do wytwarzania określonego plonu, czyli użytecznych części przeznaczonych na cele spożywcze, paszowe, przemysłowe lub nawozowe. 
Plenność wyraża się w jednostkach masy (tona, kwintal, kg), uzyskiwanej w ciągu roku z jednostki powierzchni (m², ar i hektar) w formie plonu głównego lub międzyplonu.

</doc>
<doc id="99551" url="https://pl.wikipedia.org/wiki?curid=99551" title="Współczynnik oddechowy">
Współczynnik oddechowy

Współczynnik oddechowy, RQ – stosunek objętości wydalanego CO2 do ilości pobranego tlenu.
WO = CO2 wydzielone / O2 zużyte
Współczynnik jest użyteczny ponieważ objętość zużytego tlenu i wydalonego dwutlenku węgla zależy od rodzaju metabolizowanej substancji. Mierząc WO można określić jakie substancje są źródłem energii danego organizmu. Dla cukrów prostych (glukoza) współczynnik oddechowy wynosi 1, lecz np. dla tłuszczów nasyconych (glicerol trójestrowy) wynosi 0,66. 
Wielkość współczynnika oddechowego zależeć będzie także od temperatury i od dostępności tlenu.
U ssaków w czasie embriogenezy współczynnik oddechowy zwiększa się znacznie w stadium wolnej blastocysty.

</doc>
<doc id="99552" url="https://pl.wikipedia.org/wiki?curid=99552" title="Współczynnik transpiracji">
Współczynnik transpiracji

Współczynnik transpiracji – ilość (w gramach lub litrach) wytranspirowanej wody potrzebnej do wyprodukowania określonej ilości (1 g lub 1 kg) suchej masy rośliny. Współczynnik kształtuje się u większości roślin uprawnych w przedziale 150-600 kg-1.
Współczynnik transpiracji nie jest wartością stałą dla danego gatunku rośliny, zależy od:
Typowe wartości współczynnika transpiracji dla roślin uprawnych:
Zobacz też.
Wydajność transpiracji

</doc>
<doc id="99553" url="https://pl.wikipedia.org/wiki?curid=99553" title="Reakcja karbonylowoaminowa">
Reakcja karbonylowoaminowa



</doc>
<doc id="99555" url="https://pl.wikipedia.org/wiki?curid=99555" title="Lista procesorów sempron">
Lista procesorów sempron



</doc>
<doc id="99557" url="https://pl.wikipedia.org/wiki?curid=99557" title="Przymus krzyżowy">
Przymus krzyżowy

Przymus krzyżowy (ang. "criss-cross squeeze") jest odmianą przymusu prostego. W "przymusie krzyżowym" po zagraniu karty prowadzącej, jeden z obrońców staje w przymusie, a komunikacja zapewniona jest przez groźby:
 ♠ D 2
 ♥ A
 ♣ 2
 ♠ K 3
 ♥ K 3 nieistotne
 ♣ -
 ♠ A
 ♥ D 2
 ♣ A
S gra asa trefl, jeżeli obrońca W wyrzuci małego kiera, to rozgrywający odegra asa kier i przejdzie do ręki asem pik, aby skorzystać z wyrobionej damy kier, jeżeli W odrzuci małego piki, to rozgrywający ściągnie z ręki asa pik i dojdzie do stołu asem kier, aby zagrać dobrą już damę pik. Ta odmiana przymusu to przymus niepozycyjny, do tej samej sytuacji dojdzie bez względu na to, który z obrońców trzyma dwa króla.

</doc>
<doc id="99559" url="https://pl.wikipedia.org/wiki?curid=99559" title="Książeczka żeglarska">
Książeczka żeglarska

Książeczka żeglarska (książka żeglarska) – podstawowy dokument marynarzy zatrudnionych na statkach handlowych, stwierdzający tożsamość, dokumentujący przebieg pracy oraz umożliwiający przekraczanie granicy morskiej i pobyt we wszystkich portach świata. Książeczkę żeglarską wydaje organ administracji rządowej niezespolonej – Dyrektor Urzędu Morskiego, a za granicą placówki konsularne. Książeczka żeglarska ma status paszportu służbowego przy przekraczaniu innych granic niż morska – np. przy wymianach załogi dokonywanych za granicą lub też po utracie paszportu książeczka żeglarska umożliwia powrót do Polski.
W odróżnieniu od procedur przyznawania paszportów nie we wszystkich państwach trzeba być obywatelem danego państwa, aby otrzymać jego książeczkę żeglarską. Można też posiadać książeczki żeglarskie wielu państw.
W Polsce.
W Rzeczypospolitej Polskiej sprawy związane z książeczkami żeglarskimi regulują następujące akty prawne:

</doc>
<doc id="99565" url="https://pl.wikipedia.org/wiki?curid=99565" title="2/1">
2/1

2/1, także "Two over one" – ogólne określenie na grupę wywodzących się ze Stanów Zjednoczonych systemów licytacyjnych, których wspólną cechą jest fakt, że odzywka odpowiadającego na poziomie dwóch po otwarciu "jeden w kolor" jest forsująca do końcówki, a odpowiedź 1BA po 1/♠ jest forsująca na jedno okrążenie (forsujące BA).
Większość systemów "2/1" zbudowana jest na bazie silnego 1BA (15-17PH), otwarć w kolory starsze z piątek i otwarcia w kolory młodsze z trójek ("lepszy młodszy"). Jedynym znaczącym wyjątkiem jest system KS (Kaplan-Sheinwold) używający słabego 1BA (12-14).

</doc>
<doc id="99567" url="https://pl.wikipedia.org/wiki?curid=99567" title="Lepszy młodszy">
Lepszy młodszy

Lepszy młodszy (ang. "better minor") to nazwa stylu gry popularnego w wielu naturalnych systemach licytacyjnych w których otwiera się z piątek w kolorach starszych. Bez starszej piątki, według zasad "lepszego młodszego" z układem 3-2 w kolorach młodszych otwiera się dłuższym kolorem – z trzech kart (w większości polskich systemów jak Nasz System czy Wspólny Język z takimi rękami otwiera się zawsze 1♣). Z układami 3-3 i 4-4 w kolorach młodszych zazwyczaj otwiera się 1♣. Znane systemy "lepszy młodszy" to między innymi: SAYC, SEF, 2/1.

</doc>
<doc id="99568" url="https://pl.wikipedia.org/wiki?curid=99568" title="Bitwa nad Sprewą">
Bitwa nad Sprewą

Bitwa nad Sprewą - miała miejsce 6 września 1005. Była pierwszym poważniejszym starciem armii cesarza Henryka II z wojskami polskimi w czasie wyprawy 1005 roku. Armia Henryka była zbyt silna, by obrońcy mogli powstrzymać jej marsz w kierunku Odry, poniosła jednak poważne straty za sprawą polskich łuczników.

</doc>
<doc id="99570" url="https://pl.wikipedia.org/wiki?curid=99570" title="Bitwa pod Krosnem Odrzańskim">
Bitwa pod Krosnem Odrzańskim

Bitwa pod Krosnem nad Odrą – rozegrała się w ramach konfliktu polsko-niemieckiego w 1015 roku między armią cesarza Henryka II, a polskimi siłami dowodzonymi przez syna Bolesława Chrobrego, Mieszka, broniącymi przeprawy przez Odrę.
Obrona polska została przełamana i 3 sierpnia wojsko niemieckie przekroczyło Odrę. Zwycięstwo sił cesarskich nie przyniosło im jednak sukcesu strategicznego. Wskutek dywersji rycerstwa morawskiego walczącego po stronie polskiej, nie dotarło do cesarza obiecane wsparcie czeskiego księcia Udalryka. Cesarz, zagrożony atakiem wojsk polskich na Miśnię, został zmuszony do odwrotu na lewy brzeg Odry. Tam, na ziemi Dziadoszan, armia cesarska stoczyła bitwę z pościgiem Bolesława.

</doc>
<doc id="99571" url="https://pl.wikipedia.org/wiki?curid=99571" title="Bitwa na ziemi Dziadoszan">
Bitwa na ziemi Dziadoszan

Bitwa na ziemi Dziadoszan (także: "Bitwa w Lesie Dziadoszyców") – starcie zbrojne, które miało miejsce 1 września 1015 roku podczas wojny polsko-niemieckiej (1015-1018) pomiędzy wojskami polskimi dowodzonymi przez Bolesława Chrobrego a siłami niemieckimi, zakończone zwycięstwem wojsk polskich. 
Tło.
Chociaż wojska dowodzone przez Henryka II zdołały przebić się w centrum linii obrony polskiej, wyprawa czeska nie odegrała istotnej roli ze względu na dywersję sprzymierzonych z Chrobrym Morawian (zdobyła jedynie gród Businc koło Zgorzelca), natomiast wojska saskie i wieleckie uderzające od północy zostały skutecznie odcięte i pomimo iż przekroczyły Odrę zadowoliły się splądrowaniem okolicy i zawróciły. W tej sytuacji zagrożony otoczeniem cesarz także rozpoczął odwrót.
Przebieg bitwy.
W trakcie odwrotu armia niemiecka rozłożyła się obozem na ziemi Dziadoszan. Wobec groźby okrążenia przez wojska Bolesława cesarz wraz z częścią armii przeprawił się przez bagna przy pomocy improwizowanego pomostu. W obozie pozostała jedynie straż tylna dowodzona przez arcybiskupa magdeburskiego Gerona i margrabiego Łużyc Gerona II. Oddział ten został otoczony i po trzech atakach całkowicie rozbity przez wojska polskie. Po stronie niemieckiej poległo 200 rycerzy, w tym margrabia Gero II.
Po bitwie.
Za resztą armii niemieckiej ruszyła pogoń dowodzona przez Mieszka. Siły polskie próbowały wtedy zdobyć gród Miśnię, lecz przeszkodziła im w tym wzbierająca Łaba.

</doc>
<doc id="99572" url="https://pl.wikipedia.org/wiki?curid=99572" title="Pamięć podręczna">
Pamięć podręczna

Pamięć podręczna () – mechanizm, w którym część spośród danych zgromadzonych w źródłach o długim czasie dostępu i niższej przepustowości jest dodatkowo przechowywana w pamięci o lepszych parametrach. Ma to na celu poprawę szybkości dostępu do tych informacji, które przypuszczalnie będą potrzebne w najbliższej przyszłości.
Pamięć podręczna jest elementem właściwie wszystkich systemów – współczesny procesor ma 2 albo 3 poziomy pamięci podręcznej oddzielającej go od pamięci RAM. Dostęp do dysku jest buforowany w pamięci RAM, a dokumenty HTTP są buforowane przez pośredniki HTTP oraz przez przeglądarkę.
Systemy te są tak wydajne dzięki lokalności odwołań – jeśli nastąpiło odwołanie do pewnych danych, jest duża szansa, że w najbliższej przyszłości będą one potrzebne ponownie. Niektóre systemy pamięci podręcznej próbują przewidywać, które dane będą potrzebne i pobierają je wyprzedzając żądania. Na przykład pamięć podręczna procesora pobiera dane w pakietach po kilkadziesiąt czy też więcej bajtów, pamięć podręczna dysku zaś nawet do kolejnych kilkuset kilobajtów czytanego właśnie pliku.
Niektóre systemy pamięci podręcznej umożliwiają informowanie systemu na temat charakteru danych by umożliwiać bardziej efektywne buforowanie. Służy temu np. wywołanie systemowe madvise.
Zasady projektowania pamięci podręcznej.
Część systemu komputerowego zajmująca się buforowaniem danych powinna charakteryzować się następującymi właściwościami:
Projektując pamięć podręczną rozpatruje się pewne typowe warunki, w jakich będzie ona wykorzystywana. Program korzystający z pamięci podręcznej ma więcej informacji na temat użycia pamięci w najbliższym czasie, i wydajność systemu można polepszyć jeśli zrezygnuje się z pełnej automatyzacji a pozwoli na dawanie pamięci podręcznej sugestii co do właściwego zachowania w danej sytuacji. W ten sposób działa m.in. wywołanie systemowe madvise, specjalne instrukcje asemblera na niektórych procesorach, nagłówki kontroli pamięci podręcznej w HTTP; wiele systemów zarządzania bazami danych pozwala też na przekazywanie kontrolerowi pamięci sugestii.
Zadanie pamięci podręcznej można wyrazić w następujący sposób: mamy duży zbiór obiektów w powolnej pamięci, i niewielką ilość szybkiej pamięci, w której na pewno nie pomieszczą się wszystkie obiekty. Ciągle napływają żądania dostępu do obiektów, a pamięć podręczna musi je wszystkie spełnić w jak najmniejszym stopniu korzystając z pamięci powolnej.
Temperatura danych.
Przy rozpatrywaniu systemu pamięci podręcznej przydatne jest pojęcie „temperatury” – czyli prawdopodobieństwa, że w najbliższym czasie wpłynie żądanie dostępu do tego obiektu (jeśli obiekt jest duży, temperatura poszczególnych części może się różnić). Jest oczywiste, że powinniśmy w szybkiej pamięci trzymać obiekty o możliwie wysokiej temperaturze. Jednak temperatura obiektu nie jest znana, i musimy jakoś ją oszacować. Typowe heurystyki to:
Żeby zmaksymalizować średnią temperaturę układu pamięci podręcznej, należałoby operować na poziomie jak najmniejszych jednostek, np. kilku bajtów. Byłoby to jednak bardzo niepraktyczne (obiekty zwykle są większe), więc używa się większych jednostek – np. w DBMS kilkudziesięciokilobajtowych stron. Strona taka może zawierać wiele obiektów. W miarę możliwości powinno się tak projektować strony, aby obiekty na jednej stronie miały podobną i skorelowaną temperaturę.
Jeśli na każdej stronie znajdowałyby się zarówno obiekty gorące, jak i chłodne, niemożliwe byłoby uzyskanie wysokiej temperatury układu pamięci podręcznej. Jeśli natomiast niektóre strony będą znacznie cieplejsze od innych, układ pamięci podręcznej może zawierać te pierwsze i osiągnąć wyższą temperaturę. Na przykład w typowym drzewie indeksowym obiekty są relatywnie chłodne, natomiast wskaźniki są znacznie gorętsze. Tak więc trzymanie danych tylko na liściach pozwala na znacznie lepszą separację niż gdyby trzymać je na każdym węźle.
W miarę możliwości powinno się trzymać na stronie obiekty o skorelowanej temperaturze, np. strony pamięci wirtualnej procesora zawierają leżące po kolei bajty, które ze względu na lokalność przestrzenną mają prawdopodobnie skorelowane temperatury. Z tego też powodu używa się osobnych linii pamięci podręcznej dla danych i dla kodu.
Przykłady pamięci podręcznej.
Pamięć podręczna procesora.
Pamięć podręczna przyspiesza dostęp do relatywnie wolnej pamięci RAM. Charakteryzuje się bardzo krótkim czasem dostępu. Jest używana do przechowywania danych, które będą w niedługim czasie przetwarzane. Na współczesnych procesorach są 2 lub 3 poziomy pamięci podręcznej L1 (zintegrowana z procesorem), a także L2 i L3 (umieszczone w jednym układzie scalonym razem z procesorem lub na płycie głównej).
Pamięć podręczna dysku twardego.
Pamięć podręczna dysku twardego przyspiesza dostęp do bardzo wolnej pamięci masowej (w porównaniu do pamięci RAM, do której dane są pobierane). Pamięć podręczna o wielkości od 128 KB do 128 MB jest zazwyczaj podzielona na dwie części: obszar podsystemu odpowiedzialnego za odczyt z wyprzedzeniem i buforowanie odczytu oraz mniejszy obszar opóźnionego zapisu. Dysk z kontrolerem komunikuje się magistralą szybszą niż najszybsze budowane dyski twarde – daje to możliwość przechowania danych w buforze i wysłania do kontrolera bez wykonywania cyklu dostępu do nośnika oraz wpływa pozytywnie na szybkość całego systemu.
Pamięć podręczna systemu plików.
Oprócz pamięci podręcznej dysku twardego, system operacyjny zarządza umieszczaniem zawartości plików w pamięci podręcznej oraz metadanych (jak katalogi, nazwy plików itp.) w pamięci operacyjnej (RAM), w ten sposób zmniejszając użycie dysku zarówno podczas odczytu tych samych danych, jak i zapisu. Taka pamięć podręczna ma zwykle od kilku megabajtów do kilku gigabajtów, a jej rozmiar i zawartość jest regulowana dynamicznie w zależności od sposobu użycia systemu. Niektóre systemy plików potrafią również użyć np. lokalnego dysku jako pamięci podręcznej danych z sieciowego systemu plików, czy też szybszego dysku SSD jako pamięci podręcznej danych odczytywanych z powolnego dysku magnetycznego.
Pamięć podręczna przeglądarki.
Pamięć podręczna przeglądarki oznacza miejsce na dysku twardym, w którym przeglądarka internetowa przechowuje odwiedzone uprzednio strony (lub części stron) WWW. Ma to na celu przyśpieszenie przeglądania stron internetowych, gdyż nie ma potrzeby ściągania odwiedzonych już stron z Internetu. Często wskazanym procesem jest czyszczenie schowka przeglądarki.

</doc>
<doc id="99575" url="https://pl.wikipedia.org/wiki?curid=99575" title="Thomas Shadwell">
Thomas Shadwell

Thomas Shadwell (ur. ok. 1642, zm. 19 listopada 1692) – angielski pisarz i dramaturg.
Według jego syna, urodził się w Santon Hall w Norfolk. Wykształcenie uzyskał w "Bury St Edmunds School" i w Gonville and Caius College na Uniwersytecie Cambridge, gdzie wstąpił w 1656. Opuścił uniwersytet przed uzyskaniem stopnia naukowego i rozpoczął pracę w londyńskim sądzie "Middle Temple". W 1668 napisał komedię prozatorską, "The Sullen Lovers, or the Impertinents", opartą na sztuce Moliera "Les Fâcheux", w stylu naśladującym Bena Jonsona. Jego najlepsze sztuki to "Epsom Wells" (1672), z prologiem Charlesa Sedleya, i "The Squire of Alsatia" (1688).
Przez czternaście lat od napisania pierwszej komedii aż do pamiętnej konfrontacji z Johnem Drydenem, Shadwell prawie co roku pisał nową sztukę. Ukazują one nienawiść do pozorów i w szorstki sposób prezentują naukę moralną. W sprośnym niekiedy tonie przedstawiają żywy obraz ówczesnych zwyczajów. 
Shadwell jest pamiętany głównie jako nieszczęśliwy Mac Flecknoe, bohater satyry Drydena i literacki spadkobierca Richarda Flecknoe. Dryden opatrzył przedmową sztukę Shadwella, "True Widow" - do tej chwili, z wyjątkiem drobnych nieporozumień, byli obaj w przyjaznych stosunkach. Gdy jednak Dryden dołączył do królewskiego dworu i napisał utwory "Absalom i Achitophel" oraz "The Medal", Shadwell, jako stronnik protestantyzmu, przypuścił na niego ostry atak w utworze "The Medal of John Bayes: a Satire against Folly and Knavery" (1682). Dryden natychmiast odciął się mu w "Mac Flecknoe, or a Satire on the True Blue Protestant Poet, T.S." (1682), w którym odparł z nawiązką personalne ataki Shadwella. Miesiąc później, we współpracy z Nahumem Tate, w kontynuacji utworu "Absalom i Achitophel" przedstawił satyryczne portrety Elkanaha Settle i Shadwella. W 1687 Shadwell spróbował odpowiedzieć na te ataki w wersji dziesiątej satyry "Juvenal". Po triumfie wigów w 1688 zastąpił swego oponenta Drydena na stanowisku nadwornego poety ("Poet Laureate") i królewskiego historiografa. Zmarł w Chelsea po przedawkowaniu opium.
Jego syn, Charles Shadwell również był dramatopisarzem. Kompletne wydanie prac Shadwella było opublikowane przez jego drugiego syna, Johna Shadwella, w 1720 r. Jego inne dramaty to:

</doc>
<doc id="99576" url="https://pl.wikipedia.org/wiki?curid=99576" title="Adhokracja">
Adhokracja

Adhokracja ("ang. adhocracy") - określenie organizacji charakteryzującej się tymczasowością ("łac. ad hoc "do tego"") i zredukowaną do minimum strukturą formalną, na którą składają się zespoły powoływane w celu realizacji konkretnego zadania lub rozwiązania konkretnego problemu.
Przeciwieństwem adhokracji jest biurokracja.

</doc>
<doc id="99577" url="https://pl.wikipedia.org/wiki?curid=99577" title="Orange County Choppers">
Orange County Choppers

Orange County Choppers (OCC) – powstałe w roku 1999 przedsiębiorstwo produkujące motocykle w stylu chopper. Rozwijało się wraz z Orange County Ironworks, założonym przez Paul Teutul Seniora zakładem wyrobów stalowych.
Początkowo siedziba przedsiębiorstwa znajdowała się w Orange County, skąd wywodzi się nazwa firmy. Następnie przeniesiona została do Rock Tavern w stanie Nowy Jork.
Właścicielem zakładu jest Paul Teutul Sr. Obecnie przedsiębiorstwo zatrudnia 26 pracowników, produkuje około 150 motocykli rocznie i bardzo szybko się rozwija.
Na chwilę obecną żaden z synów Paula Seniora nie pracuje w rodzinnym warsztacie. Pauli prowadzi własną firmę produkującą motocykle, zajmując się realizacją zleceń. Jest także konsultantem przy budowie chopperow. Posiada również butik, który prowadzi jego żona.
Mike także zrezygnował z pracy w OCC, ze względu na managera Paula Sr, który postanowił odsunąć syna od programu nadawanego w DC.
Discovery Channel stworzył serię programów telewizyjnych o nazwie „Amerykański chopper”, które przedstawiają proces budowy motocykli tematycznych w Orange County Choppers.

</doc>
<doc id="99583" url="https://pl.wikipedia.org/wiki?curid=99583" title="Kutykula">
Kutykula

Kutykula (łac. "cuticula") – w botanice zwana też nabłonkiem, to cienka warstwa pokrywająca zewnętrzną ścianę komórek epidermy, okrywającej wszystkie organy nadziemne roślin, z wyjątkiem pędów drewniejących. Tworzy cienką, ciągłą warstwę na powierzchni całej rośliny z przerwami jedynie w miejscu porów między komórkami szparkowymi. 
Podstawową funkcją kutykuli jest zabezpieczenie rośliny przed utratą wody i wpływem środowiska zewnętrznego. Skład chemiczny kutykuli jest złożony, a związkami budującymi są substancje lipidowe, głównie kutyna lub kutan. Warstwa kutyny powstaje w wyniku procesu kutykularyzacji.
Budowa.
W kutykuli wyróżnianych jest kilka warstw o zróżnicowanym składzie i właściwościach. Do ścian komórkowych epidermy przylega warstwa kutykularna składająca się ze związków lipidowych oraz celulozy i pektyny. Zawartość polisacharydów spada wraz ze zwiększaniem odległości od komórki. U części gatunków można wyróżnić warstwę kutykularną wewnętrzną, w której dominują polisacharydy i warstwę kutykularną zewnętrzną, w której dominują substancje lipidowe. 
Do warstwy kutykularnej przylega kutykula właściwa, nie zawierająca celulozy i pektyny. Głównymi substancjami budującymi kutykulę właściwą są kutyna lub kutan oraz woski kutykularne, których udział zwiększa się w warstwach zewnętrznych. Kutykula właściwa pokryta jest amorficzną warstwą wosków, przechodzącą w warstwę wosków o strukturze krystalicznej lub semikrystalicznej. 
Skład chemiczny.
W zależności od gatunku głównym składnikiem kutykuli jest kutyna lub kutan. Obie nazwy obejmują grupy związków chemicznych. Kutyna jest biopolimerem, w którym pochodne kwasów alifatycznych o długości łańcucha C16 lub C18 połączone są wiązaniami estrowymi. Kutan jest również biopolimerem o mało poznanej budowie. Nie ulega on hydrolizie w zasadach, co świadczy o braku wiązań estrowych. Prawdopodobnie kutan obecny w kutykuli roślin zwiększa odporność na utratę wody roślin przeprowadzających fotosyntezę CAM. Druga grupa związków budujących kutykulę to woski, związki które z kutykuli można wyekstrahować rozpuszczalnikami organicznymi. Skład wosków w poszczególnych warstwach kutykuli jest różny. Związki chemiczne wchodzące w skład wosków to: węglowodory, kwasy tłuszczowe, alkohole pierwszorzędowe, aldehydy, diole, estry, β-diketony, terpenoidy. Ostatnia grupa związków obecna głównie w warstwie kutykularnej to polisacharydy: celuloza i pektyny.
Funkcje.
Główną funkcją kutykuli jest ochrona rośliny przez utratą wody i substancji obecnych w ścianie komórkowej. Warstwa kutykuli jest również barierą utrudniającą wnikanie w organizm rośliny strzępków grzybni, wirusów i bakterii. Mechaniczne właściwości kutykuli utrudniają zgryzanie pędów przez owady oraz chronią roślinę przed uszkodzeniami natury abiotycznej. Kutykula pochłania lub odbija część promieniowania UV. Hydrofobowe woski ograniczają zatrzymywanie się wody na powierzchni rośliny, co ułatwia wymianę gazową, a zarazem utrudnia rozwój organizmów pasożytniczych na powierzchni pędu. Umożliwia również pozbycie się zanieczyszczeń z powierzchni rośliny.
Tworzy także fyllosferę, miejsce życia organizmów. Kutykula umożliwia części owadów określenie właściwego miejsca do składania jaj, zapewnia środowisko dla mikroorganizmów, w tym pasożytniczych. 

</doc>
<doc id="99584" url="https://pl.wikipedia.org/wiki?curid=99584" title="Kutikula">
Kutikula



</doc>
<doc id="99585" url="https://pl.wikipedia.org/wiki?curid=99585" title="Transpiracja kutikularna">
Transpiracja kutikularna



</doc>
<doc id="99586" url="https://pl.wikipedia.org/wiki?curid=99586" title="Transpiracja kutykularna">
Transpiracja kutykularna

Transpiracja kutykularna – transpiracja, która zachodzi poprzez zewnętrzną powierzchnię liścia, dodatkowo pokrytego tłuszczową warstwą ochronną kutykulą. W większości przypadków ma niewielki udział w ogólnej transpiracji.
Kutykula nie jest szczelna lecz umożliwia parowanie wody za sprawą imbibicji. Ilość przepuszczanej wody zależy od:

</doc>
<doc id="99590" url="https://pl.wikipedia.org/wiki?curid=99590" title="Transpiracja szparkowa">
Transpiracja szparkowa

Transpiracja szparkowa – transpiracja zachodząca poprzez aparaty szparkowe. Para wodna początkowo znajdująca się w przestrzeniach międzykomórkowych przedostaje się do komory powietrznej i na drodze dyfuzji, przez szparki wydostaje się na zewnątrz. Udział tego rodzaju transpiracji jest zwykle wysoki – 80% transpiracji ogółem. Parowanie szparkowe może wykazywać rytmikę dobową w związku z cyklem zamykania i otwierania szparek przez rośliny. Jest to zależne od:
Mechanizm transpiracji.
Dyfuzja przez szparki jest bardzo efektywnym sposobem wymiany gazowej w roślinie. Osiąga znacznie wyższą wartość, niż gdyby odbywała się jedną dużą powierzchnią równą sumie powierzchni szparek. Jest to spowodowane przez zjawisko zwane efektem brzeżnym dyfuzji, wyrażanym przez prawo Stephana mówiące, że parowanie przez małe otwory nie jest proporcjonalne do ich powierzchni, lecz średnicy. Dyfuzja jest, bowiem większa przy brzegach otworu niż w jego środku. W środku otworu możliwe są dla wielu cząsteczek tylko tory dyfuzyjne prostopadłe do powierzchni otworu natomiast na jego brzegach cząsteczki mogą również dyfundować na boki, po torach ukośnych do powierzchni. 
Para wodna po przejściu przez otwory aparatów szparkowych przemieszcza się do przyległej warstwy powietrza (warstwa graniczna) i dopiero stąd – do otwartego powietrza. Wiatr, powodując wymianę powietrza, usuwa parę wodną z warstwy granicznej i przyspiesza parowanie.

</doc>
<doc id="99591" url="https://pl.wikipedia.org/wiki?curid=99591" title="Prusy Południowe">
Prusy Południowe

Prusy Południowe () – prowincja Królestwa Prus istniejąca w latach 1793–1807 na części ziem zagarniętych w wyniku rozbiorów I Rzeczypospolitej.
Prusy Południowe obejmowały tereny II i częściowo III rozbioru Polski. Stolicą prowincji był Poznań, a następnie Warszawa, lecz administrowano nią bezpośrednio z Berlina poprzez Generalne Dyrektorium ("General-Ober-Finanz-Kriegs- und Domänendirektorium"). Organizatorem prowincji został minister Otto Karl Friedrich von Voß. Prowincję podzielono na departamenty, a departamenty na powiaty ("Kreis") i inspekcje podatkowe. Organem administracji w departamencie była kamera wojenno-ekonomiczna ("Kriegs- und Domänen Kammerdepartament"), natomiast organem władzy sądowniczej regencja. Organem władzy w powiecie był radca ziemski ("landrat"). Miasta zostały wydzielone z powiatów i podporządkowane inspekcjom podatkowym ("Steuerrätliche Inspektion"). W 1807 Prusy Południowe zostały włączone do Księstwa Warszawskiego.
Podział administracyjny w latach 1793–1795.
Wbrew pierwotnemu projektowi podzielenia Prus Południowych na dwie jednostki administracyjne z siedzibami w Poznaniu i Toruniu, ostatecznie patentem królewskim z 7 kwietnia 1793 roku na obszarze nowej prowincji utworzono 2 departamenty z siedzibą w Poznaniu i Łęczycy. Departament poznański objął obszar dawnych województw poznańskiego, kaliskiego i gnieźnieńskiego, natomiast departament łęczycki teren województw sieradzkiego z ziemią wieluńską, łęczyckiego, rawskiego, płockiego, brzeskokujawskiego i ziemi dobrzyńskiej. Wobec braku w Łęczycy odpowiednich pomieszczeń dla administracji, siedzibę departamentu 25 maja 1793 przeniesiono do Piotrkowa. Ponieważ departament piotrkowski zajmował znaczny obszar, podjęto starania o wydzielenie z niego departamentu, który objąłby tereny Kujaw i Mazowsza wcielone do Prus Południowych. Na siedzibę trzeciego departamentu wyznaczono w 1795 roku Płock, ale w związku z III rozbiorem stał się on siedzibą departamentu płockiego Prus Nowowschodnich, do których włączono ziemię dobrzyńską i obszar województwa płockiego, wyłączając je z Prus Południowych. Stolicą prowincji Prusy Południowe został Poznań.
Podział administracyjny w latach 1795–1807.
III rozbiór Polski spowodował reorganizację podziału terytorialnego ziem zajętych przez Prusy. Powiaty dobrzyńskie i mazowieckie na prawym brzegu Wisły przyłączono do Prus Nowowschodnich. Pozostały obszar Prus Południowych wraz z zagarniętymi w III rozbiorze obszarami lewobrzeżnego Mazowsza podzielono na 3 departamenty, przenosząc siedzibę władz prowincji z Poznania do Warszawy. Ponadto w 1796 roku zmieniono granice powiatów, które w znacznej części na obszarze Księstwa Warszawskiego i Królestwa Polskiego przetrwały do reformy rosyjskiej z 1867 roku.
Podział na inspekcje podatkowe 1793–1795.
Inspekcjom podatkowym podporządkowano miasta. Wszystkie miasta zostały wydzielone z powiatów i nie podlegały władzy landartów. Na czele inspekcji stał radca podatkowy.

</doc>
<doc id="99594" url="https://pl.wikipedia.org/wiki?curid=99594" title="Aparat szparkowy">
Aparat szparkowy

Aparat szparkowy i szparka (gr. "stoma" jama, szpara) – struktury wielokomórkowe (aparat) lub dwukomórkowe (szparka) pochodzenia epidermalnego roślin służące do kontrolowanej wymiany gazowej między tkankami wewnętrznymi rośliny i atmosferą.
Budowa.
Aparaty szparkowe tworzą się we wczesnych stadiach rozwojowych rośliny, już na zawiązkach pędów. Składają się z dwóch komórek szparkowych, między którymi znajduje się otwór – szparka połączona do komory podszparkowej w miękiszu gąbczastym wewnątrz organu. Komórki szparkowe w odróżnieniu od pozostałych komórek epidermy zawierają chloroplasty i są zdolne do przeprowadzania fotosyntezy, nie posiadają natomiast plazmodesm. Na krawędziach komórek szparkowych (od strony szparki) wykształcają się występy ściany komórkowej zwane listwami szparkowymi. Gdy szparka jest zamknięta listwy zachodzą na siebie zamykając przepływ gazów. Komórki szparkowe wraz z listwami pokryte są grubą warstwą kutykuli. Ściany tych komórek są nierównomiernie zgrubiałe, zwłaszcza wzdłuż szparki.
U traw i części innych roślin jednoliściennych, zgrubienia te powodują, że komórki mają kształt hantli (w środku bywają tak mocno ściśnięte). Komórki szparkowe otoczone są kilkoma innymi komórkami epidermy nazywanymi komórkami przyszparkowymi. Biorą one udział w regulacji rozwarcia szparki.
Rośliny dwuliścienne, pozostałe jednoliścienne, nagonasienne oraz paprotniki i mchy nie posiadają komórek przyszparkowych, a cały aparat szparkowy składa się z dwóch komórek szparkowych. Najczęściej komórki te mają jednak kształt nerkowaty i tworzą owalny otwór. Zgrubienia ścian powodują, że zamknięta szparka jest szczelna, a mikrofibryle rozchodzące się promieniście od otworu umożliwiają rozciąganie komórki jedynie wzdłuż. W tym typie budowy aparatu szparkowego komórki szparkowe otoczone są bezpośrednio komórkami epidermy.
Aparat szparkowy może składać się z kilku komórek (aparaty szparkowe typu Gramineae, Amaryllidaceae i Mnium) lub kilkunastu (u wątrobowców). Aparaty te tworzone są przez komórki szparkowe i pomocnicze (przyszparkowe).
Funkcja i mechanizm działania.
Szparki mają decydujące znaczenie dla funkcjonowania układu wentylacyjnego roślin pozwalającego na dostarczanie niezbędnego dla procesu fotosyntezy dwutlenku węgla. Dzięki nim rośliny mogą skutecznie pobierać ten gaz chroniąc się równocześnie przed szkodliwymi stratami wody w wyniku transpiracji.
Funkcjonowanie szparek wiąże się ze zdolnością do zmiany kształtu komórek szparkowych. Komórki te poprzez zmianę turgoru, wykorzystując zjawisko osmozy, powodują zamykanie (obniżenie turgoru) lub otwieranie (podwyższenie turgoru) szparek. Charakterystyczną cechą budowy komórek szparkowych jest nierównomierna grubość i specyficzna struktura ich ścian, związana z układem mikrofibryli celulozowych. W zwykłych komórkach cylindrycznych mikrofibryle ułożone są poprzecznie w stosunku do głównej osi komórki wzdłuż jej podłużnej osi. W nerkowatych komórkach szparkowych mikrofibryle celulozowe rozchodzą się promieniście od otworu szparkowego. W związku z tym obwód szparki zostaje wzmocniony, a sama komórka wygina się na zewnątrz w trakcie rozwierania. U traw środkowe części komórek szparkowych oddalają się wówczas, gdy wzrasta objętość ich bulwkowatych zakończeń, zdolnych do rozciągania się, co pozwala na rozszerzenie szczeliny między komórkami.
Dawniej sądzono, że zmiany turgoru komórek szparkowych są skutkiem hydrolizy i syntezy skrobi w chloroplastach tych komórek. Obecnie wiadomo, że ruchy szparek powodowane są zmianą ciśnienia osmotycznego kationów potasu pobieranych przez komórki szparkowe przy jednoczesnym wydzielaniu protonów. Pobieranie jonów K+ zależne jest od stężenia dwutlenku węgla wewnątrz liścia (od intensywności fotosyntezy, czyli pośrednio od światła, zaopatrzenia w wodę, temperatury).
Transport jonów potasu do wakuoli zachodzi w wyniku aktywacji pompy elektrogenicznej. Światło niebieskie, absorbowane przez karotenoid zeaksantynę, znajdującą się w tylakoidach gran chloroplastu, aktywuje H+-ATPazę w plazmolemie komórek szparkowych. Na skutek wzbudzenia zeaksantyny przez fotony światła niebieskiego zostaje zapoczątkowana kaskada zdarzeń, w wyniku których sygnał zostaje przekazany do cytoplazmy, gdzie aktywuje kinazę serynowo-treoninową. Kinaza fosforyluje C-końcowy fragment H+-ATPazy, aktywując enzym. Przyłączenie małego (32 kDa) białka regulatorowego, 14-3-3, do ufosforylowanego końca C H+-ATPazy umożliwia stabilizację enzymu. Defosforylacja enzymu prowadzi do dysocjacji 14-3-3.
H+-ATPaza, wykorzystując ATP wytwarza gradient protonowy przez błonę, co umożliwia transport K+ przez specyficzne kanały potasowe i akumulację tego kationu w wakuoli. Do wakuoli pobierane są też jony chloru (na drodze symportu Cl-/H+), co pozwala zobojętnić ładunek kationu nagromadzonego w wakuoli.
Innym czynnikiem wpływającym na otwieranie aparatów szparkowych są jony jabłczanowe. Anion jabłczanowy powstaje przez hydrolizę skrobi, natomiast Cl- transportowany jest z komórek sąsiednich. Wzrastające stężenie jonów obniża potencjał wodny komórki szparkowej wywołując napływ wody z komórek o większym potencjale, napływająca woda zwiększa turgor, duży turgor jest przyczyną wyginania się komórek szparkowych i otwierania szparek.
Zamykanie się aparatów szparkowych następuje też pod wpływem innych związków chemicznych, m.in. kwasu abscysynowego, którego stężenie w soku roślin rośnie znacznie w warunkach suszy.
Występowanie.
Aparaty szparkowe występują u wątrobowców, iglastych i traw, szparki u paprotników i większości roślin nasiennych. Najliczniejsze są na młodych roślinach, na liściach i łodygach roślin zielnych. W mniejszym zagęszczeniu aparaty szparkowe występują w epidermie listków okwiatu i owoców. Mogą występować także na pędowych organach podziemnych (np. na kłączach). Na liściach, gdzie jest ich najwięcej, ich gęstość może dochodzić do 1000 na 1 mm².
Aparaty szparkowe i szparki najczęściej zlokalizowane są na spodniej stronie liścia. Do wyjątków należą rośliny wodne o liściach pływających (np. grzybienie białe), których szparki znajdują się na górnej stronie liścia. U traw, których liście wznoszą się często pionowo, aparaty szparkowe rozmieszczone są równomiernie po obydwu stronach liścia. Rośliny wodne, zanurzone, nie wykształcają tego typu struktur w ogóle.
Szparki wykształcają się na powierzchni liścia (łodygi itd.), czasem też w zagłębieniach lub niewielkich wzniesieniach, a niekiedy także w dużych zagłębieniach zwanych kryptami szparkowymi.
Liczba szparek a stężenie dwutlenku węgla.
Liczba szparek w liściach jest odwrotnie proporcjonalna do stężenia dwutlenku węgla w atmosferze. Ich gęstość (liczba na jednostkę powierzchni) zmniejsza się 0,6% przy zwiększeniu stężenia dwutlenku węgla o 1 ppmv. W związku z tym "gęstość szparek" (ang. stomatal index, stomatal frequency) lub "indeks porów" może być używany do ocen zmian klimatu (patrz efekt cieplarniany).

</doc>
<doc id="99595" url="https://pl.wikipedia.org/wiki?curid=99595" title="Aparaty szparkowe">
Aparaty szparkowe



</doc>
<doc id="99596" url="https://pl.wikipedia.org/wiki?curid=99596" title="Transpiracja przetchlinkowa">
Transpiracja przetchlinkowa

Transpiracja przetchlinkowa – transpiracja przez przetchlinki występująca u roślin pokrytych korkiem. Różni się ona od transpiracji szparkowej, tym, że przetchlinki nie zmieniają (jak szparki) swojej szerokości, co uniemożliwia regulację intensywności tego rodzaju transpiracji.

</doc>
<doc id="99600" url="https://pl.wikipedia.org/wiki?curid=99600" title="Hugo Alfvén">
Hugo Alfvén

Hugo Emil Alfvén (ur. 1 maja 1872 w Sztokholmie, zm. 8 maja 1960 w Falun) – szwedzki kompozytor, dyrygent i skrzypek.
Życiorys.
W latach 1887–1891 studiował w konserwatorium w Sztokholmie u Johana Lindberga (skrzypce) oraz Johana Lindegrena (kompozycja). Studiował także malarstwo. Od 1890 do 1897 roku był drugim skrzypkiem w kapeli dworskiej w Sztokholmie. Po ukończeniu studiów kontynuował naukę gry na skrzypcach u Larsa Zetterquista. W latach 1896–1903 odbył podróż do Francji, Niemiec, Belgii, Hiszpanii, Włoch i Austrii. W Brukseli uczył się u Césara Thomsona. Po powrocie do Szwecji wykładał w latach 1903–1904 kompozycję w sztokholmskim konserwatorium.
Dyrygował licznymi chórami, m.in. Siljan i Orphei Drängar. W 1908 roku został wybrany członkiem Królewskiej Akademii Muzycznej. Od 1910 do przejścia na emeryturę w 1939 roku był dyrektorem muzycznym Uniwersytetu w Uppsali. W latach 1921–1943 pierwszy dyrygent szwedzkiego związku chórów męskich (Svenska Sångarförbundet).
Doctor honoris causa Uniwersytetu w Uppsali (1917).
Twórczość.
Muzyka Alfvéna utrzymana była w tradycji późnoromantycznej, z wyraźnymi nawiązaniami do twórczości Wagnera i Straussa. Wprowadził do muzyki szwedzkiej inspiracje rodzimym folklorem, a także przyczynił się do rozbudzenia wśród muzyków szwedzkich zainteresowania symfonią, wcześniej mało popularnym gatunkiem. Wiele jego utworów ma charakter programowy.
Skomponował m.in. 5 symfonii (I "f-moll" 1897, II "D-dur" 1898–1899, III "E-dur" 1905, IV "c-moll" „Från havsbandet” 1918–1919, V "a-moll" 1942–1952), poemat symfoniczny "En skärgårdssägen" (1905), rapsodie "Midsommarvaka" (1903), "Uppsalarapsodi" (1907) i "Dalarapsodi" (1937), "Sonatę c-moll" na skrzypce i fortepian (1896), "Romans" na skrzypce i fortepian (1896), "Elegię" na róg i orkiestrę (1898), liczne pieśni (w tym "Marias sånger" na głos i fortepian, 1905), oratorium "Herrens bön" (1899–1901), kantaty.
W latach 1946–1952 opublikował swoją czterotomową autobiografię.

</doc>
<doc id="99602" url="https://pl.wikipedia.org/wiki?curid=99602" title="Bazylika św. Marka w Wenecji">
Bazylika św. Marka w Wenecji

Bazylika św. Marka (wł. "San Marco") zbudowana została w Wenecji przy placu św. Marka dla pochowania relikwii św. Marka. W 828 roku kupcy weneccy wykradli jego szczątki z Aleksandrii i przywieźli na lagunę. Pomysł pochowania ciała ewangelisty związany jest z legendą, zgodnie z którą Marek podczas podróży morskiej do Rzymu zatrzymał się na lagunie. Tu ujrzał anioła, który słowami: "Pax tibi, Marce evangelista meus", ujawnił jemu miejsce pochowania. Św. Marek został obwołany patronem niezależnej Wenecji (pod zwierzchnictwem Bizancjum był nim św. Teodor z Amasei). Skrzydlaty lew, symbol św. Marka, przytrzymujący otwartą księgę z wyrytymi słowami anioła stał się herbem republiki.
Historia.
Fundatorem pierwszego kościoła był doża Angelo Partecipazio. Konsekracja odbyła się w 832 roku, ale już w 976, podczas powstania przeciwko doży Pietro IV Candiano pożar zniszczył kościół i Pałac Dożów ("Palazzo Ducale").
W latach 1063-1094 kościół został odbudowany. Budowla wzorowana na konstantynopolitańskim kościele św. Apostołów (używana jest także nazwa kościół Dwunastu Apostołów) została zaprojektowana w stylu bizantyjskim na planie krzyża greckiego z pięcioma kopułami rozmieszczonymi nad nawami w ramionach krzyża i nad polem w przecięciu się naw. Konstrukcja bazyliki z charakterystycznymi czaszami sklepienia wyraźnie odbiega od popularnej architektury romańskiej i staje się swoistą wizytówką niezależności Republiki Weneckiej.
Architektura.
Wygląd zewnętrzny.
Fasada była wielokrotnie rozbudowywana i przebudowywana. Po 1204 dobudowano narteks otaczający ramię wejściowe kościoła. Zgodnie z życzeniem doży Domenico Selvo, każdy statek wenecki zobowiązany był do przywożenia darów służących ozdobie nowej świątyni. Stąd różnorodność stylistyczna wielu detali architektonicznych pochodzących z różnych miejsc i wykonanych na przestrzeni długiego czasu. Mimo wszystko kościół zachował swój pierwotny styl.
Od strony Placu św. Marka kościół zdobi szeroka (52,0 m) fasada z pięcioma portalami zwieńczonymi półkolistymi tympanonami ozdobionymi barwnymi mozaikami. Nad skrajnymi drzwiami po lewej stronie znajduje się mozaika z ok. 1260 roku przedstawiająca fasadę bazyliki (jest to najstarsze zachowane przedstawienie budowli). Mozaika nad drzwiami z lewej strony (obok wejścia środkowego) przedstawia sprowadzenie ciała św. Marka. Środkowy portal zdobi romańskie obramowanie. Na środkowym łuku umieszczono alegorie pór roku i 12 miesięcy, łuk zewnętrzny zdobią postacie rzemieślników weneckich. Mozaika przedstawia zmartwychwstałego Chrystusa. Dekorację drzwi rozpoczęto ok. 1255 roku, a ukończono na początku XIV wieku.
Nad portalami znajduje się pozioma galeria (Loggia dei Cavalli", dostępna dla zwiedzających). Środkową jej część zdobią cztery konie z kwadrygi. Są to kopie, oryginały znajdują się w Museo Marciano"', rzeźby przywiezionej w 1204 roku z konstantynopolitańskiego hipodromu na polecenie doży Enrico Dandolo. Kwadryga z czwórką koni, wykonana z pozłacanego brązu najprawdopodobniej w II wieku p.n.e. (rzeźba jest datowana na okres od IV wieku p.n.e. do I wieku p.n.e.). Jest to jedyna tego typu rzeźbą zachowana do naszych czasów. Stała się symbolem potęgi miasta. Napoleon Bonaparte, po zdobyciu miasta kazał wywieźć ją do Paryża, skąd powróciła po przejściu miasta pod zwierzchnictwo austriackie. Powyżej galerii, w osiach drzwi, cztery półkoliste pola obramowane ostrymi łukami w stylu późnego gotyku lombardzkiego z elementami wczesnego renesansu florenckiego (XIV-XV wiek). Cztery z nich zdobią XVII-wieczne barokowe mozaiki ze scenami z życia Chrystusa. Na szczycie środkowego łuku umieszczona jest statua św. Marka, dzieło Niccolo Lambertiego, poniżej złoty lew św. Marka. W narożniku fasady, przy głównym wejściu do pałacu Dożów, Porta della Carta, umieszczona jest starożytna (z IV wieku) rzeźba z czerwonego porfiru przedstawiająca grupę tetrarchów.
Wnętrze.
Wnętrze bazyliki prezentuje się bardziej jednolicie, jest podzielone rzędami marmurowych kolumn o złoconych, korynckich głowicach. Nad nawami bocznymi umieszczono empory otwarte do wnętrza kościoła. Dolne partie ścian i filarów pokrywają płyty marmuru a powyżej nich oraz na powierzchniach posadzki, kopuł i sklepień umieszczono bogate mozaiki ze złotych i szklanych tesser. Do ich ułożenia doża Domenico Selvo sprowadził artystów z Konstantynopola. Dość szybko dołączyli do nich miejscowi uczniowie, którzy opanowali sztukę wytwarzania tesser ze szkła (jeden z najlepszych warsztatów założono na wyspie Murano). Pierwsze mozaiki w większości zostały uszkodzone przez pożar w 1106 roku. Zastąpiono je wykonanymi przez miejscowych mistrzów w stylu naśladującym sztukę bizantyjską. Cechy bizantyjskie zostały połączone z elementami romańskimi i wczesnochrześcijańskimi. Większość mozaik pochodzi z XII–XV wieku. W sumie pokrywają ok. 4000 m². Bogate sceny figuralne, ornamenty roślinne, geometryczne i zoomorficzne, tworzą bogactwo obrazów trudne do ogarnięcia podczas jednorazowego pobytu we wnętrzu kościoła. Najstarszy fragment mozaiki (z XIII wieku) zachował się w narteksie, jest on inspirowany malarstwem miniaturowym z V – VI wieku.
Za głównym ołtarzem znajduje się cenny zabytek jubilerskiej sztuki bizantyjskiej Złoty Ołtarz ("Pala d’Oro"). Pierwsza plakietka ołtarza została wykonana w Konstantynopolu w 976 roku, sprowadził ją do bazyliki doża Pietro II Orseolo. W XII wieku została zastąpiona nową, wielokrotnie przerabianą i wzbogacaną. W 1209 roku dodano do jej górnej części sześć kolejnych plakietek przywiezionych z Konstantynopola (pochodzą one z kościoła Hagia Sofia lub klasztoru). Kolejne elementy elementy dodano w 1345 roku. W plakietce o wymiarach 3,40 × 1,40 m umieszczono emaliowane płytki i krążki, figurki i szlachetne i półszlachetne kamienie, w tym 1300 pereł, 300 szmaragdów, 300 szafirów, 400 granatów i 15 rubinów.
W północnej części nawy głównej znajduje się Capitello del Crocifisso. Krucyfiks przywieziony w 1204 z Konstantynopola osłania cyborium wsparte na 6 kolumnach z afrykańskiego marmuru z bizantyjskimi, złoconymi głowicami. Na szczycie baldachimu umieszczono agat o średnicy 31 cm. W kaplicy, we wschodniej części północnego transeptu znajduje się ikona Madonny Nikopea, namalowana w X wieku.
Dwie ambony to zabytek z początków XIV wieku. Z ambony po prawej stronie ołtarza przedstawiano ludności nowego dożę.
Do południowej części transeptu przylega XIV-wieczne baptysterium, ufundowane przez dożę Andreę Dandolo. Ściany baptysterium zdobią mozaiki związane z wenecką szkoła ludową.
Muzyka w bazylice św. Marka.
Od połowy XVI wieku przez mniej więcej sto lat bazylika św. Marka była jednym z najważniejszych ośrodków muzycznych w Europie. Pracowali w niej najwybitniejsi kompozytorzy, głównie flamandzcy i włoscy. Senat republiki przywiązywał bowiem do muzyki wielką wagę, gdyż podobnie jak na dworach, pełniła ona ważną rolę podczas wszelkich uroczystości. Efektowność muzyki była świadectwem zamożności i potęgi miasta. Z okazji ceremonii kościelnych (40 świąt kościelnych rocznie, najokazalsze – Boże Narodzenie, Wielkanoc i Wniebowzięcie Matki Boskiej) organizowano procesje, w których "maestro di capella" kroczył z zespołem muzyków zaraz po orszaku doży. O wyjątkowej pozycji "dyrektora muzyki" w bazylice najlepiej zaświadczał jednak fakt, że to on otrzymywał najwyższą pensję (na książęcych dworach z reguły najwyżej opłacano solistów-śpiewaków), a w dokumentach archiwalnych wymieniany jest tuż po prokuratorach, nieomal zrównany z dostojnikami pochodzącymi ze znakomitych rodów.
Muzykę w bazylice często wykonywały co najmniej dwa chóry i zespoły instrumentalne, rozmieszczone w emporach po przeciwnych stronach. Utwory takie uchodziły za najwspanialszą muzykę, jakiej można było wówczas posłuchać w Europie. Ponieważ w Wenecji były pierwsze drukarnie nutowe, więc utwory takie upowszechniały się stopniowo w całej Europie, gdzie chętnie naśladowano ów styl, w historii muzyki nazwany szkołą wenecką.
Najwybitniejszymi kapelmistrzami w bazylice św. Marka byli Adrian Willaert (1527-1562), Cypriano de Rore (1563-1564), Gioseffo Zarlino (1565-1590), B. Donato (1590-1603), G. Croce (1603-1609), G.C. Martinengo (1609-1613) i Claudio Monteverdi (1613-1643). Najwybitniejszymi organiści byli natomiast Claudio Merulo, Andrea Gabrieli i Giovanni Gabrieli.

</doc>
<doc id="99603" url="https://pl.wikipedia.org/wiki?curid=99603" title="3ivx">
3ivx

3ivx – kodek obrazu stworzony przez 3ivx Technologies.
3ivx to kodek do tworzenia strumieni multimedialnych zgodnych ze standardem MPEG-4 część 2, zaprojektowany pod kątem używania dla słabszych maszyn (np. urządzeń przenośnych). Załączone wtyczki i filtry pozwalają na jego osadzenie w popularnych kontenerach multimedialnych, np. QuickTime firmy Apple Inc. oraz ASF i AVI firmy Microsoft. Pozwala również na tworzenie prostych strumieni MP4 oraz AAC (Dolby Digital).
Inną ważną funkcją 3ivx jest zdolność nadawania strumieni w sieci Internet.

</doc>
<doc id="99606" url="https://pl.wikipedia.org/wiki?curid=99606" title="Bitwa pod Poitiers">
Bitwa pod Poitiers



</doc>
<doc id="99608" url="https://pl.wikipedia.org/wiki?curid=99608" title="Hari Kostow">
Hari Kostow

Hari Kostow, mac. Хари Костов (ur. 13 listopada 1959 w Piszicy koło Probisztipa) – macedoński ekonomista, bankowiec i polityk, w latach 2002–2004 minister spraw wewnętrznych, w 2004 premier Macedonii.
Życiorys.
W 1983 ukończył studia ekonomiczne na Uniwersytecie Świętych Cyryla i Metodego w Skopju. Pracował jako doradca do spraw gospodarczych i finansowych w administracji rządowej Socjalistycznej Republiki Macedonii. Pozostał w administracji publicznej również w okresie przemian politycznych. W 1994 awansował na stanowisko wiceministra finansów. W 1995 dołączył do szerokiego kierownictwa Banku Światowego. W 1996 został dyrektorem generalnym w Komerciјałna AD Banka Skopјe, jednej z największych prywatnych macedońskich instytucji bankowych, kierował nią do 2002.
W 2002 Branko Crwenkowski powierzył mu urząd ministra spraw wewnętrznych w swoim nowo sformowanym gabinecie. W czerwcu 2004, po wyborze Branka Crwenkowskiego na prezydenta, Hari Kostow stanął na czele macedońskiego rządu. W listopadzie 2004 złożył jednak rezygnację ze stanowiska premiera, co było wynikiem konfliktu z partnerem koalicyjnym reprezentującym mniejszość albańską.
Wycofał się z następnie działalności politycznej, powracając na poprzednio zajmowane stanowisko w banku. W 2008 został w nim przewodniczącym rady dyrektorów.

</doc>
<doc id="99610" url="https://pl.wikipedia.org/wiki?curid=99610" title="Most Milenijny">
Most Milenijny

Most Milenijny (Tysiąclecia) – drogowy most wantowy (podwieszany) nad Odrą we Wrocławiu, łączący osiedla Popowice i Osobowice, jest częścią obwodnicy śródmiejskiej Wrocławia. Stanowi też fragment drogi krajowej nr 5 oraz trasy europejskiej E261. Oddany do użytku 29 października 2004 r. Projektantem mostu jest Piotr Wanecki, a projektantem wiodącym Marek Jagiełło. Jest to oryginalna konstrukcja podwieszana (wantowa) podparta na dwóch pylonach w kształcie litery „H”.
Inne dane techniczne:
Przez most prowadzą dwie dwupasmowe jezdnie oraz po obu stronach chodniki i drogi rowerowe. Most kosztował 160 mln zł. Nie ma torów tramwajowych, z mostu korzystają autobusy miejskie.
W bezpośrednim sąsiedztwie mostu (nasyp na północnym brzegu, po stronie osiedla Osobowice) wyznaczono przebieg 17. południka długości geograficznej wschodniej.
Zobacz też.
Inne mosty wantowe w Polsce:
Inne przeprawy we Wrocławiu

</doc>
<doc id="99611" url="https://pl.wikipedia.org/wiki?curid=99611" title="Bitwa pod Poitiers (1356)">
Bitwa pod Poitiers (1356)

Bitwa pod Poitiers – starcie zbrojne, które miało miejsce 19 września 1356 roku pomiędzy Anglikami i Francuzami i było drugim z trzech wielkich angielskich zwycięstw podczas wojny stuletniej.
8 sierpnia 1356 Edward (Czarny Książę) rozpoczął szeroko zakrojony chevauchée (najazd) z angielskiej bazy w Akwitanii w celu przyjścia z odsieczą oblężonym garnizonom w centralnej Francji oraz aby splądrować tamtejsze okolice. Jego wypad początkowo nie spotkał się z wielkim oporem – siły angielskie posuwały się szybko, doszczętnie paląc wszystko na swojej drodze, dopóki nie dotarły do Tours nad Loarą, gdzie Anglicy nie zdołali zająć zamku ani spalić miasta z powodu ulewnego deszczu. To opóźnienie dało możliwość królowi Francji Janowi II zatrzymania i zniszczenia armii Edwarda. Król, który w tym czasie stawiał czoło księciu Lancaster w Normandii, nakazał zgromadzenie wojsk w Chartres na północ od oblężonego Tours, sam zaś odesłał 15 000-20 000 piechoty, aby szybciej dotrzeć na pozycje Czarnego Księcia. To sprawiło, że obydwie armie były zaskakująco podobne liczebnie, co nie było częstym zjawiskiem na polach bitew wojny stuletniej.
Po otrzymaniu meldunków o zbliżającej się armii francuskiej, Edward nakazał natychmiastowy odwrót spod Tours. Następnie ścigany przez Jana II ruszył na południe. Francuzi dogonili wojska angielskie kilka kilometrów na południowy zachód od Poitiers. Czarny Książę, uczestnik i jeden z dowódców w bitwie pod Crécy (walczył, mając zaledwie 16 lat), zdecydował się na takie samo ustawienie taktyczne jak w tamtej bitwie. Wybrał dla swoich wojsk miejsce doskonałe do obrony, czysty teren otoczony naturalnymi przeszkodami, mając rzekę na lewym skrzydle oraz las za plecami.
Wozy załadowane łupami pozostawił wzdłuż starej rzymskiej drogi wiodącej z Poiters do Bordeaux, aby zapewnić sobie osłonę słabszego prawego skrzydła. Kawaleria została spieszona i zorganizowana we dwa, najwyżej trzy oddziały z angielskimi łucznikami ustawionymi na flankach w kształcie litery V. Czarny Książę zatrzymał jednak mały oddział kawalerii dowodzony przez Jeana de Grailly, ukrywając go w lesie na tyłach.
Atakujące siły francuskie zostały podzielone na cztery części. Pośrodku było trzystu najlepszych rycerzy dowodzonych przez marszałka Clermonta razem z niemieckimi najemnikami uzbrojonymi w piki. Celem tej grupy było dotarcie do osławionych angielskich łuczników i ich wyeliminowanie. Za nimi miały nacierać trzy grupy piechoty, w tym przypadku podobnie jak u Anglików spieszonej kawalerii dowodzonej przez Delfina (późniejszego króla Francji Karola V), księcia Orleanu oraz króla Jana II.
Zaraz na początku bitwy Anglicy upozorowali odwrót na lewym skrzydle, co sprowokowało szarżę francuskich rycerzy za uciekającymi łucznikami. Atakujący zostali momentalnie zasypani morderczym gradem strzał, tym bardziej skutecznym, że łucznicy mierzyli do koni. W sukurs kawalerii pośpieszyła piechota Delfina, która dotarła aż do angielskich linii, ale po zaciekłej walce musiała ustąpić dla przegrupowania. Następna fala piechoty księcia Orleanu widząc, że ludzie Delfina odstąpili od ataku, spanikowała i zawróciła, osłabiając tym samym kolejny atak prowadzony przez samego króla. Pomimo tego atak ten był najsilniejszy ze wszystkich. Na domiar złego Anglikom skończyły się strzały. Łucznicy połączyli się z resztą piechoty we wspólnej walce wręcz, niektórzy wsiadali na konie, tworząc improwizowaną kawalerię, jednak Czarny Książę ciągle miał ukryte w lesie rezerwy. W krytycznym momencie wyprowadził je z lasu, a rycerze ci okrążyli i zaatakowali Francuzów od tyłu, budząc panikę i w rezultacie wygrywając bitwę. Podczas ucieczki król Jan został pojmany razem z całym swoim otoczeniem.
Bitwa okazała się straszliwą porażką Francuzów nie tylko z militarnego, ale i ekonomicznego punktu widzenia, ponieważ w jej następstwie Francja została zmuszona do zapłacenia okupu za pojmanego króla w wysokości dwukrotnych rocznych dochodów całego królestwa.

</doc>
<doc id="99614" url="https://pl.wikipedia.org/wiki?curid=99614" title="Gennaro Verolino">
Gennaro Verolino

Gennaro Verolino (ur. 3 listopada 1906 w Neapolu, zm. 17 listopada 2005) – włoski duchowny katolicki, dyplomata watykański, arcybiskup, nuncjusz w krajach Ameryki Południowej.
Przyjął święcenia kapłańskie 23 grudnia 1928. Podjął pracę w dyplomacji Stolicy Apostolskiej. W okresie II wojny światowej pracował jako sekretarz nuncjatury na Węgrzech. Włączył się w akcję ratowania osób pochodzenia żydowskiego przez dostarczanie im dokumentów tożsamości, głównie paszportów szwedzkich, prowadzoną w Budapeszcie przez dyplomatę szwedzkiego Pera Angera. Z ks. Verolino współpracował również nuncjusz, arcybiskup Angelo Rotta.
Po wojnie Gennaro Verolino został mianowany nuncjuszem apostolskim w Salwadorze i Gwatemali (5 września 1951), z jednoczesnym nadaniem tytularnej stolicy arcybiskupiej Corinthus. Sakry biskupiej udzielił mu 7 października 1951 kardynał Clemente Micara. W 1957 arcybiskup Verolino został przeniesiony na nuncjaturę w Kostaryce. Od 1963 pracował w Kurii Rzymskiej, początkowo na stanowisku sekretarza ceremonii papieskich, następnie w Sekretariacie Stanu (1967-1969). W 1986 przeszedł na emeryturę. W 2001 obchodził jubileusz 50-lecia sakry biskupiej, a w 2003 75-lecia święceń kapłańskich.
1 października 2004 otrzymał przyznaną po raz pierwszy Nagrodę Pera Angera. Została ona ustanowiona przez rząd szwedzki ku pamięci ambasadora Angera dla osób zasłużonych w pracy humanitarnej i podejmujących inicjatywy na rzecz demokracji. Uhonorowano w ten sposób działalność arcybiskupa Verolino w okresie II wojny światowej.
W chwili śmierci był jednym z najstarszych biskupów katolickich na świecie.

</doc>
<doc id="99615" url="https://pl.wikipedia.org/wiki?curid=99615" title="NPC">
NPC

NPC może oznaczać:

</doc>
<doc id="99616" url="https://pl.wikipedia.org/wiki?curid=99616" title="Interfejs binarny aplikacji">
Interfejs binarny aplikacji

Interfejs binarny aplikacji, ABI (od ang. "application binary interface") – zespół reguł i ustaleń, które decydują o współpracy między programami i bibliotekami a systemem operacyjnym lub między różnymi komponentami danej aplikacji. ABI różni się od API tym, że dotyczy oprogramowania w wersji skompilowanej, a więc binarnej (zwanej również wykonywalną), a nie w formie kodu źródłowego.
Interfejs binarny aplikacji definiuje konwencję wywołań, która określa sposób wywoływania podprogramów, przekazywania im argumentów oraz odbierania zwracanej wartości, liczbę, znaczenie i sposób wywoływania ("syscall"), a także format plików obiektowych lub bibliotek.
Kompletny ABI, na przykład "Intel Binary Compatibility Standard" (iBCS), pozwala na uruchamianie aplikacji z poziomu systemu operacyjnego – wspierającego konkretny ABI – na innym systemie operacyjnym, bez zbędnych modyfikacji.
W systemach uniksopodobnych nie dba się zbytnio o to, by programy były zgodne na poziomie ABI, ponieważ ważniejsza jest zgodność na poziomie interfejsu programowania aplikacji, czyli kodu źródłowego. Mimo że większość nowoczesnych uniksów używa formatu ELF dla plików wykonywalnych, to jednak programów z danego systemu uniksowego zwykle nie daje się poprawnie uruchomić w innym. Wyjątek stanowią systemy z rodziny BSD, które umożliwiają, dzięki zastosowaniu specjalnego trybu ABI, uruchamianie w nich programów linuksowych.

</doc>
<doc id="99618" url="https://pl.wikipedia.org/wiki?curid=99618" title="GNU C Library">
GNU C Library

GNU libc (glibc lub libc6) – wersja standardowej biblioteki języka C, stworzona w ramach projektu GNU.
Udostępnia funkcjonalność wymaganą przez UNIX 98, Single UNIX Specification, POSIX (1c, 1d i 1j) oraz część funkcjonalności wymaganej przez normę ISO C99, a dodatkowo rozszerzenia uznane za konieczne lub użyteczne w trakcie tworzenia GNU.
Historia.
Glibc została napisana przez Rolanda McGratha pracującego dla FSF w latach 80. XX wieku.
W lutym 1988 roku FSF określiła glibc jako prawie spełniającą funkcjonalność wymaganą przez ANSI C. W roku 1992 miała zaimplementowane funkcje ANSI C-1989 i POSIX.1-1990.
Linuksowy fork.
We wczesnych latach 90. XX wieku programiści jądra Linux – po tym jak FSF zbyt wolno reagowała na ich prośby o dodanie nowych funkcji – zrobili rozgałęzienie glibc, nazywając je „Linux C Library”. Przez lata rozwoju doszli oni do wersji 5 (libc5).
Gdy w roku 1996 FSF wydała glibc 2.0, okazało się, że w większym stopniu spełnia standard POSIX, ma lepsze wsparcie wielojęzykowości, IPv6, a jej kod był bardziej przenośny. W takiej sytuacji programiści jądra Linux zdecydowali się nie kontynuować swojego rozgałęzienia i z powrotem używać GNU libc, zaś sama biblioteka została oznaczona wersją 6 (libc6).
Historia wersji.
Dla większości systemów, wersję biblioteki standardowej języka C można otrzymać poprzez uruchomienie pliku biblioteki (na przykład, /lib/libc.so.6).

</doc>
<doc id="99619" url="https://pl.wikipedia.org/wiki?curid=99619" title="Baba Jaga">
Baba Jaga

Baba Jaga – postać występująca w słowiańskich wierzeniach i folklorze.
Charakterystyka.
Postać Baby Jagi, pierwotnie prawdopodobnie ważna w słowiańskiej mitologii, przetrwała jedynie w zdegradowanej formie jako element folkloru. Występuje tam jako stara, odrażająca wiedźma (obwisłe piersi, jedna kościana noga, ślepa lub niedowidząca), mieszkająca w chatce na kurzej stopce w głębi lasu. Babie Jadze często towarzyszyły czarny kot, kruk, sowa lub wąż. Porywała błąkających się po lesie ludzi (zwłaszcza dzieci), a następnie ich mordowała i zjadała. Przypisywano jej też zsyłanie chorób i innych dolegliwości. Na końcu opowieści zazwyczaj staczała walkę z bohaterem pozytywnym i ginęła. Sporadycznie występuje w folklorze motyw łaskawej Baby Jagi, pomagającej ludziom.
Etymologia.
Etymologię słowa "jaga" wywodzi się od prasłowiańskiego "*(j)ęga" (por. pol. jędza), oznaczającego „męka”, „męczarnia”, „groza”, „niebezpieczny”.
Baba Jaga w innych wierzeniach.
Postać Baby Jagi ma liczne odpowiedniki w wierzeniach ludów europejskich i ich bliskich sąsiadów, jak np. niemiecka Frau Holle, rumuńska Vîjbaba, węgierska wiedźma Bogorkań, mongolska Ałmas, włoska Befana lub Betunia, u Adygów Naszguszidza czy Naguczica (Нашгушидза, Нагучица), u Ketów Chosedem (Хосэдэм), kirgisko-kazachska Żałmauyz Kempir (Жалмауыз Кемпир) w wierzeniach Kirgizów jej odmianą jest demon – "mite" o wyglądzie staruchy ubranej w łachmany, żyjącej w górach, w lesie, z dala od ludzkich siedzib, która porywa dziewczynki do swego szałasu, wysysa z nich krew a na końcu zjada. Bliski tej postaci jest demon "żałmauyz" u Tatarów kazańskich, podobne istoty znaleźć można też u Ujgurów, Baszkirów, Uzbeków i Nogajców) czy Albańczyków, gdzie jej odpowiednikiem była Syqenëza. Wskazuje się także na podobieństwo do greckiej Kirke.
Interpretacja naukowa.
Badacze próbują rekonstruować pierwotną funkcję Baby Jagi jako władczyni zwierząt leśnych i postać związaną ze światem zmarłych, być może zdegradowane bóstwo żeńskie lub demona. Możliwa jest także pierwotna funkcja Baby Jagi jako kapłanki odpowiedzialnej za obrzędową inicjację młodzieży (stąd motyw pożerania dzieci).
Według profesora Zygmunta Krzaka z Instytutu Archeologii i Etnologii Polskiej Akademii Nauk "chodzi tu o zohydzoną postać dawnej bogini, charakterystykę stworzoną przez męskie elity religijne i świeckie, zwalczające religię matriarchalną".
Kultura masowa.
Postać w muzyce.
W muzyce najbardziej znanym przedstawieniem postaci Baby Jagi jest "Chatka na Kurzej Stopce" z "Obrazków z wystawy" Modesta Musorgskiego. Popularna jest również miniatura orkiestrowa Anatolija Ladowa pt. "Baba Jaga".

</doc>
<doc id="99620" url="https://pl.wikipedia.org/wiki?curid=99620" title="Regulator PID">
Regulator PID

Regulator PID, regulator proporcjonalno-całkująco-różniczkujący – regulator stosowany w układach regulacji składający się z trzech członów: proporcjonalnego, całkującego i różniczkującego. Najczęściej jego celem jest utrzymanie wartości wyjściowej na określonym poziomie, zwanym wartością zadaną (Układ regulacji stałowartościowej) lub podążanie za zadaną wartością (Układ regulacji nadążnej).
Wstęp.
Regulator PID pracuje w pętli sprzężenia zwrotnego, oblicza wartość uchybu jako różnicę pomiędzy pożądaną wartością zadaną i zmierzoną wartością zmiennej procesu i działa w taki sposób, by zredukować uchyb poprzez odpowiednie dostosowanie sygnału podawanego na wejście regulowanego obiektu.
Algorytm obliczeń regulatora PID zawiera trzy oddzielne stałe parametry i dlatego czasami bywa nazywany regulatorem z trzema członami: proporcjonalnym, całkującym i różniczkującym, oznaczonymi odpowiednio P, I i D.
Poglądowo działanie tych członów w odniesieniu do czasu można zinterpretować następująco:
Ważona suma tych trzech działań stanowi podstawę sygnału podawanego na człon wykonawczy w celu regulacji procesu (np. zmiana położenia zaworu regulacyjnego albo zwiększenie mocy grzejnika).
Regulator PID stanowi najlepsze rozwiązanie w przypadku braku wiedzy na temat obiektu regulacji. Poprzez odpowiedni dobór nastaw regulatora PID, uzyskuje się regulację dostosowaną dla danego obiektu. Odpowiedź regulatora opisuje się, przedstawiając jego reakcję na uchyb: stopień przeregulowania i poziom oscylacji układu. Należy przy tym pamiętać, że algorytm regulacji PID nie zapewnia sterowania optymalnego ani nie gwarantuje stabilności układu.
Regulator PID jest szeroko stosowany w przemysłowych układach regulacji. Istotnie jest to najbardziej rozpowszechniony typ regulacji, który odpowiada na potrzeby około 90% wszystkich instalacji automatyki.
Algorytm regulatora.
Regulator PID składa się z następujących członów:
Regulator realizuje algorytm:
gdzie formula_5 to uchyb regulacji.
Transmitancja operatorowa idealnego (ISA, od ang. "ideal standard algorithm") regulatora PID:
Idealne różniczkowanie jest nierealizowalne fizycznie.
Transmitancja operatorowa rzeczywistego regulatora PID:
Istnieje bardzo dużo odmian postaci algorytmu PID. Jedną z najczęściej używanych w pracach naukowych i teoretycznych jest postać równoległa – niezależna. Transmitancja operatorowa niezależnego (naukowego, IND, od ang. "INDependent algorithm") regulatora PID:
gdzie:
Aby regulator PID pracował jako regulator:
Dyskretny regulator PID.
W dziedzinie Z (zob. płaszczyzna Z) regulator PID określony jest następującą transmitancją dyskretną:
równanie to można przekształcić do postaci kanonicznej:
gdzie:
Gdy dana jest transmitancja regulatora PID w dziedzinie Z, to można przekształcić ją do opisu w dziedzinie dyskretnej (zob. układ dyskretny), uzyskując następujące równanie różnicowe:
W końcu na podstawie powyższego równania różnicowego można utworzyć strukturę filtru cyfrowego, która posłuży do implementacji regulatora PID.
Zmienna procesu.
W większości rozwiązań komercyjnych działanie różniczkujące oparte jest na zmiennej procesu, a nie na uchybie. Wynika to stąd, że cyfrowa wersja algorytmu PID działa tak, że wywołuje duże niepożądane piki przy zmianie wartości zadanej. Jeśli wartość zadana jest stała, to zmiany zmiennej procesowej będą takie same jak zmiany uchybu. Dlatego też taka modyfikacja nie robi żadnej różnicy, jeśli chodzi o sposób, w jaki regulator odpowiada na zakłócenia procesu. Działanie zmodyfikowanego regulatora PID (znanego też jako regulator PI-D – tzn. różniczka działa tylko na zmienną procesu) można wówczas opisać wzorem:
gdzie:
Większość regulatorów komercyjnych posiada ponadto opcję działania proporcjonalnego w oparciu o zmienną procesową. Wówczas tylko działanie całkujące odpowiada na zmiany wartości zadanej. Mogłoby się wydawać, że wpływa to negatywnie na czas odpowiedzi procesu na wprowadzone zmiany, jednak w wyniku przestrojenia regulatora (głównie zwiększenie formula_12) uzyskuje się prawie taką samą odpowiedź. Taka modyfikacja algorytmu nie wpływa na sposób, w jaki regulator odpowiada na zakłócenia procesu, ale zmiana w strojeniu daje korzystne skutki. Często amplituda i czas trwania zakłóceń ulega zmniejszeniu o połowę. Ponieważ większość regulatorów często działa w obecności zakłóceń procesu i stosunkowo rzadko ma do czynienia ze zmianami wartości zadanej, to właściwie dostrojony tak zmodyfikowany algorytm może znacząco polepszyć funkcjonowanie procesu. Działanie tak zmodyfikowanego regulatora PID (znanego też jako regulator I-PD – tzn. człon proporcjonalny i różniczka działa tylko na zmienną procesu) można wówczas opisać wzorem:
Stosując ten algorytm, nie można polegać na omówionych poniżej metodach doboru nastaw Zieglera-Nicholsa i Cohena-Coona.
Dobór członów regulatora PID.
W niektórych zastosowaniach do odpowiedniej regulacji potrzebne jest działanie tylko jednego lub dwóch członów. Wówczas odpowiednim parametrom nadaje się zerowe wartości. Regulator PID, w którym niektóre człony są nieaktywne, nazywa się, zależnie od przypadku, regulatorem PI, regulatorem PD, regulatorem P albo regulatorem I. Regulatory PI spotyka się dość często, gdyż działanie różniczkujące jest wrażliwe na szum pomiarowy, a ewentualny brak członu całkującego może uniemożliwić osiągnięcie przez układ wartości zadanej.
Dobór nastaw regulatora PID.
Dobór nastaw regulatora PID polega na określeniu optymalnych wartości parametrów poszczególnych członów, tak aby uzyskać pożądane sterowanie. Stabilność (ograniczenie oscylacji) stanowi wymóg zasadniczy, ale poza tym różne układy zachowują się w inny sposób, różne zastosowania wiążą się z różnymi wymaganiami i wymagania mogą być sobie przeciwstawne.
Dobór nastaw regulatora PID to trudne zadanie, mimo że w grę wchodzą jedynie trzy parametry, a problem daje się łatwo opisać, ponieważ muszą zostać spełnione złożone kryteria przy ograniczeniach samego regulatora PID. Istnieją różne metody doboru nastaw, bardziej wyszukane metody są przedmiotem patentów.
Koncepcyjnie projektowanie i dobór nastaw regulatora PID wydaje się intuicyjny, ale jeśli chce się uzyskać kilka (często sprzecznych) celów naraz – takich jak krótki stan przejściowy i duży zapas stabilności – w praktyce może to być trudne. Zwykle, początkowe nastawy uzyskane za pomocą dostępnych metod muszą być kilkakrotnie poprawiane poprzez prowadzenie symulacji komputerowych do czasu, aż układ będzie działał zgodnie z oczekiwaniami lub zaakceptuje się rozwiązanie kompromisowe.
Regulatory PID dają często akceptowalną regulację przy ustawieniach domyślnych, ale w ogólności można osiągnąć poprawę jakości regulacji poprzez staranny dobór nastaw, a przy niewłaściwym doborze działanie regulatora staje się nie do zaakceptowania.
Ilustracją znacznych trudności związanych ze strojeniem regulatorów PID są wyniki przeglądów wykonane w zakładach przemysłowych. W jednym z przeglądów testowanie ponad tysiąca pętli sterowania w ponad stu zakładach pokazało, że ponad 30% zainstalowanych sterowników pracuje w trybie sterowania ręcznego, a 65% pętli pracujących w trybie sterowania automatycznego ma gorsze parametry jakościowe niż te pracujące w trybie ręcznego sterowania. Inne dane z 2000 roku podają, że 80% sterowników jest niewłaściwie nastrojonych, 30% pracuje w trybie sterowania ręcznego, 25% wszystkich sterowników PID pracuje, wykorzystując domyślne nastawy fabryczne (co sugeruje, że nie były w ogóle strojone).
Przegląd metod doboru nastaw regulatora PID.
Istnieje kilka metod strojenia pętli z regulatorami PID. Najbardziej efektywne metody w ogólności wymagają opracowania w jakiejś formie modelu regulowanego procesu, a następnie doboru członów P, I i D w oparciu o dynamiczny model parametrów. Metody polegające na ręcznym doborze nastaw mogą być względnie nieefektywne, szczególnie jeśli pętle charakteryzują odpowiedzi czasowe rzędu minut lub dłuższe.
Dobór metody zależy w dużej mierze od tego, czy pętla może być odłączona tak, by można było dobór przeprowadzić metodą "off-line" i od tego, jak przedstawia się odpowiedź czasowa układu. Jeśli układ można odłączyć, to wówczas najlepsza metoda doboru polega na podaniu na wejście obiektu sygnału w postaci zmiany skokowej i pomiarze sygnału na wyjściu jako funkcji czasu, następnie wykorzystaniu tak uzyskanej charakterystyki w celu określenia parametrów regulacji.
Strojenie ręczne.
Jeśli regulator musi pozostać włączony w pętlę na obiekcie (online), to jedna z metod polega na ustawieniu najpierw wartości formula_13 i formula_14 na zero. Następnie zwiększeniu formula_12 do momentu, aż na wyjściu pętli pojawią się oscylacje. Wtedy formula_12 powinno się nastawić na mniej więcej pół wartości z charakterystyki typu spadek ćwierci amplitudy (oscylacji). Następnie zwiększyć formula_13 do czasu, aż uchyb w wystarczająco długim czasie procesu stanie się do zaakceptowania. Jednakże zbyt duża wartość formula_13 doprowadzi do niestabilności. Ostatecznie, jeśli potrzeba, zwiększyć formula_14 do czasu, aż pętla będzie odpowiednio szybko osiągała nastawy po podaniu zakłóceń. Jednakże zbyt duża wartość formula_14 doprowadzi do zbyt dużej wartości odpowiedzi i przeregulowania. Szybkie strojenie pętli z regulatorem PID zwykle powoduje, że pojawiają się niewielkie przeregulowania, gdy dąży się do szybkiego osiągnięcia nastaw, jednak niektóre układy nie mogą tolerować przeregulowań – w takich przypadkach potrzebny jest zamknięty układ nadtłumiony, który wymaga ustawienia formula_12 na wartość znacznie mniejszą niż połowa tej wartości formula_43 która powoduje oscylacje.
II Metoda Zieglera-Nicholsa.
Inna metodą o charakterze heurystycznym jest metoda formalnie znana jako II metoda Zieglera-Nicholsa. Metodę zaproponowali John G. Ziegler i Nathaniel Nichols w 1940 roku. Metoda oparta jest o pomiar parametrów oscylacji. Podobnie jak w podanych wyżej metodach nastaw ręcznych formula_13 i formula_14 na początek ustawia się na zero. Wzmocnienie formula_46 zwiększa się do czasu, aż osiągnie się ostatecznie wzmocnienie formula_47 przy którym sygnał wyjściowy pętli zacznie oscylować ze stałą amplitudą. formula_48 i okres oscylacji formula_49 wykorzystuje się następnie, by ustawić wzmocnienia zgodnie z poniższą tabelą:
Powyższe wzmocnienia mają zastosowanie do idealnej, równoległej postaci regulatora PID. Gdy stosuje się je do regulatora PID w standardowej postaci, parametry czasu całkowania i czasu różniczkowania formula_10 i formula_11 zależą tylko od okresu oscylacji formula_52
Zalety tej metody to brak wymogu identyfikacji dynamiki obiektu oraz to, że wyznaczone nastawy gwarantują (prawie zawsze) stabilność układu regulacji, choć nie zapewniają dobrych wskaźników jakości regulacji. W celu poprawy tych wskaźników można skorygować wyznaczone nastawy, traktując je jako wyjściowe. Wadą tej metody jest konieczność doprowadzenia układu regulacji do nietłumionych oscylacji (małej amplitudy). W istocie metodę Zieglera-Nicholsa można już dziś uznać za przestarzałą – nietrudno wykazać, że regulator PID może pracować lepiej przy przyjęciu innych nastaw.
Istnieje wiele mutacji tej metody (m.in. metoda Pessena, Opelta, Hansena).
Oprogramowanie doboru nastaw regulatorów PID.
W przypadku większości obiektów przemysłowych obecnie nie dostraja się pętli z użyciem metod i kalkulacji omówionych powyżej. Zamiast tego korzysta się ze specjalistycznego oprogramowania, które dobiera optymalne nastawy, dając spójne efekty. Oprogramowanie to zbiera dane, tworzy modele procesów, proponuje optymalne nastawy. Niektóre pakiety mogą nawet dobrać nastawy w oparciu o zebrane dane o zmianach nastaw.
Matematyczne strojenie pętli z regulacją PID generuje impuls do układu, a następnie wykorzystuje charakterystyki częstotliwościowe układu do doboru wartości pętli PID. Strojenie matematyczne jest szczególnie zalecane w pętlach z czasami odpowiedzi kilku minut, gdyż w takim przypadku znalezienie choćby stabilnego zestawu nastaw metodą prób i błędów może zabrać kilka dni. Jeszcze trudniej dobrać wartości optymalne. Niektóre regulatory cyfrowe posiadają wbudowane urządzenia do samonastrajania, które wysyłają do obiektu sygnały bardzo małych zmian nastaw, dzięki czemu regulator może sam skalkulować optymalne wartości nastaw.
Inne dostępne formuły pozwalają na dostrojenie regulatora w pętli do różnych kryteriów regulacji. Wiele opatentowanych formuł doboru obecnie wbudowuje się w moduły oprogramowania lub urządzeń.
Rozwój oprogramowania do automatycznego strojenia pętli z regulatorami PID doprowadził też do powstania algorytmów do strojenia regulatorów PID w kontekście dynamicznym lub w stanach nieustalonych. Oprogramowanie modeluje dynamikę procesu poprzez zakłócenia i w efekcie wylicza parametry regulatora PID.
Ogólny podział metod.
W ogólności metody strojenia regulatorów PID można podzielić na następujące grupy:
Wprowadzanie nastaw.
Niezależnie od metody doboru nastaw wyróżnia się sposoby wprowadzania nastaw regulatorów:
W przypadku automatycznego wprowadzania nastaw zwykle regulator, po przełączeniu w tryb pomiarów, wyznacza wartości parametrów nastaw regulatora, jeśli parametry te ulegną zmianie, to zachodzi autoadaptacja (ang. "autotuning").
W nowoczesnych regulatorach może być i tak, że operator rysuje na ekranie regulatora wymagane przebiegi wartości regulowanej, a regulator wylicza pożądane wartości parametrów przebiegów przejściowych.
Oczekiwane efekty.
Stabilność.
Jeśli parametry regulatora PID (wzmocnienia członów proporcjonalnego, całkującego i różniczkującego) zostaną dobrane nieprawidłowo, regulowany obiekt może stać się niestabilny, to znaczy jego wyjście rozbiega się, oscylując lub bez oscylacji, i jest ograniczone jedynie przez nasycenie lub uszkodzenie mechaniczne. Oscylacje wywołuje nadmierne wzmocnienie szczególnie w obecności znacznego opóźnienia.
W ogólności oczekuje się, że odpowiedź układu będzie stabilna, a obiekt nie będzie oscylował dla żadnych kombinacji warunków procesu lub nastaw, chociaż czasami akceptowalna (lub pożądana) jest stabilność marginalna (oscylacje ograniczone).
Działanie pożądane.
Działanie pożądane w odpowiedzi na zmiany procesu lub zmiany nastaw zależy od przypadku zastosowania.
Dwa podstawowe wymagania to regulacja stałowartościowa (odrzucenie zakłóceń – pozostawanie na danej wartości zadanej) i podążanie za sterowaniem (realizacja zmian wartości zadanej) – odnosi się to do tego, jak zmienna sterowana nadąża za wartością pożądaną. Kryteria specyficzne dla działania nadążnego to między innymi czas narastania i czas ustalania. Przy niektórych procesach nie można dopuścić do przeregulowania zmiennej procesu ponad wartość zadaną, jeśli, na przykład, nie byłoby to bezpieczne. Inne procesy mają minimalizować energię wydatkowaną na osiągnięcie nowej wartości zadanej.
Problemy praktycznych zastosowań i usprawnienia.
Z jednej strony regulatory PID znajdują zastosowanie w wielu problemach regulacji i często pracują zadowalająco bez żadnych ulepszeń, a nawet bez strojenia. Jednak z drugiej strony w wielu przypadkach stosowanie regulatorów PID w podstawowej wersji nie przynosi pożądanych efektów i nastręcza wiele problemów. W odpowiedzi na nie powstało szereg modyfikacji i usprawnień.
Windup całkowania.
Jeden z powszechnie występujących problemów pojawiających się przy wdrożeniach regulacji PID to windup całkowania. Gdy po dużej zmianie w nastawie człon całkujący zmagazynuje błąd, którego wielkość przekracza wartość maksymalną zmiennej regulowanej (jest to tzw. "windup", czyli „nawijanie się”), to układ wykazuje przeregulowanie i odpowiednia zmienna układu nadal się zwiększa do czasu, aż błąd nie zostanie „odwinięty”. Problem ten może być rozwiązany poprzez:
Anti-windup w istocie przełamuje niemożność uwzględnienia ograniczeń w regulacji PID (co nie stanowi problemu w przypadku regulacji predykcyjnej zob. też porównanie regulacji PID i MPC).
Przeregulowania związane ze znanymi zakłóceniami.
Przykładowo załóżmy, że pętla z regulatorem PID regulowała temperaturę pieca poprzez rezystancję elektryczną i tak regulowany układ ustabilizował się. Teraz gdy po otwarciu drzwi do pieca włoży się coś zimnego, temperatura spada poniżej wartości nastawionej. Działanie całkujące regulatora ma tendencję do kompensacji tego błędu poprzez wprowadzenie innego błędu o wartości dodatniej. Można uniknąć takiego przeregulowania poprzez „zamrożenie” działania całkującego po otwarciu drzwi pieca przez czas, który układ z pętlą sprzężenia zwykle potrzebuje, by nagrzać piec ponownie.
Skokowe zmiany wartości zadanej.
Człony proporcjonalne i różniczkujące mogą spowodować nadmierne przesunięcia na wyjściu, gdy układ jest poddany natychmiastowemu skokowemu wzrostowi wartości uchybu, takiemu jak duża zmiana wartości zadanej (nastawy). W przypadku czynnika różniczkującego następuje to w wyniku różniczkowania błędu, który jest bardzo duży w czasie gdy następuje natychmiastowa zmiana skokowa. Z tego też względu niektóre algorytmy regulatorów PID zawierają w sobie następujące modyfikacje:
gdzie:
Opisane wyżej regulatory PI-D oraz I-PD stanowią szczególny przypadek podanej tu struktury z dwoma stopniami swobody.
Szum w pochodnej.
Problem z członem różniczkującym polega na tym, że nawet niewielkie ilości szumu pomiarowego lub szumu procesu mogą spowodować bardzo duże zmiany na wyjściu. Pomocne staje się tu filtrowanie pomiarów za pomocą filtru dolnoprzepustowego tak, by usunąć składowe szumu o wyższych częstotliwościach. Jednakże filtracja dolnoprzepustowa i regulacja o charakterze różniczkującym mogą wzajemnie się znosić, stąd też redukcja szumu za pomocą środków sprzętowych może być znacznie lepszym rozwiązaniem. Alternatywnie można zastosować filtr medianowy, który usprawnia efektywność i praktyczną jakość sterowania. W wielu systemach można wyłączyć pasmo różniczkowania za cenę utraty pewnych (niewielkich) możliwości sterowania – jest to równoważne użyciu regulatora PID jako regulatora PI.
Częste zmiany wielkości wyjściowych.
Wiele pętli z regulatorem PID steruje urządzeniami mechanicznymi (na przykład zaworami). Utrzymanie mechaniczne może stanowić główny koszt, a zużycie prowadzi do degradacji sterowania w formie albo tarcia statycznego lub strefy nieczułości w mechanicznej odpowiedzi na sygnał wejściowy. Szybkość zużycia mechanicznego jest głównie funkcją tego, jak często urządzenie jest aktywowane do tego, by wykonać zmianę. Tam gdzie zużycie stanowi istotny problem, pętla PID może mieć strefę nieczułości na wyjściu, co ma za zadanie redukcję częstotliwości aktywacji wyjścia (zaworu). Uzyskuje się to poprzez modyfikację regulatora tak, by utrzymywał wyjście na stałym poziomie, jeśli zmiana byłaby niewielka (w ramach zdefiniowanego przedziału strefy nieczułości). Wyliczone wyjście musi wyjść poza strefę nieczułości, zanim faktyczne wyjście ulegnie zmianie.
Czas martwy (opóźnienia).
Układy z opóźnieniami czasowymi można całkiem dobrze regulować za pomocą regulatorów PID. Jednakże tradycyjne zasady doboru nastaw często przynoszą mierne efekty. Działanie różniczkujące jest całkiem użyteczne dla układów, które odznaczają się opóźnieniami, jednakże działanie to ma ograniczoną wartość dla układów, w których czas martwy dominuje. Wynika to z tego, że predykcja wyjścia oparta na ekstrapolacji liniowej nie jest efektywna. Znacznie lepiej jest wykonywać predykcję na podstawie sygnałów wejściowych podanych na wejścia układu, niż na podstawie tych, które jeszcze nie pojawiły się na wyjściu układu. Takie działanie uzyskać można, stosując predyktor Smitha.
Nieliniowość obiektu.
Kolejny problem, jaki wiąże się z regulatorami PID to fakt, że są to regulatory liniowe i w szczególności symetryczne. Dlatego ich działanie w nieliniowych układach regulacji (takich jak na przykład układy regulacji HVAC) ma charakter zmienny. W ogólności regulatory PID nie nadają się do stosowania w silnie nieliniowych układach regulacji. Na przykład przy regulacji temperatury często korzysta się z aktywnego ogrzewania (poprzez element grzejący) razem z pasywnym chłodzeniem (ogrzewanie wyłączone, ale brak chłodzenia) skutkiem czego przeregulowanie może być skorygowane tylko powoli – nie można wymusić jego zmniejszenia. W takiej sytuacji regulator PID powinien być nastrojony do nadkompensacji, aby zapobiec lub zredukować przeregulowanie, co jednak pogarsza jakość działania (zwiększa czas regulacji).
Niektóre obiekty regulacji odznaczają się pewnym stopniem nieliniowości, dlatego parametry regulatora odpowiednie dla pracy przy pełnym obciążeniu nie są właściwe, gdy regulator rozpoczyna pracę w chwili, gdy nie ma obciążenia. W takim przypadku stosuje się harmonogramowanie wzmocnienia (które polega na używaniu różnych parametrów dla różnych zakresów pracy regulatora). Szczególnie atrakcyjne w tym kontekście jest samonastrajanie (ang. "auto-tuning"), które redukuje wysiłki związane z tworzeniem harmonogramu wzmocnień.
Zastąpienie członu całkującego przez część opartą na odpowiednim modelu.
Zasadnicza trudność z regulacją PID polega na tym, że tworzy ona układ ze sprzężeniem zwrotnym ze stałymi parametrami i bez żadnej bezpośredniej wiedzy o regulowanym procesie. Dlatego całe działanie układu regulacji ma charakter reaktywny i stanowi pewien kompromis – podczas gdy regulacja PID jest najlepszym rozwiązaniem w przypadku, gdy nie posiada się modelu regulowanego procesu, to polepszenie jakości sterowania można osiągnąć poprzez uwzględnienie takiego modelu procesu.
Często charakterystyka czasowa układu jest mniej więcej znana. Wówczas korzystne jest przeprowadzenie symulacji tej charakterystyki z modelem i wyliczenie niektórych nieznanych parametrów w oparciu o faktyczną charakterystykę układu.
Przykład.
Jeśli na przykład układem jest piec elektryczny, to charakterystyka pokazująca różnicę pomiędzy temperaturą pieca i temperaturą powietrza w odpowiedzi na zmiany mocy elektrycznej będzie podobna do charakterystyki zwykłego dolnoprzepustowego filtru RC przemnożonego przez nieznane współczynniki wzmocnienia. Rzeczywista moc elektryczna dostarczana przez piec jest opóźniona przez filtr dolnoprzepustowy, aby zasymulować odpowiedź temperatury pieca, a następnie aktualna temperatura minus temperatura powietrza jest dzielona przez tę moc elektryczną odfiltrowaną filtrem dolnoprzepustowym. Wówczas wynik jest stabilizowany przez inny filtr dolnoprzepustowy, który prowadzi do estymacji współczynników wzmocnienia. Za pomocą tej estymacji można wyliczyć pożądaną moc elektryczną przez podzielenie nastawy temperatury minus temperatury powietrza przez ten współczynnik. Wynik może wówczas być użyty zamiast funkcji całkującej. Daje to także uchyb regulacji w stanie ustalonym równy zero, ale unika się przy tym windupu całkowania i uzyskuje się znaczące polepszenie działania regulacji w porównaniu do zoptymalizowanego regulatora PID. Taki typ regulatora działa właściwie w pętli otwartej, która powoduje powstanie windupu w działaniu całkującym. Może to być korzystne, gdy na przykład ogrzewanie pieca musi być ograniczone przez pewien czas z powodu uszkodzenia elementu grzejącego albo gdy regulator jest używany jako układ doradczy dla operatora, który może nie przełączyć go do pracy w pętli zamkniętej. Może być także użyteczne, jeśli regulator pracuje w gałęzi złożonego układu regulacji, która może być czasowo wyłączona z użycia.
Sprzężenie w przód.
Działanie układu regulacji można usprawnić poprzez połączenie działania sprzężenia zwrotnego (zamkniętej pętli) regulatora PID ze sprzężeniem w przód (regulacją w pętli otwartej). Wiedza o układzie (taka jak pożądane przyspieszenie czy bezwładność) może być wprowadzona poprzez sprzężenie w przód i połączona z wyjściem PID w celu ulepszenia działania całego układu. Sama wartość wprowadzana przez sprzężenie w przód często może stanowić główną porcję na wyjściu regulatora. Regulator PID może być zasadniczo używany, by odpowiadać na jakąkolwiek zmianę lub uchyb pomiędzy wartością zadaną i faktyczną wartością zmiennej procesu. Jako że na wyjście sprzężenia w przód nie ma wpływu sprzężenie zwrotne procesu, to nie może ono nigdy doprowadzić do oscylacji układu, co polepsza charakterystyki układu i stabilność.
Regulacja kaskadowa.
Znaczącą zaletą regulacji PID jest możliwość zestawienia do pracy dwóch regulatorów PID naraz (tak zwana "regulacja kaskadowa"), co skutkuje ulepszonym działaniem. W regulacji kaskadowej dwa regulatory PID pracują tak, że jeden z nich steruje nastawami drugiego. Regulator PID działa jako regulator pętli zewnętrznej, która steruje zasadniczymi parametrami fizycznymi (takimi jak poziom płynu lub prędkość) Drugi regulator działa jako regulator pętli wewnętrznej i odczytuje wyjście z regulatora pętli zewnętrznej jako nastawę, zwykle sterując parametrem, który podlega szybszym zmianom (na przykład przepływem czy przyspieszeniem). Można dowieść matematycznie, że w przypadku stosowania kaskadowej regulacji PID częstotliwość pracy regulatora wzrasta, a stała czasowa regulowanego obiektu ulega zmniejszeniu.
W przypadku kaskadowej regulacji PID regulatorem głównym jest najczęściej regulator PI lub PID, a regulatorem pomocniczym najczęściej regulator P.
Regulacja z podziałem zakresu.
Układ regulacji kaskadowej posiada jedną zmienną sterującą, ale wykorzystuje kilka sygnałów mierzonych. Komplementarna jest sytuacja, gdy jest kilka zmiennych sterujących i jedna wielkość mierzona. Układy tego typu są powszechnie spotykane w praktyce na przykład w systemach grzania i chłodzenia obiektu, systemach wentylacji. Wówczas stosuje się regulację z podziałem zakresu (ang. "split range control"). Na przykład w jednym zakresie regulator PID grzeje, a w innym chłodzi.
Regulacja selekcyjna.
W układach regulacji selekcyjnej (ang. "override control") wykorzystywanych jest kilka sygnałów mierzonych i tylko jeden element wykonawczy. Funkcję przełączania pomiędzy tymi sygnałami realizuje tak zwany "selektor", wybierający ten sygnał wejściowy, który posiada wartość minimalną lub maksymalną. Przykładowo układ zawiera osobne regulatory PID dla przepływu i ciśnienia, a selektor załącza lub wyłącza jedną pompę. Sterowanie takie stosuje się tam, gdzie główna zmienna procesowa wymaga, aby inne zmienne utrzymywały się w określonych granicach.
Regulacja stosunku dwóch wartości.
Układy z regulacją stosunku dwóch wartości występują często w przemyśle, realizując właściwy przebieg procesu spalania (regulacja stosunku paliwa do powietrza), dawkowania, dozowania lub mieszania (regulacja stosunku dawkowanych, dozowanych lub mieszanych wielkości). Przykładowo regulacja przepływu paliwa przeprowadzana jest zwykłym regulatorem PI lub PID, a regulacja przepływu powietrza za pomocą regulatora stosunku (RPI lub RPID gdzie R oznacza "ratio", czyli stosunek).
Ogólny regulator liniowy (regulator RST).
Regulator PID ze swoimi kilkoma parametrami to niewątpliwie regulator o ograniczonej złożoności. Alternatywnie można zastąpić go przez ogólny regulator liniowy. Ogólny regulator o dwóch stopniach swobody (tak zwany regulator RST lub regulator R-S-T) można przedstawić za pomocą zależności:
gdzie:
Dla układu dyskretnego, jeśli obiekt dany jest przez:
to regulator RTS można opisać wzorem
Wówczas równanie charakterystyczne dane jest zależnością:
Ogólny regulator liniowy stanowi uogólnienie regulatora PID. Innymi słowy, regulator PID jest szczególnym przypadkiem ogólnego regulatora liniowego. Z tego też względu możliwości ogólnego regulatora są dużo większe niż możliwości regulatora PID.
Synteza układu z regulatorem RST jest w istocie metodą lokowania biegunów poprzez rozwiązanie odpowiedniego równania diofantycznego.
Inne ulepszenia i problemy.
Dalsze praktyczne zagadnienia pojawiają się w kontekście urządzeń instalowanych z regulatorem. Aby uzyskać zadowalającą jakość regulacji, należy zapewnić odpowiednio wysoką częstotliwość próbkowania, odpowiednią precyzję i dokładność pomiarów; jeśli potrzeba – zastosować filtry dolnoprzepustowe lub wprowadzić kompensację zakłóceń pomiarowych na wejściu, wyjściu obiektu albo w wartości zadanej.
Regulatory PID, gdy używa się ich oddzielnie, mogą nie zapewnić odpowiedniej jakości regulacji, jeśli wzmocnienie w pętli układu musi być zmniejszone w celu redukcji przeregulowania, oscylacji lub dzwonienia (wokół danej wartości zadanej). Inny problem to trudność jednoczesnego zapewnienia właściwej jakości regulacji przy odpowiednim czasie reakcji, regulatory PID nie reagują na zmienność obiektu (np. gdy proces ulega zmianie po fazie startowej) i wykazują opóźnienie, jeśli chodzi o reakcje na duże zakłócenia.
Zastosowania.
Szacuje się, że 90% regulatorów działających w przemyśle to regulatory typu PID. Prawdopodobnie tylko w 5–10% przemysłowych układów sterowania nie mogą być stosowane jednowymiarowe sterowniki PID.
Regulatora PID używa się np. do sterowania temperaturą procesu, w tym wypadku działa on jak bardzo dokładny termostat. Może również sterować ciśnieniem, natężeniem przepływu, składem chemicznym, siłą, prędkością i innymi sygnałami. Regulatory znajdują zastosowanie w przemyśle samochodowym, w tym przypadku ich zadaniem jest utrzymywanie stałej prędkości samochodu bez względu na warunki jazdy (tzw. tempomat).
Regulatory PID nie nadają się jednak do wszystkich rodzajów układów regulacji. Są one typowe dla zastosowań w układach określanych jako układy regulacji przemysłowej, a więc nadają się one przede wszystkim do regulacji stałowartościowej obiektów lub procesów typu technologicznego takich jak piece, kotły czy reaktory chemiczne, które charakteryzują się dużymi stałymi czasowymi (ewentualnie opóźnieniami) i które są narażone na zakłócenia typu dodatkowych niekontrolowanych oddziaływań na wejściu. Sterowniki PID sprawdzają się dobrze dla procesów z „łagodną” dynamiką i umiarkowanymi wymaganiami jakości. Z istniejących danych wynika, że 98% pętli sterowania w przemyśle papierniczym wykorzystuje sterowniki SISO PI. Stosowanie sterowników PI oraz PID poleca się dla procesów niskiego i średniego rzędu i z niedużymi opóźnieniami. Dużą grupą układów regulacji, w których można określić pewną ogólną metodykę analizy i projektowania, lecz w których nie stosuje się regulatorów PID, są serwomechanizmy.
Rys historyczny.
Historia regulacji typu PID sięga wstecz do roku 1784, kiedy to powstał projekt odśrodkowego regulatora obrotów. Regulatory PID były następnie rozwijane na potrzeby automatycznego sterowania statkiem. Jednym z pierwszym z przykładów regulatora typu PID był regulator opracowany w 1911 roku przez Elmera Sperry. Jednak dopiero w 1922 roku Nicolas Minorsky przedstawił regulator trójczłonowy do sterowania statkami, tym samym stając się pierwszym, który użył regulatora PID.
Minorsky był Amerykaninem pochodzenia rosyjskiego, urodził się w Rosji w 1885 roku (jego znajomość języka rosyjskiego okazała się ważna dla zachodu w późniejszym okresie). W czasie służby w marynarce rosyjskiej studiował problemy związane ze sterowaniem statkami i wkrótce po wyemigrowaniu do Stanów Zjednoczonych w 1918 roku przeprowadził pierwszą teoretyczną analizę automatycznego sterowania statku. Prace Minorsky’ego dotyczyły stabilności układów nieliniowych (innymi słowy, efektów nieliniowości w systemach ze sprzężeniem zwrotnym), a wykonywane one były na okręcie USS New Mexico na zlecenie amerykańskiej marynarki wojennej.
Minorsky oparł swoje analizy na obserwacji pracy sternika. Był jednym z pierwszych, którzy uświadomili sobie potrzebę wprowadzenia działania różniczkującego do regulatora, co byłoby odpowiednikiem przystosowań, oczekiwań lub intuicji, jakie wykazywał sternik statku. Minorsky zauważył, że sternik sterował statkiem nie tylko w oparciu o aktualny błąd, ale brał pod uwagę także błędy, jakie występowały w przeszłości oraz bieżące tempo zmian. Następnie Minorsky opisał to, co zaobserwował, za pomocą narzędzi matematycznych. Choć Minorsky nie posługiwał się współcześnie używanymi terminami, jego zalecenia dotyczą właściwej kombinacji działań o charakterze proporcjonalnym, różniczkującym i całkującym. Badanie Minorsky’ego wyraźnie zidentyfikowało sposób, w jaki powinno się wykorzystywać działanie sterujące. Jego praca w szczegółowszym ujęciu wyglądała, jak następuje. Celem jego pracy było określenie warunków stabilności, co znacząco uprościłoby problem. Sterowanie proporcjonalne daje stabilność w obecności niedużych zakłóceń, nie wystarcza jednak w przypadku, gdy zakłócenia są mocne i trwają dłuższy czas (szczególnie przy zaciekłym sztormie), co objawia się w postaci uchybu ustalonego. W takich warunkach pojawia się potrzeba dodania członu całkującego. Ostatecznie, by polepszyć sterowanie, dodany został człon różniczkujący.
W 1922 roku Minorsky opublikował artykuł "Directional Stability of Automatically Steered Bodies", w którym przedstawił kilka nowych pomysłów. Po pierwsze, dokonał linearyzacji problemu w danym punkcie z użyciem szeregu Taylora i przeprowadził analizę stabilności w okolicy tego punktu przy niewielkich zakłóceniach. Po drugie, przedstawił koncepcję regulatora trójczłonowego regulatora PID. Po trzecie, przeanalizował niekorzystny wpływ, jaki do sterowania automatycznego wnosi opóźnienie czasowe. Była to pierwsza opublikowana analiza teoretyczna regulatora PID.
Próby z regulatorem przeprowadzone zostały na okręcie USS New Mexico, podczas których to regulator sterował prędkością kątową (nie kątem) steru. Stosowanie regulacji typu PI wiązało się z trwałym zejściem z kursu o wartość ±2°. Po ujęciu ponadto członu D trwałe zejście z kursu malało do ±1/6°. Były to wyniki lepsze niż te, jakie udawało się osiągać większości sternikom.
Marynarka ostatecznie nie zdecydowała się jednak wówczas na wdrożenie jego rozwiązania z uwagi na opór ze strony załogi statku. Praca Minorsky’ego nie spotkała się też wówczas z większym zainteresowaniem i nie została szeroko rozpowszechniona. Mimo że Minorsky stworzył dobre teoretyczne podstawy dla sterowania w pętli sprzężenia zwrotnego, to jego praca napisana była w czasach heroicznych wynalazków, gdzie intuicja i praktyczne doświadczenie miały większe znaczenie dla inżynierskiej praktyki niż analizy teoretyczne.
Dziś praca Minorsky’ego jest uznawana za jedną z pierwszych fundamentalnych prac, stanowi najlepszy przykład ewolucji teorii poprzez uogólnianie i dążenie do lepszego zrozumienia problemu. Podobne prace zostały przeprowadzone i opublikowane przez kilku innych badaczy w latach 30. XX wieku. Do dziś regulatory PID, po raz pierwszy opisane w 1922, są stosowane w przeważającej części wszystkich zastosowań przemysłowych (w 1996 roku stanowiły około 90% wszystkich zastosowań).
W późnych latach 20. XX wieku dostępne były dwustawne regulatory elektryczne oraz laboratoryjne rozwiązania regulatorów PI, wykorzystujące silniki w celu uzyskania działania całkującego. W tym okresie były powszechnie wykorzystywane regulatory pneumatyczne, zapewniające szybkie działanie dwustawne i tylko wąski zakres działania proporcjonalnego (od 5 do 7% zakresu pełnej skali). Pneumatyczny regulator PI został wyprodukowany przez firmę Foxboro we wrześniu 1931 roku. Był to regulator Model 10 "Stabilog". W 1933 roku Clesson E. Mason z firmy Foxboro opatentował "Stabilog" urządzenie, które ujmowało w sobie zarówno działanie całkujące, jak i proporcjonalne, a z końcem dekady dostępne stały się regulatory trójczłonowe, które zawierały w sobie "preact" – jak wówczas nazywano sterowanie różniczkujące. Prace nad zastosowaniem działania różniczkującego w regulatorach pneumatycznych prowadził też w latach 1939–1940 Ralph Clarridge z firmy Taylor Instrument Companies. W efekcie pojawiły się handlowe wersje regulatorów PID wyprodukowane przez firmy Taylor i Foxboro.
W 1942 roku John Ziegler i Nathaniel Nichols opracowali zasady doboru nastaw regulatorów pneumatycznych stosowanych na amerykańskich okrętach podwodnych (tzw. metoda Zieglera-Nicholsa). Konieczność zachowania tajemnicy spowodowała, że efekty tych i innych prac ujrzały światło dzienne dopiero po zakończeniu II wojny światowej.
W 1945 roku A.J. Young opisał sześć elektronicznych regulatorów PID różnych firm (Evershed &amp; Vignolles – Wielka Brytania; Hartman &amp; Braun oraz Schoppe &amp; Faeser – Niemcy; Leeds &amp; Northrup Manning, Maxwell &amp;Moore, The Swartwout Company – USA).
Regulatory PID znajdują się w centrum praktyki inżynierskiej od kilkudziesięciu lat. Mimo to regulatory PID pozostają słabo rozumiane. Szeroko zakrojone przeglądy w zakładach przemysłowych pokazały, że znaczny odsetek regulatorów PID w wielu zastosowaniach jest niewłaściwie nastrojony lub pracuje na nastawach domyślnych. Przy tym zainteresowanie ośrodków akademickich tym obszarem było przez wiele lat niewielkie. Wzrost zainteresowania w kręgach akademickich stał się zauważalny dopiero w latach 80. i 90. XX wieku, czego kulminacją była międzynarodowa konferencja zorganizowana przez federację IFAC w 2000 roku.
Ogromnym utrudnieniem w dzisiejszych czasach dla operatorów urządzeń automatyki przemysłowej jest trend ciągłej modyfikacji tego algorytmu zapoczątkowany przez środowiska akademickie w latach osiemdziesiątych ubiegłego wieku, spowodowany coraz to nowszymi wymogami technologicznymi procesów. W tej dziedzinie świetnie wykazują się matematycy i teoretycy sterowania, którzy na licznych konferencjach przedstawiają udoskonalone metody algorytmu PID. Badania naukowe ukierunkowane na poszukiwanie nowych rozwiązań bazujących na algorytmie PID są prowadzone w placówkach naukowych na całym świecie. Obecnie coraz częściej próbuje się stworzyć inteligentne rozwiązania tychże regulatorów w klasie algorytmów nieliniowych.

</doc>
<doc id="99622" url="https://pl.wikipedia.org/wiki?curid=99622" title="Henri La Fontaine">
Henri La Fontaine

Henri-Marie La Fontaine (Lafontaine, ur. 22 kwietnia 1854 w Brukseli, zm. 14 maja 1943 tamże) – prawnik belgijski, laureat Pokojowej Nagrody Nobla za rok 1913.
Życiorys.
Studiował prawo na Wolnym Uniwersytecie w Brukseli, praktykował jako prawnik od 1877 r. Był uznanym ekspertem prawa międzynarodowego, od 1893 wykładał na Nowym Uniwersytecie w Brukseli. W latach 1895–1936 pełnił mandat senatora z ramienia Partii Socjalistycznej (z przerwą w latach 1898–1900 oraz 1932–1935). Wraz z Paulem Otletem założył w 1895 roku Międzynarodowy Instytut Bibliograficzny w Brukseli.
Współpracował z Międzynarodowym Stałym Biurem Pokoju, działał na rzecz zwołania haskich konferencji pokojowych w 1899 i 1907. W 1907 zastąpił na stanowisku przewodniczącego Międzynarodowego Stałego Biura Pokoju laureata Pokojowej Nagrody Nobla z 1908, Fredrika Bajera. W 1919 wchodził w skład delegacji belgijskiej na Konferencję Pokojową w Paryżu, następnie członek Zgromadzenia Ligi Narodów (1920–1921). Za wkład w międzynarodowy ruch pokojowy został uhonorowany Pokojową Nagrodę Nobla w 1913 r.
Był inicjatorem powstania Światowego Centrum Intelektualnego ("Centre Intellectuel Mondial"), przekształconego później w Instytut Współpracy Intelektualnej przy Lidze Narodów. Proponował utworzenie szeregu instytucji współpracy międzynarodowej – światowej szkoły i uniwersytetu, parlamentu światowego, międzynarodowego trybunału sprawiedliwości.
Pracował nad uporządkowaniem materiałów historycznych arbitrażu międzynarodowego, opracował indeks alfabetyczny do drugiego wydania "Classification décimale universelle" (1927), założył pismo "La Vie Internationale". W latach 1919–1932 był wiceprzewodniczącym Senatu Belgii.

</doc>
<doc id="99623" url="https://pl.wikipedia.org/wiki?curid=99623" title="Order Świętego Jerzego (Imperium Rosyjskie)">
Order Świętego Jerzego (Imperium Rosyjskie)

Order Świętego Jerzego, pełna nazwa: Order Wojskowy Świętego Męczennika i Zwycięzcy Jerzego (ros. "Военный орден Св. Великомученика и Победоносца Георгия") – carski rosyjski order wojskowy i jedno z najwyższych rosyjskich odznaczeń w latach 1769-1917. W 1992 odnowiony jako najwyższe odznaczenie wojskowe Rosji, pod nazwą Order św. Jerzego ("Орден Святого Георгия").
Historia.
Został ustanowiony 26 listopada 1769 roku przez carycę Katarzynę II; następnego dnia zatwierdzono pierwszy statut orderu.
Podzielony był początkowo na cztery klasy, później dołączono kilka dodatkowych odznaczeń honorowych:
dodatkowo szable z oznaką orderową na gardzie: Broń Świętego Jerzego i Broń Złota, oraz czterostopniowy z nieemaliowanym krzyżem na wstążce Krzyż Świętego Jerzego, a także czterostopniowy Medal Świętego Jerzego.
W 1917 został zniesiony wraz ze wszystkimi innymi rosyjskimi odznaczeniami państwowymi w wyniku rewolucji październikowej i likwidacji Cesarstwa Rosyjskiego. Na jego miejsce sowieci ustanowili później Order Sławy, zachowując jedynie kolory i kształt wstążki dawnego orderu.
Po wymordowaniu części i emigracji reszty dynastii Romanowów order utrzymał status ich orderu domowego do czasów współczesnych.
Zasady nadawania.
Orderem mogli być nagradzani oficerowie za wybitne odznaczenie się w boju. Mogli go otrzymywać również cudzoziemcy. I i II klasa przeznaczona była tylko dla generałów, z czego pierwszą klasę nadawano za zwycięską kampanię. Order IV klasy do 1833 można było także uzyskać za długoletnią służbę (25 lat w armii lądowej lub 18 lub 20 odbytych kampanii przesłużonych w marynarce wojennej). W 1828 odebrano możliwość przyznawania tego orderu oficerom służby tyłowej, a w 1855 car Aleksander II całkiem zniósł możliwość uzyskania orderu św. Jerzego za wysługę lat (funkcję tę zaczął spełniać order św. Włodzimierza IV klasy). Od 1816 na orderach za wysługę lat widniał napis na poziomych ramionach krzyża: "25 let" ("25 летъ") lub "18" lub "20 kamp." ("18 камп.").
Nad orderem czuwała kapituła rosyjskich carskich orderów, której wielkim mistrzem był car. O nadaniu orderu I i II klasy decydował jedynie car, natomiast klasy III i IV nadawała rada (Duma) złożona z kawalerów orderu. Do odznaczenia przedstawiał bezpośredni przełożony oficera, w ciągu 4 tygodni od wydarzenia zasługującego na odznaczenie.
Order mógł otrzymać początkowo wyłącznie oficer. Dla podoficerów i szeregowych przeznaczone były Krzyż św. Jerzego i Medal św. Jerzego. Od 1855 IV klasa orderu mogła być nadawana za niezwykłą odwagę na polu walki niezależnie od rangi wojskowej, również szeregowcom.
Order dawał liczne przywileje w służbie i na dworze carskim. Najstarszym kawalerom orderu przysługiwała roczna pensja.
Pierwszym oficerem nagrodzonym orderem był podpułkownik 1. pułku grenadierów F. I. Fabricjan, który odznaczył się przy zdobyciu Gałacza 8 grudnia 1769; nr 2 płk Rönne, nr 3 płk Drewicz
Insygnia.
Order miał formę krzyża kawalerskiego, o ramionach pokrytych obustronnie białą emalią. W okrągłym medalionie znajdował się wizerunek św. Jerzego na koniu, porażającego smoka. Na rewersie krzyża na medalionie monogram św. Jerzego. Od 1845 ordery nadawane nie-chrześcijanom, zamiast wyobrażenia św. Jerzego miały czarnego orła carskiego.
Gwiazda orderu była czwororamienna, ze stylizowanymi promieniami rozchodzącymi się w kształt kwadratu od środkowego medalionu. Noszona była po lewej stronie piersi powyżej gwiazdy Orderu św. Włodzimierza. Na środkowym złotym medalionie monogram św. Jerzego, otoczony czarnym pierścieniem z dewizą: "Za służbę i odwagę" ("За службу и храбрость"). Według statutu, order św. Jerzego należało zawsze nosić na mundurze.
Odznaczenia uzupełniające.
Swojego rodzaju uzupełnieniem orderu było 5 krzyży, ustanowionych za udział w kampaniach bojowych dla oficerów, którzy nie zasłużyli jeszcze na nadanie orderu św. Jerzego lub św. Włodzimierza. Krzyż taki zaliczano jako 3 lata wysługi do nadania orderu św. Jerzego za wysługę, a nadawany później order św. Jerzego nadawano bez napisu oznaczającego wysługę. Były to: krzyż za Oczakow (za zdobycie Oczakowa w 1788 roku), krzyż za Izmaił (za zdobycie Izmaiłu 11 grudnia 1790) i krzyż za Pragę (podczas tłumienia powstania kościuszkowskiego w 1794), krzyż za Iławę Pruską (1807) i krzyż za Bazardżyk (22 maja 1810).
Odznaczeni.
Polskimi kawalerami orderu zostali między innymi: Jerzy Wołkowicki, Kazimierz Porębski, Karol Namysłowski, Józef Dowbor-Muśnicki, Jan Błyskosz oraz Władysław Anders.

</doc>
<doc id="99628" url="https://pl.wikipedia.org/wiki?curid=99628" title="Walidator">
Walidator

Walidator – program sprawdzający poprawność dokumentu o określonej składni. Walidatory stały się na tyle popularną usługą, że niektóre z nich ewoluowały w multiwalidatory przeprowadzające kilka wariantów walidacji jednocześnie.
Walidator składni.
Sprawdzanie składni dokumentu najczęściej obejmuje dokumenty w formatach przeznaczonych do użytku w Internecie i może dotyczyć:
Walidator znaczenia.
W przypadku używanych w Internecie języków opisu treści istotną rolę pełni stosowanie elementów nadających odpowiednie znaczenie swojej zawartości. Istnieją skrypty usiłujące weryfikować także ten rodzaj poprawności dokumentu. Należy jednak pamiętać, że zastosowanie się do rezultatów powyższej walidacji nie zagwarantuje poprawności dokumentu, w najlepszym razie dostarczając wskazówek dotyczących ulepszenia jego struktury.

</doc>
<doc id="99630" url="https://pl.wikipedia.org/wiki?curid=99630" title="Równanie Shrödingera">
Równanie Shrödingera



</doc>
<doc id="99631" url="https://pl.wikipedia.org/wiki?curid=99631" title="Meczet Umara">
Meczet Umara



</doc>
<doc id="99632" url="https://pl.wikipedia.org/wiki?curid=99632" title="Kisiel (ujednoznacznienie)">
Kisiel (ujednoznacznienie)



</doc>
<doc id="99633" url="https://pl.wikipedia.org/wiki?curid=99633" title="Archidiakon">
Archidiakon

Archidiakon (gr. "archi" „naczelny” + "diákonos" „diakon”) – delegat biskupa do spraw administracji i dyscypliny na terenie diecezji lub na terenie okręgu kościelnego zwanego archidiakonatem.
Okres starożytności chrześcijańskiej.
Tradycja wschodnia przypisuje tytuł archidiakona już św. Szczepanowi. W źródłach pisanych urząd archidiakona pojawił się pod tą nazwą około IV wieku. Początkowo był to diakon powoływany przez biskupa na przełożonego innych diakonów diecezji. Archidiakon zarządzał majątkiem diecezji, w szczególności rozdawał jałmużnę potrzebującym.
Kościoły wschodnie.
Praktyka podnoszenia zasłużonych diakonów do godności archidiakona jest praktykowana w Kościołach prawosławnych i w Katolickich Kościołach wschodnich do dnia dzisiejszego. W tradycji słowiańskiej archidiakonowi przysługuje w Liturgii podwójny orarion.
Kościół zachodni.
W Kościele zachodnim z czasem archidiakon stał się zastępcą biskupa do spraw administracji i dyscypliny. O wzroście znaczenia urzędu świadczy fakt, że archidiakoni reprezentowali czasem biskupów na soborach, a po śmierci biskupa zarządzali diecezją do czasu wyboru następcy. Wraz ze wzrostem znaczenia urzędu, zaczęto powoływać archidiakonów także spośród kapłanów.
Archidiakon jako zwierzchnik archidiakonatu.
Do IX wieku w poszczególnych diecezjach był jeden archidiakon działający z upoważnienia biskupa.
W państwie Karolingów, poczynając od IX wieku, zaczęto dzielić diecezje na jednostki administracyjne pod nazwą archidiakonatów z archidiakonami na czele. Podział ten upowszechnił się w całym Kościele zachodnim, a archidiakoni uzyskali silną i niezależną pozycję, zagrażającą nawet biskupom. Wynikało to z szerokich uprawnień archidiakona na terenie archidiakonatu. Ich podstawowym zadaniem było prowadzenie wizytacji na swoich terytoriach, jednak w praktyce, z wyjątkiem udzielania święceń, mieli oni właściwie wszystkie kompetencje biskupów na terenie sobie podległym, łącznie z możliwością zwoływania synodów archidiakonalnych. Zasadnicze znaczenie dla wzrostu niezależności archidiakonów miała dożywotność ich urzędu. Archidiakonaty często stawały się zalążkiem nowych diecezji.
Poczynając od XIII wieku biskupi zaczęli ograniczać uszczuplające ich władzę kompetencje archidiakonów. W tym celu wprowadzono między innymi urząd oficjała (wikariusz in spiritualibus) jako odwoływalnego zastępcy biskupa do spraw administracyjnych. Ostatecznie sobór trydencki odebrał archidiakonom w XVI wieku większość ich uprawnień, chociaż sam podział na archidiakonaty przetrwał dużo dłużej.
Archidiakon stał się obecnie tytułem czysto honorowym, przewidzianym w statutach niektórych kapituł kolegiackich i katedralnych. Funkcje pełnione dawniej przez archidiakonów w diecezji przejęli wikariusze generalni. Podział diecezji na archidiakonaty jest współcześnie zjawiskiem rzadkim, nie ma go żadna z diecezji w Polsce.
W Kościele anglikańskim, gdzie nie przyjęto reform soboru trydenckiego, archidiakoni zachowali swoją dawną pozycję i przywileje.

</doc>
<doc id="99635" url="https://pl.wikipedia.org/wiki?curid=99635" title="Archidiakonat">
Archidiakonat



</doc>
<doc id="99636" url="https://pl.wikipedia.org/wiki?curid=99636" title="Per Anger">
Per Anger

Per Anger (ur. 7 grudnia 1913 w Göteborgu, zm. 23 sierpnia 2002 w Sztokholmie) – szwedzki dyplomata, organizator akcji ratowania Żydów na Węgrzech w 1944.
Studiował w Sztokholmie i Uppsali, w 1940 podjął pracę w dyplomacji. Z placówki w Berlinie nadał zaszyfrowaną depeszę o planowanej inwazji niemieckiej na Danię i Norwegię. W 1942 został przeniesiony do pracy w Budapeszcie, gdzie zajmował się handlem międzynarodowym.
Po wkroczeniu wojsk niemieckich na Węgry w 1944 dostrzegł dramatyczne pogorszenie się sytuacji Żydów i groźbę ich eksterminacji. Podjął akcję wydawania zagrożonym osobom tymczasowych paszportów szwedzkich; po interwencjach Angera w Sztokholmie personel ambasady został powiększony i akcja zataczała szerokie kręgi. Od lipca 1944 pomoc Żydom koordynował Raoul Wallenberg. Szwedzi obok wydawania dokumentów starali się także o zwalnianie osób już zatrzymanych, pomagali wydostać się z transportów do obozów zagłady.
Po wejściu Rosjan do Budapesztu personel ambasady szwedzkiej został zatrzymany; Wallenberg został wywieziony do ZSRR i według wersji oficjalnej zmarł w 1947 w więzieniu na atak serca, Anger i inni dyplomaci zostali zwolnieni i wrócili do Sztokholmu w kwietniu 1945.
Po wojnie Anger pozostał w służbie dyplomatycznej i pracował m.in. na placówkach w Australii, Kanadzie i na Bahamach. Za działalność w okresie II wojny światowej został uhonorowany medalem Sprawiedliwy wśród Narodów Świata (1982), honorowym obywatelstwem Izraela (2000), węgierskim Medalem Zasługi (1995), wyróżnieniem Rady Żydów Szwecji (1996). Do końca życia dążył do wyjaśnienia okoliczności śmierci Wallenberga, m.in. spotkał się w tej sprawie z Michaiłem Gorbaczowem w 1989.
W 2004 rząd Szwecji ufundował Nagrodę im. Pera Angera, przyznawaną osobom zasłużonym w pracy humanitarnej i na rzecz demokracji. Pierwszym laureatem został włoski arcybiskup Gennaro Verolino, który w 1944 jako sekretarz nuncjatury w Budapeszcie aktywnie pomagał ambasadzie szwedzkiej w akcji pomocy Żydom.

</doc>
<doc id="99637" url="https://pl.wikipedia.org/wiki?curid=99637" title="Pruscy Rycerze Chrystusowi">
Pruscy Rycerze Chrystusowi



</doc>
<doc id="99639" url="https://pl.wikipedia.org/wiki?curid=99639" title="Wacław niemodliński">
Wacław niemodliński

Wacław (ur. ok. 1345, zm. październik 1369) – książę niemodliński w latach 1362/5-1369 (współrządy z braćmi Bolesławem II i Henrykiem), od 1364 roku w wyniku podziału księstwa bytomskiego po wymarciu tamtejszej linii Piastów samodzielny książę gliwicki, lennik czeski.
Wacław był drugim pod względem starszeństwa synem Bolesława Pierworodnego i Eufemii wrocławskiej. Podobnie jak o reszcie Piastów niemodlińskich o Wacławie wiemy niezwykle mało. Około 1364 w związku z wymarciem bytomskiej linii Piastów został księciem gliwickim do czego przyczynił się zawarty w bliżej nie wiadomym momencie ślub z księżniczką bytomską Eufemią (Ofką). Pomiędzy 1362 a 1365 rokiem do tytułu księcia gliwickiego Wacław w związku ze śmiercią ojca dołożył tytuł księcia niemodlińskiego. Początkowo władza była tylko czysto formalna, gdyż ster rządów w księstwie objął starszy brat Bolesław II. Dopiero kiedy w 1367 lub 1368 roku zmarł Bolesław II Wacław objął pełnię rządów. Niepodziewanie młody jeszcze książę zmarł w czerwcu 1369 roku. Z małżeństwa z Eufemią Wacław nie pozostawił potomstwa, a wdowa kilka lat później wyszła za mąż za Bolka III Ziębickiego. Po śmierci Wacława Gliwice zostały przejęte przez książąt oleśnickich, zaś Niemodlin odziedziczył młodszy brat Henryk.

</doc>
<doc id="99644" url="https://pl.wikipedia.org/wiki?curid=99644" title="Przejście graniczne Kołbaskowo-Pomellen">
Przejście graniczne Kołbaskowo-Pomellen

Przejście graniczne Kołbaskowo-Pomellen – istniejące w latach 1962–2007 polsko-niemieckie drogowe przejście graniczne, położone w województwie zachodniopomorskim, w powiecie polickim, w gminie Kołbaskowo, w miejscowości Kołbaskowo.
Opis.
Przejście graniczne Kołbaskowo-Pomellen z miejscem odprawy granicznej po stronie niemieckiej w miejscowości Pomellen czynne było przez całą dobę. Dopuszczone było przekraczanie granicy dla ruchu osobowego, towarowego i małego ruchu granicznego. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Kołbaskowie, Placówka Straży Granicznej w Kołbaskowie.
Było jednym z największych drogowych przejść granicznych położonych wzdłuż zachodniej granicy Polski z Niemcami. Od 1 maja 2004 roku wraz z usytuowanym na nim Oddziałem Celnym było jedną z wewnętrznych placówek celnych Unii Europejskiej.
21 grudnia 2007 roku zostało zlikwidowane na mocy układu z Schengen.
W okresie istnienia Niemieckiej Republiki Demokratycznej funkcjonowało w tym miejscu polsko-niemieckie przejście graniczne Kołbaskowo – drogowe. Zostało utworzone 9 maja 1962 roku i czynne było codziennie przez całą dobę. Dopuszczone było przekraczanie granicy dla ruchu: osobowego i towarowego. Kontrolę graniczną osób, towarów i środków transportu wykonywała Graniczna Placówka Kontrolna Kołbaskowo.
Lokalizacja.
Przejście umiejscowione było na drodze europejskiej E28 (po stronie polskiej: autostrada A6, po niemieckiej A11), prowadzącej wprost do obwodnicy Berlina (Berliner Ring).
Urbanistyka.
Z początkiem lat 70. w Kołbaskowie rozpoczęto wspólne odprawy polsko–niemieckie. Pawilony odprawowe zostały przeniesione na stronę niemiecką. W 1981 roku nastąpiła pierwsza poważna przebudowa przejścia drogowego w Kołbaskowie przez władze niemieckie we współpracy ze stroną polską. Wynikało to z umów międzynarodowych, że każda ze stron odpowiada za rzejście usytuowane na swojej stronie. W 1991 roku rozpoczęto kolejny etap modernizacji i rozbudowy przejścia, który zakończono 4 czerwca 1996 roku. Przejście graniczne w nowym układzie urbanistycznym rozlokowane było na obszarze 34 ha i wzniesionych zostało około 30 budynków różnej konstrukcji. Składało się z dwóch bliźniaczych części: północnej (wywóz z terytorium Polski) i południowej (przywóz na terytorium Polski). Wszystkie obiekty w części północnej miały swoje odpowiedniki w części południowej. W części północnej usytuowana była płyta postojowa dla samochodów ciężarowych mogąca pomieścić 148 pojazdów. Podobna płyta, znajdująca się w części południowej mieściła 187 pojazdów. Na przejściu znajdowały się ponadto kantyny, siedziby agencji celnych, kantory wymiany walut, WC, a także publiczne automaty telefoniczne, zarówno polskie, jak i niemieckie. Obsługiwane jest przez około 700 osób z poszczególnych służb granicznych: Straż Graniczna, BGS, Urząd Celny Polski i Niemiec oraz agencje i spedycje.
Dane statystyczne.
W 1996 roku w ciągu doby granicę przekraczało od około 10000 do 15000 osób, 4000 do 5000 pojazdów, oraz od 1600 do 2000 pojazdów ciężarowych. W okresie letnim ilość odprawianych osób i samochodów wzrastała o 70%. Zatrzymano 1021 osób za przestępstwa graniczne i inne, ujawniono przemyt wartości około 4.189.568 PLN.
W 1997 roku ujawniono przemyt o wartości 5.195.498 PLN i zatrzymano 554 osoby mimo, iż w okresie od 05.06.1996 roku do 28.10.1997 roku z powodu modernizacji autostrady prowadzającej do przejścia granicznego, zamknięty był ruch osobowy na wyjazd z Polski. Ujawniono przemyt przez granicę środków psychotropowych i odurzających o wartości około 30.032 PLN.

</doc>
<doc id="99645" url="https://pl.wikipedia.org/wiki?curid=99645" title="Kołbaskowo-Pomellen">
Kołbaskowo-Pomellen



</doc>
<doc id="99646" url="https://pl.wikipedia.org/wiki?curid=99646" title="Fryderyk Wilhelm IV Pruski">
Fryderyk Wilhelm IV Pruski

Fryderyk Wilhelm IV (ur. 15 października 1795 w Berlinie, zm. 2 stycznia 1861 w Poczdamie) – król Prus od 1840 roku z dynastii Hohenzollernów.
Życiorys.
Młodość.
Urodził się 15 października 1795 roku w pałacu Następców Tronu (niem. "Kronprinzenpalais") w Berlinie jako najstarszy syn Fryderyka Wilhelma III i Luizy z dynastii meklemburskiej. Już od dzieciństwa był wszechstronnie uzdolniony, znał się m.in. na sztuce. Należał do osób głęboko religijnych, był przekonany o swoim boskim posłannictwie. Lata młodości były dla przyszłego monarchy czasem ciężkiej próby. Klęska wojsk pruskich w walce z Napoleonem w bitwie pod Jeną w 1806 roku zmusiła Fryderyka Wilhelma III wraz z rodziną do ucieczki. Po ostatecznym zwycięstwie wojsk koalicji nad Napoleonem książę Fryderyk Wilhelm nadzorował z ramienia ojca przywracanie porządku w kraju. Doprowadził do nasilenia cenzury i przyczynił się do znacznego ograniczenia swobód obywatelskich. W 1823 r. ożenił się z Elżbietą Ludwiką Wittelsbach, księżniczką bawarską, ale para nie doczekała się potomstwa.
Król Prus.
Fryderyk Wilhelm należał do zwolenników zjednoczenia Niemiec. W 1840 r. po śmierci swojego ojca wstąpił na tron pruski, ogłaszając amnestię dla więźniów politycznych i łagodząc konflikt z Kościołem katolickim. Opowiadał się przeciwko reformom w duchu liberalizmu, jednak w obliczu wydarzeń Wiosny Ludów w Paryżu i Wiedniu (luty i marzec 1848), zdecydował się zwołać 18 marca 1848 r. do Berlina Zjednoczony Landtag, obiecując jednocześnie nadanie konstytucji. Nie zapobiegło to jednak wybuchowi rewolucji w Berlinie (rewolucja marcowa), którą Fryderyk Wilhelm IV początkowo próbował stłumić siłą, lecz już wkrótce zgodził się na powołanie liberalnego rządu i zwołanie Zgromadzenia Narodowego. Dopiero osłabienie nastrojów rewolucyjnych umożliwiło władcy rozwiązanie Zgromadzenia i oktrojowanie (nadanie) Konstytucji Królestwa Pruskiego, 5 grudnia 1848 r. Po rewizji niektórych zbyt liberalnych artykułów Fryderyk Wilhelm IV ostatecznie złożył przysięgę na nową konstytucję – 5 grudnia 1850 r., przekształcając tym samym Prusy w monarchię konstytucyjną.
Jako władca konserwatywny dał się również poznać w kwietniu 1849 r., kiedy odrzucił koronę cesarską ofiarowaną mu przez Frankfurckie Zgromadzenie Narodowe, obradujące we Frankfurcie nad Menem. Za powód do takiego kroku uznał fakt, iż korona nie została mu dana przez władców innych państw niemieckich, lecz przez przedstawicieli ludu, których nie uznawał za kompetentnych do decyzji godnych wyższych sfer. Jego odpowiedź była dosadna: "Nie będę podnosił korony z błota".
Obowiązująca w Prusach konstytucja zapewniała władcy silną pozycję w rządzeniu państwem, którą wykorzystywał Fryderyk Wilhelm IV, mianując na premierów bliskich sobie konserwatywnych polityków. Fryderyk Wilhelm zaczął zdradzać objawy choroby psychicznej, określanej łagodnie „zmiękczeniem mózgu”. W 1857 roku zachowanie króla stało się tak ekscentryczne, że jego młodszy brat zaczął zastępować króla w sprawowaniu władzy. Gdy Fryderyk nie wracał do zdrowia Wilhelm został ustanowiony regentem w 1858. Fryderyk zmarł w 1861 r. w Poczdamie w Sanssouci.

</doc>
<doc id="99649" url="https://pl.wikipedia.org/wiki?curid=99649" title="Pustynna Burza">
Pustynna Burza



</doc>
<doc id="99651" url="https://pl.wikipedia.org/wiki?curid=99651" title="Wielkopolska Brygada Kawalerii">
Wielkopolska Brygada Kawalerii

Wielkopolska Brygada Kawalerii (Wlkp BK) – wielka jednostka kawalerii Wojska Polskiego II RP.
Formowanie i zmiany organizacyjne.
W marcu i kwietniu 1919 roku w składzie Sił Zbrojnych Polskich w byłym zaborze pruskim została sformowana I Brygada Jazdy Wielkopolskiej. W wyniku scaleniu Wojsk Wielkopolskich z armią krajową, brygada przemianowana została na VII Brygadę Jazdy. Po zakończeniu wojny z bolszewikami dokonano zmian w organizacji brygady, która przedstawiała się następująco:
W kwietniu 1924 r., w ramach reorganizacji jazy, VII BJ przemianowana została na VII Brygadę Kawalerii i podporządkowana dowódcy 3 Dywizji Kawalerii. Z jej składu wyłączony został 16 pułk Ułanów Wielkopolskich i 7 dywizjon artylerii konnej wielkopolskiej. Pierwsza z wymienionych jednostek podporządkowana została dowódcy nowo utworzonej XIV Brygady Kawalerii w Bydgoszczy, a druga dowódcy artylerii konnej 3 Dywizji Kawalerii. W skład XIV BK wszedł również 7 pułk strzelców konnych wielkopolskich, który do tego czasu podlegał bezpośrednio dowódcy Okręgu Korpusu Nr VII.
Wiosną 1929 r. VII BK przeformowana została w samodzielną Brygadę Kawalerii „Poznań”. W jej skład ponownie włączony został 7 dywizjon artylerii konnej wielkopolskiej, a ponadto 7 pułk strzelców konnych wielkopolskich z rozformowanej XIV BK.
Minister spraw wojskowych rozkazem Dep. Dow. Og. 1820. Org. Tj. nadał z dniem 1 kwietnia 1937 roku dotychczasowej BK Poznań nazwę „Wielkopolska Brygada Kawalerii”.
Na początku października 1938 r., w czasie zajęcia Zaolzia brygada pozostawała w odwodzie dowódcy Samodzielnej Grupy Operacyjnej „Śląsk”.
Organizacja w latach 1937-1939.
W latach 1937-1939 w skład brygady wchodziły następujące oddziały i pododdziały:
Brygada w kampanii wrześniowej 1939.
Działania brygady.
Wielkopolska BK pod dowództwem gen. bryg. Romana Abrahama wchodziła w skład Armii „Poznań” gen. dyw. Tadeusza Kutrzeby. 1 września udanie kontratakowała w Lesznie i Rawiczu, wspierając 25 Dywizję Piechoty gen. bryg. Franciszka Altera. 2 września jej oddziały przeprowadziły wypad na Wschowę i Załęcze, na terytorium III Rzeszy. W Załęczu pluton 8/55 pp ppor. Zbigniewa Janowskiego wsparty II plutonem szwadronu samochodów pancernych nr 71 zniszczył kilkanaście pojazdów motorowych wroga, zdobył broń ręczną, maszynową i wziął jeńców.
Przez pierwsze dni września Brygada była w odwrocie wraz z resztą Armii. 8 września zajmowała pozycje wyjściowe, aby następnego dnia osłaniać od wschodu skrzydło ataku Armii w bitwie nad Bzurą. W nocy z 9 na 10 września Brygada ruszyła do natarcia, odnosząc sukces pod Sobotą. Rano 10 września 17 pułk Ułanów Wielkopolskich uderzył na Walewice i zdobył je, a 15 pułk Ułanów Poznańskich opanował Bielawy. Jednak wieczorem Brygada znalazła się w trudnej sytuacji. Niemcy ściągnęli świeże oddziały i otoczyli Brygadę z trzech stron. W tej sytuacji wstrzymano jej natarcie i Brygada przeszła do obrony pod Chruślinem i Piotrowicami. Jednocześnie gen. R. Abraham rozpoczął przygotowania do uderzenia w kierunku Głowna przy współdziałaniu z 14 Dywizją Piechoty gen. bryg. Franciszka Włada. Równocześnie na wschód od Bielaw miały rozpocząć działania oddziały Armii „Pomorze”. 11 września Brygada uderzyła w stronę Głowna. 7 pułk strzelców konnych Wielkopolskich starł się z oddziałami niemieckiej 24 Dywizji Piechoty gen. por. Friedricha Olbrichta, koncentrującymi się pod Wolą Zbrożkową. Brygadzie nie udało się zdobyć Głowna. 
Wieczorem 12 września brygada otrzymała rozkaz podporządkowania się dowódcy Armii „Pomorze” gen. Bortnowskiemu i zarządzający odwrót za Bzurę. Za rzeką miała obsadzić odcinek Urzecze – Strugienice – Maurzyce – Niedźwiada. Natychmiast przeniesiono sztab brygady do Zgody, a na odprawie gen. Abraham wydał dowódcom oddziałów zarządzenia regulujące przemarsz przez mosty na Bzurze w Sobocie, dworze Sobota i Urzeczu na wyznaczony odcinek obrony. 
Pierwszy o godz. 21.30, marsz rozpoczął 15 puł - przed świtem do Zdun. Dwie godziny po nim pomaszerował 17 puł osiągając nad ranem Strugienice. Trzy jego szwadrony (1, 2 i 3) przystąpiły natychmiast do organizowania obrony wzdłuż rzeki, 4 szwadron - odwodowy - rozmieścił się w Maurzycach. 7 psk ruszył o godz. 23.00 i około 8.00 osiągnął Niedźwiadę, gdzie zastał swój szwadron kolarzy, oddany poprzednio do dyspozycji dowódcy brygady. 2, 3 i 4 szwadron użyto do zamknięcia kierunku z Łowicza na Zduny oraz dozorowania rzeki od Maurzyc do Niedźwiady. W odwodzie, na przedpolu Niedźwiady, stanęły 1 szwadron i szwadron kolarzy. Od Urzecza do Strugienic organizował obronę 1 batalion 57 pp z 4 baterią 14 pal., który w nocy wycofał się za Bzurę. Na południowym brzegu Bzury, na linii Mystkowice – Bocheń – Ostrów pozostawiono kolarzy 15 puł i 17 puł jako ubezpieczenie.
Po południu 13 września brygada ukończyła organizację obrony na Bzurze na odcinku od Urzecza do Niedźwiady. gen. Kutrzeba postawił dowódcy brygady nowe zadanie. W myśl rozkazu brygada miała przegrupować się w nocy na północ od Sochaczewa i uchwycić rejon Brochowa i tym samym zabezpieczyć lewe skrzydło nacierającej w kierunku lasów skierniewickich Armii „Pomorze”. Uszczegółowić zadanie na piśmie miał gen. Bortnowski. Jednak przywieziony na SD brygady rozkaz dowódcy Armii „Pomorze” był rozbieżny z wytycznymi otrzymanymi od dowódcy Armii „Poznań”. Nakazywał on brygadzie opanowanie przyczółka na wschodnim brzegu Bzury w rejonie Kozłowa Szlacheckiego, a następnie natarcie na Skierniewice. Wykorzystując fakt, że w początkowej fazie droga marszu na Kozłów Szlachecki i Młodzieszyn – Brochów była ta sama, gen. Abraham wydał zarządzenie do marszu. 15 puł z 1 baterią 7 dak i plutonem czołgów rozpoznawczych, maszerując po osi: Błędów – Boczki, miał osiągnąć rejon Brak, skąd o świcie wysłać rozpoznanie na Kozłów Szlachecki, Brochów, Młodzieszyn; 7 psk z 3 baterią – idąc przez Goleńsko – Chąśno – Wicie miał dotrzeć do Złotej; 17 puł z 2 baterią miał maszerować przez Retki – Błędów – Jeziorko do rejonu Szwarocin – dwór Rybno; 71 dywizjon pancerny (bez plutonu czołgów) – posuwać się na Retki – Błędów do Jeziorka, a stamtąd prowadzić rozpoznanie w kierunku na Rybno, Młodzieszyn, Brochów, Wyszogród; bateria artylerii plot. – odejść do lasu Braki; 3 szwadron pionierów – idąc po tej samej osi co 15 puł, osiągnąć rejon na północ od Gągolina. 
O świcie 17 puł osiągnął Rybno, a 7 psk majątek Złota. W czasie marszu gen. Abraham udał się do sztabu Armii „Pomorze”, aby wyjaśnić rozbieżności w rozkazodawstwie. Gen. Bortnowski polecił wykonać rozkaz gen. Kutrzeby, tj. maszerować na Młodzieszyn – Brochów.
Około 10.00 czołowe pododdziały brygady znalazły się w Młodzieszynie. Tu gen. Abraham rozkazał 2 szwadronowi 15 puł i szwadronowi ckm uchwycić Brochów wraz z przeprawę przez Bzurę w rejonie Brochowa. Niemiecka artyleria natychmiast zaczęła ostrzeliwać Brochów. W tym czasie gen. Abraham nakazał siłom głównym 15 puł maszerować na Brochów, 7 psk, 17 puł i 7 dak skocentrować się w rejonie Młodzieszyn – Biała Góra, szwadronowi czołgów rozpoznawczych pojechać do Brochowa i wesprzeć 15 puł, szwadronowi samochodów pancernych zamknąć przeprawę przez Wisłę w Wyszogrodzie,
Przed południem gen. Abraham sprecyzował zadnie 15 puł i nakazał mu uchwycenie przeprawy pod Witkowicami. Mjr Chłapowski bowiem skierował do Witkowa wysłał 3 szwadron z plutonem ckm i szwadron kolarzy. Osłabił w ten sposób znacząco siły w Brochowie.
W południe Niemcy uderzyli na Brochów. Szwadrony 15 puł zostały zepchnięte w kierunku północnym na Janów, częściowo zaś za Bzurę. W pościgu Niemcy sforsowali rzekę i opanowali folwark Mistrzewice. Gen. Abraham postanowił odzyskać Brochów. Polecił 7 psk uderzyć po osi Biała Góra – Mistrzewice na Brochów. Wyparte z Brochowa siły 15 puł miały nacierać w kierunku Janowa. 17 puł miał uderzyć z rejonu Mistrzewic na Konary.
Atakujące w pierwszym rzucie spieszone 1 i 2 szwadrony 7 psk odbiły folwark Mistrzewice i cmentarz po czym dowódca 7 psk płk Królicki zdecydował uderzyć całością sił na Brochów. Przy wsparciu 3 baterii 7 dak, 4 armat ppanc. i 12 ckm szwadrony sforsowały Bzurę. 3 i 4 szwadron wdarły się do wsi. O 16.30 Brochów znalazł się znowu w polskich rękach. Wzięto jeńców z pułku SS „L-AH”.
Wkrótce Niemcy przeprowadzili kontratak siłami około batalionu piechoty i batalionu czołgów. W tym czasie 17 pul uderzył wzdłuż osi Mistrzewice – Konary, na skrzydło nieprzyjaciela. Mimo iż 17 puł nie udało się zdobyć Konar, to jego akcja w istotny sposób odciążyła broniący Brochowa 7 psk. 15 puł dopiero około 18.00 szwadronami 4 i 2 oraz szwadronem ckm opanował Janów, a 3 szwadronem, szwadronem kolarzy i plutonem ckm uchwycił lasek na zachód od stacji kolejowej Tułowice.
O 20.30 Niemcy zaatakowali powtórnie Brochów. Po walce wręcz wyrzucono nieprzyjaciela, który wtargnął do wsi. Po obu stronach były znaczne straty. Po bitwie szwadrony 15 i 17 puł przeszły na odpoczynek do Radziwiłki pozostawiając na przedpolu silne ubezpieczenia.
Wobec generalnego odwrotu oddziałów Armii "Pomorze" także Brygada 13 września została skierowana do uchwycenia przepraw przez Bzurę w Brochowie. Obszar ten Brygada utrzymała w zaciętych walkach z niemiecką 4 Dywizją Pancerną gen. por. Georga Reinhardta aż do 16 września. Następnie, jak pozostałe jednostki Armii, przebiła się do Puszczy Kampinoskiej. Tam weszła w skład grupy gen. Romana Abrahama. 18 września odrzuciła natarcie pułku z niemieckiej 29 Dywizji Piechoty (zmotoryzowanej) gen. por. Joachima Lemelsena. 20 września przebiła się do Warszawy. 23 września z jej oddziałów oraz Pomorskiej Brygady Kawalerii i Podolskiej Brygady Kawalerii została utworzona Zbiorcza Brygada Kawalerii.
Tradycje.
Pod koniec 1944 roku we Włoszech została utworzona 3 Wielkopolska Brygada Pancerna w okresie od 17 grudnia 1944 do 8 marca 1945, potem 14 Wielkopolska Brygada Pancerna wchodząca w skład 2 Korpusu Polskiego gen. Władysława Andersa. W jej skład wchodził m.in. 15 Pułk Ułanów Poznańskich, który wsławił się udziałem w bitwie o Monte Cassino i Ankonę.
W latach 1996-2007 tradycje Wielkopolskiej Brygady Kawalerii kontynuowała 15 Wielkopolska Brygada Kawalerii Pancernej im. gen broni Władysława Andersa w Wędrzynie.

</doc>
<doc id="99653" url="https://pl.wikipedia.org/wiki?curid=99653" title="Kodek GSM">
Kodek GSM

Kodek GSM jest implementacją jednego ze standardów (HR, FR, EFR, AMR) kodowania i dekodowania głosu w systemie telefonii GSM. Charakteryzują się one niskimi wymaganiami związanymi z prędkością transmisji przy akceptowalnej jakości zakodowanej mowy, oraz stosunkowo niewielką złożonością obliczeniową potrzebną do kodowania dźwięku. Ten fakt, oraz otwartość standardu (i związany z nim brak opłat licencyjnych) przyczynił się do popularności tego typu rozwiązań także w transmisji VoIP.
Główna idea.
Mowa ludzka jest generowana przez układ krtani, nosa, języka i zębów. Okazuje się, że w ciągu 20 ms nie zmienia się on na tyle aby miało to wpływ na zmianę dźwięku wyczuwalną przez ucho. Główna idea polega na zapisaniu tych 20 ms „nie zmieniającego się w czasie dźwięku” za pomocą jednego, niewielkiego zbioru parametrów.
Rodzaje kodeków GSM.
Kodek GSM bazuje na dźwięku próbkowanym z częstotliwością 8 kHz (każda próbka zapisywana jest za pomocą 13 bitów). 20 ms tak zapisanej rozmowy to 160 (8000 [1/s] * 0,02 [s]) 13 bitowych próbek. Taki blok 160 próbek jest kodowany za pomocą opisanych poniżej kodeków.
Half Rate (HR) codec.
Podczas kodowania jeden segment 20 ms rozmowy (160 próbek) zamieniany jest na zbiór parametrów o łącznej długości 112 bitów (analogiczna akcja (112 bitów→160 próbek) związana jest z dekodowaniem). Ponieważ w ciągu sekundy kodowanych jest 50 takich segmentów (8000/160) osiągana prędkość transmisji to 5,6 kbit/s (112*50).
Algorytm używany do kodowania/dekodowania to VSELP (Vector-Sum Excited Linear Prediction).
Full Rate (FR) codec.
Kodek zamienia jeden segment 20 ms rozmowy (160 próbek) na zbiór parametrów o łącznej długości 260 bitów (analogiczna akcja (260 bitów→160 próbek) związana jest z dekodowaniem). Ponieważ w ciągu sekundy kodowanych jest 50 takich segmentów (8000/160) osiągana prędkość transmisji to 13 kbit/s (260*50).
Algorytm używany do kodowania/dekodowania to Regular Pulse Excitation - Long Term Prediction Linear Predictive Coder (RPE-LTP).
Enhanced Full Rate (EFR) codec.
Kodek zamienia jeden segment 20 ms rozmowy (160 próbek) na zbiór parametrów o łącznej długości 244 bitów (analogiczna akcja (244 bitów→160 próbek) związana jest z dekodowaniem). Ponieważ w ciągu sekundy kodowanych jest 50 takich segmentów (8000/160) osiągana prędkość transmisji to 12,2 kbit/s (244*50).
Pomimo mniejszej szybkości transmisji, kodowana w ten sposób rozmowa ma lepszą jakość niż ta zakodowana przez FR kodek. Dzieje się tak, dzięki użyciu metody kodowania Algebraic-Code-Excited Linear Predictive (ACELP).
Adaptive Multi Rate (AMR) codec.
Kodek ten wykorzystuje metodę Algebraic-Code-Excited Linear Predictive (ACELP) używaną też w kodeku EFR. Dzięki wykorzystaniu różnych współczynników kompresji potrafi zamieniać bloki 160 próbek na odpowiednio: 95, 103, 118, 134, 148, 159, 204 i 244 bity, dzięki czemu uzyskiwana prędkość transmisji to 4,75; 5,15; 5,90; 6,70; 7,40; 7,95; 10,2 lub 12,2 kbit/s.
Adaptive Multi Rate – WideBand (AMR-WB) codec.
Kodek bardzo podobny w działaniu i budowie do AMR. Umożliwia uzyskiwanie lepszej jakości dźwięku i szerszym spektrum. Uzyskiwane prędkości transmisji to 6,60; 8,85 (dla słabego połączenia radiowego) i 12,65 (porównywalne do G.722 dla 56 kbit/s) a także 14,25; 15,85; 18,25; 19,85; 23,05; 23,85 (dwa ostatnie nie używane dla GSM) kbit/s.
Użycie kodeków w telefonach komórkowych.
W sieci GSM transmisja na każdej z dostępnych częstotliwości podzielona jest na 8 szczelin czasowych. Telefon komórkowy może zająć całą szczelinę czasową (8 rozmów na jednej częstotliwości) lub jej pół (16 rozmów). W tym drugim przypadku konieczne jest ograniczenie ilości przesyłanych danych, a więc i jakości dźwięku.
To, który z kodeków zostanie wybrany przez telefon, zależy od Kontrolera Stacji Bazowej, który przyzna całą lub pół szczeliny czasowej na rozmowę w zależności od zajętości sieci w komórce (ang. "cell") w której znajduje się abonent.

</doc>
<doc id="99654" url="https://pl.wikipedia.org/wiki?curid=99654" title="Order św. Michała i św. Jerzego">
Order św. Michała i św. Jerzego

Order św. Michała i św. Jerzego (ang. "Order of St Michael and St George"), nazwa pełna Wielce Znamienity Order św. Michała i św. Jerzego ("The Most Distinguished Order of Saint Michael and Saint George") – brytyjskie wysokie odznaczenie państwowe przyznawane za szczególne osiągnięcia i zasługi odniesione w służbie zagranicznej Wielkiej Brytanii lub powiązane z działaniami w sferze międzynarodowej. Ustanowiony został w 1818.
Klasy.
Nadawany jest w trzech różniących się wyglądem klasach:
Charakterystyka.
Order św. Michała i św. Jerzego jest szóstym w hierarchii brytyjskich odznaczeń (po Orderze Podwiązki, Orderze Ostu, Orderze św. Patryka, Orderze Łaźni i Orderze Gwiazdy Indii), aczkolwiek dwa z nich (św. Patryka i Gwiazdy Indii) nie są już w praktyce nadawane. Został ustanowiony 28 kwietnia 1818 przez księcia Walii i Rothesay – przyszłego króla Jerzego IV – dla upamiętnienia brytyjskiego protektoratu nad Wyspami Jońskimi, które przeszły pod kontrolę brytyjską w 1814, a w 1817 rząd brytyjski nadał im własną konstytucję.
Monarcha brytyjski jest suwerenem orderu i go nadaje (według zwyczaju zgodnie z opinią rządu brytyjskiego). W praktyce, odznaczenie przyznawane jest przez króla lub królową na wniosek ministra spraw zagranicznych, za zasługi dla zagranicznych interesów Wielkiej Brytanii. Pierwszy co do starszeństwa Kawaler orderu, wyznaczany przez monarchę, jest jego Wielkim Mistrzem. Od 1967 dotychczas (2017) jest nim Edward książę Kentu.
Order początkowo miał obejmować 15 Kawalerów i Dam Krzyża Wielkiego, 20 Kawalerów i Dam Komandorów i 25 Kawalerów. Obecnie limity te wynoszą: 125, 375 i 1750, nie dotyczą one członków rodziny królewskiej i cudzoziemców. Cudzoziemcy mogą być odznaczeni jako honorowi członkowie Orderu ("honorary members"); nie stosuje się do nich części przywilejów honorowych związanych z dworem brytyjskim.
Przywileje.
Kawalerowie orderu mogą używać tytułu szlacheckiego „Sir” przed imieniem, a Damy tytułu „Dame”. Żony Kawalerów mogą używać tytułu „Lady” przed nazwiskiem. Kawalerowie i Damy Krzyża Wielkiego oraz Kawalerowie i Damy Komandorzy mogą używać po nazwisku skrótu oznaczającego klasę orderu: GCMG, KCMG lub DCMG i CMG (warto dodać, że skróty te są humorystycznie rozwijane po angielsku jako: CMG – "call me god" – „nazywaj mnie bogiem”, KCMG – "kindly call me god" – „uprzejmie proszę, nazywaj mnie bogiem” i GCMG – "God calls me god" – „Bóg nazywa mnie bogiem”; określenia te pochodzą z jednego z odcinków serialu "Tak, panie ministrze"). Z posiadaniem orderu wiążą się także inne przywileje honorowe i heraldyczne.
Insygnia.
Odznaka ("badge") orderowa ma kształt siedmiopromiennej gwiazdy, emaliowanej na biało, z ramionami rozszerzającymi się i zakończonymi na wzór krzyża maltańskiego. Pośrodku jest okrągły złoty medalion, którego awers przedstawia świętego Michała Archanioła depczącego szatana, a rewers – świętego Jerzego na koniu. Medalion otoczony jest ciemnoniebieską obwódką z dewizą orderu "AUSPICIUM MELIORIS AEVI" („WRÓŻBA LEPSZEGO WIEKU”). Odznaka zawieszona jest na niebiesko-karmazynowo-niebieskiej wstędze, jest ona noszona w różny sposób w zależności od klasy orderu i płci: I klasa na wielkiej wstędze czyli szerokiej szarfie przez ramię do boku, a II i III na wstędze na szyi (mężczyźni) lub kokardzie (kobiety). Gwiazda orderowa noszona jest tylko w I i II klasie (różnią się nieco wyglądem). Odznaczeni wyższymi klasami orderu noszą przy szczególnie ważnych okazjach na dworze królewskim specjalny strój ceremonialny, a Kawalerowie Krzyża Wielkiego – Łańcuch orderowy.
Odznaczeni.
Spośród Polaków m.in.:

</doc>
<doc id="99655" url="https://pl.wikipedia.org/wiki?curid=99655" title="Nazgûle">
Nazgûle



</doc>
<doc id="99658" url="https://pl.wikipedia.org/wiki?curid=99658" title="GSM 06.10">
GSM 06.10



</doc>
<doc id="99659" url="https://pl.wikipedia.org/wiki?curid=99659" title="Oblężenie Miśni">
Oblężenie Miśni

Oblężenie Miśni przez wojska polskie dowodzone przez syna Bolesława Chrobrego, Mieszka we wrześniu 1015 roku. 
Historia.
W 1015 roku Bolesław Chrobry złamał postanowienia zawartego dwa lata wcześniej układu merseburskiego, w którym zobowiązał się m.in. do przysłania posiłków zbrojnych na wyprawę włoską cesarza Henryka II. Władca niemiecki podjął wówczas wielką wyprawę zbrojną na Polskę, która jednak wobec braku koordynacji w działaniu poszczególnych oddziałów zakończyła się klęską. Po odparciu najazdu niemieckiego i ucieczce cesarza do Merseburga Bolesław Chrobry postanowił przenieść walki na teren wroga i polecił synowi Mieszkowi II zająć gród Miśnię. Próba zajęcia grodu ostatecznie zakończyła się fiaskiem na skutek przyboru wody na rzece Łabie. O szczegółach zaszłych tam wypadków wiemy dzięki obszernej relacji kronikarza niemieckiego Thietmara:

</doc>
<doc id="99661" url="https://pl.wikipedia.org/wiki?curid=99661" title="GTK">
GTK



</doc>
<doc id="99662" url="https://pl.wikipedia.org/wiki?curid=99662" title="Ellen Fairclough">
Ellen Fairclough

Ellen Louks Fairclough, od 1992 z tytułem "Right Honorauble" (ur. 28 stycznia 1905, zm. 13 listopada 2004), działaczka polityczna Kanady, pierwsza kobieta-minister w kanadyjskim rządzie federalnym.
Życiorys.
Działaczka społeczna, związana m.in. ze środowiskiem konsumenckim i skautowskim. W latach 1945-1950 zasiadała w Radzie Miasta Hamilton. Z ramienia Progresywno-Konserwatywnej Partii Kanady kandydowała w 1949 po raz pierwszy w wyborach parlamentarnych, uzyskała jednak mandat deputowanej do Izby Gmin dopiero rok później w wyborach uzupełniających. Wyróżniała się jako aktywna parlamentarzystka, w częstych (około 150 rocznie) wystąpieniach poruszając problematykę mieszkalnictwa, równouprawnienia kobiet, podatku dochodowego i walki z bezrobociem. Przeforsowała ustawę o równości płac za taką samą pracę bez względu na płeć. Brała także udział w pracach instytucji międzynarodowych, m.in. jako doradczyni delegacji kanadyjskiej w ONZ (1950) oraz przedstawicielka Kanady na Konferencji Parlamentarzystów Państw NATO w Paryżu (1955).
W czerwcu 1957 została jako pierwsza kobieta powołana w skład gabinetu federalnego (pod kierownictwem Johna Diefenbakera), obejmując tekę sekretarza stanu Kanady. W maju 1958 objęła stanowisko ministra ds. obywatelskich i imigracji, a w sierpniu 1962 funkcję Głównego Naczelnika Poczty ("Postmaster General"). W dniach 19-20 lutego 1958 pod nieobecność w kraju premiera Diefenbakera jako pierwsza kobieta w historii Kanady pełniła obowiązki szefa rządu. Pracę w rządzie zakończyła w kwietniu 1963 wraz z upadkiem gabinetu Diefenbakera. 
W 1963 przestała również zasiadać w Izbie Gmin.
Jako minister ds. imigracyjnych zwalczała zjawiska rasizmu w polityce imigracyjnej, doprowadziła do złagodzenia procedury wobec uchodźców, doprowadzając w konsekwencji do znacznego zwiększenia ich liczby w Kanadzie.
W 1979 została odznaczona Orderem Kanady, otrzymała również medale jubileuszowe 100-lecia (1967) i 125-lecia Konfederacji (1992); była ponadto członkiem Tajnej Rady Królowej ds. Kanady (z tytułem "Right Honorauble"). 20 lutego 1978 Izba Gmin wydała specjalną uchwałę gratulacyjną za wkład Ellen Fairclough w życie polityczne Kanady.
W 1993 rekomendowała kandydaturę Kim Campbell na przywódczynię Progresywno-Konserwatywnej Partii Kanady; Kim Campbell została wkrótce pierwszą kobietą-premierem Kanady.
Ellen Fairclough zmarła na trzy miesiące przed ukończeniem 100 lat.

</doc>
<doc id="99663" url="https://pl.wikipedia.org/wiki?curid=99663" title="Nahum Tate">
Nahum Tate

Nahum Tate (ur. 1652 w Dublinie, zm. 30 lipca 1715 w Londynie) – angielski poeta pochodzenia irlandzkiego.
Urodzony w Dublinie. Szczególnie znany z licznych hymnów (jeden z nich to słowa popularnej angielskiej kolędy "As Shepherds Watched Their Flocks at Night"). Był też autorem libretta do opery Henry'ego Purcella "Dydona i Eneasz" (1689). Współpracował z Johnem Drydenem podczas pisania drugiej części utworu tego ostatniego, "Absalom i Achitophel".
Część utworów Tate'a nie cieszy się jednak tak dobrą jak powyższe sławą - napisał on np. "od nowa" kilka sztuk Shakespeare'a, m.in. opatrując "Króla Leara" szczęśliwym zakończeniem. Przetłumaczył też w formie tradycyjnych w angielskiej poezji dwuwierszy ("heroic couplets") z łaciny poemat Girolamo Fracastoro "Syphilis sive Morbus Gallicus" na temat syfilisu.
W 1692 roku otrzymał stanowisko nadwornego poety rodziny królewskiej ("Poet Laureate").
Bibliografia.
A New Version of the Psalms of David fitted to the Tunes used in Churches by N. Brady and N. Tate, Boston 1754.

</doc>
<doc id="99666" url="https://pl.wikipedia.org/wiki?curid=99666" title="Szkoła Morska w Tczewie">
Szkoła Morska w Tczewie

Szkoła Morska w Tczewie – pierwsza państwowa szkoła morska w Polsce, utworzona w Tczewie po odzyskaniu przez Polskę niepodległości.
Historia.
Od 1 września 1948 w gmachu zajmowanym dawniej przez Szkołę Morską, przy ul. Szkoły Morskiej 1, mieści się I Liceum Ogólnokształcące im. Marii Skłodowskiej-Curie.
Upamiętnienie.
Współcześnie spadkobiercą tradycji Szkoły Morskiej w Tczewie jest Akademia Morska w Gdyni, w której znajduje się Izba Tradycji Akademii, a w niej fragment poświęconej jej tczewskim korzeniom.
18 czerwca 2008, w Muzeum Wisły w Tczewie, otwarto wystawę czasową „Szkoła Morska w Tczewie, 1920-1930. Kolebka kadr Polskiej Marynarki Handlowej”.

</doc>
<doc id="99671" url="https://pl.wikipedia.org/wiki?curid=99671" title="Dowództwa okręgów korpusów">
Dowództwa okręgów korpusów

Dowództwa okręgów korpusów (DOK) – terytorialne organy Ministerstwa Spraw Wojskowych pełniące w Polsce w latach 1918–1939 funkcje administracyjno-gospodarcze, mobilizacyjne i garnizonowo-porządkowe.
Organizacja okręgów generalnych w latach 1918–1921.
Organizowanie wojskowych władz terytorialnych rozpoczęto jeszcze przed odzyskaniem niepodległości. Od 15 października 1918 roku utworzono na terenie byłego Królestwa Polskiego 15 okręgów wojskowych oraz trzy (później cztery) Inspektoraty Lokalne. Inspektorat Lokalny był organem zwierzchnim w stosunku do okręgów wojskowych. 17 listopada 1918 roku utworzono pięć okręgów generalnych: warszawski, lubelski, kielecki, łódzki i krakowski. Stopniowo, w miarę przejmowania nowych terenów przez administrację polską, tworzone były kolejne Dowództwa Okręgów Generalnych.
Organizacja wewnętrzna dowództw okręgów generalnych w dniu 1 czerwca 1920 roku:
W skład sztabu dowództwa okręgu generalnego wchodziły:
Poszczególne działy dowództwa okręgu generalnego składały się z referatów i posiadały osobne kancelarie. Kancelaria główna DOGen. wchodziła w skład adiutantury.
Organizacja dowództw okręgów korpusów w latach 1921–1939.
Organizacja w latach 1921–1924.
Zmiany w organizacji dowództw terytorialnych, które zaszły w 1921 roku związane były z zakończeniem wojny polsko-bolszewickiej i przechodzeniem armii na organizację pokojową. Obszar państwa podzielony został na dziesięć okręgów korpusów:
Ponadto wydzielono Obszar Warowny „Wilno” i Obszar Nadmorski obejmujący polskie wybrzeże Bałtyku.
Podział kraju na okręgi korpusów nie pokrywał się z podziałem administracyjnym na województwa. Dowódca okręgu korpusu sprawował z ramienia ministra spraw wojskowych władzę wojskową na obszarze okręgu korpusu. Wszystkie formacje stacjonujące na terenie okręgu korpusu podlegały mu pod względem mobilizacji, uzupełnień i administracji.
Dowództwu Okręgu Korpusu podporządkowane były Powiatowe Komendy Uzupełnień (PKU) (przemianowane następnie na Rejonowe Komendy Uzupełnień (RKU)), które obok ewidencji poborowych, rezerwistów, żołnierzy pospolitego ruszenia i ponad-kontyngentowych oraz przeprowadzenia poboru, opracowywały także przydziały mobilizacyjne rezerwistów.
"Dowództwo Okręgu Korpusu":
1."Sztab",
2. "Szefostwa broni i służb",
3. "Kwatera Główna Okręgu Korpusu".
"Sztab":
Zakres czynności: organizacja, mobilizacja, demobilizacja, dyslokacja, bezpieczeństwo i dyscyplina. 
Zakres czynności: kontrwywiad i częściowo wywiad wojskowy. 
Zakres czynności: szkolenia wojskowe formacji przynależnych do danego Okręgu Korpusu, szkolenia rezerwistów, szerzenia oświaty i kultury w wojsku oraz sprawy związane z podnoszeniem poziomu wychowania fizycznego w wojsku. 
Zakres czynności: opracowywanie ogólnych planów mobilizacyjnych względnie demobilizacji materiałowej Okręgu Korpusu, sprawy zasobów terenowych w planach mobilizacyjnych i koordynowanie działalności wszystkich służb w tym zakresie. 
Zakres czynności: sprawy personalne i ewidencja oficerów i szeregowych, sprawy oficerskich sądów honorowych oraz sprawy związane z biurowością w instytucjach podległych Okręgowi Korpusu.
Wszystkie oddziały sztabu miały wspólną kancelarię i kreślarnię.
"Szefostwa broni i służb Okręgu Korpusu".
Każdy szef broni względnie służby Okręgu Korpusu posiadał etatowy personel, który łącznie z szefem nosił nazwę szefostwa Okręgu Korpusu.
W myśl organizacji Dowództwa Okręgu Korpusu z 1921 roku istniały następujące szefostwa:
"Kwatera Główna". 
W okresie przechodzenia od organizacji wojennej do organizacji pokojowej istniały jeszcze w DOK następujące komórki organizacyjne: 
Zmiany w organizacji wprowadzone w sierpniu 1924 roku.
7 maja 1924 roku MSWojsk. wydało „Instrukcję organizacyjną dla DOK na stopie pokojowej”, której postanowienia obowiązywały od 1 sierpnia tego roku. Nowa organizacja dowództw okręgów korpusów na stopie pokojowej wprowadziła następujące zmiany:
Podział oddziałów na referaty ustalał dowódca OK na wniosek szefa sztabu.
Zmiany w organizacji wprowadzone w latach 1926–1930.
Z dniem 1 września 1926 roku we wszystkich dowództwach okręgów korpusów z wyjątkiem DOK I, zniesiono stanowiska zastępców dowódców okręgów korpusów.
25 lipca 1928 roku zostali ustanowieni pomocnicy dowódców okręgów korpusów do spraw uzupełnień. Do 1939 roku, kiedy to przywrócono stanowiska zastępców dowódców OK, pomocnicy zastępowali z urzędu dowódców okręgów korpusów w czasie ich nieobecności.
Z dniem 1 kwietnia 1929 roku zostały zlikwidowane okręgowe szefostwa łączności, natomiast w składzie szefostw inżynierii okręgów korpusów utworzono referaty łączności.
W 1929 roku utworzono okręgowe urzędy przysposobienia wojskowego i wychowania fizycznego, które przejęły z oddziałów wyszkolenia sprawy przysposobienia wojskowego i wychowania fizycznego .
Zmiany w organizacji wprowadzone w latach 1931–1939.
Z dniem 1 stycznia 1931 roku w skład dowództw okręgów wojskowych zostały wcielone, bez zmiany nazwy i uprawnień:
W tym samym roku z oddziałów ogólnych i oddziałów wyszkolenia utworzono wydziały ogólne oraz wydziały mobilizacji i uzupełnień. Wydziały ogólne obejmowały wszystkie sprawy na szczeblu DOK z wyłączeniem spraw dotyczących mobilizacji i uzupełnień.
W skład każdego z wydziałów ogólnych wchodziły trzy referaty: organizacyjno-administracyjny, wyszkolenia i personalny, natomiast wydziały mobilizacji i uzupełnień posiadały w swoim składzie cztery referaty: ogólny, mobilizacji personalnej, mobilizacji materiałowej i koni oraz uzupełnień.
Ponadto utworzono samodzielne referaty bezpieczeństwa.
W skład organizacyjny Dowództwa Okręgu Korpusu włączono szefostwa: uzbrojenia i duszpasterstwa.
W latach 1932–1933 przemianowano wydziały ogólne na samodzielne referaty ogólne oraz usamodzielniono referaty personalne i oświatowe.
Z dniem 1 maja 1934 roku zlikwidowano kompanie sztabowe.
Z dniem 1 grudnia 1934 roku zlikwidowano stanowiska inspektorów uzupełnień.
W 1937 roku utworzono stanowiska dowódcy obrony przeciwlotniczej okręgu korpusu oraz przekazano składnice map pod zarząd WIG.
Zmiany w organizacji wprowadzone w 1939 roku.
4 maja 1939 roku została wprowadzona do użytku służbowego „Tymczasowa ogólna instrukcja organizacyjna Dowództwa Okręgu Korpusu na stopie pokojowej", opracowana przez Departament Dowodzenia Ogólnego MSWojsk.
Instrukcja miała charakter tymczasowy – dowódcy Okręgów Korpusu winni byli w terminie do 1 maja 1940 roku przedstawić swoje uwagi, spostrzeżenia i wnioski.
W stosunku do poprzedniej organizacji Dowództwa Okręgu Korpusu, instrukcja wprowadziła następujące zmiany:
Organizacja DOK na stopie pokojowej z 17 II 1939 r..
„Organizacja Dowództwa Okręgu Korpusu na stopie pokojowej z 17 lutego 1939" weszła w życie wraz z „Tymczasową ogólną instrukcją organizacyjną DOK na stopie pokojowej z 4 maja 1939 r.” Dowódcy poszczególnych OK mieli do 1 maja 1940 przedstawić swoje uwagi odnośnie do nowej organizacji. Planowano przywrócić DOK zadania jakie spełniał w latach 1921–1926. 
Nowa organizacja miała przede wszystkim ułatwić przejście DOK z organizacji pokojowej na wojenną oraz mobilizację II i III rzutów Kwater Głównych armii i SGO. W nawiasie podano przydziały mobilizacyjne osób funkcyjnych DOK.
Jednostki wojskowe Okręgów Korpusu.
do 1926
DOK miały własne sztaby i w wypadku wojny stawały się pełnowartościowymi dowództwami związków taktycznych niższego szczebla (Grupa Operacyjna, Korpus). 
Dowódca OK był pełnoprawnym przełożonym wszystkich jednostek, oddziałów i służb stacjonujących w danym okręgu.
po 1926
DOK miały charakter terytorialnego organu Ministerstwa Spraw Wojskowych i pełniły funkcje administracyjno-gospodarcze, mobilizacyjne i garnizonowo-porządkowe. W gestii dowódcy Okręgu Korpusu leżało: kierowanie przysposobieniem wojskowym, działalność sądownictwa wojskowego, współpraca z władzami cywilnymi oraz reprezentacja wojska. Koordynował również szkolenia jednostek i wykorzystania obozów ćwiczebnych oraz organizacji obrony przeciwlotniczej (OPL) i przeciwgazowej (OPGaz.). 
Dowódca OK nie miał uprawnień dowodzenia operacyjnego, szkolenia i inspekcji Wielkich Jednostek stacjonujących na podległym mu obszarze. Na wypadek wojny dowództwa okręgów przygranicznych miały się przeorganizować w dowództwa etapów armii działających na ich terenie.
W każdym Okręgu Korpusu stacjonowały trzy dywizje piechoty, brygada kawalerii (w ośmiu Okręgach Korpusu), pułk artylerii ciężkiej, oddział (pułk, ewentualnie batalion) saperów, bronie specjalne, oddziały techniczne oraz służby.
DP - Dywizja Piechoty; BK – Brygada Kawalerii, BKZmot - Brygada Kawalerii (Zmotoryzowana), BPM – Brygada Pancerno-Motorowa; bpanc – batalion pancerny
OS-P – Ośrodek Sapersko-Pionierski
Artyleria: (m)p(d)al – (morski) pułk (dywizjon) artylerii lekkiej, pac – pułk artylerii ciężkiej, pan – pułk artylerii najcięższej, paz – pułk artylerii zmotoryzowanej, pamot – pułk artylerii motorowej, (m)p(d)aplot – (morski) pułk (dywizjon) artylerii przeciwlotniczej 
¹) BON – Brygada Obrony Narodowej, 
²) pBON – Półbrygada Obrony Narodowej, 
³) KOP – Korpus Ochrony Pogranicza

</doc>
<doc id="99674" url="https://pl.wikipedia.org/wiki?curid=99674" title="Manne Siegbahn">
Manne Siegbahn

Karl Manne Georg Siegbahn (ur. 3 grudnia 1886 w Örebro, zm. 26 września 1978 w Sztokholmie) – szwedzki fizyk, laureat Nagrody Nobla w dziedzinie fizyki w roku 1924.
Życiorys.
Od 1920 roku był profesorem Uniwersytetu w Lund, następnie Uniwersytetu w Uppsali. Od 1937 roku zajmował stanowisko dyrektora Instytutu Fizyki Doświadczalnej Szwedzkiej Królewskiej Akademii Nauk w Sztokholmie. Był m.in. członkiem Royal Society, Royal Society of Edinburgh, Francuskiej Akademii Nauk, Akademii Nauk ZSRR (od 1958) i innych towarzystw naukowych. Otrzymał Hughes Medal (1934), Rumford Medal (1940) i inne
W pracy naukowej zajmował się przede wszystkim spektroskopią promieniowania rentgenowskiego, za co został wyróżniony w 1924 roku Nagrodą Nobla. Odkrył m.in. serię M promieniowania X (promieniowanie „miękkie”, długofalowe, mniej przenikliwe) oraz opracował metodę pomiaru długości fali promieniowania X.
Jego synem był Kai M. Siegbahn, laureat Nagrody Nobla w 1981 roku.

</doc>
<doc id="99676" url="https://pl.wikipedia.org/wiki?curid=99676" title="Freeport (Bahamy)">
Freeport (Bahamy)

Freeport – miasto i strefa wolnocłowa na Bahamach, na wyspie Wielka Bahama. Leży nad cieśniną Northwest Providence Channel. Ludność wynosi 26 910 mieszkańców (2000). Drugie co do wielkości miasto kraju.
Znajduje się tu rafineria ropy naftowej, cementownia, port morski, port lotniczy i stocznia remontowa.
Miasto jest także znanym kurortem nadmorskim i ośrodkiem turystycznym.

</doc>
<doc id="99677" url="https://pl.wikipedia.org/wiki?curid=99677" title="Karl Siegbahn">
Karl Siegbahn



</doc>
<doc id="99680" url="https://pl.wikipedia.org/wiki?curid=99680" title="Lamia (mitologia grecka)">
Lamia (mitologia grecka)

Lamia (gr. ) – w mitologii greckiej potwór o kobiecej postaci, pożerający dzieci i młodych mężczyzn podstępnie zwabionych jej złudnym pięknem.
Według mitów była królową Libii i kochanką Zeusa. Gdy zazdrosna Hera zabiła dzieci Lamii i Zeusa, oszalała z bólu matka zaczęła mordować wszystkie napotkane dzieci. Jej twarz zamieniła się w okrutną maskę. Potrafiła jednak przybierać kształt pięknej kobiety po to, aby uwodzić młodych mężczyzn, zabijać ich i pożerać. Była zaliczana do menad (bachantek).

</doc>
<doc id="99681" url="https://pl.wikipedia.org/wiki?curid=99681" title="Charyty">
Charyty

Greckie Charyty (gr. "Chárites", l.poj. "Cháris"), rzymskie Gracje (łac. "Gratiae", l.poj. "Gratia") – boginie wdzięku, piękna i radości. Lubiły zabawy, muzykę i taniec, opiekowały się szczególnie piękną młodzieżą. Uważano je także za patronki sztuk pięknych i rękodzieła. 
Było ich trzy: Aglaja („Promienna”), Eufrozyna („Rozumna”) i Taleja („Kwitnąca”). Według różnych mitów były córkami Zeusa i Hery lub Zeusa i Eurynome albo Heliosa i Ajgle. Czasem były utożsamiane z Afrodytą lub Pejto. Przedstawiane były jako ubrane w udrapowane szaty kobiety, w późniejszych przedstawieniach występowały nagie. Trzymają się zwykle za ręce. Szczególnie czczono je w Atenach, Sparcie, Pafos i Orchomenos w Beocji. Ku ich czci obchodzono święto Charitezje. Były towarzyszkami bogini miłości Afrodyty, które rankiem ubierały ją i w razie potrzeby zawoziły ją na Olimp. Łączono je także z orszakiem Apollina lub Dionizosa.
Aglaia miała symbolizować splendor towarzyski, Taleja – kwitnące życie, a Eufrozyna – wesołość towarzyską.
Charyta (Gracja) jest do dziś uosobieniem wdzięku i piękna.
Atrybuty: róża, mirt, instrumenty muzyczne, jabłko lub flakonik z wonnym olejkiem, czasem kłosy lub maki.

</doc>
<doc id="99683" url="https://pl.wikipedia.org/wiki?curid=99683" title="Bootloader">
Bootloader



</doc>
<doc id="99687" url="https://pl.wikipedia.org/wiki?curid=99687" title="Nadtlenek">
Nadtlenek



</doc>
<doc id="99690" url="https://pl.wikipedia.org/wiki?curid=99690" title="Wojciech Rostworowski">
Wojciech Rostworowski

Wojciech Hilary Rostworowski herbu Nałęcz II (ur. 13 stycznia 1877 w Milejowie, zm. 17 marca 1952 w Zalesiu Dolnym) – polski ziemianin, prawnik, pisarz, publicysta, senator III i IV kadencji w II RP.
Życiorys.
Urodził się 13 stycznia 1877 w Milejowie. Był synem Antoniego Ignacego Rostworowskiego (1833–1896) i Klary z Osuchowskich, wnukiem Antoniego Melitona Rostworowskiego. Jego syn, Piotr Rostworowski był kamedułą. W pierwszym dwudziestoleciu XX w. był właścicielem majątku Winiary (pow. 283 ha). 
Ukończył prawo na Uniwersytecie Warszawskim. Najpierw zajął się literaturą, ale później wciągnęła go praca polityczna. Początkowo był związany z narodową demokracją, lecz w czasie I wojny światowej przeszedł na pozycje bardziej konserwatywne. Był członkiem Ligi Narodowej. W 1916 roku był członkiem Zarządu Towarzystwa Polskiej Macierzy Szkolnej. Wszedł do Tymczasowej Rady Stanu z ramienia Stronnictwa Narodowego. W rządzie Jana Kucharzewskiego objął Departament Stanu (odpowiednik MSZ). Mianowany członkiem Rady Stanu w 1918 roku. W latach 1919–1925 nie uczestniczył w życiu politycznym. Po zamachu majowym w 1926 zaangażował się po raz kolejny w prorządowe organizacje konserwatywne. W 1930 został wybrany do Senatu w województwie łódzkim, a w 1935 został senatorem z nominacji Prezydenta RP. W drugiej połowie lat trzydziestych stał się krytykiem rządu. Po II wojnie światowej zamieszkał w Zalesiu i poświęcił się pracy literackiej. Publikował między innymi w „Tygodniku Powszechnym”.
Zmarł 17 marca 1952 w Zalesiu Dolnym. Został pochowany na cmentarzu Powązkowskim w Warszawie (kwatera 171-1-27).
Jego żoną była Elżbieta hr. Plater-Zyberk z Broelu (1887–1924). Ich dziećmi byli Maria (1908–2004), Wojciech (1910–1999), Henryk (1912–1984), Weronika (1913–1919), Elżbieta (1919–1922).
Po jej śmierci ożenił się z Katarzyną (Katie) Clinton (1887–1973), Angielką, która była przyjaciółką jego żony i nauczycielką dzieci.

</doc>
<doc id="99691" url="https://pl.wikipedia.org/wiki?curid=99691" title="Okeanos">
Okeanos

Okeanos ( Ōkeanós, ) – w mitologii greckiej największy z tytanów, personifikacja tzw. morza zewnętrznego.
Uchodził za najstarszego syna Uranosa i Gai. Był mężem i bratem tytanidy Tetydy, z którą miał niezwykłą liczbę potomstwa – rzek wpadających do morza: ok. 3000 córek okeanid (wśród nich Urania i Eurynome) i tyluż synów oraz Metydę (Metis) – boginię mądrości. Wskutek tego uważany był za stwórcę (ojca) wszystkich rzek, m.in. takich jak Skamander, Meander, Granikos, Simois oraz Nil. 
Prawdopodobnie najstarsze z bóstw morskich; uosabiał rzekę opływającą świat zgodnie z pojęciami geograficznymi z najwcześniejszych epok greckiej kultury. Władca głębokich i bezkresnych wód, w rozumieniu Greków – „morza zewnętrznego”, od którego powstało określenie „ocean” jako rozległych wód wokół znanego świata. W starszych wersjach mitu była to ogromna rzeka oblewająca ziemię dokoła albo olbrzymie morze, po którym pływała ziemia w kształcie tarczy. 
Rządził morzami za czasów tytanów, jednak po pokonaniu ich przez Zeusa zmuszony został do przekazania władzy na rzecz Posejdona. Wtedy odosobnił się i przestał opuszczać swój pałac położony na krańcu świata. Na fryzie pergamońskiego ołtarza Zeusa przedstawiono go wraz z Nereusem i Doris w walce z gigantami. 

</doc>
<doc id="99693" url="https://pl.wikipedia.org/wiki?curid=99693" title="Dioskurowie">
Dioskurowie

Dioskurowie (zw. także Tyndarydami; lp gr. Dióskouros, lm gr. Dióskouroi ‘synowie Zeusa’, lp łac. Dioscurus, lm łac. Dioscuri, Gemini ‘bliźnięta’), Kastor (gr. Kástōr, łac. Castor) i Polideukes (także Polydeukes, Polluks; gr. Polydeúkēs, łac. Pollux) – w mitologii greckiej bliźniacy, ubóstwieni herosi, Argonauci, uczestnicy łowów kalidońskich i amazonomachii, opiekunowie żeglarzy i żołnierzy.
Uchodzili za synów boga Zeusa i Ledy, żony króla Sparty. Byli braćmi Heleny i Klitajmestry, a także Filonoe (Fylonoe), Timandry i Fojbe (Febe).
Jedna z wersji mitu podaje, iż tej samej nocy królowa Leda oddała się Zeusowi (uwiódł ją pod postacią łabędzia) i swojemu mężowi, królowi Tyndareosowi. Stąd za ojca Polideukesa i Heleny uważano Zeusa, natomiast Kastora i Klitajmestry – męża Ledy. W związku z tym nazywano czasami Dioskurów Tyndarydami (gr. Tyndaridai ‘synowie Tyndareosa’).
Porwali obie córki króla Leukipposa, Fojbe i Hilajrę (Hilaejrę), narzeczone synów króla Afareusa – Idasa i Linkeusa.
Łączyła ich szczera braterska miłość. Po śmierci Kastora (Polideukes, w odróżnieniu od Kastora, był nieśmiertelny) Zeus obydwu przemienił w gwiazdozbiór nieba północnego, aby na zawsze pozostali razem.
Nazywano „Dioskurami” (ogniami Kastora i Polluksa) ognie świętego Elma.
W sztuce wyobrażani są zwykle w postaci nagich młodzieńców, z wieńcami na głowach, z pochodnią.
Mityczni Dioskurowie (Kastor i Polideukes) są identyfikowani z gwiazdozbiorem Bliźniąt ("Gemini"). Imionami ich nazwano najjaśniejsze gwiazdy w gwiazdozbiorze Bliźniąt – Kastor ("Castor") i Polluks ("Pollux") oraz jeden z księżyców Saturna – Polideukes.

</doc>
<doc id="99700" url="https://pl.wikipedia.org/wiki?curid=99700" title="Hiob (postać biblijna)">
Hiob (postać biblijna)

Hiob, rzadziej Job (hebr. אִיּוֹב) – postać biblijna, mieszkaniec ziemi Us (spotyka się także zapisy "Uz" i "Uc"), bohater starotestamentowej Księgi Hioba (Joba) powstałej ok. V wieku p.n.e.
Życie Hioba stało się przedmiotem zakładu między Bogiem a Szatanem (aczkolwiek nie jest to szatan w dzisiejszym rozumieniu; jest on raczej wysłannikiem bożym, oskarżycielem). W wyniku tego zakładu Hiob został pozbawiony majątku i rodziny oraz dotknięty trądem, co miało wystawić jego wiarę na próbę. Mimo dotykających go nieszczęść i wątpliwości Hiob pozostał wierny Bogu, który nagrodził go za to przywróceniem zdrowia oraz nowym mieniem i potomstwem.
Według Biblii Hiob miał 10 dzieci – 7 synów i 3 córki.
Od jego imienia powstał w języku polskim związek frazeologiczny hiobowa wieść – zła, tragiczna wiadomość; również nazwa choroby - zespół Hioba - wzięła się od jego imienia.
Hiobowy problem dotkniętego nieszczęściem i zmagającego się z losem człowieka stał się motywem wielu utworów muzycznych, literackich i filozoficznych. Jego historia została opowiedziana również w apokryficznej Księdze Hioba z I wieku. W Kościele katolickim uważany za świętego, wspominano go 10 maja.
Hiob w islamie.
W Koranie Hiob występuje pod imieniem Ayūb (arab. أيّوب) i jest jednym z proroków. W języku arabskim imię Hiob (Ayūb) jest symbolem cnoty cierpliwości (chociaż samego słowa tak się nie tłumaczy).
Fragmenty Koranu odnoszące się do Hioba:

</doc>
<doc id="99703" url="https://pl.wikipedia.org/wiki?curid=99703" title="Oblężenie Budziszyna (1029)">
Oblężenie Budziszyna (1029)

Oblężenie Budziszyna – miało miejsce w 1029. W odwecie za złupienie Saksonii przez Mieszka II (1028) cesarz Konrad II wyprawił się w 1029 roku na Polskę i obległ Budziszyn. Wyprawa niemiecka okazała się nieudana – polska załoga mimo dużych strat utrzymała gród, a wojsko cesarskie zawróciło.

</doc>
<doc id="99704" url="https://pl.wikipedia.org/wiki?curid=99704" title="Bionicle">
Bionicle

Bionicle – zabawki produkowane przez Lego Group od 2001 do 2010, oraz od 2015 do 2016. Pomysłodawcą serii zabawek jest Christian Faber. Postacie składane z zestawów klocków mają przypisane określone cechy charakteru i umiejętności. Zabawki wzorowano i częściowo zaczerpnięto z mitologii polinezyjskiej. Bionicle to skrót od Biomechanical (ang. biomechaniczna) chronicle (ang. kronika), gdyż większość mieszkańców świata Bionicle jest biomechaniczna (biologiczno-mechaniczna). W drugiej połowie 2010 roku przerwano produkcję i zaczęto wprowadzać nową serię zabawek o nazwie "Hero Factory". W 2015 seria Bionicle została wznowiona.
Książki.
Wydano trzy serie książek i komiksy opowiadające losy bohaterów wzorowanych na zabawkach:
"Bionicle Chronicles".
Pierwsza seria książek opowiadających o fantastycznym świecie stworzonym dla serii zabawek Bionicle. W tej serii ukazało się pięć książek:
"Bionicle Adventures".
Druga seria książek opowiadających o fantastycznym świecie stworzonym dla serii zabawek Bionicle. W tej serii ukazało się dziesięć książek:
"Bionicle Legends".
Trzecia seria książek opowiadających o fantastycznym świecie stworzonym dla serii zabawek Bionicle. Seria przewidziana jest na lata 2006–2008:
Filmy.
Nakręcono szereg filmowych opowieści ("Biological Chronicle").
Powstały o nich 4 filmy (wideo i DVD) :
Linia Czasu.
Spherus Magna → Pre-Historia Matoran → Pre-Metru Nui → Legendy Metru Nui → W Sieci Mroku → Czas Cienia → Przybycie Toa → Wojna Bohrok → Nadejście Bohrok-Kal → Maska Światła → Voya Nui → Mahri Nui → Karda Nui → Bara Magna → Reformacja Spherus Magna
Planety.
Wszystkie składają się na planetę zwaną Spherus Magna.
Organizacje i ich członkowie.
Dobre organizacje:
FoF (Federacja Strachu) (ang. "Federation of Fear"), grupa skazańców, podległa OoMN:
Złe organizacje:
Nieistniejące organizacje:

</doc>
<doc id="99706" url="https://pl.wikipedia.org/wiki?curid=99706" title="Annaba">
Annaba

Annaba (arab. عنّابة, dawniej: Bône, w starożytności: Hippona, łac. Hippo Regius) – miasto w północno-wschodniej Algierii, nad Morzem Śródziemnym.
W 1987 roku miasto miało 306 000 mieszkańców, a w 2003 roku według niektórych danych liczba mieszkańców przekroczyła milion osób.
Historia.
Miasto zostało założone już w starożytności, przez Fenicjan. Hippona była jednym z ważniejszych miast Numidii. W latach 396-430 biskupem miasta był święty Augustyn.
Po 18-miesięcznym oblężeniu zostało zdobyte przez Wandalów w roku 431 i było ich stolicą do roku 439. W 534 zostało odzyskane przez wojska cesarstwa wschodniorzymskiego. Pozostało częścią Bizancjum do zdobycia przez Saracenów w 698 roku.
Gospodarka.
Jest to jeden z ważnych ośrodków przemysłowych Algierii. Rozwinęło się hutnictwo żelaza oraz takie gałęzie przemysłu, jak: chemiczny, spożywczy, włókienniczy i metalowy.
Komunikacja.
Annaba jest portem wywozu surówki i stali, fosforytów i artykułów rolniczych. Miasto jest także węzłem dróg. W okolicach miasta znajduje się międzynarodowy port lotniczy.
Turystyka.
Miasto jest kąpieliskiem i ośrodkiem turystycznym. Można tam zwiedzić zabytkowe meczety, takie jak Said Abu Marwan zbudowany w 1035 roku. Zabytkami są także kasba i fragmenty murów miejskich. Poza miastem zwiedzić można ruiny rzymskiego miasta, gdzie w szczególności zachowały się ruiny forum, teatru i wielkich term z I wieku oraz fragmenty bazyliki starochrześcijańskiej.

</doc>
<doc id="99707" url="https://pl.wikipedia.org/wiki?curid=99707" title="Bitwa Kazimierza I z Miecławem">
Bitwa Kazimierza I z Miecławem

Bitwa Kazimierza z Miecławem – rozstrzygające starcie w walce Kazimierza Odnowiciela z Miecławem w 1047 roku, w wyniku którego Kazimierz podporządkował sobie Mazowsze.
Tło starcia.
Miecław był urzędnikiem na dworze króla Mieszka II. Pod koniec rządów Mieszka, lub wkrótce po jego śmierci, Miecław opanował Mazowsze i jak pisze Gall Anonim, we własnym przekonaniu, był jego księciem i naczelnikiem. Podczas reakcji pogańskiej w Polsce na Mazowszu panował spokój dzięki czemu zgromadziło się tam wielu uciekinierów z terenów objętych buntami i obcymi najazdami. Miecław nie podporządkował się powracającemu do kraju prawowitemu władcy Kazimierzowi I. W roku 1041 jak podaje Nestor, Jarosław Mądry wyprawił się przeciw Mazowszanom, podobnie jak w przypadku wyprawy z 1047 roku Nestor nie wspomina o udziale w niej wojsk Kazimierza I, mimo to przypuszcza się, że i w tej wcześniejszej wojnie Kazimierz brał udział. Wojna ta nie przyniosła żadnego rozstrzygnięcia.
Zestawienie sił.
Gall Anonim napisał, że po stronie Miecława walczyło 30 hufców, a Kazimierz miał jedynie 3 hufce przy czym prawdopodobne jest, że nie bierze on pod uwagę wojsk Jarosława Mądrego. Siły mogły być zatem bardziej wyrównane.
Bitwa.
Miejsce bitwy jest dziś nieznane, choć znał je jeszcze Gall, który podaje, że było położone nad rzeką, o urwistym brzegu. W czasie powstania jego kroniki było jeszcze widać ślady bitwy. Wydaje się, że była ona wymuszona przez Kazimierza I Odnowiciela, który dążył do rozstrzygnięcia starcia przed nadejściem sprzymierzonych z Miecławem Pomorzan. Bitwa była zażarta, zginął w niej Miecław i wielu Mazowszan, również życie Kazimierza było zagrożone – uratował go prosty żołnierz, który miał być później wyniesiony do wielkich godności.
Skutki.
Podstawowym skutkiem bitwy było ponowne przyłączenie Mazowsza do Polski. Wkrótce po tej bitwie Kazimierz rozbił nadciągające z pomocą Miecławowi wojska Pomorzan.
Bibliografia.
Informacje o bitwie pochodzą z dwóch podstawowych źródeł: polskiej Kroniki Galla Anonima i ruskiej Kroniki Nestora, przy czym kronika Galla nie wspomina o udziale wojsk ruskich a Powieść minionych lat o udziale wojsk polskich w walce.

</doc>
<doc id="99710" url="https://pl.wikipedia.org/wiki?curid=99710" title="Generalizacja mapy">
Generalizacja mapy

Generalizacja kartograficzna, generalizacja mapy, uogólnienie mapy (łac. "generalis" – powszechny, ogólny) – w kartografii proces zmniejszania szczegółowości mapy podczas prac redakcyjnych związanych ze zmniejszaniem skali mapy. 
O generalizacji decyduje, oprócz skali, także przeznaczenie mapy. Np. treść mapy ściennej, którą ogląda się z dużej odległości, podlegać będzie większej generalizacji niż atlasu samochodowego w tej samej skali.
Generalizacja polega m.in. na upraszczaniu rysunku obiektów geograficznych (np. przebiegu linii brzegowej), stosowaniu różnego rodzaju symboli przedstawiających złożone struktury przestrzenne i ich cechy. Celem generalizacji jest dostosowanie mapy do danych potrzeb, zwiększenie jej czytelności itp.
Istnieją dwa główne rodzaje generalizacji:
Generalizacja kartograficzna uważana jest za proces subiektywny, wymagający od kartografa dobrej znajomości tematu przedstawionego na mapie.

</doc>
<doc id="99712" url="https://pl.wikipedia.org/wiki?curid=99712" title="Nakło">
Nakło



</doc>
<doc id="99713" url="https://pl.wikipedia.org/wiki?curid=99713" title="Slownik">
Slownik



</doc>
<doc id="99714" url="https://pl.wikipedia.org/wiki?curid=99714" title="Advanced Audio Coding">
Advanced Audio Coding

Advanced Audio Coding (AAC) – algorytm stratnej kompresji danych dźwiękowych, którego specyfikacja została opublikowana w roku 1997. Format AAC zaprojektowany został jako następca MP3, oferujący lepszą jakość dźwięku przy podobnym rozmiarze danych.
Profile.
Kompresja AAC jest modularna i oferuje standardowo cztery profile:

</doc>
<doc id="99716" url="https://pl.wikipedia.org/wiki?curid=99716" title="Whitehorse">
Whitehorse

Whitehorse – miasto w północno-zachodniej Kanadzie, stolica Terytorium Jukonu, nad rzeką Jukon.
Jest to największe miasto północnej Kanady. Ośrodek usługowy dla rozległego regionu górniczego i wyrębu lasów. Największy węzeł komunikacyjny regionu i ośrodek turystyczny. W okolicach miasta ulokowano międzynarodowy port lotniczy.
Miasto zostało założone w czasie tzw. gorączki złota. Prawa miejskie otrzymało w 1950 roku. W 1952 roku ustanowiono je stolicą Jukonu. 
W okolicach i w samym mieście warto zwiedzić kanion Miles, muzeum MacBride, Yukon Gardens i Takhini Hot Springs.
Liczba mieszkańców Whitehorse wynosi 20 461. Język angielski jest językiem ojczystym dla 86,4%, francuski dla 3,9% mieszkańców (2006).
Miasto jest siedzibą rzymskokatolickiej diecezji Whitehorse.

</doc>
<doc id="99722" url="https://pl.wikipedia.org/wiki?curid=99722" title="Bitwa nad Brdą">
Bitwa nad Brdą



</doc>
<doc id="99725" url="https://pl.wikipedia.org/wiki?curid=99725" title="Bitwa nad Gopłem">
Bitwa nad Gopłem

Bitwa nad Gopłem w 1096 – była ważnym epizodem rywalizacji synów Władysława I Hermana z wpływowym wojewodą Sieciechem. 
Palatyn rozbił w trakcie bitwy zwolenników Zbigniewa, a jego samego uwięził następnie w Sieciechowie. Zwycięstwo to oddaliło w czasie upadek potęgi wojewody.
Według Galla siły Zbigniewa posiłkowali Pomorzanie lub Prusowie. Oddziały syna Władysława Hermana miały składać się z siedmiu hufców. Bitwa była bardzo krwawa. Zbigniew schronił się po niej w grodzie kruszwickim, a później, po uzyskaniu gwarancji nietykalności, poddał się Sieciechowi.

</doc>
<doc id="99730" url="https://pl.wikipedia.org/wiki?curid=99730" title="Multi Document Interface">
Multi Document Interface

MDI ( - wielodokumentowy interfejs) – sposób prezentacji okienek poprzez graficzny interfejs użytkownika polegający na wyświetlaniu wewnątrz okienka nadrzędnego okienek wchodzących w skład danego programu (aplikacji). Przeciwnym podejściem jest wyświetlanie każdego z okienek osobno, taki sposób prezentacji nosi nazwę SDI (ang. Single Document Interface). Także typ oprogramowania, głównie służącego do pracy z różnego rodzaju dokumentami, lecz nie tylko.
Przykładem "Multi Document Interface" mogą być pakiety biurowe: OpenOffice.org, Microsoft Word lub WordPerfect a także przeglądarka internetowa Opera.
Istnieją zalety jak i wady obu sposobów prezentacji okienek, istnieją zwolennicy każdego z podejść, ponadto firmy produkujące oprogramowanie zmieniają podejście co do rozwoju swoich aplikacji. Przykładowo w aplikacji Microsoft Office interfejs był zmieniany z "MDI" na "SDI" i z powrotem kilka razy.
Wadą niektórych programów typu "MDI" jest brak informacji o aktualnie otwartym okienku wewnątrz okienka nadrzędnego. Aby uzyskać listę okienek otwartych wewnątrz okienka nadrzędnego należy wybrać z menu "Okno", jeśli opcja ta jest dostępna. Czasami jednak tytuł okienka podrzędnego jest wyświetlany na pasku tytułowym okna głównego - obok tytułu okna głównego. Innym rozwiązaniem jest stosowanie kart do wyświetlania informacji o otwartych okienkach wewnątrz okienka nadrzędnego "TDI" (ang. Tabbed Document Interface).
Wszystkie otwarte jednocześnie dokumenty są dostępne w jednym oknie głównym programu, jako okna podrzędne. Wobec okien zawierających poszczególne dokumenty (względem okna głównego programu), jest stosowana jest taka sama zasada jak wobec okien różnych programów względem Pulpitu Windows: mogą być maksymalizowane na całe okno główne, minimalizowane do ikony, ustawiane w kaskadę, bądź sąsiadująco.
Programy typu "Multi Document Interface" pozwalają na wygodną pracę. Użytkownik może edytować jeden dokument, przeglądając równocześnie treść jednego lub kilku innych. Lecz, w odróżnieniu od programów obsługujących tylko jeden dokument jednocześnie, wymagają większej ilości pamięci i szybszego procesora.
Nie należy szufladkować błędnie, iż programy typu "MDI" służą wyłącznie do pracy z dokumentami (tekstami). Programy komputerowe budowane w tym stylu są również narzędziami do tworzenia i edycji grafiki, dźwięku, wideo i praktycznie każdego innego typu mediów - nośników informacji.
Prawie wszystkie narzędzia do tworzenia graficznych interfejsów użytkownika pozwalają na przynajmniej jedno rozwiązanie do zaprojektowania "MDI". Na przykład pakiet Swing dostarcza klasę javax.swing.JDesktopPane, która służy jako kontener dla indywidualnych okienek (klasa javax.swing.JInternalFrame).

</doc>
<doc id="99735" url="https://pl.wikipedia.org/wiki?curid=99735" title="Jaś i Małgosia">
Jaś i Małgosia

Jaś i Małgosia (niem. "Hänsel und Gretel") – baśń opowiadająca o dwójce dzieci, które pozostawione w lesie przez macochę spotkały złą czarownicę. Zapisali ją i opublikowali w 1812 bracia Grimm w swoim zbiorze "Baśni" (tom 1, nr 15).
Treść baśni według braci Grimm.
Jaś i Małgosia to dwoje dzieci drwala, które wraz z ojcem mieszkały w chatce na skraju lasu. Ich ojciec był wdowcem, który ożenił się powtórnie po śmierci żony. Nowa macocha nienawidziła jego dzieci. Pewnego dnia w kraju nastał wielki głód. Macocha zaczęła wówczas usilnie namawiać męża, by porzucił dzieci w lesie, gdyż inaczej wszystkich czeka śmierć głodowa. Drwal początkowo odmawiał, ale w końcu uległ namowom żony. Zgodnie z jej planem mieli wszyscy razem udać się po chrust do lasu, a kiedy zacznie się ściemniać drwal i macocha mieli szybko skryć się i zostawić dzieci. Jednak Jaś i Małgosia podsłuchali plan macochy. Jaś przed wyjściem z domu zebrał kamyki, które rzucał na ziemię co parę kroków. Dzięki tej metodzie udało im się następnego dnia odnaleźć drogę do domu. Ojciec-drwal ucieszył się, że widzi dzieci z powrotem, jednak macocha postanowiła ponowić próbę pozbycia się ich. Tym razem dzień wcześniej zamknęła dom, by Jaś nie mógł nazbierać kamyków. Jaś użył więc, tym razem, okruszków. Kiedy jednak znów zostali pozostawieni w lesie okazało się, że okruszki, które rzucał co kilka kroków, zostały zjedzone przez leśne ptaki. Dzieci nie były w stanie znaleźć drogi powrotnej. Jaś jednak pocieszał Małgosię, że na pewno uda im się wrócić do domu. Dzieci błądziły w lesie przez trzy dni. Na trzeci dzień, idąc za głosem ptaka, który ładnie śpiewał, ujrzały w lesie dom. Okazało się, że dom zbudowany jest z chleba, dach ma z ciastek, a okna z cukru. Zaczęły go jeść, ponieważ były głodne. Wtedy z domku wyszła stara kobieta, która uprzejmie zaprosiła dzieci do środka. Kiedy dzieci weszły, okazało się, że miła staruszka jest czarownicą, która zwabia ludzi do swojego domu, a potem ich pożera. Jaś został zamknięty w komórce, a Małgosia zmuszona do usługiwania czarownicy. Każdego dnia Jasiowi podawane były najlepsze posiłki, gdyż czarownica chciała go podtuczyć przed zjedzeniem. Co jakiś czas kiepsko widząca czarownica kazała mu wystawić palec, by móc ocenić, czy jest już dość gruby. Jaś, by opóźnić swoją śmierć, wystawiał znalezioną kostkę, którą czarownica brała za jego palec. Po czterech tygodniach czarownica, zniecierpliwiona czekaniem, zdecydowała się zjeść go tak czy inaczej. Małgosia była przerażona i zaczęła modlić się do Boga o ratunek dla brata. Następnego dnia czarownica przygotowała piec i kazała Małgosi sprawdzić, czy jest już dobrze nagrzany. Tak naprawdę chciała ją też upiec i zjeść. Małgosia odpowiedziała, że nie umie tego robić. Czarownica, by jej pokazać, jak to się robi, wsadziła głowę do pieca. Wówczas sprytna Małgosia wepchnęła ją do środka i zatrzasnęła drzwi. W ten sposób czarownica spaliła się żywcem we własnym piecu. Po śmierci czarownicy dzieci przeszukały jej dom i znalazły dużo biżuterii i innych cennych rzeczy. Zabrały tyle, ile zdołały unieść i ruszyły do domu. Po drodze Jaś i Małgosia spotkali gadającą kaczkę, która pomogła im przeprawić się przez rzekę. Po długich poszukiwaniach dzieci znalazły drogę do domu. Okazało się, że ich macocha już nie żyje, a ojciec, od czasu kiedy porzucił je w lesie, nie zaznał chwili spokoju dręczony wyrzutami sumienia. Kiedy więc zobaczył wracające dzieci, bardzo się ucieszył. Odtąd wszyscy żyli długo i szczęśliwie.
Powiązania.
Na związek przekazu o uwięzionych dzieciach z bajką o Jasiu i Małgosi wskazują badacze mitologii indoeuropejskich. Motyw ten występuje np. w micie o Aži Dahace i Kawe.

</doc>
<doc id="99736" url="https://pl.wikipedia.org/wiki?curid=99736" title="Wielka Wieś (powiat krakowski)">
Wielka Wieś (powiat krakowski)

Wielka Wieś – wieś w Polsce położona w województwie małopolskim, w powiecie krakowskim, w gminie Wielka Wieś.
Wieś wielkorządców krakowskich w powiecie proszowickim województwa krakowskiego w końcu XVI wieku. W latach 1975–1998 miejscowość administracyjnie należała do województwa krakowskiego.
Przez Wielką Wieś przebiega droga krajowa nr 94, która łączy Zgorzelec z Modlniczką (pierwsza część) oraz Kraków z Korczową (druga część).
Ruiny zamku.
Informacje o zamku w Wielkiej Wsi na Górze Zamkowej w Dolinie Kluczwody (poprzednio w granicach Białego Kościoła) nie występują w żadnych średniowiecznych źródłach. Pierwsze wzmianki pojawiły się w latach 1325–1327. W XIV w. przypuszczalnie zamek był siedzibą właścicieli wsi, rodu Syrokomlów. Warownia została zniszczona wskutek obsunięcia się skały, na której ją wzniesiono. Wtedy właściciele przenieśli się do wybudowanego przez siebie nowego zamku w Korzkwi.

</doc>
<doc id="99740" url="https://pl.wikipedia.org/wiki?curid=99740" title="Musepack">
Musepack

Musepack (MPC) – format stratnej kompresji dźwięku, bazujący na algorytmach MPEG Layer-2 (MP2), jednakże znacznie w stosunku do nich rozbudowany. Format został zaprojektowany tak, aby plik dźwiękowy "Musepack" był nierozróżnialny od oryginału przy standardowych ustawieniach (tzw. przezroczystość, ang. "transparency"), co osiąga przy przepływności (bitrate) niższej niż inne popularne kodeki (jak np. MP3). Algorytm zaprojektowano tak, aby przechowywał jak najwięcej informacji, dlatego najlepiej sprawdza się dla wysokich przepływności (od 140 kbit/s wzwyż), natomiast dla przepływności poniżej 112 kbit/s jakość dźwięku w tym formacie gwałtownie spada. Wzorcowa implementacja Musepack jest szybsza niż większość popularnych kodeków dźwięku.
Prace nad MPC rozpoczął w 1997 roku Andree Buschmann, w tej chwili rozwija go Frank Klemm. 1 marca 2009 została opublikowana stabilna wersja strumienia SV8. Naprawia ona większość błędów wykrytych w wersji strumienia SV7. Prace nad nową wersją strumienia trwały ponad 1,5 roku.
Pliki w formacie Musepack mają zwykle rozszerzenie .mpc lub (rzadziej) .mpp bądź .mp+. Tagi w plikach MPC zazwyczaj zapisywane są metodą APEv2.

</doc>
<doc id="99741" url="https://pl.wikipedia.org/wiki?curid=99741" title="Trochofora">
Trochofora

Trochofora ("trochophora"), rzęsokrążek – pelagiczna, zwykle wolno żyjąca larwa wielu pierwoustych, m.in. sikwiaków, szczetnic, wieloszczetów, części mięczaków i segmentowców. Charakteryzuje się obecnością układu wieńców rzęsek. Osiąga rozmiary od kilkudziesięciu do kilkuset μm.
Ciało trochofory jest zbliżone kształtem do dwóch stożków przylegających do siebie podstawami. Na górnym biegunie ciała znajduje się ciemieniowy (apikalny) organ zmysłów z pęczkiem rzęsek, a w pozycji równikowej wieńce rzęsek, za pomocą których larwa pływa – przedgębowy, przechodzący nad otworem ustnym – prototroch, zagębowy metatroch, wentro-kaudalny neurotroch i kaudalny telotroch. Wewnątrz larwy znajduje się drożny, łukowato wygięty układ pokarmowy, zawiązki układu nerwowego (główny pień nerwowy i odchodzące od niego szeregi nerwów promienistych), protonefrydium i komórki pramezodermalne będące zawiązkiem mezodermy.
Berthold Hatschek wysunął hipotezę (tzw. teoria trochoforowa), że w organizacji trochofory zachowały się cechy wspólnych przodków wszystkich organizmów zaliczanych do wtórnojamowców (Coelomata).

</doc>
<doc id="99742" url="https://pl.wikipedia.org/wiki?curid=99742" title="Rzęsokrążek">
Rzęsokrążek



</doc>
<doc id="99747" url="https://pl.wikipedia.org/wiki?curid=99747" title="Flaminowie">
Flaminowie



</doc>
<doc id="99754" url="https://pl.wikipedia.org/wiki?curid=99754" title="Marek Grechuta">
Marek Grechuta

Marek Michał Grechuta (ur. 10 grudnia 1945 w Zamościu, zm. 9 października 2006 w Krakowie) – polski piosenkarz, poeta, kompozytor i malarz, z wykształcenia architekt.
Uznawany za najważniejszego przedstawiciela polskiej poezji śpiewanej, wykorzystywał często elementy rocka, jazz-rocka i rocka progresywnego, szczególnie w początkowym okresie twórczości.
Zadebiutował w 1967. Zdobywał nagrody na Studenckim Festiwalu Piosenki w Krakowie i Krajowym Festiwalu Piosenki Polskiej w Opolu. Pierwsze dwie płyty nagrał z zespołem Anawa, w tym krążek pt. "Marek Grechuta &amp; Anawa" (1970), z którego pochodzą przeboje „Będziesz moją panią” i „Nie dokazuj”. W 1971 założył Grupę WIEM. W latach 1976–1986 związany był z Piwnicą pod Baranami.
W 2001 otrzymał Nagrodę Polskiego Przemysłu Fonograficznego Złoty Fryderyk za całokształt twórczości artystycznej.
Młodość.
Urodził się w Zamościu w 1945. W dzieciństwie wyjechał z rodziną do Chylic pod Warszawą, ale w 1956 rodzina na powrót osiadła w Zamościu. W czasie pobytu w Chylicach kościelny organista udzielał Grechucie pierwszych lekcji muzyki. Od najmłodszych lat uczył się gry na fortepianie.
Ukończył zamojskie I Liceum Ogólnokształcące im. Jana Zamoyskiego. W 1963 podjął studia architektoniczne na Politechnice Krakowskiej.
Kariera muzyczna.
W 1966 wraz z Janem Kantym Pawluśkiewiczem założył "Kabaret Architektów Anawa" (z francuskiego "en avant" – naprzód), który wkrótce się przeobraził w zespół towarzyszący mu na występach. W październiku 1967 zaliczył publiczny debiut muzyczny, występując z piosenką „Tango Anawa” na Studenckim Festiwalu Piosenki w Krakowie, gdzie zajął drugie miejsce wśród wokalistów. W 1968 na 6. KFPP w Opolu zdobył nagrodę dziennikarzy za piosenkę „Serce”, a rok później, za piosenkę „Wesele”, odebrał jedną z głównych nagród (Nagrodę TVP) na 7. KFPP. Z zespołem Anawa nagrał dwie płyty, "Marek Grechuta &amp; Anawa" z 1970 i "Korowód" z 1971. W tym roku na 9. KFPP w Opolu zdobył główną nagrodę za piosenkę „Korowód”.
W 1971 opuścił zespół Anawa i założył Grupę WIEM (W Innej Epoce Muzycznej), z którą nagrał dwa albumy, "Droga za widnokres" i "Magia obłoków". Płyty wypełnione były muzyką z elementami jazz-rocka, a wśród tekstów wykorzystano twórczość poetów współczesnych, takich jak Tadeusz Nowak, Tadeusz Śliwiak, Ryszard Krynicki czy Mieczysław Jastrun.
W 1976 ponownie nawiązał współpracę z Pawluśkiewiczem oraz napisał muzykę do tekstów Witkacego. W 1977 na 15. KFPP w Opolu jego piosenka „Hop – szklankę piwa” zdobyła Nagrodę Grand Prix, również na tym festiwalu przez Krystynę Jandę wykonywana była piosenka „Guma do żucia”, której muzykę i słowa napisał Grechuta. Był również, wraz z Krzysztofem Jasińskim i Janem Kantym Pawluśkiewiczem, współautorem musicalu "Szalona lokomotywa" według Witkacego, prezentowanego w latach 1977–1980, m.in. w krakowskim Teatrze STU oraz katowickim Spodku.
W 1976 rozpoczął, trwającą blisko 10 lat, współpracę z Piwnicą pod Baranami. W 1979 nagrał płytę z pieśniami do słów poety Tadeusza Nowaka, które poza nim zaśpiewali Teresa Haremza, Magda Umer oraz Marian Opania. Utwory te, pochodzące ze spektaklu "Zapach łamanego chleba" nie spotkały się jednak z dobrym przyjęciem. W 1981 ukazały się "Śpiewające obrazy", płyta nagrana ponownie z zespołem Anawa, na której znalazły się piosenki inspirowane obrazami van Gogha, Picassa, Degasa, Moneta, Renoira i Wyspiańskiego, a także muzyka ze spektaklu "Otello".
W 1984 wspólnie z Krystyną Jandą nagrał album pt. "W malinowym chruśniaku", z wierszami Bolesława Leśmiana. Do własnych tekstów wrócił w 1986, wydając w 1987 płytę pt. "Wiosna – ach to ty", która wypełniona była lżejszą muzyką i przyniosła tytułowy przebój, a także zawierała fragmenty muzyki ze spektakli "Colas Breugonon", "Tumor Witkacego" i "Kronika Olsztyńska". W 1987 napisał muzykę do przedstawienia teatralnego Jana Brzechwy – "Kopciuszek". W 1989 wydał płytę pt. "Krajobraz pełen nadziei". W 1991 wydał "Piosenki dla dzieci i rodziców", nagrane wspólnie z aktorami Teatru Starego w Krakowie oraz dziecięcym chórem Gama. W 1994 wydał album pt. "Dziesięć ważnych słów", zawierający utwory poświęcone istotnym wartościom w życiu. Nawiązywał w nich do Dekalogu, określając je jako „dziesięć przykazań człowieka współczesnego”.
W 2000 ukazał się zestaw pt. "Świecie nasz", zawierający wszystkie 13 albumów Grechuty. Kompilacja otrzymała w 2001 Nagrodę Muzyczną Fryderyk w kategorii „najlepsza reedycja”. Zestaw został wznowiony w 2005, uzupełniono go wtedy o album "Niezwykłe miejsca", a także o składającą się z nagrań archiwalnych płytę "Godzina miłowania".
W 2003 wspólnie z zespołem Myslovitz wykonał cover ich przeboju „Kraków”, który znalazł się na dwupłytowym albumie "The Best of Myslovitz". Ostatnią płytą Grechuty z premierowym materiałem były "Niezwykłe miejsca" (2004), na którym znalazły się piosenki poświęcone miejscom, które go oczarowały.
W 2006 na 43. KFPP w Opolu został uhonorowany Grand Prix tego festiwalu (Nagroda Prezesa TVP).
Działalność pozamuzyczna.
Był aktywnym malarzem, odbywały się wystawy obrazów jego autorstwa, m.in. w Krakowie (1981), Bytomiu (1984) czy Myślenicach (1986). Interesował się także rzeźbą i filozofią.
Wystąpił w filmie Andrzeja Wajdy "Polowanie na muchy" (1969) oraz w filmie "Tumor Witkacego" (1985).
Śmierć i pogrzeb.
Zmarł nagle w nocy 9 października 2006, w wyniku niewydolności krążenia, która była skutkiem ogólnego pogorszenia stanu zdrowia spowodowanego kilkoma czynnikami.
17 października 2006 został pochowany w Alei Zasłużonych na Cmentarzu Rakowickim w Krakowie (kwatera LXIX pas C-2-6). Pogrzeb poprzedziła msza święta w Kościele Mariackim, gdzie artyści Piwnicy pod Baranami zaśpiewali "Przychodzimy, odchodzimy" i "Dezyderata". Gdy trumna z ciałem Marka Grechuty opuszczała bazylikę, rozległy się oklaski, którym towarzyszyła melodia piosenki artysty „Ocalić od zapomnienia”. Od bramy Cmentarza Rakowickiego trumnę Marka Grechuty nieśli jego przyjaciele z Piwnicy, m.in.: Grzegorz Turnau, Jan Kanty Pawluśkiewicz, Zbigniew Preisner. Nad grobem Jan Kanty Pawluśkiewicz odczytał wiersz napisany przez Leszka Aleksandra Moczulskiego. W pogrzebie Grechuty uczestniczyli m.in.: Grzegorz Turnau, Mirosław Czyżykiewicz, Jacek Zieliński, Anna Szałapak, Jacek Wójcicki, Artur Rojek, Leszek Wójtowicz i prezydent Krakowa Jacek Majchrowski.
Życie prywatne.
W 1970 poślubił Danutę, razem mieli syna Łukasza, absolwenta Akademii Sztuk Pięknych w Krakowie.
Karierę Grechuty poważnie utrudniało zaburzenie afektywne dwubiegunowe, na które cierpiał przez wiele lat. Zdarzało się, że z tego powodu przerywał próby, a nawet występy, co było przez widzów błędnie uważane za skutki nadużycia alkoholu. Zaburzenie ujawniło się już w młodości, po nagłym rozstaniu z Haliną Marmurowską, ukochaną dziewczyną Grechuty. Potem przez wiele lat artystę wspierała żona Danuta, organizując mu życie, ale długotrwałe napady silnej depresji wyłączały Grechutę z funkcjonowania. Jego stan pogorszyło nagłe zaginięcie syna w 1999 – Grechuta wówczas wziął udział w programie "Ktokolwiek widział, ktokolwiek wie", w którym poruszano sprawę. Syn Łukasz, który wyruszył w samotną pieszą pielgrzymkę do Santiago de Compostela i Rzymu, odnalazł się po 8 miesiącach od emisji programu, czyli dwa lata po zaginięciu.
Upamiętnienie.
O Marku Grechucie powstały trzy publikacje książkowe: „Marek Grechuta. Portret artysty” (2006) Wojciecha Majewskiego, „Marek. Marek Grechuta we wspomnieniach żony Danuty” (2011) Danuty Grechuty i Jakuba Barana oraz „Chwile, których nie znamy. Opowieść o Marku Grechucie” (2013) Marty Sztokfisz.
9 października 2007 na Cmentarzu Rakowickim odsłonięto pomnik Grechuty. Uroczystość poprzedził przemarsz korowodu złożonego z przyjaciół poety i miłośników jego twórczości.
W 2008 powstał krótkometrażowy film dokumentalny o Grechucie pt. „Danuta i Marek Grechutowie” w ramach serialu "Taka miłość się nie zdarza", wyreżyserowany przez Dagmarę Kossak, a wyprodukowany przez TVN Style. W 2009 powstał film dokumentalny o życiu Grechuty pt. "Gdziekolwiek będę...", wyreżyserowany przez Piotra Poraja-Poleskiego i sfinansowany przez Polski Instytut Sztuki Filmowej oraz Telewizję Polską. Scenariusz filmu, obok reżysera, współtworzyła Danuta Grechuta.
NBP planował emisję monety z wizerunkiem Marka Grechuty w ramach serii "Historia polskiej muzyki rozrywkowej", lecz plany te nie zostały dotąd zrealizowane.
Piosenka Marka Grechuty „Dni, których nie znamy” jest nieoficjalnym hymnem kibiców drużyny piłkarskiej Korony Kielce. Utwór jest odgrywany i śpiewany przed meczami drużyny na Stadionie Miejskim w Kielcach.
W kwietniu 2014 Radio Zet i Radio Zet Gold wyemitowały 20-odcinkowe słuchowisko będące wersją audio fragmentów książki Jakuba Barana i Danuty Grechuty pt. „Marek. Marek Grechuta we wspomnieniach żony Danuty”. Fragmenty czytała Magdalena Różczka. Dzięki staraniom Danuty Grechuty oraz Fundacji „Korowód” im. Marka Grechuty wszystkie odcinki są sukcesywnie publikowane na profilu artysty w serwisie Facebook oraz w YouTube.
We wrześniu 2015 nakładem wydawnictwa Prószyński i S-ka ukazał się zbiór wierszy Marka Grechuty pt. "Pani mi mówi niemożliwe... Najpiękniejsze wiersze i piosenki".
W Bielawie, Opolu, Ostrowie Wielkopolskim, Radomiu, Słupsku, Turku i Zamościu znajdują się ulice, których patronem jest Marek Grechuta.
Polska szkoła społeczna w Porsgrunn w Norwegii jako pierwsza szkoła nosi imię Marka Grechuty.
W 2014 amfiteatrowi Miejskiego Domu Kultury w Świnoujściu uroczyście nadano imię Marka Grechuty.
Od 2018 Park Krakowski w Krakowie ma za patrona Grechutę.
Artystę upamiętnia odbywający się corocznie w Krakowie Grechuta Festival.
Zbiory poezji Marka Grechuty.
Źródło

</doc>
<doc id="99758" url="https://pl.wikipedia.org/wiki?curid=99758" title="MPC">
MPC

MPC, Mpc, mpc – akronim złożony z liter m, p i c.

</doc>
<doc id="99760" url="https://pl.wikipedia.org/wiki?curid=99760" title="Bitwa nad Trutiną">
Bitwa nad Trutiną

Bitwa nad Trutiną – starcie zbrojne, które miało miejsce 8 października 1110 roku między księciem polskim Bolesławem Krzywoustym a oddziałami czeskimi nad rzeczką (potokiem) Trutina.
W 1110 roku Krzywousty interweniował w Czechach na rzecz Sobiesława I. Po pokonaniu trudnej górskiej trasy wkroczył do Królestwa Czech, które na prośbę Sobiesława i ze względu na charakter akcji przemierzał z wojskiem bez plądrowania kraju. Wobec nieugiętej postawy Czechów doszło do bitwy, która wedle relacji Kosmasa miała odbyć się częściowo w nurtach rzeki Trutiny (inaczej przedstawia ją Gall).
W bitwie wzięła udział tylko straż tylna, na którą składał się liczny hufiec przyboczny księcia Bolesława oraz oddział arcybiskupi. Oddział polski kilkakrotnie atakowany, przechodził do kontruderzeń, które rozbiły i zmusiły do ucieczki wojska czeskie. Krzywousty nakazał pościg dopiero po upewnieniu się, że odwrót czeski nie jest pozorowany. Chciał uniknąć zmiany szyku przez oddziały wroga, co mogłoby zmienić wynik bitwy.
Polacy odnieśli zdecydowane zwycięstwo. Po bitwie Krzywousty nakazał jednak odwrót, na co wpływ miała niska popularność Sobiesława pośród Czechów.

</doc>
<doc id="99761" url="https://pl.wikipedia.org/wiki?curid=99761" title="Państwowa Szkoła Morska">
Państwowa Szkoła Morska



</doc>
<doc id="99762" url="https://pl.wikipedia.org/wiki?curid=99762" title="Enki Bilal">
Enki Bilal

Enki Bilal, właściwie Enes Bilal (ur. 7 października 1951 w Belgradzie) – francuski twórca komiksów, rysownik, scenarzysta, artysta fantastyczny, a także reżyser filmowy, z pochodzenia Jugosłowianin.
Twórczość.
Pierwsze komiksy tworzone przez Bilala powstawały na początku lat 80. XX wieku, między innymi pierwszy komiks z cyklu "Trylogia Nikopola". Jego prace ukazywały się niezbyt często, jednakże charakterystyczny styl i rewolucyjna forma w komiksie jaką jest zastosowanie jako tła malowanych obrazów czy fragmentów zdjęć, z których czynił kolaże pozwoliła na uznanie go za jednego z ważniejszych twórców w kręgach fanów tego gatunku sztuki.
Styl Bilala poza eksperymentowaniem ze sztuką wyższą, to także przedstawianie świata brudnego, ponurego, przeciwstawnego wobec twardej kreski amerykańskich komiksów popularnych. Rozpoznawalne są także postacie Bilala o kościstych twarzach z wydatnymi kośćmi policzkowymi oraz pojawiające się na tle szarego świata jaskrawe barwy, w szczególności czerwień, poszarpana kreska, której używa przy przedstawianiu zjawisk metafizycznych czy fantastycznych.
W większości jego komiksów także w mocny sposób przedstawione jest tło polityczne. Najczęściej są to przedstawiciele twardych nurtów ideologicznych, faszyzmu i socjalizmu, przy czym ten pierwszy jest przedstawiany w sposób jednoznacznie negatywny, gdy ten drugi jako utopia, która stała się koszmarem głównych bohaterów.
Zasiadał w jury konkursu głównego na 72. MFF w Cannes (2019).

</doc>
<doc id="99763" url="https://pl.wikipedia.org/wiki?curid=99763" title="Hemolimfa">
Hemolimfa

Hemolimfa – płyn ustrojowy bezkręgowców posiadających otwarty układ krwionośny: stawonogi (owady, pajęczaki, skorupiaki), żachwy, mięczaki. Pełni funkcje krwi i limfy. W jej skład wchodzą hemocyty – komórki pełzakowate, które mają zdolność fagocytozy. W jej osoczu może być rozpuszczony barwnik oddechowy: hemocyjanina, chlorokruoryna lub hemoerytryna oraz białka (i polipeptydy) odpornościowe takie jak: cekropiny, attacyny, defensyny.

</doc>
<doc id="99764" url="https://pl.wikipedia.org/wiki?curid=99764" title="Grot (broń)">
Grot (broń)

Grot, żeleźce – ostre, najczęściej metalowe zakończenie strzał, broni drzewcowej oraz drzewc chorągwi czy innych znaków wojskowych. Groty mogły być płaskie, paraboliczne, trójkątne lub czworokątne, przeznaczone do zadawania ran szarpanych, ciętych lub kłutych. Groty strzał nierzadko posiadały zadziory skierowane ku drzewcu, które utrudniały wyjęcie strzały z ciała, powodując jednocześnie większe obrażenia. Istniały także tępe groty używane podczas turniejów rycerskich. Grot mocowano za pomocą tulei nakładanej na drzewce lub za pomocą kolca wbijanego w drzewce.
Pierwsze typy grotów, pochodzące z epoki kamienia, wykonane były najczęściej z krzemienia lub wycięte z kości.
Groty w łucznictwie tarczowym mają zazwyczaj kształt paraboliczny, dla jak najlepszych własności aerodynamicznych. Wykonywane są ze stali, aluminium lub tytanu.
Groty mogą być wklejane do środka promieni lub wkręcane we wcześniej wklejone tuleje.
Grotami mogą być także ostrza dekorujące oraz zwieńczające płoty i bramy.

</doc>
<doc id="99766" url="https://pl.wikipedia.org/wiki?curid=99766" title="Bitwa pod Niekładzem">
Bitwa pod Niekładzem

Bitwa pod Niekładzem () – bitwa rozegrana na polach niekładzkich koło Gryfic w 1121 r. (lub w 1119 r.) pomiędzy wojami Bolesława Krzywoustego a pomorskimi.
Według Edwarda Rymara była kulminacyjnym momentem w dziejach podboju Pomorza Zachodniego przez Krzywoustego. Zakończyła się pełnym zwycięstwem polskim nad przeważającymi liczebnie (ale nieposiadającymi w zasadzie ciężkozbrojnych wojów) Pomorzanami dowodzonymi przez książąt: Warcisława I i Świętopełka identyfikowanego czasem ze Świętopełkiem odrzańskim (chyżańsko-pomorskim). Obaj książęta pomorscy zostali wzięci do niewoli. Świętopełk najprawdopodobniej zmuszony został do płacenia trybutu i przyjęcia chrztu, choć istnieje pogląd, że w tej bitwie został zabity. Warcisław I natomiast, był już krypto-chrześcijaninem. Po zdobyciu Szczecina w 1122 r. został lennikiem polskiego księcia.
O przebiegu samej bitwy nic nie wiadomo, brak jest bowiem danych źródłowych. Być może to zniszczony gród, identyfikowany przez hagiografa Ottona z Bambergu – Herborda, który usytuowany był na szlaku z Wolina do Kołobrzegu. Według przekazu Otton zastał wielki zniszczony gród, którego nazwę przekazał autor żywota świętego. Został on zrównany z ziemią po ostatniej bitwie z polskim księciem. "Apostoł Pomorza", jak nazywano biskupa, widział ślady pogorzelisk i stosy szkieletów. Znamienitsi rycerze polegli lub zostali wzięci do niewoli, a na miejscu pozostali nieliczni chłopi, którzy obawiając się kolejnych ataków ze strony Bolesława III Krzywoustego, przyjęli chrzest.
Zwycięstwo pod Niekładziem było wstępem do zajęcia Szczecina (co nastąpiło zimą), a przez to uzależnienia całego Pomorza przez polskiego księcia. Krzywousty pustoszył ziemie pomorskie, burzył grody, przymusowo przesiedlał tysiące rodzin w głąb swojego kraju. Podobny los podzielili mieszkańcy grodu w Niekładziu.

</doc>
<doc id="99768" url="https://pl.wikipedia.org/wiki?curid=99768" title="ZFS">
ZFS

ZFS – system plików oryginalnie zaprojektowany przez Sun Microsystems dla systemu operacyjnego Solaris. Nazwa pierwotnie była akronimem od , obecnie, ponieważ obsługuje woluminy znacznie większe niż zettabajt, straciła pierwotne znaczenie.
Jest on otwartym oprogramowaniem wydanym na licencji Common Development and Distribution License (CDDL). System został również wdrożony we FreeBSD w wersji 7.0. Istnieje również projekt ZFS on FUSE/Linux, dzięki któremu można korzystać z tego systemu plików także w systemach linuksowych.
ZFS wnosi wiele udoskonaleń takich jak dodatkowa warstwa abstrakcji, która oddziela przestrzeń przechowywania danych od fizycznych dysków, co ułatwia zarządzanie, czy 64-bitowe sumy kontrolne zapewniające integralność danych. Opisywany system plików jest 128-bitowy. dzięki czemu potrafi obsługiwać woluminy dyskowe o rozmiarach 256 biliardów zettabajtów (2128). Pojedyncze pliki natomiast mogą mieć wielkość do 16 eksabajtów (264), a w konkretnym katalogu może być do 248 plików.
Spór patentowy.
5 października 2007 roku firma NetApp wystosowała do sądu w Teksasie pozew patentowy z powodu domniemanego nielegalnego wykorzystania jej siedmiu patentów przez Sun Microsystems w systemie plików ZFS. W odpowiedzi firma Sun Microsystems również pozwała firmę NetApp o naruszenie patentów.
9 września 2010 roku firma Oracle (która przejęła Sun Microsystems) podpisała porozumienie z NetApp, na mocy którego obie firmy zakończyły spór sądowy. Szczegóły porozumienia nie zostały podane.

</doc>
<doc id="99771" url="https://pl.wikipedia.org/wiki?curid=99771" title="Journaled File System">
Journaled File System

JFS () – 64-bitowy system plików z księgowaniem, opracowany przez firmę IBM. W systemie HP-UX pod tą nazwą występował VxFS licencjonowany od firmy Veritas Software.
Historia.
IBM wprowadził JFS (aktualnie nazywany JFS1) do systemu AIX 3.1. Był on głównym systemem plików dla AIX-a przez ponad 10 lat. W 1995 roku rozpoczęto pracę nad ulepszeniem JFS1 aby był bardziej skalowalny i pracował na komputerach mających ponad 10 procesorów, jak również aby był bardziej przenośny.
Nowy JFS został wprowadzony do systemu OS/2 Warp Server for eBusiness (kwiecień 1999), jak i do OS/2 Warp Client (październik 2000). W grudniu 1999 zrobiono kopię kodów źródłowych JFS-a z systemu OS/2 i rozpoczęto prace nad portowaniem ich na GNU/Linuksa.
Równolegle część grupy programistów JFS-a w 1997 roku rozpoczęła przenoszenie nowego JFS-a do AIX-a. W maju 2001 do systemu AIX 5L wprowadzono obsługę drugiej wersji JFS-a nazywanego "Enhanced Journaled File System" (JFS2).

</doc>
<doc id="99773" url="https://pl.wikipedia.org/wiki?curid=99773" title="Bitwa nad rzeką Sajó (1132)">
Bitwa nad rzeką Sajó (1132)

Bitwa nad rzeką Sajó – starcie zbrojne, które miało miejsce 22 czerwca 1132. Była to decydująca bitwa w konflikcie o władzę na Węgrzech między dwoma książętami z dynastii Arpadów: Belą II Ślepym a jego bratem stryjecznym Borysem.
Po stronie Beli II Ślepego opowiedzieli się m.in. książęta austriaccy (siostra Beli była żoną Adalberta Pobożnego, syna margrabiego Leopolda III).
W konflikt ten zaangażował się polski książę Bolesław III Krzywousty, popierając Borysa (syna Kolomana). W bitwie nad rzeką Sajó doszło do konfrontacji szczuplejszych sił polsko-węgierskich z wojskiem węgierskim wspartym przez posiłki niemieckie i czeskie. Choć wynik samego starcia badacze skłonni są uważać za nierozstrzygnięty, to w czasie odwrotu Polacy ponieśli ciężkie straty.

</doc>
<doc id="99780" url="https://pl.wikipedia.org/wiki?curid=99780" title="Fraunhofer-Gesellschaft">
Fraunhofer-Gesellschaft

Fraunhofer-Gesellschaft zur Förderung der angewandten Forschung e.V. (FhG, pol. Towarzystwo Fraunhofera) – największa w Europie organizacja zajmująca się badaniami stosowanymi i ich wdrożeniami w przemyśle, założona 26 marca 1949, skupia 66 niemieckich instytutów naukowo-badawczych (Fraunhofer-Institute) i samodzielnych jednostek badawczych. Pod koniec grudnia 2012 Towarzystwo zatrudniało 22 000 pracowników. Specjalizuje się w technikach informatycznych i telekomunikacyjnych, mikroelektronice, technologiach materiałowych i produkcyjnych, energetyce, transporcie, inżynierii środowiska. Towarzystwo uzyskuje 70% budżetu w wyniku umów, kontraktów i projektów badawczo-rozwojowych finansowanych przez przedsiębiorstwa przemysłowe; 30% badań finansowanych jest ze środków publicznych przez niemiecki rząd centralny i rządy krajów związkowych.
Patronem towarzystwa jest monachijski fizyk Joseph von Fraunhofer (1787–1826), pionier niemieckiej optyki precyzyjnej, który wyniki swojej pracy naukowej i wynalazczej przekuł na sukces komercyjny jako przedsiębiorca
produkujący jedne z najlepszych przyrządów optycznych w owym czasie. Model działalności Towarzystwa Frauenhofera opiera się na prowadzeniu badań naukowych, które znajdują zastosowanie w przemyśle i życiu codziennym.
W wyniku współpracy pomiędzy jednym z instytutów Towarzystwa Fraunhofera – Fraunhofer-Institut für Integrierte Schaltungen (IIS) w Erlangen – a Uniwersytetem Fryderyka i Aleksandra w Erlangen i Norymberdze ("Friedrich-Alexander-Universität Erlangen-Nürnberg") powstał algorytm MP3, nad którym pracowali między innymi Karlheinz Brandenburg, Ernst Eberlein, Heinz Gerhäuser, Bernhard Grill, Jürgen Herre i Harald Popp.

</doc>
<doc id="99782" url="https://pl.wikipedia.org/wiki?curid=99782" title="Bitwa nad bagnami Pilicy">
Bitwa nad bagnami Pilicy

Bitwa nad bagnami Pilicy – starcie zbrojne, które miało miejsce w 1145 w drugiej fazie konfliktu (po śmierci Salomei) między Władysławem Wygnańcem a juniorami – Bolesławem Kędzierzawym i Mieszkiem Starym. 
Mimo że Władysław uzyskał pomoc Rusinów (w zamian za Wiznę) został przez juniorów pobity. Wkrótce zgodzili się oni jednak na pokój, co daje pojęcie o wciąż, mimo przegranej bitwy, utrzymującej się przewadze seniora.
Pewna jest data bitwy, natomiast zdania historyków co do przyczyny, przebiegu, miejsca bitwy nie są zgodne.
W latopisie kijowskim pod datą 1145 czytamy:
Ponieważ Ziemia Łęczycko-Sieradzka była położona w centrum państwa, stąd też określenie latopisu "do środka ziemi lackiej" należało odczytać jako wojnę o posiadanie tej ziemi. Wincenty Kadłubek podał, że spotkanie to nastąpiło
nad Pilicą. Wodzem wojsk juniorów był wojewoda Bolesława Kędzierzawego – Wszebor, który wcześniej miał toczyć pomyślne walki z seniorem. Niechętny Władysławowi kronikarz napisał, że senior poniósł klęskę, a "wody Pilicy zabarwiły się od krwi żołnierzy walczących po jego stronie." Od nadmiaru ciał poległych wody rzeki miały wystąpić z brzegów. W świetle innych źródeł była to jednak figura retoryczna kronikarza.
Z porównania źródeł wynika, że nie był to rozstrzygnięty bój. Wielka bitwa, o której pisze mistrz Wincenty, musiałaby spowodować duże straty wojsk Władysława i jego sprzymierzeńców, o czym kronikarz ruski nie wspomina ani słowem. Gdyby wszystko odbyło się zgodnie z relacją Kadłubka, to finał wojny domowej byłby nieco inny. Tymczasem do obozu Władysława i jego sojuszników przybyli młodsi Bolesławowice i oddali seniorowi cztery grody (kasztelanie). Juniorzy nie tylko utrzymali się w swoich dzielnicach, ale zachowali również zakres posiadanej władzy, co świadczy, że nie ponieśli klęski. Młodsi Bolesławowice opłacili koszty interwencji ruskiej, a Bolesław Kędzierzawy ze swej dzielnicy mazowieckiej ustąpił książętom ruskim Wiznę.
Tadeusz Wasilewski ("Słownik starożytności słowiańskich", t. VI) napisał, że w 1145 Wszebor stoczył niefortunną dla juniorów bitwę nad dolnym Nerem (lub Bzurą) i utracił cztery kasztelanie (grody). Określenie miejsca spotkania jest tu realniejsze, ponieważ współbrzmi z informacjami latopisu ruskiego. Zapis Kadłubka nie mógłby w zgodzie z tym być prawdziwy, ponieważ Pilica płynie na obrzeżach Ziemi Łęczyckiej. Wobec powyższego – według oceny prof. Gerarda Labudy – "epizod o zwycięstwie z 1145 trzeba wykreślić z naszych dziejów".
Prof. Benedykt Zientara zaś, pisząc o tym wydarzeniu, wskazuje, iż mogło się zdarzyć, iż nad Pilicą walkę podjął sam Władysław i doznał porażki, a od klęski ocaliły go posiłki ruskie.

</doc>
<doc id="99785" url="https://pl.wikipedia.org/wiki?curid=99785" title="Oblężenie Poznania (1146)">
Oblężenie Poznania (1146)

Oblężenie Poznania – oblężenie, które miało miejsce w 1146 w trakcie wojny między Władysławem Wygnańcem a jego dwoma najstarszymi braćmi: Bolesławem Kędzierzawym i Mieszkiem III. Po początkowych sukcesach senior obległ braci w Poznaniu. Mimo dużej przewagi nie potrafił jednak złamać obrony grodu, a odsiecz dla Poznania z głębi kraju (ideologicznie wsparta przez arcybiskupa gnieźnieńskiego Jakuba ze Żnina, który rzucił na Władysława klątwę) pomogła juniorom odnieść zwycięstwo, a w efekcie wygnać starszego brata z Polski.
Decydujące znaczenie dla przebiegu i klęski oblężenia miała bitwa jaka rozegrała się na polach między Wartą, Cybiną i Główną. Rozpocząć się miała ona od wywieszenia czerwonej tarczy na wieży za kościołem Św. Mikołaja na Zagórzu.

</doc>
<doc id="99789" url="https://pl.wikipedia.org/wiki?curid=99789" title="Silnik pneumatyczny">
Silnik pneumatyczny

Silnik pneumatyczny – maszyna pneumatyczna (silnik), przetwarzająca energię sprężonego powietrza lub innego gazu na ruch obrotowy lub postępowy. Silniki są podobne do silników parowych, jako że pracę wykonuje dostarczony z zewnątrz sprężony gaz.
Małe, jednocylindrowe silniki modelarskie są stosowane do napędzania modeli samolotów.
Silnik pneumatyczny nie emituje szkodliwych zanieczyszczeń do atmosfery, jednak sprężenie powietrza wymaga energii, zazwyczaj uzyskiwanej metodami, które takie zanieczyszczenia emitują.
Historia.
Silnik pneumatyczny i pomysł użycia powietrza jako nośnika energii nie są nowe. Ich rozwój nastąpił w XIX wieku m.in. za sprawą prac konstrukcyjnych i pomysłów Ludwika Mękarskiego. Silniki zasilane sprężonym powietrzem były używane wówczas do zasilania lokomotyw w kopalniach oraz do napędu tramwajów. Silniki pneumatyczne były i wciąż są używane do rozruchu silników spalinowych w samochodach wyścigowych. Małe silniki pneumatyczne są powszechnie używane do napędu narzędzi ręcznych, takich jak wiertarki, młoty udarowe, szlifierki, klucze itp., zwłaszcza do pracy w środowisku, gdzie iskra od napędu elektrycznego czy spalinowego mogłaby spowodować pożar.
W 1988 roku Dennis Lee twierdził w swoich materiałach reklamowych, że dysponuje wydajnym silnikiem pneumatycznym.
W 1991 r. Guy Nègre wynalazł silnik z podwójnym zasilaniem. Mógł on działać zarówno na sprężone powietrze, jak i na zwykłe paliwo. Przez 15 lat badań dokonał się rozwój. Propagatorzy twierdzą, że silniki pneumatyczne są konkurencyjne w stosunku do współczesnych silników spalinowych oraz że zastosowanie silnika pneumatycznego czyni samochód lżejszym.
Konstruktorzy pracujący nad rozwojem tych silników doprowadzili je do etapu dostępności marketingowej poprzez swoje firmy:
Jednym z ostatnich osiągnięć w dziedzinie wykorzystania sprężonego powietrza do napędu silników jest konstrukcja francuskiego inżyniera Guya Nègre’a. Podobne rozwiązania są rozwijane przez urugwajskiego inżyniera Armando Regusci, Australijczyka Angelo Di Pietro oraz Koreańczyka Chul-Seunga Cho.
Mimo zainteresowania żadna z firm nie wdrożyła dotąd pojazdu do masowej produkcji. Sprawnie działający pojazd zasilany sprężonym powietrzem miałby wszystkie zalety samochodu elektrycznego i dodatkową – uzupełnianie zużytej energii trwałoby kilka minut zamiast godzin potrzebnych do naładowania baterii akumulatorów.
Budowa.
W tłokowym silniku pneumatycznym sprężone powietrze działając na tłok porusza go. Źródłem sprężonego powietrza pod ciśnieniem 20 MPa jest kompozytowy zbiornik z włókna węglowego. Do cylindrów powietrze dostarczane jest przez system podobny do konwencjonalnego wtrysku. Unikatowa konstrukcja wału korbowego zwiększa czas, podczas którego ładunek powietrza jest ogrzewany ciepłem z otoczenia. Sprawność urządzenia poprawiona jest poprzez użycie ciepła z otoczenia o normalnej temperaturze do ogrzania zimnego rozprężającego się powietrza. To nieadiabatyczne rozprężenie przyczynia się do dużego zwiększenia sprawności silnika. Jedynym gazem wydechowym jest zimne powietrze (–15 °C), które może być także użyte w klimatyzacji auta.
W zastosowaniach praktycznych w transporcie należy wskazać pewne problemy techniczne silnika pneumatycznego:
W silniku Negre’a tłok w jednym cylindrze spręża powietrze pobierane z atmosfery, gromadząc je w małym zbiorniku, który zasila zbiornik wysokiego ciśnienia małą porcją powietrza. Później to powietrze jest przesyłane do drugiego cylindra, gdzie wykonuje pracę. Podczas sprężania powietrza w celu jego ogrzania zachodzi strata energii. Dzieje się tak dlatego, że owa porcja powietrza nie może otrzymać energii z otoczenia, które jest zimniejsze.
Ponadto powietrze musi się natychmiast rozprężyć ponieważ silnik ma system korbowy. Silnik Negre’a pracuje ze stałym momentem obrotowym. Jedynym sposobem przekazania zmiennego momentu do kół jest użycie przekładni o zmiennym przełożeniu, w której również występują straty energii. Kiedy samochód zatrzyma się, silnik Negre’a musi nadal pracować, tracąc energię.
Wersja Armando Regusci silnika pneumatycznego ma pewne zalety w porównaniu do oryginalnego silnika Guy Negre. W wersji Regusciego silnik napędza bezpośrednio koła. Przekazywany moment może się zmieniać od zera do maksimum.
W 2004 roku Guy Negre porzucił swój oryginalny projekt i zaproponował nowe rozwiązanie, które jak twierdził wynalazł w 2001 roku. Jednak okazało się ono identyczne z rozwiązanem Armando Regusciego opatentowanego w 1989 roku w Urugwaju pod numerem 22976 i w 1990 r. w Argentynie. W patentach tych wspomina się użycie silników elektrycznych do sprężania powietrza.
Zastosowanie.
Silnik Nègre’a jest używany do napędzania prototypowego samochodu miejskiego z miejscami dla pięciu pasażerów i planowanym zasięgiem 160 do 320 km w zależności od warunków ruchu. Główne zalety to brak szkodliwych emisji i niski koszt wytworzenia. Silnik używa oleju jadalnego do smarowania (1 litr na 50000 km) i ma zintegrowaną klimatyzację. Zasięg samochodu na jednym napełnieniu zbiorników można łatwo potroić, gdyż dostępne są zbiorniki z włókien węglowych, które przeszły testy bezpieczeństwa dla ciśnienia 70 MPa. Powietrze w zbiornikach może być uzupełnione w około 3 minuty w stacji serwisowej lub w kilka godzin w domu poprzez podłączenie do sieci elektrycznej sprężarki znajdującej się na wyposażeniu samochodu. Przybliżony koszt użytkowania to 2,80 zł na 100 km (napełnienie zbiorników na stacji tankującej będzie kosztowało około 3 USD).
Podstawowe zalety samochodów na sprężone powietrze.
Dla pasjonatów pojazdów zasilanych elektrycznie i z alternatywnych źródeł udane silniki pneumatyczne są dobrą wiadomością, ponieważ można ich użyć do
zasilania własnych pojazdów spalinowych. Można po prostu kupić silnik pneumatyczny,
zbiornik, tarczę dopasowującą, mocowania silnika, zespoły sterowania silnikiem oraz inne
elementy i zamontować w nowym lub używanym samochodzie tak jak jest to robione dla
samochodów elektrycznych.
Perspektywy rozwoju.
Jako infrastrukturę proponuje się wyposażenie w
sprężarki miejsc użyteczności publicznej, takich jak parkingi, sklepy itp.
Energia do zasilania mogłaby być uzyskiwana konwencjonalnie lub poprzez turbiny wiatrowe lub mechanicznie ze strumienia powietrza z pominięciem etapu elektrycznego. Sprężone powietrze mogłoby zasilać nie tylko samochody osobowe, ale również autobusy, łodzie, wodoloty oraz – nie zawsze – samoloty.
Bezpieczeństwo.
Z używaniem sprężonego powietrza wiążą się pewne zagrożenia, jednak stosunkowo łatwo jest im zapobiec. Przed przekroczeniem ciśnienia przy napełnianiu
zabezpiecza skutecznie zawór bezpieczeństwa. Przed zagrożeniami w czasie wypadku
chronić będzie konstrukcja zbiornika powietrza wykonanego z nieodłamkowych materiałów.

</doc>
<doc id="99792" url="https://pl.wikipedia.org/wiki?curid=99792" title="A/52">
A/52

A/52 – standard stratnego kodeka dźwięku używany na większości płyt DVD-Video. Obecnie również jako standard w cyfrowej telewizji DVB. Powszechnie znany jako Dolby Digital, Dolby Digital Audio Compression-3 lub AC3 (nazwy handlowe używane przez twórcę kodeka, firmę Dolby), nazwa A/52 została przyjęta przez ATSC.
Kodowanie.
Dźwięk jest kodowany z oryginalnego zapisu PCM o częstotliwości próbkowania 48 kHz i próbkowaniu 16–24 bit (czyli o jakości wyższej niż CD-Audio). Taki zapis, zajmujący ponad 5 Mb/s, jest kompresowany do 384 kbps lub 448 kbps dla dźwięku 5.1 (poniżej kompresja jest zbyt znaczna, wartości wyższe są dosyć rzadko stosowane, głównie na DVD – do 640 kbps) albo 192 kbps dla dźwięku 2.0 z pewną stratą jakości, szczególnie wyczuwalną przy słuchaniu płyt z muzyką zapisaną w tym formacie (taką prędkość strumienia stosuje się najczęściej do dźwięku Dolby Digital nadawanego w telewizjach).
Kanały.
A/52 pozwala na zapisanie wielokanałowego dźwięku w następujących kombinacjach (przód/tył):
Oprócz tego do każdej kombinacji można dołączyć kanał z niskimi częstotliwościami (LFE – ang. "low frequency effects"), określany jako ".1". A więc dźwięk 5.1 to 2 głośniki z przodu, głośnik centralny, 2 głośniki z tyłu oraz niskotonowy subwoofer.
Strumień danych skompresowanych AC3 przenosi też metadane (dane opisujące sygnał audio), zawierają one informacje o poziomie głośności dialogów, sposobie kompresji dynamiki, sposobie tworzenia tzw. "downmix" – czyli możliwości odtwarzania dźwięku na mniejszej liczbie kanałów niż jest zakodowana w oryginalnym strumieniu.
Z założenia w strumieniu Dolby Digital transmituje się sygnał z możliwie najwyższą jakością (bez kompresji dynamiki, z maksymalną liczbą kanałów), a wszystkie konieczne obróbki (zmniejszenie dynamiki sygnałów audio, dostosowanie do liczby kanałów systemu audio słuchacza) odbywa się na poziomie dekodera odbierającego sygnał.
Dolby Digital EX.
Dolby Digital EX to rozwinięcie standardu A/52 (Dolby Digital). Od Dolby Digital 5.1 różni się dodaniem kanału tylnego () i pozwala na zastosowanie systemu głośnikowego typu 6.1 lub 7.1 (w przypadku systemu 7.1 oba głośniki tylne odtwarzają ten sam kanał).
Sprzęt.
Każdy odtwarzacz DVD posiada wbudowany dekoder A/52, a dokładniej konwerter A/52 na Dolby Surround, tak aby można było podłączyć go do zwykłego telewizora (nie tracąc przy okazji możliwości uzyskania dźwięku przestrzennego). Wszystkie możliwości formatu wykorzystują wzmacniacze 6-kanałowe z dekoderem A/52 ("Dolby Digital").

</doc>
<doc id="99793" url="https://pl.wikipedia.org/wiki?curid=99793" title="Journalling">
Journalling



</doc>
<doc id="99795" url="https://pl.wikipedia.org/wiki?curid=99795" title="Młotogłów wielkogłowy">
Młotogłów wielkogłowy

Młotogłów wielkogłowy, wielkogłów, pies młotogłowy ("Hypsignathus monstrosus") – gatunek ssaka z podrodziny Rousettinae w obrębie rodziny rudawkowatych (Pteropodidae).
Systematyka.
Takson po raz pierwszy zgodnie z zasadami nazewnictwa binominalnego został opisany przez amerykańskiego zoologa Harrisona Allena w 1861 roku w czasopiśmie "Proceedings of the Academy of Natural Sciences of Philadelphia" pod nazwą "Hypsignathus monstrosus". Jako miejsce typowe odłowu holotypu autor wskazał Gabon. H. Allen utworzył również rodzaj młotogłów ("Hypsignathus") którego "H. monstrosus" jest jedynym przedstawicielem.
Zasięg występowania.
Młotogłów wielkogłowy występuje w zachodniej i środkowej Afryce od Gwinei na wschód do Sudanu Południowego, Etiopii, Ugandy i zachodniej Kenii oraz na południe do Demokratycznej Republiki Konga i północno-zachodniej Angoli: obserwowany także na wyspie Bioko.
Morfologia.
Największy nietoperz Afryki. Długość ciała (bez ogona) samic 165–255 mm, samców 160–297 mm, brak ogona, długość ucha samic 25–38 mm, samców 30–41 mm, długość tylnej stopy samic 25–36 mm, samców 36–40 mm, długość przedramienia samic 112–127 mm, samców 120–139 mm; masa ciała samic 207–302 g, samców 291–419 g. Wzór zębowy: I formula_1 C formula_2 P formula_3 M formula_4 = 28.
Genetyka.
Garnitur chromosomowy wynosi 2n = 36 i FNa = 68, z 13 parami dużych lub małych chromosomów metacentrycznych lub submetacentrycznych i czterema parami średniej wielkości submetacentrycznych lub subtelocentrycznych autosomów. Chromosom X jest submetacentryczny lub subtelocentryczny, a chromosom Y jest prawdopodobnie małym chromosomem subtelocentrycznym.

</doc>
<doc id="99802" url="https://pl.wikipedia.org/wiki?curid=99802" title="Słoneczni">
Słoneczni

Harcerski Zespół Artystyczny SŁONECZNI im. hm. Edwarda Sośnierza Śląskiej Chorągwi ZHP − dziecięcy zespół artystyczny założony w 1963 r.
Historia.
Zespół powstał we wrześniu 1963 r. w Szkole Podstawowej nr 25 w Katowicach, w dzielnicy Załęska Hałda jako klasyczny chór szkolny. Już w pierwszym roku działalności przyszły pierwsze sukcesy i chór stał się coraz bardziej znany na terenie Katowic.
Po trzech latach cały zespół wstąpił do Związku Harcerstwa Polskiego, utworzył 24 Drużynę Harcerską w Hufcu Katowice – Ligota i odtąd już występował na scenach i estradach jako Harcerski Chór im. M. Karłowicza. Od tej pory zespół reprezentuje miasto Katowice i Śląsk na bardzo licznych imprezach na terenie całego kraju.
Jako członek ZHP zespół reprezentuje Polskę na wielu Międzynarodowych Obozach Pokoju i Przyjaźni w kraju oraz poza jego granicami. Owocem tych zagranicznych wyjazdów było utworzenie przy zespole Klubu Międzynarodowej Przyjaźni INTERCLUB, który propagował pląsy, zabawy i piosenki z różnych krajów, organizował wystawy o innych dziecięcych organizacjach oraz rozdał swoim katowickim rówieśnikom ponad 3 tysiące adresów dzieci z 15 krajów świata, którzy chcieli korespondować z polskimi dziećmi. 
W uznaniu zasług zespół wyróżniony został Dyplomem Honorowym CIMEA.
Po kolejnych 6 latach, w roku 1972, zespół przeniósł swą siedzibę do katowickiego Pałacu Młodzieży, by umożliwić uczestnictwo w zespole wszystkim chętnym dzieciom z katowickich szkół podstawowych. Zespół przyjął obecną nazwę: HARCERSKI ZESPÓŁ ARTYSTYCZNY SŁONECZNI. Przez następne lata zespół bezustannie się rozwijał i wzbogacał zarówno formy wyrazu artystycznego, jak i swoją aktywność. Do niewątpliwych sukcesów zaliczyć należy prowadzenie cyklicznej audycji radiowej „Śpiewaj z nami”, której głównym celem było rozśpiewanie dzieci i nastolatków z okolic Katowic. Audycji jest to, że przetrwała aż 13 lat (1976 – 1989).
Zespół nagrywał również audycje muzyczne dla klas IV i VI (na zlecenie Programu I PR) oraz popularne dobranocki. W sumie zespół nagrał 284 audycji radiowych.
Rozszerzył się również repertuar zespołu, dla którego znani polscy twórcy zaczęli pisać piosenki. 
Radiowa taśmoteka zespołu to prawie 200 nagranych piosenek, w tym pierwsza w historii ZHP „Antologia piosenki harcerskiej (1911-1980)”.
Zespół koncertował na estradach całej Polski oraz w 9 krajach Europy i Azji i wielokrotnie reprezentował Polskę podczas międzynarodowych spotkań i festiwali.
Od lat 90. nastąpił ogromny regres w amatorskim ruchu artystycznym dzieci i młodzieży w wyniku czego wiele zespołów uległo likwidacji, nie organizowano tylu dziecięcych festiwali i przeglądów, a także brakowało nowych propozycji repertuarowych.
W tym tak bardzo trudnym dla zespołu okresie zrodził się pomysł, by wzbogacić repertuar zespołu o piosenki, które w innych krajach zyskały dużą popularność.
Idea przystąpienia Polski do Unii Europejskiej przyśpieszyła te plany – w ten sposób powstała inicjatywa „PIOSENKI SĄ JAK MOSTY”, której ideą jest spopularyzowanie wśród polskich dzieci, nastolatków i ich rodziców tych piosenek z krajów Unii Europejskiej, które w macierzystych krajach stały się ogromnie popularne. Honorowy Patronat nad tą inicjatywą zgodził się objąć Prezydent Katowic Piotr Uszok.
I tak od roku 2000 SŁONECZNI (jako duży zespół wokalny) wraz z zaproszonymi przez zespół znanymi artystami scen śląskich promują „dziecięce hity” rodem z krajów Unii Europejskiej. Udział w koncertach dorosłych artystów wzbogacił atrakcyjność koncertów i wprowadził nowe formy wyrazu artystycznego.
Największe bogactwo nowych i bardzo wartościowych piosenek odkryto w twórczości Rolfa Zuckowskiego z Hamburga. Efektem współpracy jest pięć wydanych płyt CD z 53 piosenkami Zuckowskiego.
16 kwietnia 2015 roku zmarł Edward Sośnierz - Kierownik zespołu, człowiek od którego wszystko to się zaczęło . Pracując społecznie, był w stanie zarazić entuzjazmem i wychować setki członków Zespołu SŁONECZNI.
Staraniem instruktorów, podczas uroczystości która odbyła się 29 grudnia 2016 r. na dziedzińcu Pałacu Młodzieży w Katowicach, zespołowi nadano imię swojego założyciela. Obecna nazwa brzmi: Harcerski Zespół Artystyczny SŁONECZNI im. hm. Edwarda Sośnierza Śląskiej Chorągwi ZHP.
Dorobek zespołu.
Dorobek ponad 50 lat działalności zespołu to ponad 1400 występów i koncertów, prawie 300 audycji radiowych i telewizyjnych, ponad 200 nagranych piosenek w radiowej taśmotece, 3 płyty długogrające analogowe oraz dotychczas 15 własnych płyt CD.
Wyróżnienia.
Zespół miał zaszczyt otrzymać kilka odznaczeń i wyróżnień:
Założyciel i kierujący zespołem hm Edward Sośnierz jest kawalerem "Orderu Uśmiechu", przyznanym w 1981 r.

</doc>
<doc id="99803" url="https://pl.wikipedia.org/wiki?curid=99803" title="Hypsignathus">
Hypsignathus



</doc>
<doc id="99804" url="https://pl.wikipedia.org/wiki?curid=99804" title="Rudawka (rodzaj ssaka)">
Rudawka (rodzaj ssaka)

Rudawka ("Pteropus") – rodzaj ssaka z podrodziny Pteropodinae w obrębie rodziny rudawkowatych (Pteropodidae). Nazywane są również kalongami lub lisami latającymi. Wiele gatunków jest zagrożonych wyginięciem, ze względu na wysoki poziom polowań w celach konsumpcyjnych, bądź medycznych. Zwierzęta są także zabijane dla sportu.
Zasięg występowania.
Rodzaj obejmuje gatunki występujące w strefie tropikalnej i subtropikalnej Australii, Afryki, Azji i Oceanii.
Morfologia.
Długość ciała 92–370 mm, długość ucha 9–42 mm, długość tylnej stopy 26–78 mm, długość przedramienia 80–230 mm; masa ciała 92–1500 g. Gatunki zaliczane do tego rodzaju są największymi nietoperzami na świecie. Rozpiętość ich skrzydeł sięga do 1,7 m ("P. medius"). Żywią się kwiatami, nektarem i owocami. Odpoczywają w dużych stadach uwieszone na gałęziach, z głową skierowaną w dół.
Systematyka.
Podział systematyczny.
Do rodzaju należą następujące gatunki:

</doc>
<doc id="99808" url="https://pl.wikipedia.org/wiki?curid=99808" title="Rousettini">
Rousettini

Rousettini – monotypowe plemię ssaków z podrodziny Rousettinae w obrębie rodziny rudawkowatych (Pteropodidae).
Zasięg występowania.
Plemię obejmuje gatunki występujące w południowo-zachodniej, południowej, południowo-wschodniej Azji, Afryce, na Madagaskarze oraz Komorach.
Morfologia.
Długość ciała (bez ogona) 80–192 mm, długość ogona 6–31,6 mm, długość ucha 13,5–27 mm, długość tylnej stopy 13–38 mm, długość przedramienia 66–106 mm; masa ciała 31–171 g.
Systematyka.
Podział systematyczny.
Do plemienia należy jeden rodzaj rudawiec ("Rousettus") z siedmioma żyjącymi współcześnie gatunkami:
Opisano również dwa gatunki wymarłe:

</doc>
<doc id="99812" url="https://pl.wikipedia.org/wiki?curid=99812" title="Grupa Lokalna Galaktyk">
Grupa Lokalna Galaktyk

Grupa Lokalna Galaktyk (lub po prostu Grupa Lokalna, Układ Lokalny; ang. "Local Group") – grupa kilkudziesięciu galaktyk (co najmniej 54), do której należy również nasza Galaktyka – Droga Mleczna. Grupa ta rozciąga się na obszarze około 3,1 megaparseka (106 pc), czyli około 10 milionów lat świetlnych. Jest częścią supergromady Laniakea.
Galaktyki Grupy Lokalnej tworzą system połączony siłą grawitacji i poruszają się przez kosmos jako jedna całość, w odróżnieniu od innych galaktyk, które w ogólności oddalają się od nich (prawo Hubble’a). Dominujące grawitacyjnie galaktyki grupy (Droga Mleczna i Galaktyka Andromedy) posiadają liczne galaktyki satelickie, w większości karłowate.
Grupa Lokalna nie jest odizolowana w kosmosie, oddziałują na nią sąsiednie grupy galaktyk. W przypadkach skrajnych nie jest łatwo określić, czy dana galaktyka należy do Grupy Lokalnej. Co więcej, wiele z galaktyk karłowatych należących do tej grupy pozostaje zapewne nadal nieodkrytych, ze względu na ich małą jasność. W przypadku galaktyk położonych na niebie w tzw. strefie unikania (w płaszczyźnie Drogi Mlecznej) obserwacje komplikuje czy wręcz uniemożliwia duża liczba gwiazd i pyłu. Grupa Lokalna znajduje się w otoczeniu pięciu innych grup galaktyk: grupy Maffei, grupy M81, grupy M94, grupy M83 i grupy w Rzeźbiarzu. W przeszłości Grupa Lokalna wraz z grupą Maffei oraz grupą w Rzeźbiarzu mogły tworzyć jedną gromadę galaktyk.
Lista galaktyk w Grupie Lokalnej.
Poniższa lista obejmuje galaktyki, których członkostwo w Grupie Lokalnej nie ulega wątpliwości. Wskazano na niej podgrupy galaktyk związanych z najmasywniejszymi galaktykami, Drogą Mleczną i M31; Podgrupa M33 może być częścią podgrupy M31. Także wokół galaktyki nieregularnej NGC 3109 można wyróżnić małą podgrupę galaktyk. Pozostałe galaktyki karłowate tworzą rozproszoną chmurę, tylko galaktyka GR 8 wydaje się być odizolowana w przestrzeni.
Możliwi członkowie grupy:
Poniższa lista obejmuje galaktyki, które najprawdopodobniej nie są członkami Grupy Lokalnej (są obiektami tła lub nie są galaktykami).

</doc>
<doc id="99813" url="https://pl.wikipedia.org/wiki?curid=99813" title="Eurostat">
Eurostat



</doc>
<doc id="99819" url="https://pl.wikipedia.org/wiki?curid=99819" title="Rodzina (ujednoznacznienie)">
Rodzina (ujednoznacznienie)



</doc>
<doc id="99822" url="https://pl.wikipedia.org/wiki?curid=99822" title="Józef Putek">
Józef Putek

Józef Aleksy Putek (ur. 4 lipca 1892 w Wadowicach, zm. 10 maja 1974 w Choczni) – polski doktor praw, pisarz i polityk ruchu ludowego. Poseł na Sejm Ustawodawczy (1919–1922), na Sejm II RP I, II i V kadencji, do Krajowej Rady Narodowej oraz na Sejm Ustawodawczy (1947–1952). W latach 1946–1948 minister poczt i telegrafów.
Życiorys.
Był synem cieśli Franciszka i Anny z domu Fluder. Szkołę powszechną ukończył w Choczni. Od 1902 uczył się w gimnazjum w Wadowicach, a od 1910 do 1912 w gimnazjum im. Bartłomieja Nowodworskiego w Krakowie. Następnie podjął studia na Wydziale Prawa Uniwersytetu Jagiellońskiego, w 1920 otrzymał stopień doktora praw.
Jako uczeń gimnazjum zaangażowany w działalność publicystyczną na rzecz Polskiego Stronnictwa Ludowego, w 1907 wydalony z gimnazjum. Od 1908 członek PSL, pracował w redakcji „Przyjaciela Ludu” (od 1918 do 1920 współredaktor). Podczas studiów założyciel organizacji studentów-ludowców. Po rozłamie w PSL 13 grudnia 1913 był jednym z organizatorów Polskiego Stronnictwa Ludowego – Lewicy, od kwietnia 1914 członek jego Rady Naczelnej. Podczas I wojny światowej był działaczem niepodległościowym, delegatem Naczelnego Komitetu Narodowego na powiat wadowicki, następnie został komisarzem politycznym Departamentu Wojskowego NKN, sekretarzem komitetu powiatowego PSL-Lewicy w Wadowicach, 2 czerwca 1918 został wybrany sekretarzem Prezydium Nieustającej Komisji Zjazdowej Inteligencji Ludowej. Działacz samorządu terytorialnego gminy Chocznia, w 1914 sekretarz, w 1918 radny, a w latach 1919–1929 trzykrotnie obierał funkcję wójta. Należał do rady przybocznej starostwa w Wadowicach, został sekretarzem Kółka Rolniczego w Choczni, członkiem zarządu powiatowego Towarzystwa Rolniczego. W działalności politycznej i parlamentarnej zwolennik reformy rolnej i przeciwnik uprzywilejowanej pozycji Kościoła rzymskokatolickiego w Polsce. W 1920 rozpoczął aplikanturę adwokacką, został wybrany prezesem Związku Aplikantów w Polsce.
W II Rzeczypospolitej został sekretarzem Zjednoczonych Stronnictw Ludowych. W sierpniu 1922 zawarł wraz ze skupioną wokół niego grupą opozycyjną „Lewica Ludowa” sojusz wyborczy z Polskim Stronnictwem Ludowym „Wyzwolenie”, wstąpił również do tej partii. Od 16 marca 1925 członek Zarządu Głównego Związku Polskich Stronnictw Ludowych, w maju 1926 wybrany wiceprezesem ZG PSL „Wyzwolenie”, był nim również w 1923. Był inicjatorem powołania 10 stycznia 1926 w Wadowicach Chłopskiego Stowarzyszenia Politycznego „Wyzwolenie”. W okresie 1922–1931 wydawca tygodnika „Chłopski Sztandar”, organu PSL „Wyzwolenie”. Poparł wraz z partią przewrót majowy w 1926, jednak od 1927 pozostawał w opozycji do rządów sanacji. 14 czerwca 1929 został ponownie wybrany wiceprezesem ZG PSL „Wyzwolenie”, działał także w Wydziale Samorządowym przy ZG. Po rozwiązaniu przez władze Związku Wójtów współtworzył Związek Przedstawicieli Pracowników Samorządowych, którego był prezesem w powiecie wadowickim. Jako działacz samorządowy wydawał czasopisma „Samorząd Małopolski” (1928–1929) i „Samorząd Ludowy” (1929–1930), decyzją premiera Felicjana Sławoja Składkowskiego pozbawiony stanowiska wójta Choczni. 29 kwietnia 1928 obłożony klątwą kościelną przez arcybiskupa krakowskiego Adama Sapiehę i biskupa katowickiego Arkadiusza Lisieckiego. Uczestnik krakowskiego Kongresu Centrolewu 29 czerwca 1930. Wraz z grupą działaczy Centrolewu 10 września 1930 został aresztowany i osadzony w Twierdzy Brzeskiej, zwolniony 29 listopada 1930 za kaucją, powrócił do Choczni i przygotowywał się do złożenia egzaminu adwokackiego. Od 1931 członek Stronnictwa Ludowego, członek jego Rady Naczelnej (1931–1938) i Naczelnego Komitetu Wykonawczego (1931–1933), od 8 grudnia 1935 wiceprezes SL, pełnił również funkcję wiceprezesa Zarządu Okręgu na Małopolskę.
W procesie brzeskim bronił się sam, wyrokiem Sądu Okręgowego w Warszawie 13 stycznia 1932 skazany na 3 lata „domu poprawy”, w wyniku apelacji wyrok nie uprawomocnił się. W 1932 na krótko aresztowany pod zarzutem kolportowania ulotek o treści podburzającej chłopów. Sąd Apelacyjny w Warszawie wyrokiem z 11 lutego 1933 zaostrzył wyrok sądu I instancji i skazał go na 5 lat więzienia z utratą praw publicznych i obywatelskich praw honorowych, 11 marca 1933 przed uprawomocnieniem się wyroku złożył egzamin adwokacki w Krakowie i wpisany został na listę adwokatów, 27 listopada 1933 osadzony w więzieniu w Wadowicach. W czasie pobytu w więzieniu pisał prace historyczne we współpracy z profesorem Franciszkiem Bujakiem. Zwolniony z więzienia 29 listopada 1934 na podstawie reskryptu prezydenta RP Ignacego Mościckiego, przywracającego prawa obywatelskie i honorowe. Pozbawiony prawa do wykonywania zawodu adwokata, po 3 latach uzyskał ponowny wpis na listę adwokacką. W lutym 1938 wykluczony z SL w związku ze sprzeciwem wobec jej uchwał nawołujących do strajku chłopskiego, osłabiającego pozycję ekonomiczną małorolnych.
Znakomity mówca, znany był ze swej swady polemicznej i publicystyki. W okresie międzywojennym był czterokrotnie posłem, na Sejm Ustawodawczy (1919–1922), Sejm II RP I, II i V kadencji w latach 1922–1930 i 1938–1939. Z trybuny sejmowej wypowiadał się jako demokrata zwalczający dyktaturę sanacyjną. W okresie pracy w Sejmie najwięcej uwagi poświęcał sprawom reformy rolnej, administracji oraz stosunkom pomiędzy Kościołem a państwem. W 1924 złożył w sejmie wniosek o płacenie podatków przez duchownych z dóbr ziemskich. Przed wyborami w 1938 utworzył Związek Polskich Ludowców. W Sejmie Ustawodawczym (1919–1922) sekretarz i wiceprezes klubu PSL–Lewica, w I kadencji członek sądu honorowego i wiceprezes klubu PSL „Wyzwolenie”, oraz klubu ZPSL, w II kadencji ponownie wiceprezes klubu PSL „Wyzwolenie”.
W czasie II wojny światowej 19 października 1939 został aresztowany przez Niemców w Choczni, osadzony w więzieniu na Montelupich w Krakowie, następnie w Wiśniczu, 20 czerwca 1940 przekazany do obozu koncentracyjnego Auschwitz (nr obozowy 829), w nocy z 7 na 8 lipca 1942 przeniesiony do Mauthausen (nr obozowy 11 206), tamże uwolniony przez wojska amerykańskie 5 maja 1945. Po uwolnieniu został członkiem obozowego Międzynarodowego Komitetu Administracyjnego, prezes Komitetu Polskich Więźniów. Powrócił do Polski w końcu maja 1945. Wiceprezes Rady Naczelnej Związku Byłych Więźniów Politycznych Obozów Hitlerowskich.
Od września 1945 do stycznia 1946 wiceprezes NKW Stronnictwa Ludowego, partii satelickiej Polskiej Partii Robotniczej. Od stycznia 1946 do października 1948 prezes RN SL (7 października został wykluczony z partii), również zastępca skarbnika NKW SL. Był redaktorem naczelnym „Przyjaciela Ludu”. Od 1949 w Zjednoczonym Stronnictwie Ludowym. Ponownie pełnił mandat poselski, tym razem do Krajowej Rady Narodowej oraz na Sejm Ustawodawczy (1947–1952), w latach 1946–1948 minister poczt i telegrafów. W październiku 1950 oskarżony o działalność prosanacyjną z końca lat 30. i wykluczony z ZSL, 15 października aresztowany i więziony na Montelupich w Krakowie do 30 stycznia 1952. 30 października 1951 Sejm zezwolił na przeprowadzenie postępowania karnego wobec niego. Po zwolnieniu z więzienia wrócił do Choczni, ponownie aresztowany i więziony od 22 lipca 1952 do 15 stycznia 1953 w więzieniu mokotowskim w Warszawie. 8 stycznia 1956 Komisja Rehabilitacyjna ZSL uchyliła uchwałę o pozbawieniu go członkostwa ZSL i przywróciła pełne prawa członkowskie, z których nie skorzystał. Od 1956 adwokat, nie zajmował się czynną działalnością polityczną.
31 maja 1949 poślubił Elżbietę z domu Styła, małżeństwo pozostało bezdzietne. Jego teściem był Antoni Styła, także działacz ludowy.
Pochowany na miejscowym cmentarzu w Choczni.
Publikacje.
Był również pisarzem, współpracował z pismem „Wyzwolenie”. Należał do znamienitych znawców przeszłości wsi polskiej, opublikował szereg prac dotyczących historii chłopów. Najbardziej znane to:
Znaczącą w jego dorobku pracą są "Mroki Średniowiecza" (podtytuł: "Obyczaje, przesądy, fanatyzm, okrucieństwa i ucisk społeczny w dawnej Polsce"), książka postrzegana jako antyklerykalna.

</doc>
<doc id="99824" url="https://pl.wikipedia.org/wiki?curid=99824" title="Politechnika Morska w Szczecinie">
Politechnika Morska w Szczecinie

Politechnika Morska w Szczecinie – państwowa uczelnia techniczna, kontynuująca tradycje edukacji morskiej istniejące od 1947 roku w Szczecinie.
Historia.
Kontynuuje tradycje szczecińskich szkół morskich – założonej 1 stycznia 1947 "Państwowej Szkoły Morskiej" i 15 czerwca 1966 połączonej z "Państwową Szkołą Rybołówstwa Morskiego" w "Wyższą Szkołę Morską". W WSM w Szczecinie działały dwa wydziały: Mechaniczny i Nawigacyjny. Program nauczania przewidywał początkowo realizację jedynie 4,5-letnich studiów dziennych. Od 1971 wprowadzono również 3 lub 4-letnie studia zaoczne. W roku 1974 wprowadzono 5-letnie studia magisterskie oraz system instytutowy. W 1997 Wydział Nawigacyjny uzyskał uprawnienia do nadawania stopnia doktora, a w 2002 uzyskał je również Wydział Mechaniczny.
Wydział Inżynieryjno-Ekonomiczny Transportu został powołany zarządzeniem nr 12 Ministra Infrastruktury z dnia 20 lipca 2002 roku. 18 lutego 2004 roku uchwalona została ustawa o zmianie nazwy uczelni na "Akademię Morską w Szczecinie".
W 2019 roku zostały utworzone dwa nowe wydziały: Wydział Mechatroniki i Elektrotechniki oraz Wydział informatyki i Telekomunikacji.
Głównym celem działalności uczelni jest kształcenie wysoko wykwalifikowanych kadr oficerskich: nawigatorów i mechaników, odpowiadających wymaganiom współczesnej floty transportowej i rybackiej oraz kształcenie eksploatacyjnych służb armatorskich i portowych floty morskiej i śródlądowej.
Ustawą z 7 kwietnia 2022 wprowadzono obecną nazwę uczelni, ze skutkiem od 1 września.
Wydziały i kierunki kształcenia.
Uczelnia daje możliwość podjęcia studiów pierwszego i drugiego stopnia na szesnastu kierunkach prowadzonych w ramach pięciu wydziałów:
Europejskie Centrum Szkoleniowe LNG.
W dniu 23.03.2011 w gmachu głównym Akademii Morskiej odbyła się uroczysta inauguracja działalności Europejskiego Centrum Szkoleniowego LNG. Centrum jest trzecim tego rodzaju ośrodkiem w Europie i jednym z najnowocześniejszych na świecie. Ośrodek powstał dzięki współpracy Akademii Morskiej w Szczecinie, Akademii Górniczo-Hutniczej w Krakowie i spółki Polskie LNG S.A. Centrum prowadzić będzie szeroko zakrojoną działalność szkoleniowo-edukacyjną zarówno dla studentów Akademii Morskiej, jak i osób zatrudnionych w sektorze LNG. Przewiduje się, że znaczny odsetek słuchaczy stanowić będą obcokrajowcy.
Centrum wyposażone zostało w najnowszej generacji pomoce szkoleniowe w tym:
Organizacje studenckie i koła.
Samorząd Studencki.
Przedstawicielem Samorządu Studenckiego Politechniki Morskiej w Szczecinie jest Zarząd Samorządu Studenckiego Politechniki Morskiej w Szczecinie wybierany na 2-letnią kadencję. Skład zarządu wchodzi 21 członów wybieranych w wyborach powszechnych wśród studentów. Przedstawicielem Zarządu jest Przewodniczący Zarządu Samorządu Studenckiego Politechniki Morskiej w Szczecinie. Zadaniem ZSS PM jest reprezentowanie spraw studenckich przed władzami Uczelni oraz pełnoprawnym członkiem współuczestniczącym w układaniu regulaminów studiów, pomocy materialnej i innych spraw studenckich wynikających z ustawy Prawo o Szkolnictwie Wyższym.
ZSS PM realizuje swoje zadania poprzez poszczególne komisje:
Przewodniczący w latach:

</doc>
<doc id="99831" url="https://pl.wikipedia.org/wiki?curid=99831" title="Chiazma (genetyka)">
Chiazma (genetyka)

Chiazma ( ‘skrzyżowanie’) – połączenie w miejscu, w którym doszło do wymiany odcinków chromatyd pomiędzy chromosomami homologicznymi.
Punkt skrzyżowania po wymianie odcinków chromatyd, jest to obszar cytologiczny, jaki powstaje na skutek wymiany (zjawisko crossing-over) odcinków między dwoma chromatydami, należącymi do różnych chromosomów homologicznych jednej pary. Zjawisko to (crossing-over) ma miejsce podczas pierwszego podziału mejotycznego, a dokładniej w pachytenie profazy I. Następnie w diplotenie następuje częściowe skracanie się i rozchodzenie chromosomów. Wtedy właśnie najlepiej widoczne są chiazmy. W kolejnej fazie profazy I, czyli w diakinezie dochodzi do maksymalnego skrócenia i zgrubienia chromosomów w biwalentach oraz do terminalizacji chiazm, czyli ich przesunięcia ku końcom chromosomów.

</doc>
<doc id="99840" url="https://pl.wikipedia.org/wiki?curid=99840" title="Kimon">
Kimon

Kimon (gr. , łac. Cimon; ur. ok. 510, zm. 449 p.n.e.) – wódz i polityk ateński.
Pochodzenie.
Kimon pochodził z zamożnego, znanego rodu Filaidów. Był synem (z drugiego małżeństwa) wodza ateńskiego Miltiadesa. Matką Kimona była Hegesipylla, córka Orolusa, króla Tracji. Miltiades, ojciec Kimona, zmarł w więzieniu, ponieważ nie był w stanie zapłacić grzywny, którą mu wymierzono. Po jego śmierci dług spłacił Kimon. Przyrodnią siostrą Kimona była Elpinika.
Działalność polityczna.
Kimon był arystokratą, należącym do najbogatszych ludzi w Atenach. We wczesnej młodości zyskał opinię birbanta i człowieka zdeprawowanego, lecz wkrótce odznaczył się nakłaniając Ateńczyków do pomysłu Temistoklesa, by bitwę pod Salaminą stoczyć na morzu. Dążył do sojuszu wszystkich "polis" greckich i wspólnej walki z Persją. Protestował przeciw antyspartańskiej polityce Temistoklesa i jego następców. Miał przekonania umiarkowanie demokratyczne. Słynący z łaskawości, cieszący się dobrymi koneksjami (jego żona, Isodyke, wywodziła się z potężnego rodu Alkmeonidów), stanął na czele konserwatywnej opozycji, przeciwstawnej do radykalnych demokratów Efialtesa i Peryklesa. Kimon blokował radykalne reformy i opowiadał się za dawną polityką wrogości wobec Persów i przyjaźni ze Spartą. Nadał nawet jednemu z synów prowokujące imię Lacedemonios (gr. „Spartanin”). Ten kierunek jego polityki przez długi czas znajdował poparcie Ateńczyków, wyrażone m.in. wygnaniem rzecznika polityki antyspartańskiej Temistoklesa. Po wygnaniu Temistoklesa stał się najbardziej wpływowym politykiem Aten.
Działalność wojskowa.
Od lat siedemdziesiątych V w. p.n.e. regularnie wybierano Kimona na stanowisko wodza. W 477 p.n.e. był jednym z wodzów wyprawy Pauzaniasza na Cypr i Hellespont. Wraz z Arystydesem utworzył Ateński Związek Morski. Jako organizator Związku doprowadził do tego, że sprzymierzeńcy dostarczali swoje okręty i płacili wyższe podatki, w zamian za co Ateny zobowiązywały się do ich obrony przed każdym atakiem. W 476–462 p.n.e. był naczelnym wodzem i stał na czele wypraw Związku przeciw Persom. Stał się znany szczególnie jako dowódca floty. Sukcesy Kimona na morzu umocniły pozycję Aten jako hegemona Ateńskiego Związku Morskiego. Około 476 p.n.e. oblegał i zdobył miasto Eion, położone na wybrzeżu trackim, wypierając stamtąd Persów. Około 473 p.n.e. spustoszył wyspę Skiros i sprowadził stamtąd szczątki uchodzące za szczątki Tezeusza. By utrwalić pamięć tego wydarzenia, Ateńczycy ustanowili zawody (agon). Właśnie wtedy Sofokles wystawił pierwsze swoje dzieło odnosząc zwycięstwo nad Ajschylosem (niezachowana tragedia "Triptolemos", 468 p.n.e.), zaś sędziami wyznaczonymi z ramienia archonta był Kimon wraz z innymi strategami, zastępujący wylosowanych sędziów, co zostało wymuszone wzburzeniem widowni.
Szczyt powodzenia Kimon osiągnął ok. 467 p.n.e., kiedy rozbił perską flotę i armię nad rzeką Eurymedon, na południowym wybrzeżu Azji Mniejszej. Z czysto wojskowego punktu widzenia było to największe greckie zwycięstwo nad Persją przed kampanią Aleksandra Wielkiego, w wyniku którego Persowie musieli zaakceptować samodzielność państw greckich w Azji Mniejszej i zrezygnować z obecności swojej floty na wodach tego regionu. Zwycięstwo to ugruntowało pozycję polityczną Kimona w jego ojczyźnie. W 465 p.n.e. flota ateńska pod dowództwem Kimona zaatakowała i pokonała Tasos, najbogatszą wyspę północnej części Morza Egejskiego, która wystąpiła z symmachii ateńskiej (oblężenie miasta Tasos zakończyło się w 462 p.n.e. zburzeniem murów, konfiskatą floty i zamknięciem mennicy). Surowe potraktowanie Tasos miało być przestrogą dla innych sprzymierzeńców. W 465 lub 464 p.n.e. Kimon podjął próbę założenia kolonii nad brzegami Strymonu w Tracji, gdzie miało się osiedlić 10 tysięcy Ateńczyków i ich sprzymierzeńców, jednak armia ateńska została pokonana przez Traków pod Drebesos.
Odbudowa Aten.
Czasy Kimona były okresem intensywnej odbudowy Aten na miarę mocarstwowej pozycji zasłużonego w wojnie z Persami państwa. Dzięki zdobyczom ze swych wypraw wojennych Kimon upiększył Ateny, kazał zbudować kanalizację, kontynuował budowę Długich Murów i cytadeli zapoczątkowaną przez Temistoklesa, obsadził Akademię drzewami i ozdobił ją posągami. Był inicjatorem budowy Stoa Poikile na Agorze ateńskiej oraz Tezejonu. Prawdopodobnie też w epoce Kimona wzniesiono na Akropolu ateńskim nową świątynię Ateny, poprzedniczkę Partenonu z czasów Peryklesa.
Upadek.
W 463 lub 462 p.n.e. Kimon został oskarżony o przyjęcie łapówek od króla Aleksandra I Macedońskiego w związku z niepodjęciem po opanowaniu Tasos działań przeciw Macedonii i wytoczono mu sprawę na drodze "eisangelia". Według Plutarcha z Cheronei skargę przed zgromadzenie wnieśli politycy demokratyczni dążący do skompromitowania Kimona, wśród których znalazł się, rozpoczynający swą wielką karierę, Perykles. Kimon jednak został uniewinniony.
Upadek przyniosła mu wyprawa w 462 p.n.e., w której oddziały piechoty ateńskiej miały wspomóc Spartę w walce ze zbuntowanymi helotami, głównie z Mesenii (III wojna meseńska). Kimon przekonał Zgromadzenie do tej akcji, jesienią wyruszył do Mesenii na czele 4 tysięcy hoplitów. Ekspedycja zakończyła się jednak fiaskiem, ponieważ Spartanie nieoczekiwanie doszli do wniosku, że prodemokratyczne nastroje wśród żołnierzy ateńskich mogą być niebezpieczne, i odesłali ich do domu, co wywołało oburzenie Ateńczyków. W czasie jego nieobecności Efialtes przeprowadził w Atenach reformę ustrojową, doprowadzając do pozbawienia konserwatywnego, popierającego Kimona Areopagu, znaczenia politycznego; radykalnie demokratyczne zmiany w Atenach wpłynęły też na postawę Spartan. Usiłowania Kimona, by cofnąć te reformy, okazały się daremne. Wskutek poczucia doznania zniewagi ze strony Sparty Ateny zerwały przymierze z nią zawarte w czasie wojen perskich i zawiązały sojusz z nieprzyjaciółmi Sparty (m.in. z Argos), a w 461 p.n.e. Ateńczycy przegłosowali wygnanie Kimona (uznanego za winnego dopuszczenia do zniewagi) zgodnie z prawem ostracyzmu. Chociaż prawo ostracyzmu pozwalało skazanemu na powrót po 10 latach, wygnanie Kimona położyło kres jego wpływom i koncepcjom politycznym. Wkrótce Ateny rozpoczęły regularną wojnę ze Spartą i jej sprzymierzeńcami. W 457 p.n.e., tuż przed bitwą pod Tanagrą w Beocji, Kimon przybył z wygnania do Aten, prosząc o pozwolenie na walkę u boku swych rodaków. Nie zgodzono się, ale, jak mówi jeden z przekazów, wkrótce potem wezwano go do powrotu do Aten. Po powrocie z wygnania w 451 p.n.e. udało mu się przynajmniej częściowo odzyskać wpływy – prowadził negocjacje ze Spartą zakończone podpisaniem rozejmu pięcioletniego (451–446 p.n.e.). Stale myśląc o zniszczeniu potęgi perskiej, wydał dekret o poborze w celu zorganizowania kampanii przeciw Egiptowi, podlegającemu Persom, i przeciw wyspie Cypr, a w 450 p.n.e. otrzymał dowództwo wielkiej floty (200 trier), na czele której podjął kolejną ofensywę przeciw Persji. Odniósł zwycięstwo nad flotą nieprzyjaciela w pobliżu Cypru i obległ Fenicjan w Kition na Cyprze. Tam też zmarł w czasie walki albo na skutek choroby. Podobno fakt jego śmierci przez pewien czas utrzymywano w tajemnicy. Flota powróciła do Aten ze zwłokami wielkiego wodza.
Ocena.
Kimon był ostatnim w Atenach nieprzejednanym wrogiem Persji, a jego śmierć zapoczątkowała grecko-perskie rokowania pokojowe, które położyły kres wojnom perskim. Upamiętnił się dzięki swej szlachetności i męstwu. Bardzo bogaty i żyjący wystawnie, był postrzegany także jako hojny dla ludu; jego dom był zawsze otwarty, zawsze czekało w nim pożywienie dla biednych, miał też jakoby gościć stale u siebie uboższych współobywateli, zapewniając im w praktyce utrzymanie.
"„Nikomu nie odmówił opieki, pomocy ani wsparcia. Wielu ludzi hojnie wyposażył, wielu biedaków, którzy nie zostawili pieniędzy na pogrzeb, pochował na własny koszt. Jeżeli więc tak postępował, nie można się dziwić, że życie jego płynęło spokojnie, a śmierć jego była bolesnym ciosem dla Ateńczyków”" (Nepos, „Żywoty wybitnych mężów”). Według Plutarcha, o Kimonie mówiło się, że był „odważny jak Miltiades, inteligentny jak Temistokles i był więcej niż zwykłym człowiekiem”.

</doc>
<doc id="99843" url="https://pl.wikipedia.org/wiki?curid=99843" title="Chalifa ibn Zajid Al Nahajjan">
Chalifa ibn Zajid Al Nahajjan

Szejk Chalifa ibn Zajid Al Nahajjan (ur. 25 stycznia 1948 w Al-Ajn, zm. 13 maja 2022 w Abu Zabi) – prezydent Zjednoczonych Emiratów Arabskich w latach 2004–2022
Życiorys.
Był synem Zajida ibn Sultana Al Nahajjana, emira Abu Zabi i prezydenta Zjednoczonych Emiratów Arabskich od początku istnienia państwa (1971). W 1971 został mianowany przez ojca wicepremierem, a w 1976 zastępcą dowódcy sił zbrojnych. Kierował także Najwyższą Radą ds. Ropy Naftowej.
Po śmierci ojca w listopadzie 2004 został 2 listopada kolejnym emirem Abu Zabi, a dzień później objął urząd prezydenta Zjednoczonych Emiratów Arabskich.
Do jego zainteresowań należały tradycyjne sporty arabskie: wyścigi konne i wyścigi wielbłądów.
Jego imieniem nazwany został, oddany do użytku 4 stycznia 2010 w Dubaju, najwyższy budynek świata (Burdż Chalifa).
W 2014 doznał wylewu, po czym przeszedł udaną operację.
W ostatnich latach życia władca ograniczył swoją aktywność w związku z postępującą chorobą. Po jego śmierci władze Zjednoczonych Emiratów Arabskich ogłosiły 40-dniową żałobę narodową, jak również zamknięcie ministerstw, oficjalnych podmiotów na szczeblu federalnym i lokalnym oraz sektora prywatnego na okres trzech dni. Żałobę narodową ogłosiło także kilkanaście innych państw, m.in. Kuwejt (40 dni), Bahrajn (3 dni), Katar (3 dni), Jordania (3 dni), Arabia Saudyjska (3 dni), Egipt (3 dni), Liban (3 dni), Oman (3 dni), Mauretania (3 dni), Maroko (3 dni), Brazylia (3 dni), Malediwy (3 dni), Pakistan (3 dni), Algieria (2 dni), Palestyna (1 dzień), Indie (1 dzień), Bangladesz (1 dzień), Kuba (1 dzień).

</doc>
<doc id="99847" url="https://pl.wikipedia.org/wiki?curid=99847" title="Patrick Volkerding">
Patrick Volkerding

Patrick J. Volkerding (ur. 20 października 1966) – twórca i opiekun najstarszej z wciąż aktualizowanych dystrybucji GNU/Linux – Slackware.
Volkerding zdobył licencjat z Informatyki na Minnesota State University Moorhead w roku 1993.
Użytkownicy Slackware’a często nazywają Volkerdinga po prostu „The Man” jako wyraz uznania dla jego poświęcenia i wkładu pracy jaki włożył w stworzenie i rozwój Slackware’a. Przez krótki czas Chris Lumens i inne osoby asystowały Volkerdingowi w tworzeniu Slackware’a, jednak od kilku lat pracuje on znowu sam.
Volkerding jest żonaty (żona Andrea). 22 listopada 2005 roku państwu Volkerding urodziła się córka Briah Cecilia.

</doc>
<doc id="99857" url="https://pl.wikipedia.org/wiki?curid=99857" title="Komisura">
Komisura

Komisura (łac. "commissura") – termin stosowany głównie w anatomii dla określenia – w ogólnym znaczeniu – połączenia pomiędzy dwoma ciałami, strukturami, narządami lub włóknami nerwowymi. 
W wąskim znaczeniu jest to spoidło poprzeczne – włókno nerwowe łączące parzyste elementy systemu nerwowego, zwykle zwoje podłużnych pni nerwowych. Występuje u bezkręgowców, zwłaszcza dobrze widoczna jest u pierścienic i innych zwierząt o drabinkowym układzie nerwowym (np. stawonogów i płazińców).

</doc>
<doc id="99858" url="https://pl.wikipedia.org/wiki?curid=99858" title="Makis">
Makis



</doc>
<doc id="99859" url="https://pl.wikipedia.org/wiki?curid=99859" title="Przejścia graniczne Polski">
Przejścia graniczne Polski

Polskie przejścia graniczne – położone na granicy państwowej punkty ruchu osobowego i towarowego między Polską a sąsiadującymi państwami, oraz morskie i lotnicze przejścia graniczne, którymi odbywa się ruch między Polską a zagranicą.
Przejścia dzielą się na międzypaństwowe (przeznaczone do ruchu obywateli państw graniczących) i międzynarodowe (przeznaczone dla ruchu obywateli dowolnych państw świata). Ponadto dzielą się na osobowe, osobowo-towarowe i towarowe, na stałe i sezonowe (turystyczne) oraz na drogowe (piesze, rowerowo-piesze, samochodowo-piesze i samochodowe), kolejowe, wodne (śródlądowe bądź morskie) i lotnicze. Przejściami drogowymi zarządzają wojewodowie, kolejowymi, morskimi i lotniczymi minister transportu, a wodnymi śródlądowymi – minister środowiska. Na przejściach granicznych usytuowane są punkty kontroli Straży Granicznej, Służby Celnej, a także Inspekcja Weterynaryjna, Państwowa Inspekcja Sanitarna, Państwowa Inspekcja Ochrony Roślin i Nasiennictwa oraz Inspekcja Jakości Handlowej Artykułów Rolno-Spożywczych.
Przejścia graniczne na granicy z Rosją (obwód kaliningradzki), Białorusią i Ukrainą są zarazem przejściami na zewnętrznej granicy Unii Europejskiej, gdzie wdrażane jest "acquis communautaire" Układu z Schengen.
W związku z przystąpieniem Polski do Strefy Schengen, z dniem 21 grudnia 2007 zlikwidowano przejścia graniczne na granicy z Niemcami, Czechami, Słowacją i Litwą. Utrzymywana jest wyłącznie infrastruktura niezbędna do sprawnego przywrócenia kontroli granicznej w szczególnych przypadkach, jednak formalnie nie są to już przejścia graniczne. Na granicach tych mogą być ustanawiane, zgodnie z kodeksem granicznym Schengen, tymczasowe przejścia graniczne w związku z zaistnieniem określonych sytuacji – przykładowo w okresie od 8 listopada do 23 listopada 2013 roku przywrócono kontrolę graniczną i ustanowiono 126 przejść granicznych na granicy z Czechami, 43 z Niemcami, 11 z Litwą i 58 ze Słowacją.
Zgodnie ze stanem na 1 stycznia 2009 w Polsce istnieje 16 przejść drogowych, 14 kolejowych, 1 rzeczne, 18 morskich i 20 lotniczych.
Lotnicze przejścia graniczne.
Osobowe i towarowe:
Tylko osobowe:

</doc>
<doc id="99860" url="https://pl.wikipedia.org/wiki?curid=99860" title="Meroplankton">
Meroplankton

Meroplankton (hemiplankton) – organizmy wchodzące w skład planktonu tylko podczas niektórych stadiów rozwojowych (młodocianych lub larwalnych).

</doc>
<doc id="99861" url="https://pl.wikipedia.org/wiki?curid=99861" title="Hemiplankton">
Hemiplankton



</doc>
<doc id="99862" url="https://pl.wikipedia.org/wiki?curid=99862" title="Tomasz Pryliński">
Tomasz Pryliński

Tomasz Pryliński (ur. 24 sierpnia 1847 w Warszawie, zm. 15 listopada 1895 w Thalkirchen) – polski architekt i konserwator zabytków działający głównie w Krakowie.
Życiorys.
Studiował w latach 1862-1866 w Bawarskiej Szkole Politechnicznej w Monachium, później w Zurichu, gdzie w 1869 ukończył politechnikę. Po przejściowym pobycie w Belgii, w 1872 osiadł w Krakowie. W 1873 pracował przy parcelacji gruntów dla Banku Galicyjskiego. Później skoncentrował się na pracy architekta i budowniczego. Był miłośnikiem i kontynuatorem renesansowych form architektonicznych. Był autorem projektu berła ofiarowanego Janowi Matejce przez miasto Kraków (1878). Wykonał nowatorską na tamte czasy dokumentację fotograficzną restauracji Zamku Królewskiego na Wawelu. Prowadził prace konserwatorskie kościoła Wizytek oraz Pałacu Biskupiego w latach 1881-1884. Zaprojektował sarkofag Józefa Ignacego Kraszewskiego na Skałce oraz tablicę pamiątkową ku czci Lucjana Rydla w kościele św. Anny.
W 1879 ożenił się z Heleną Kieszkowską (1829-1917, córka Henryka oraz siostra Czesława, Bogusława, Jacka).
Został pochowany w grobowcu rodzinnym Kieszkowskich i Prylińskich na Cmentarzu Rakowickim w Krakowie w grobowcu projektu Zygmunta Langmana w kwaterze IX południe.

</doc>
<doc id="99863" url="https://pl.wikipedia.org/wiki?curid=99863" title="Alfred Moisiu">
Alfred Moisiu

Alfred Spiro Moisiu (ur. 1 grudnia 1929 w Szkodrze) – albański wojskowy i polityk, oficer wojsk inżynieryjnych, generał, od 1991 do 1992 minister obrony, prezydent Albanii w latach 2002–2007.
Życiorys.
Jego ojcem był generał Spiro Moisiu. W latach 1943–1945 Alfred Moisiu działał w antyfaszystowskim ruchu oporu. W 1945 ukończył szkołę średnią w Tiranie, w latach 1946–1948 odbywał studia inżynieryjne w Leningradzie. Od 1952 do 1958 kształcił się w jednej z akademii wojskowych w Moskwie, którą ukończył z wyróżnieniem. W 1979 uzyskał doktorat z nauk o wojskowości.
Obejmował różne stanowiska w strukturach albańskich sił zbrojnych oraz w resorcie obrony. W latach 1971–1981 był kierownikiem ministerialnego wydziału do spraw inżynierii i fortyfikacji, odgrywającego istotną rolę w procesie budowy tysięcy bunkrów i schronów w okresie komunistycznego reżimu Envera Hoxhy. W latach 1981–1982 zajmował stanowisko wiceministra obrony. W 1985 (w roku śmierci dyktatora) odszedł ze służby w stopniu generała.
Do działalności publicznej powrócił w okresie przemian politycznych. Od grudnia 1991 do kwietnia 1992 pełnił funkcję ministra obrony w technicznym rządzie Vilsona Ahmetiego. Był następnie doradcą ministra obrony (1992–1994) i wiceministrem w tym resorcie (1994–1997). W 1994 założył Albańskie Stowarzyszenie Atlantyckie, działające na rzecz integracji Albanii z NATO.
W 2002 został wspólnym kandydatem rządzących socjalistów i opozycyjnych demokratów na prezydenta. 24 czerwca Zgromadzenie Albanii wybrało go na ten urząd większością 97 głosów. Stanowisko to zajmował od 24 lipca 2002 do 24 lipca 2007. Nie wyraził zgody na ubieganie się o wybór na kolejną kadencję.
Autor wydanych w trzech tomach nakładem wydawnictwa Toena pamiętników zatytułowanych "Kujtime".
Odznaczenia.
Odznaczony m.in. Krzyżem Wielkim Orderu Zasługi Rzeczypospolitej Polskiej oraz medalem jubileuszowym „60-lecia zwycięstwa w Wielkiej Wojnie Ojczyźnianej 1941–1945”.

</doc>
<doc id="99866" url="https://pl.wikipedia.org/wiki?curid=99866" title="Jarosław Abramow-Newerly">
Jarosław Abramow-Newerly

Jarosław Abramow-Newerly (ur. 17 maja 1933 w Warszawie) – polski pisarz, kompozytor, autor tekstów piosenek, słuchowisk radiowych, dziennikarz.
Życie.
Mieszkał razem z rodzicami na III Kolonii Warszawskiej Spółdzielni Mieszkaniowej na Żoliborzu, w domu przy ul. Krasińskiego 16. W 1951 ukończył Liceum Ogólnokształcące TPD im. Bolesława Limanowskiego w Warszawie. W latach 1951−1955 studiował filologię polską na Uniwersytecie Warszawskim. W 1955 uzyskał magisterium. Był jednym ze współzałożycieli (1954) Studenckiego Teatru Satyryków (STS), dla którego pisał skecze i piosenki, debiutował w nim również jako aktor. W STS działał aż do 1969 roku.
Był także współzałożycielem (1956) i redaktorem naczelnym tygodnika „Od Nowa”. W 1957 wchodził w skład kolegium redakcyjnego pisma „Walka Młodych”. W tym samym roku wchodził również w skład Redakcji Młodzieżowej Polskiego Radia. W latach 1958−1959 jako dziennikarz i reporter Tygodnika Polskiego przebywał w Paryżu.
W latach 1960–1966 był kierownikiem Redakcji Radiowego Teatru Młodych w Naczelnej Redakcji Audycji Literackich Polskiego Radia. W 1962 został członkiem Związku Literatów Polskich, a w 1965 − Polskiego PEN Clubu. Jest członkiem Stowarzyszenia Pisarzy Polskich i Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
W latach 1970−1972 był kierownikiem literackim Teatru Ludowego w Warszawie. W 1973 został sekretarzem Zarządu Klubu Dramatopisarzy Polskich przy Związku Literatów Polskich. Do ZLP należał do rozwiązania go w 1983. 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. W Toronto od 1986 roku współpracował z dziennikiem polonijnym „Związkowiec” (m. in., pod pseudonimem "Marian Radomski", cykl felietonów pt. "Pan Zdzich w Kanadzie", wydany później w formie książkowej). W latach 1988-2000 był redaktorem naczelnym tego czasopisma.
Życie prywatne.
Jest synem pisarza Igora Newerlego i aktorki Barbary z Jareckich. Był mężem aktorki Ireny Szczurowskiej. Od połowy lat 80. mieszka w Warszawie i w Toronto, gdzie jego kolejna żona Wanda (zm. 17 kwietnia 2016 w Toronto) otrzymała stypendium naukowe.
Twórczość.
Debiutował w 1955 na łamach 5. numeru tygodnika „Szpilki” jako satyryk. Jego pierwszym zbiorem było "Myślenie ma kolosalną przyszłość" (1957), grupujące pisane dla STS satyry, monologi i skecze. W (często adaptowanych dla radia) satyrycznych jednoaktówkach mówi o mitach społecznych i przemianach obyczajowych – należą do nich np. wystawione w 1964 jako tryptyk "Remanent" wydane w wyborze "Licytacja" (1964) utwory "Licytacja" („Dialog" 1961/12), "Śmierć po latach" i "Wielki kochanek" oraz komedia "Duże jasne" napisana razem z Andrzejem Jareckim (wystawiona w 1962, wydana w 1965). Sztuka "Anioł na dworcu" (wystawiona w 1962, wydana w 1965), za którą pisarz otrzymał nagrodę im. Piętaka, wychodząc od prostej anegdoty przechodzi do ogólnej refleksji nad względnością prawdy i świata. Sztuka ta łączy tendencje awangardowe z polskimi tradycjami jasełkowymi, opiera się także na formule teatru w teatrze.
Problematykę konfrontacji tradycji z nowoczesnością podejmują sztuki "Derby w pałacu" („Dialog" 1966/4, wystawiona w 1966) i "Klik-klak" („Dialog" 1972/6, wystawiona w 1972), a problematykę postawy człowieka wobec norm społecznych i jego zagubienia w społeczeństwie w sztukach "Ucieczka z wielkich bulwarów" („Dialog" 1969/3, wystawiona w 1969) i "Darz bór" („Dialog" 1974/10, wystawiona w 1974). Realistyczny aspekt tych sztuk przeplata się z humorem absurdalnym.
Jarosław Abramow-Newerly jest także autorem słuchowisk, tekstów i muzyki do piosenek, m.in. "Piosenka o okularnikach" (wykonywana m.in. przez Tadeusza Łomnickiego, Sławę Przybylską, Zofię Kucównę i Annę Marię Jopek), "Bogdan, trzymaj się" (utwór napisany i skomponowany dla Bohdana Łazuki, "Widzisz, mała" (śpiewana przez Sławę Przybylską i Adriannę Biedrzyńską), "Mówiłam żartem" (śpiewana przez Igę Cembrzyńską).
Abramow-Newerly jest również twórcą spektakli i widowisk telewizyjnych oraz kompozytorem (m.in. muzyki do tekstów Agnieszki Osieckiej). Wydania zbiorowe jego utworów to m.in. "Dramaty" (1975), "Co pan zgłasza?" (1977, satyry) i "Pięć minut sławy" (1978, słuchowiska radiowe). Istnieją też ich przekłady na kilkanaście języków.

</doc>
<doc id="99869" url="https://pl.wikipedia.org/wiki?curid=99869" title="Arial">
Arial

Arial – jeden z najbardziej powszechnych krojów pisma używanych przy druku. Jest to krój proporcjonalny, jednoelementowy, bezszeryfowy. Stanowi odpowiednik Helvetiki zaprojektowany przez firmę Monotype. Mimo posiadania tych samych metryk co Helvetica, Arial pochodzi od Monotype Grotesque i jest w zauważalnie innym stylu.
Font dostarczany z wieloma popularnymi systemami operacyjnymi.
Dystrybucja.
Arial został wprowadzony jako fonty w formacie TrueType w 1990 r., a w PostScript Type 1 w 1991 roku. Od roku 1999 wersja Arial Unicode MS, zawierająca wiele znaków Unikodu, jest dołączana do pakietu Microsoft Office. W formacie Type 1 Arial był rozpowszechniany również z oprogramowaniem Acrobat Reader.
Ascender Corporation prowadzi sprzedaż Arialu w formacie TrueType, przy czym fonty te posiadają oznaczenie „WGL” na końcu nazwy. Ponadto Monotype prowadzi sprzedaż Arialu z pomniejszonym zestawem znaków. Wersja WGL obejmuje: Arial (zwykłe, pogrubienie i kursywę), Arial Black, Arial Rounded (zwykłe, pogrubienie), Arial Narrow (zwykłe, pogrubienie, kursywa).

</doc>
<doc id="99871" url="https://pl.wikipedia.org/wiki?curid=99871" title="Pończochy">
Pończochy

Pończochy – obcisła, elastyczna część garderoby, okrywająca stopę i część nogi (zwykle do górnej części uda). Tym różnią się od rajstop, które zakrywają całe nogi do pasa. Tak, jak i rajstopy, oprócz waloru praktycznego (ochrony przed zimnem) poprawiają optycznie wygląd damskiej nogi.
Pończochy były niegdyś elementem garderoby męskiej, dziś już jedynie damskiej. Podtrzymywane są dzięki podwiązkom, najczęściej w postaci specjalnego pasa noszonego na biodrach, gorsetu lub utrzymują się na nogach dzięki doszyciu elastycznej manszety ściągniętej gumą lub podgumowanej silikonową taśmą (tzw. pończochy samonośne). Te drugie zostały wprowadzone na rynek pod koniec lat 60. ubiegłego stulecia przez austriacką firmę Wolford. Z tego samego materiału co pończochy wykonywane są również skarpety.
Początkowo pończochy produkowane były z bawełny lub jedwabiu. Rewolucyjną zmianę przyniosło dopiero odkrycie nylonu w amerykańskim koncernie DuPont, przez zespół badawczy pod kierunkiem Wallace Carothersa. W następstwie tego odkrycia, w 1940 roku pojawiły się w sprzedaży pierwsze pończochy nylonowe FF (ze szwem) tzw. „nylony” o zupełnie nowych walorach użytkowych. Z kolei w roku 1954 wyprodukowano po raz pierwszy pończochy bezszwowe, typu RHT.
Pod koniec lat 50. jakość pończoch produkowanych przez najlepsze z firm nylonowych osiągnęła swoje apogeum, ówczesne wyroby do dziś stanowią wzorzec doskonałości. Swój niepowtarzalny wygląd pończochy te zawdzięczają użytej nici typu monofilament (taka, jak żyłka wędkarska) o gramaturze standardowej 15 g na 9 km długości oraz specjalnym maszynom tkackim nieistniejącej już firmy Reading. Było to jednak wyroby bardzo drogie w produkcji, co wkrótce nieomal doprowadziło do ich praktycznego zniknięcia z rynku. Obecnie w tej technologii produkują jedynie pojedyncze fabryki np. francuski Cervin.
Początki odwrotu od pończoch nylonowych są związane z rozpoczęciem masowej produkcji rajstop i wynalezieniem włókna lycra. Jak się okazało, ze względów czysto praktycznych, a zwłaszcza mody na spódnice „mini” producenci uznali rajstopy za bardziej dostosowane do oczekiwań konsumentek. Co więcej, nowa technologia pozwoliła na znaczne obniżenie kosztów produkcji.
Pończochy jednak przetrwały. Ich renesans zapoczątkował Wolford wprowadzając na rynek tzw. pończochy samonośne. W wyrobach tego typu, dzięki zastosowaniu paska z silikonu podtrzymującego manszetę, nie ma potrzeby stosowania dodatkowego pasa do pończoch. Choć rozwiązanie to ma również wady (silikon, zwłaszcza w wysokich temperaturach może uciskać nogę), jednakże okazało się prawdziwym rynkowym sukcesem, który szybko został skopiowany, przez innych producentów.
Pończochy mogą mieć fakturę gładką, wzorzystą, ażurową przezroczystą lub kryjącą, matową lub błyszczącą, występują w szerokiej gamie kolorów (choć najpopularniejsze są różne odcienie beżu i czerń). Różnią się także splotem włókna, rodzajem włókna i grubością. Wśród pończoch wyróżniają się szczególnie tzw. klasyczne „nylony”, nie zawierające domieszki elastomerów co sprawia, że są niezwykle transparentne i idealnie dopasowane do kształtu nogi, choć praktycznie nieelastyczne.
Pończochy mocowane do pasa są często uważane za mało wygodne i praktyczne (nie chronią wystarczająco przed zimnem itp.). Obecnie służą często jako bielizna erotyczna, wraz z wyrafinowanymi paskami podtrzymującymi i podwiązkami. Te, do codziennego użytku wymagają szerokich pasów, obecnie stosunkowo drogich i trudno dostępnych.
W ostatnich latach obserwuje się renesans tej części damskiej garderoby i gwałtowny wzrost sprzedaży pończoch, zwłaszcza samonośnych. Do łask powracają także ekskluzywne pończochy nylonowe, często odszukiwane w starych magazynach i z trudem zdobywane przez wielbicielki na aukcjach internetowych.

</doc>
<doc id="99872" url="https://pl.wikipedia.org/wiki?curid=99872" title="John Edensor Littlewood">
John Edensor Littlewood

John Edensor Littlewood (ur. 9 czerwca 1885, zm. 6 września 1977) – matematyk angielski, najbardziej znany ze swoich osiągnięć w analizie, teorii liczb i równaniach różniczkowych. Laureat Medalu Sylvestera za rok 1943 i Medalu Copleya.
Życiorys.
Urodzony w Rochester (Kent). Studiował na Uniwersytecie Kapsztadzkim oraz w Trinity College na Uniwersytecie Cambridge, którego później był profesorem; od 1915 członek Royal Society. Jego prace dotyczyły głównie analizy matematycznej oraz teorii liczb.
Przez wiele lat współpracował z innym angielskim matematykiem Godfreyem Haroldem Hardym. Razem próbowali udowodnić hipotezę Riemanna.

</doc>
<doc id="99878" url="https://pl.wikipedia.org/wiki?curid=99878" title="Bitwa pod Drohiczynem (1192)">
Bitwa pod Drohiczynem (1192)

Bitwa pod Drohiczynem miała miejsce w 1192 roku i była starciem Kazimierza Sprawiedliwego z popierającymi Jaćwingów Rusinami i zakończyła się zwycięstwem rycerstwa małopolskiego.

</doc>
<doc id="99882" url="https://pl.wikipedia.org/wiki?curid=99882" title="Diracodon">
Diracodon



</doc>
<doc id="99883" url="https://pl.wikipedia.org/wiki?curid=99883" title="Pius XI">
Pius XI

Pius XI (; właśc. Ambrogio Damiano Achille Ratti; ur. 31 maja 1857 w Desio, zm. 10 lutego 1939 w Watykanie) – włoski duchowny rzymskokatolicki, nuncjusz apostolski w Polsce w latach 1919–1921, arcybiskup metropolita Mediolanu w latach 1921–1922, 259. papież w okresie od 6 lutego 1922 do 10 lutego 1939 i 1. Suweren Państwa Watykańskiego od 7 czerwca 1929 do 10 lutego 1939.
Życiorys.
Dzieciństwo i kapłaństwo.
Urodził się w Desio koło Mediolanu jako syn fabrykanta przędzalni jedwabiu Francesca Rattiego i Teresy Galli. Początkowo uczył się w szkołach kościelnych. Po zdaniu matury w gimnazjum państwowym w Mediolanie wstąpił do seminarium duchownego. Święcenia kapłańskie przyjął 20 grudnia 1879. Kontynuował studia w Rzymie (prawo kanoniczne na Uniwersytecie Gregoriańskim, teologię na dominikańskim uniwersytecie Sapienza oraz filozofię w Akademii św. Tomasza), uzyskując trzy doktoraty. W 1882 wrócił do Mediolanu i pracował 3 miesiące w duszpasterstwie. Przez kilka lat był w tamtejszym seminarium profesorem dogmatyki i homiletyki.
Od 5 listopada 1888 pracował w Bibliotece Ambrozjańskiej w Mediolanie (zajmował się m.in. konserwatorstwem, muzealnictwem, zabezpieczaniem starodruków oraz zdobył gruntowną wiedzę historyczną). Odbył badania naukowe w ośrodkach europejskich, m.in. w Berlinie, Wiedniu, Oksfordzie, Paryżu, Monachium i Rydze. W latach 1907–1911 był prefektem Biblioteki Ambrozjańskiej. W roku 1914 został mianowany na stanowisko prefekta Biblioteki Watykańskiej i protonotariusza apostolskiego.
Był także bardzo dobrym alpinistą, do jego osiągnięć należą m.in. zdobycie szczytów Cima di Jazzi, Dufourspitze wschodnią ścianą, oraz wejścia na Matterhorn i Mont Blanc.
Biskupstwo i służba dyplomatyczna.
25 kwietnia 1918 został mianowany przez papieża Benedykta XV wizytatorem apostolskim w Polsce i na Litwie. Po przybyciu do Warszawy zamieszkał w apartamencie proboszcza parafii św. Aleksandra przy ulicy Książęcej. Po odzyskaniu przez Polskę niepodległości w 1918, został 3 czerwca 1919 mianowany arcybiskupem tytularnym Nafpaktos, a trzy dni później – nuncjuszem apostolskim w Polsce. Sakry biskupiej udzielił mu 28 października 1919 w archikatedrze św. Jana Chrzciciela w Warszawie arcybiskup metropolita warszawski Aleksander Kakowski. Podczas Bitwy Warszawskiej pozostał w Warszawie jako jeden z dwóch (obok przedstawiciela Turcji) przedstawicieli dyplomatycznych obcych państw. W 1918 przewodniczył posiedzeniu Konferencji Episkopatu Królestwa Polskiego, która powołała do życia Uniwersytet Katolicki w Lublinie, natomiast w 1921 Uniwersytet Warszawski przyznał mu tytuł "doktora honoris causa".
Podczas pobytu w Polsce wizytatora apostolskiego Achille Rattiego doszło do konfliktu pomiędzy nim a ówczesnym biskupem krakowskim Adamem Sapiehą, który – w czasie pierwszego powojennego zjazdu polskich biskupów w Gnieźnie (26–30 sierpnia 1919) – poprosił Achille Rattiego o opuszczenie sali obrad, argumentując, iż "Kościół polski chce rozstrzygać swoje sprawy bez wpływów zewnętrznych". Napięcia w relacjach pomiędzy Rattim a Sapiehą mogły przyczynić się do tego, że po wyborze Achille Rattiego na papieża Piusa XI (6 lutego 1922) biskup krakowski Adam Sapieha nie otrzymał z rąk Piusa XI kapelusza kardynalskiego. Do godności kardynała Adama Sapiehę wyniósł (18 lutego 1946) papież Pius XII.
13 czerwca 1921 Benedykt XV mianował go arcybiskupem Mediolanu i kardynałem prezbiterem kościoła Santi Silvestro e Martino ai Monti. Kapelusz kardynalski uzyskał 6 miesięcy przed wyborem na papieża, 19 lipca 1921.
Wybór na papieża.
Po śmierci Benedykta XV zebrało się konklawe, które 6 lutego 1922, w czternastym głosowaniu, wybrało Rattiego na papieża. Elekt przyjął imię Piusa XI. Po koronowaniu udzielił błogosławieństwa "Urbi et Orbi" z loggii bazyliki św. Piotra, co wydarzyło się po raz pierwszy od 1870.
Pontyfikat.
Sprawy wewnętrzne.
Papież Pius XI w 1922 nakazał, aby konklawe rozpoczynało się po upływie 15-18 dni od śmierci papieża. Miało to umożliwić przybycie na konklawe kardynałom zamorskim. Wkrótce po zakończeniu pierwszej wojny światowej rozpoczął dialog z włoskimi faszystami, na czele których stał Benito Mussolini uznając go publicznie za „"człowieka zesłanego przez Opatrzność"”. Dzięki negocjacjom z "duce" i zdolnościom dyplomatycznym sekretarzy stanu Pietra Gasparriego i Eugenia Pacellego papież doprowadził do pojednania z Włochami. 11 lutego 1929 podpisano traktaty laterańskie, które zapewniły suwerenność Państwu Miasto Watykan, uregulowały sprawy finansowe i konkordat oraz ostatecznie rozwiązały tzw. kwestię rzymską. W zamian za korzystne dla Watykanu rozwiązanie kwestii rzymskiej papież zmobilizował kościół do poparcia Mussoliniego w wyborach zaplanowanych na dzień 24 marca 1929 roku. Między innymi dzięki poparciu księży, którzy zachęcali parafian do poparcia faszyzmu, a w niektórych wypadkach prowadzili wiernych do lokali wyborczych, partia faszystowska uzyskała 98.3% głosów.
W odpowiedzi na coraz większą rolę i wpływ na wychowanie młodzieży organizacji „Balilla” papież wydał encyklikę "Non abbiamo bisogno" (29 VI 1931), w której potępił faszyzm, monopolizację wychowania młodzieży, szerzenie kultu państwa. Papież upomniał się o prawo rodziców do wychowania i przestrzegania w tym względzie postanowień konkordatu.
Sprawy zagraniczne.
Zgodnie ze swoją dewizą „Pokój Chrystusa w państwie Chrystusa”, Pius XI angażował się w łagodzenie skutków wojny na świecie. Jedną z jego pierwszych inicjatyw była inauguracja (23 grudnia 1922) działalności Akcji Katolickiej. Wkrótce potem podjął usilne kroki, by nawiązać stosunki dyplomatyczne z wieloma krajami. Doprowadził do podpisania ponad 20 porozumień; znacznie poprawił stosunki pomiędzy państwem a Kościołem we Francji, gdzie złagodzono ustawę z 1905 roku.
Głównym problemem dla Piusa były państwa totalitarne, w których nasilały się prześladowania chrześcijan. W encyklice "Divini Redemptoris" (19 marca 1937) potępił ateistyczny komunizm. Cztery lata wcześniej podpisał konkordat z nazistowskimi Niemcami, co tymczasowo zahamowało opozycję katolicką. Kluczową rolę w negocjacjach odegrali kardynałowie: Michael von Faulhaber i Klemens August von Galen. Jednak działania Hitlera sprawiły, że 14 marca 1937 papież wydał encyklikę "Mit brennender Sorge", w której potępił hitleryzm.
Papież, który żywo interesował się sprawami misji, sprzeciwiał się sytuacji w Meksyku i Rosji, gdzie prześladowano katolików. W kwietniu 1937 zachęcał Meksykanów, by organizowali się w ramach Akcji Katolickiej. Popierał także Francisco Franco i jego działania w Hiszpanii oraz potępił tamtejszy rozdział Kościoła od państwa.
W 1925 podpisał konkordat z Polską, w którym ustanowiono 5 metropolii łacińskich, jedną ormiańską i jedną unicką.
Papież Pius XI ustanowił i nadał ruchowi alpinistycznemu i organizacjom turystyki górskiej patrona św. Bernarda z Menthon w 1923.
Sprawy religijne.
W dniu 11 grudnia 1925 Pius XI ogłosił encyklikę "Quas primas", którą ustanowił Święto Chrystusa Króla z jego własnym officium i mszą św. Przyczynił się do rozwinięcia idei pierwszych piątków miesiąca jako zadośćuczynienia Sercu Jezusa za grzechy ludzkości. W 1931 wprowadził uroczystość Świętej Bożej Rodzicielki Maryi obchodzone 1 stycznia. W 1937 roku powołał Papieską Akademię Nauk. W latach 1925-1926 utworzył Muzeum Misyjno-Etnologiczne, które na początku zajmowało dwa piętra w Pałacu na Lateranie. Uroczysta inauguracja działalności muzeum nastąpiła 21 grudnia 1927 r. Trzykrotnie, w latach 1925, 1929 (50. rocznica święceń kapłańskich Piusa) i 1933 (1900. rocznica śmierci Jezusa), z inicjatywy papieża obchodzono Rok Jubileuszowy.
Na przełomie lat dwudziestych i trzydziestych wydał serię encyklik ("Divini illius magistri", "Casti conubii", "Quadragesimo anno" i "Nova impendet") w których wyraził stanowisko Kościoła w sprawach dotyczących wychowania chrześcijańskiego, definicji małżeństwa, metod antykoncepcji i bezrobocia. W 1928 potępił fałszywie pojmowany ekumenizm w encyklice "Mortalium animos", gdzie stanowczo przeciwstawił się promowaniu jedności z Kościołami chrześcijańskimi, które nie pozostawały w łączności doktrynalnej z Kościołem katolickim. Podjął także próby rozmów ekumenicznych z Kościołem anglikańskim i Cerkwią prawosławną, które nie przyniosły oczekiwanych rezultatów.
Kreował 76 kardynałów na siedemnastu konsystorzach. W czasie pontyfikatu przeprowadził ponad 500 beatyfikacji i 33 kanonizacji. Ogłosił świętymi m.in. Teresę z Lisieux, Jana Bosko, Jana Fishera, Tomasza More’a, Piotra Kanizjusza, Alberta Wielkiego, Konrada z Parzham i Andrzeja Bobolę. Dodatkowo, nadał tytuł doktora Kościoła: Albertowi Wielkiemu, Piotrowi Kanizjuszowi, Robertowi Bellarminowi i Janowi od Krzyża.
Śmierć.
Zmarł w Watykanie 10 lutego 1939, o godzinie 5:30. 14 lutego 1939 został pochowany w bazylice św. Piotra. Był to dzień żałoby narodowej we Włoszech i Irlandii.
Tajne archiwa.
Po 21 latach opracowywania materiałów archiwalnych, dotyczących 17-letniego pontyfikatu Piusa XI, dnia 18 września 2006 r. zgodnie z decyzją Benedykta XVI tajne watykańskie archiwum zawierające 30 tysięcy teczek, a w nich m.in. prywatne listy papieża, jego oficjalne korespondencje, encykliki i pisma, zostało otwarte dla historyków.
Tuż po otwarciu do Watykanu zgłosiło się około 50 naukowców z całego świata badających okres od 1922 do 1939 roku, których interesowała postawa Stolicy Apostolskiej względem rosnących przed wybuchem II wojny światowej postaw antysemickich i faszystowskich, głównie w Niemczech i we Włoszech.
Odznaczenia i upamiętnienie.
Odznaczony Orderem Orła Białego nadanym postanowieniem Naczelnika Państwa – Józefa Piłsudskiego, który otrzymał od posła i ambasadora Władysława Skrzyńskiego w Watykanie przed konklawe w 1922 tj. 2 lutego. Około 1930 roku nazwa ulicy Pięknej w Warszawie została zmieniona na Piusa XI. Po śmierci Piusa XI – pod koniec lutego 1939, władze polskich miast Piotrkowa i Kalisza nazwały jego imieniem ulice.
W 1922 bp Stanisław Gall, ks. Zygmunt Kaczyński, gen. Władysław Olszewski, gen. Stefan Suszyński i ks. Stefan Ugniewski założyli Fundację dla Polskich Inwalidów Wojennych im. Ojca Św. Piusa XI, po uprzednim przedstawieniu jej statutu papieżowi podczas audiencji 22 listopada tegoż roku. Pius XI wydał brewe papieskie popierające powstanie fundacji i dofinansował ją kwotą 10 tys. lirów. Środki te stały się częścią kwoty, za którą w 1924 Fundacja zakupiła na terenie wsi Chotomów kolonię gospodarczą, w której w 1937 wzniesiono Budynek Domu Dziecka im. Ojca Świętego Piusa XI w Chotomowie według projektu prof. Edgara Aleksandra Norwertha.
W 1930 został wybity medal upamiętniający o treści "W dziesiątą rocznicę Cudu nad Wisłą" (rewers) i "Ojciec św. Pius XI w 1920 r. nie opuścił Warszawy" (awers), wydany przez Mennicę Warszawską, a zaprojektowany przez Stefana Rufina Koźbielewskiego.

</doc>
<doc id="99884" url="https://pl.wikipedia.org/wiki?curid=99884" title="Ludolph van Ceulen">
Ludolph van Ceulen

Ludolph van Ceulen (ur. 28 stycznia 1540 w Hildesheimie, zm. 31 grudnia 1610 w Lejdzie) – matematyk holenderski pochodzenia niemieckiego. Był profesorem matematyki na Uniwersytecie w Lejdzie.
Znany jest z tego, że w 1596 podał wartość liczby π z dokładnością do 20 miejsc po przecinku. Potem rozszerzył swój wynik do 35 miejsc podając wartość liczby jako:
3,14159265358979323846264338327950288...
Liczba ta została wyryta na jego nagrobku po śmierci. Na cześć jego dokonań liczba ta została nazwana "ludolfiną".

</doc>
<doc id="99886" url="https://pl.wikipedia.org/wiki?curid=99886" title="Ludolf van Ceulen">
Ludolf van Ceulen



</doc>
<doc id="99891" url="https://pl.wikipedia.org/wiki?curid=99891" title="Łyszczyki">
Łyszczyki



</doc>
<doc id="99894" url="https://pl.wikipedia.org/wiki?curid=99894" title="Oblężenie grodu Hradec">
Oblężenie grodu Hradec

Oblężenie grodu Hradec w 1060 (część badaczy m.in.: Gerard Labuda uważa, iż miało ono miejsce w 1068) było głównym i ostatnim ważniejszym epizodem pierwszego najazdu Bolesława Szczodrego na Czechy. Z powodu braku doświadczenia polskiego księcia (Gall Anonim dodał "nadmiar ambicji i próżność" oraz "lekkomyślny upór") jego wojska, w skład których wchodziły posiłki pomorskie, poniosły poważną klęskę.

</doc>
<doc id="99896" url="https://pl.wikipedia.org/wiki?curid=99896" title="Oblężenie Lubusza">
Oblężenie Lubusza

Oblężenie Lubusza (lub Lubuszy) – miało miejsce w dniach 19–20 sierpnia 1012. Pograniczny gród Lubusz (lub Lubusza), został zaatakowany i zniszczony w 1012 przez Bolesława Chrobrego, który wobec niedojścia do skutku wyprawy saskiej na Polskę w tymże roku, przejął inicjatywę w wojnie. W 1013 zawarto pokój, na mocy którego książę polski otrzymywał od króla niemieckiego Henryka II Milsko i Łużyce w formie osobistego lenna.

</doc>
<doc id="99898" url="https://pl.wikipedia.org/wiki?curid=99898" title="Oblężenie Nakła">
Oblężenie Nakła

Oblężenie Nakła. Nakło, kluczowy gród obronny na granicy Polski z Pomorzem, został zdobyty przez palatyna Sieciecha w trakcie wyprawy 1090 roku, mimo odsieczy dla obrońców z głębi lądu. Brutalna polityka, którą Sieciech realizował w następnych miesiącach pociągnęła jednak ludność podbitej ziemi do buntu powodując szybką utratę Pomorza.

</doc>
<doc id="99899" url="https://pl.wikipedia.org/wiki?curid=99899" title="Prezydenci Zjednoczonych Emiratów Arabskich">
Prezydenci Zjednoczonych Emiratów Arabskich



</doc>
<doc id="99900" url="https://pl.wikipedia.org/wiki?curid=99900" title="Przymus kaskadowy">
Przymus kaskadowy

Przymus kaskadowy (ang. "progressive squeeze") to jedna z najbardziej spektakularnych i rzadkich odmian przymusu brydżowego. Jest to przymus, a w zasadzie seria przymusów przeciwko jednemu obrońcy, który posiada zatrzymania w trzech kolorach - pierwszy przymus ustawia obrońcę w przymusie potrójnym, a następny w przymusie prostym. "Przymus kaskadowy" w odróżnieniu od większości innych przymusów, może zaistnieć gdy rozgrywającemu brakuje więcej niż jednej lewy.
 ♠ A W
 ♥ K
 ♦ 8
 ♣ 6
 ♠ K D
 ♥ A nieistotne
 ♦ K D
 ♠ 6
 ♥ 5
 ♦ A W
 ♣ A
Rozgrywający gra asa trefl i W staje w przymusie potrójnym, odrzucenie jakiejkolwiek karty z jego ręki pozwala rozgrywającemu na wykorzystanie wyrobionej karty w kolorze zrzutki i zagranie jej stawia obrońcę w następnym przymusie.
 ♠ A 6 5
 ♥ K
 ♦ 8
 ♣ A 7
 ♠ D W 8
 nieistotne ♥ A
 ♣ D W 9
 ♠ K 10 7
 ♦ A
 ♣ K 10 5
W powyższej odmianie przymusu po zagraniu asa karo, E staje w przymusie na trzy kolory, a po dowolnej zrzutce, jedną albo dwie lewy później staje w przymusie prostym.
 ♠ A W 10
 ♦ -
 ♣ 7
 ♠ (K D) ♠ (K D)
 ♥ (A) ♥ (A)
 ♦ (A) ♦ (A)
 ♠ 7
 ♥ K
 ♦ K
 ♣ A
Przykład powyżej, to automatyczna odmiana "przymusu kaskadowego", po zagraniu asa trefl do sytuacji przymusowej zajdzie niezależnie od tego, który z przeciwników trzyma honory w kolorach starszych.
Bardzo elegancką odmianą "przymusu kaskadowego" jest "przymus kaskadowy krzyżowy" (zobacz przymus krzyżowy):
 ♠ A
 ♥ D W 2
 ♦ A W
 ♠ K 3
 ♥ K 3 nieistotne
 ♦ K D
 ♠ D 2
 ♥ A
 ♦ 3 2
 ♣ A
S zgrywa asa trefl i obrońca W staje przed przykrym wyborem:
Jeszcze bardziej spektakularną formą "przymusu kaskadowego" jest poniższy przykład "przymusu kaskadowego atutowego" (zobacz przymus atutowy), w którym rozgrywający zyskuje aż trzy lewy:
 ♥ 2
 ♦ A 10 3 2
 ♣ A W 10 2
 ♠ - ♠ 2
 ♥ D W 3 ♥ 10 4
 ♦ D W 7 ♦ 8 4
 ♣ K D 3 ♣ 9 8 7 6
 ♠ A K
 ♥ A K 7 6 5
 ♦ 6
 ♣ 4
S rozgrywa kontrakt pikowy i gra z ręki asa pik, bez względu na poczynania obrońców jest w stanie wziąć resztę lew:

</doc>
<doc id="99904" url="https://pl.wikipedia.org/wiki?curid=99904" title="Kostrzyn (ujednoznacznienie)">
Kostrzyn (ujednoznacznienie)



</doc>
<doc id="99905" url="https://pl.wikipedia.org/wiki?curid=99905" title="Serycyt">
Serycyt

Serycyt – pospolity i szeroko rozpowszechniony minerał należący do grupy mik.
Właściwości.
W warunkach podwyższonych ciśnień i temperatury przekrystalizowuje w muskowit lub paragonit.Są to zbite lub drobnołuseczkowate skupienia jasnej miki powstałe w niskich temperaturach wskutek przeobrażenia innych minerałów glinokrzemianowych np. skaleni (serycytyzacja). Skład chemiczny podobny do paragonitu lub muskowit. Zwykle jednak zawiera więcej SiO2, a mniejszą alkaliów na rzecz H2O. Niekiedy składem jest zbliżony do hydromik, zwłaszcza do illitu.
Występowanie.
Rozpowszechniony wśród skał plutonicznych. Składnik skał metamorficznych, np. łupków serycytowych lub serycytowo –chlorytowych, fyllitów. Podobnie jak muskowit. Często pojawia się jako produkt wietrzenia skaleni.
Miejsca występowania: w Polsce rozpowszechniony i eksploatowany na Dolnym Śląsku.

</doc>
<doc id="99906" url="https://pl.wikipedia.org/wiki?curid=99906" title="ZEA">
ZEA



</doc>
<doc id="99907" url="https://pl.wikipedia.org/wiki?curid=99907" title="Przymus jednokolorowy">
Przymus jednokolorowy

Przymus jednokolorowy - w brydżu nietypowa odmiana przymusu, w której obrońca musi wybrać do zrzutki kartę z tylko jednego koloru.
S rozgrywa 6♣, do tej pory nie stracił żadnej lewy. Zagranie siódemki trefl z ręki stawia E w przymusie jednokolorowym. Jeżeli zrzuci piątkę pik, to w następnej lewie rozgrywający zagra z ręki małego piki dokładając ze stołu szóstkę i E znajdzie się na wpustce. Jeżeli E odblokuje waleta lub dziesiątkę pik starając się uniknąć wpustki, rozgrywający nadal gra z ręki małego pika - jeżeli W zagra dziewiątkę, to rozgrywający gra damę, a jeżeli W przepuści, to rozgrywający podobnie jak w pierwszym wariancie gra z dziadka małego pika.

</doc>
<doc id="99909" url="https://pl.wikipedia.org/wiki?curid=99909" title="Mikanit">
Mikanit

Mikanit jest materiałem izolacyjnym wytworzonym na bazie naturalnych minerałów z grupy łyszczyków (mik). Ze względu na właściwości tych minerałów (niepalność, odporność na temperaturę, czynniki chemiczne i starzenie) stosowany jest jako izolator w elektrotechnice i elektronice.

</doc>
<doc id="99911" url="https://pl.wikipedia.org/wiki?curid=99911" title="Wpustka">
Wpustka

Wpustka (także eliminacja, ang. "endplay", "throw-in") to w brydżu sposób rozgrywki, polegający na zmuszeniu obrońcy do zagrania w sposób korzystny dla rozgrywającego, najczęściej polegający na wpuszczeniu go do ręki w momencie, w którym nie posiada już kart, w które mógłby zagrać ("odejść") bezpiecznie.
Przykład.
S rozgrywa 6♠ po ataku królem kier:
 ♠ K D 10 9 8
 ♥ A 3 2
 ♦ 3 2
 ♣ 4 3 2
 
 
 ♠ A W 7 6 5 4
 ♥ 4
 ♦ A K 4
 ♣ A D 10
Szlemika można spróbować wygrać grając dwa razy na impas treflowy, ten sposób rozgrywki będzie prowadził do realizacji kontraktu w 75% przypadków, alternatywnym (100%) sposobem wygrania kontraktu jest zagranie na "wpustkę". Rozgrywający ściąga atuty i przebija dwa kiery w ręce i jedne karo na stole doprowadzając do następującej końcówki:
 ♠ K D
 ♦ -
 ♣ 4 3 2
 
 
 ♠ 7 6
 ♦ -
 ♣ A D 10
Gra teraz ze stołu małego trefla i wstawia z ręki dziesiątkę trefl. Nawet jeżeli gracz W posiada oba honory treflowe to po wzięciu tej lewy musi albo zagrać w trefla spod króla, albo w jeden z kolorów czerwonych dając rozgrywającemu możliwość zrzutki przegrywającego trefla.

</doc>
<doc id="99912" url="https://pl.wikipedia.org/wiki?curid=99912" title="Harrods">
Harrods

Harrods – luksusowy dom towarowy przy Brompton Road, w dzielnicy Knightsbridge, w Londynie. Oprócz domu towarowego w skład Harrods Group wchodzą Harrods Bank, Harrods Estates, Harrods Casino, Harrods Aviation i Air Harrods.
Historia.
W 1849 roku Henry Charles Harrod otworzył pierwszy sklep. Obecny 7-piętrowy budynek pochodzi z 1905 roku. Od 1959 roku dom towarowy należał do spółki House of Fraser.
17 grudnia 1983 roku, po wcześniejszym telefonie z ostrzeżeniem, przed Harrodsem wybuchł samochód-pułapka. Dzwoniący powiedział, że w środku i przed budynkiem znajdują się bomby, podał nawet numer rejestracyjny samochodu, który zawierał bombę. Trzech policjantów zbliżyło się do wskazanego samochodu, żeby rozbroić urządzenie, ale nie udało im się. Zginęło sześć osób (3 policjantów i 3 cywili, w tym jeden Amerykanin), rannych zostało około 90 osób. 
W latach 1985-2010 Harrods był własnością braci Al-Fayed (Aliego i Mohameda, ojca Dodiego Al-Fayeda), którzy kupili sieć House of Fraser wraz z Harrodsem za 615 milionów funtów. Następnie w maju 2010 został sprzedany spółce Qatar Investment Authority powiązanej z katarską rodziną królewską za 1,5 mld funtów szterlingów.

</doc>
<doc id="99913" url="https://pl.wikipedia.org/wiki?curid=99913" title="Przymus bezredukcyjny">
Przymus bezredukcyjny

Przymus bezredukcyjny to w brydżu odmiana przymusu w której zasada, iż rozgrywający musi mieć dokładnie o jedną lewę mniej niż kart w ręce nie musi być spełniona.
 ♥ -
 ♦ K 7
 ♣ D 5 4
 ♠ - nieistotne
 ♦ W 10
 ♣ A 10 8
 ♠ D
 ♦ 9 8
 ♣ W 7
Rozgrywający gra damę pik i obrońca W jest bezradny. Jeżeli zdecyduje się pozbyć z ręki kara, rozgrywający wyrzuci z dziadka trefla i po oddaniu lewy w tym kolorze będzie miał resztę lew, a jeżeli obrońca postanowi pożegnać się z treflem, rozgrywający wyrzuci ze stołu siódemkę karo i wyjdzie z ręki waletem trefl wyrabiając dwie lewy w tym kolorze.

</doc>
<doc id="99914" url="https://pl.wikipedia.org/wiki?curid=99914" title="Przymus wpustkowy">
Przymus wpustkowy

Przymus wpustkowy - w brydżu to rozgrywka łącząca cechy przymusu i wpustki, często wymagająca bardzo dokładnego rozliczenia lub zgadnięcia układu rąk obrońców. W przeciwieństwie do wielu innych odmian przymusów, przymus wpustkowy nie następuje po zagraniu przez rozgrywającego karty prowadzącej, ale w wyniku wpuszczenia obrońcy do jego ręki, po poprzedniej eliminacji bocznych kolorów.
Rozgrywający potrzebuje trzy lewy, gra siódemkę trefl zrzucając ze stołu kiera. Jeżeli obrońca E wyrzuci na tę lewę waleta pik, to rozgrywający zagra pika do asa i weźmie lewę na damę pik; jeżeli E odrzuci figurę kier, to rozgrywający wpuści go do ręki pozostałą figurą kier i weźmie dwie ostatnie lewy na piki w stole.

</doc>
<doc id="99916" url="https://pl.wikipedia.org/wiki?curid=99916" title="Bohdan Staszynski">
Bohdan Staszynski

Bohdan Mykołajowycz Staszynski (; ur. 4 listopada 1931 w Barszczowicach) – oficer KGB, zawodowy zabójca.
Życiorys.
Zwerbowany przez KGB w wieku 19 lat, podczas studiów na Uniwersytecie Lwowskim. Wyróżnił się wykryciem zabójców Jarosława Hałana. Trzy lata później, w 1954, zgodnie z dyrektywą Biura Politycznego KC KPZR, generał Aleksandr Szelepin zlecił mu dokonanie zabójstwa jednego z głównych teoretyków ukraińskiego ruchu narodowego, Łwa Rebeta, mieszkającego wówczas w RFN. Zamachowiec został wyposażony w pistolet nabity ładunkami kwasu pruskiego oraz tabletkę z antidotum, która miała chronić go przed działaniem trucizny. Trafienie ofiary w twarz wywoływało objawy zbliżone do ataku serca i uniemożliwiało praktycznie prawidłowe wykrycie przyczyny zgonu. Staszynski zabił Rebeta 12 października 1957. Kolejnym powierzonym mu zadaniem była eliminacja lidera nacjonalistów ukraińskich Stepana Bandery. Choć pierwsza próba zamachu nie powiodła się, Staszynski, pomimo coraz większych obiekcji, wykonał zadanie w Monachium 15 października 1959. Nadano mu za to Order Czerwonego Sztandaru, który otrzymał z rąk ówczesnego przewodniczącego KGB, generała Aleksandra Szelepina.
Trzecią jego ofiarą miał być Jarosław Stećko. Staszynski, który w tym czasie poślubił Ingę Pohl, Niemkę z NRD, zdecydował się za jej namową złamać rozkaz i 12 sierpnia 1961 (na dzień przed rozpoczęciem wznoszenia Muru Berlińskiego) zgłosił się do Amerykanów w Berlinie Zachodnim. Osądzony i skazany w 1962 na 8 lat więzienia. W 1966 został przedterminowo zwolniony z więzienia. Według wielu informacji został wywieziony do Stanów Zjednoczonych, gdzie jemu i jego żonie nadano nową tożsamość. W rzeczywistości osiedlił się w Republice Południowej Afryki.

</doc>
<doc id="99919" url="https://pl.wikipedia.org/wiki?curid=99919" title="Sztandar">
Sztandar

Sztandar – weksylium będące znakiem oddziału wojskowego, stowarzyszenia, miasta, szkoły, instytucji itp. Składa się z płata i drzewca zakończonego głowicą. Płat ma różne wzory na obu stronach, przeważnie obszyty jest frędzlą i przymocowany do drzewca skórzanym rękawem i ozdobnymi gwoździami. Pod głowicą wiązane są wstęgi i szarfy w barwach narodowych lub orderów i odznaczeń, którymi posiadacz sztandaru został odznaczony. Pod wstęgami mogą być mocowane odznaki odznaczeń. Sztandar, podobnie jak chorągiew, występuje w jednym egzemplarzu.
Wywodzi się z dawnych znaków bojowo–rozpoznawczych, które służyły do łączności między wodzem a oddziałem. W starożytności były używane przez Babilończyków, Egipcjan, Greków, Persów. Ze znakami tymi wiązano pewne treści ideowe. Uroczyście obchodzono dzień otrzymania znaku w legionach rzymskich, bowiem oznaczał on powstanie oddziału, a jego utrata powodowała rozwiązanie oddziału. Znaków bojowych używali również w V wieku Germanie, Celtowie oraz Hunowie. W pierwszej połowie XII wieku Słowianie na Rusi wykorzystywali zdobyte znaki bojowe do wciągania w zasadzkę wojowników przeciwnika. W oddziałach jazdy używano małych chorągwi zwanych kornetami. Podczas walki był zawsze rozwinięty i otoczony doborowymi żołnierzami, a na postojach zaciągano przed nim warty. 
Sztandary Wojska Polskiego.
Sztandary były bardzo różne w formie, rysunku i wielkości. Dopiero po odzyskaniu niepodległości w 1918 podjęto próbę ujednolicenia znaków wojskowych jednak nie były one rygorystycznie przestrzegane. Kolejne unormowania wyglądu sztandarów miały miejsce w 1927 (zmiana rysunku godła państwowego) i w 1937. Stare (nieregulaminowe) sztandary przekazywane były zazwyczaj do Muzeum Wojska Polskiego w Warszawie.
Od 1937 sztandar mogły otrzymać:
Sztandar od chwili wręczenia towarzyszył pułkowi w każdej uroczystości i bitwie. Utrata sztandaru oznaczała wymazanie oddziału z rejestru. W przypadku rozwiązania lub rozbicia jednostki w wyniku walk, sztandar był ukrywany (tak by nie dostał się w ręce wroga), dzielony między żołnierzy lub niszczony.
Do 1939 w Wojsku Polskim nadano około 230 sztandarów. Na Zachód, różnymi drogami, przewieziono 42 sztandary (znajdują się w Instytucie Polskim i Muzeum im. gen. Sikorskiego w Londynie). Około 100 sztandarów odnaleziono po zakończeniu działań wojennych (znajdują się w Muzeum Wojska Polskiego, niektóre we fragmentach).

</doc>
<doc id="99921" url="https://pl.wikipedia.org/wiki?curid=99921" title="Raki (wspinaczka)">
Raki (wspinaczka)

Raki – metalowe kolce mocowane do butów. Umożliwiają turystom górskim i wspinaczom poruszanie się po lodzie i śniegu. Zazwyczaj spotyka się modele z 14 i 12 zębami (10 skierowanych do dołu, pozostałe do przodu), rzadziej z 10 zębami skierowanymi tylko w dół, bez zębów atakujących.
Wyróżnia się cztery typy raków:

</doc>
<doc id="99922" url="https://pl.wikipedia.org/wiki?curid=99922" title="Bohater Związku Radzieckiego">
Bohater Związku Radzieckiego

Bohater Związku Radzieckiego (, trn. "Gieroj Sowietskogo Sojuza") – najwyższy tytuł honorowy ZSRR.
Tytuł honorowy Bohatera Związku Radzieckiego został ustanowiony dekretem Centralnego Komitetu Wykonawczego ZSRR 16 kwietnia 1934 roku, a 29 lipca 1936 roku został zatwierdzony regulamin przyznawania tego tytułu; później regulamin ten zmieniano, nadając mu 14 maja 1973 roku nową redakcję.
Historia.
Pierwsze tytuły Bohatera Związku Radzieckiego otrzymało 20 kwietnia 1934 roku siedmiu radzieckich lotników, którzy uratowali załogę radzieckiego parowca „Czeluskin”, zmiażdżonego przez lody (m.in. Michaił Wodopianow oraz Polak z pochodzenia Zygmunt Lewoniewski). Spośród nich „Złotą Gwiazdę” nr 1 otrzymał Anatolij Lapidiewski.
Do 1941 roku tytułem Bohatera Związku Radzieckiego wyróżniono ponad 600 osób (głównie żołnierzy i oficerów Armii Czerwonej).
W okresie tzw. wielkiej wojny ojczyźnianej (1941–45) tytuły Bohatera Związku Radzieckiego jako pierwsi otrzymali żołnierze – pogranicznicy oraz piloci. Byli to m.in. ppor. Anton Łopatin, plut. Iwan Buzyckow i kpt. Nikołaj Gastełło. Znany pilot – Bohater Związku Radzieckiego – ppłk Stiepan Suprun za bohaterstwo i odwagę w walkach powietrznych jako pierwszy w okresie wojny (22 lipca 1941) został nagrodzony po raz drugi Medalem „Złotej Gwiazdy”.
W latach II wojny światowej przyznano łącznie ponad 11 500 tytułów Bohatera Związku Radzieckiego. W tym 104 tytuły nadano po raz drugi, a piloci myśliwscy – Aleksandr Pokryszkin (jako pierwszy) i Iwan Kożedub oraz Marszałek Związku Radzieckiego Gieorgij Żukow zostali wyróżnieni trzema Medalami „Złotej Gwiazdy”. Tytuł Bohatera Związku Radzieckiego przyznano 234 partyzantom. Dwaj wybitni organizatorzy oraz dowódcy oddziałów partyzanckich Sidor Kowpak i Aleksiej Fiodorow zostali odznaczeni dwoma Medalami „Złotej Gwiazdy”.
Po bitwie pod Lenino dekretem Prezydium Rady Najwyższej ZSRR nadano pośmiertnie tytuł Bohatera Związku Radzieckiego trzem Polakom, żołnierzom 1 Dywizji Piechoty im. Tadeusza Kościuszki za wzorowe wykonanie zadań bojowych dowództwa na froncie walki z najeźdźcami niemieckimi i przejawioną przy tym odwagę i bohaterstwo.
Łącznie do 1983 roku Medal „Złotej Gwiazdy” i tytuł Bohatera Związku Radzieckiego otrzymało ponad 12 500 osób. Wśród nich 141 nagrodzono dwoma Medalami „Złotej Gwiazdy”, trzema medalami – 3 osoby (marsz. lotn. Aleksandr Pokryszkin, marsz. lotn. Iwan Kożedub, Marszałek Związku Radzieckiego Siemion Budionny) oraz czterema medalami – 2 osoby (Marszałek Związku Radzieckiego Gieorgij Żukow i marsz. Leonid Breżniew, któremu jednak tytuły te nadawano z przyczyn politycznych, w latach 1966–1981). Tytuły Bohatera Związku Radzieckiego otrzymywali m.in. wszyscy kosmonauci po odbytym locie kosmicznym, także cudzoziemcy odbywający loty w ramach radzieckiego programu kosmicznego Interkosmos.
Ostatnią osobą, której nadano tytuł Bohatera Związku Radzieckiego, był kapitan III rangi Leonid Sołodkow, odznaczony już po rozpadzie ZSRR – 16 stycznia 1992 roku.
Tytuł Bohatera Związku Radzieckiego otrzymało 91 kobiet i ponad 40 cudzoziemców.
Wzór i formułę tytułu Bohatera Związku Radzieckiego przejęło wiele państw bloku wschodniego, tworząc własne tytuły honorowe, takiej jak Bohater Mongolskiej Republiki Ludowej, Bohater Czechosłowackiej Republiki Socjalistycznej, Bohater Ludowej Republiki Bułgarii, czy Bohatera Republiki Kuby. Po rozpadzie Związku Radzieckiego wiele byłych republik radzieckich ustanowiło nowe tytuły honorowe wzorowane na starym, ogólnozwiązkowym tytule, m.in. Bohater Federacji Rosyjskiej, Bohater Ukrainy, czy Bohater Białorusi.
Opis.
Zgodnie z regulaminem tytuł ten był najwyższym zaszczytnym wyróżnieniem i był nadawany przez Prezydium Rady Najwyższej ZSRR za bohaterskie czyny i wybitne zasługi dla państwa. Mógł być przyznawany pojedynczym osobom lub zbiorowościom.
Bohaterowi Związku Radzieckiego wręczano specjalny medal Złota Gwiazda (od 1939 roku), Order Lenina oraz dyplom Prezydium Rady Najwyższej ZSRR.
Tytuł Bohatera Związku Radzieckiego można było nadawać wielokrotnie; osoba taka otrzymywała następny medal Złotej Gwiazdy. W przypadku przyznania tytułu Bohatera Związku Radzieckiego po raz drugi, obok dyplomu, orderu i medalu wyróżnionemu wykonywano popiersie z brązu z odpowiednim tytułem, które umieszczano w rodzinnych stronach bohatera.

</doc>
<doc id="99923" url="https://pl.wikipedia.org/wiki?curid=99923" title="Bitwa na Zalewie Wiślanym">
Bitwa na Zalewie Wiślanym

Bitwa w Zatoce Świeżej lub bitwa na Zalewie Wiślanym – bitwa morska, która miała miejsce 15 września 1463 na Zalewie Wiślanym pomiędzy flotą Związku Pruskiego, konkretnie elblążan i gdańszczan, a flotą krzyżacką pod dowództwem wielkiego mistrza zakonu Ludwiga von Erlichshausena.
Preludium.
Od końca lipca 1463 wojska polskie oblegały Gniew, który był ważnym punktem strategicznym z powodu przeprawy, która dawała zakonowi połączenie między Pomorzem Gdańskim (na którym operował morawski rycerz Bernard Szumborski oraz komtur Henryk Reuss von Plauen wraz z wojskami zaciężnymi) i dalej z Rzeszą Niemiecką a Królewcem oraz uniemożliwiał swobodny handel rzeczny między Gdańskiem a Toruniem. Aby doprowadzić do zniesienia oblężenia wielki mistrz Ludwig von Erlichshausen zdecydował się przetransportować z okolic Królewca nad Leniwkę (lewa odnoga ujścia Wisły) silną armię, która miała połączyć się z operującymi w tym rejonie wojskami Bernarda Szumborskiego. W ten sposób połączona armia byłaby w stanie przywrócić panowanie krzyżackie nad dolną Wisłą i uratować broniących się Krzyżaków w Gniewie. Długie gromadzenie okrętów przyczyniło się do reakcji ze strony gdańszczan i przygotowań do odparcia desantu. Obwarowanie palami i zablokowanie Wisły w rejonie Szkarpawy, łączącej Zatokę Świeżą z Leniwką oraz wystawienie 11 okrętów w tym galaru, wraz z około 400–500 zaciężnymi pod dowództwem Macieja Kolmenera i Wincentego Stolle, zmusiło po kilku dniach 44 okręty zakonu z 1500 żołnierzami na pokładzie do wycofania się w stronę Królewca. Gdy w rejon Elbląga dotarły oddziały Szumborskiego, okrętów wielkiego mistrza już tam nie było, w związku z czym cała operacja nie doszła do skutku.
Bitwa.
Okręty pod dowództwem zaprawionych gdańskich kaprów Wincentego Stolle oraz Macieja Kolmenera, posiłkowane przez okręty elbląskie dowodzone przez Jakuba Vochsa (wcześniej na służbie gdańskiej) i wojsko królewskie, ruszyły w pościg za cofającym się nieprzyjacielem. Do bitwy doszło prawdopodobnie pomiędzy Kamionkiem Wielkim a Suchaczem w Zatoce Świeżej. Flota polska złożona z około 30 okrętów starła się z liczniejszą, liczącą 44 okręty flotą zakonną. Krzyżacy uważali, że zwycięstwo zapewni im przewaga liczebna i jakościowa ich floty, związkowcy jednak wykorzystali element zaskoczenia i zepchnęli Krzyżaków na płytkie wody zatoki, okrążając ich i uniemożliwiając im manewrowanie. Początkowo trwała wymiana ognia z łuków, kusz i hakownic, która spowodowała liczne pożary na stojących w bardzo małych odległościach okrętach krzyżackich, wywołanych przez strzały zapalające. Następnie walka toczyła się głównie z abordażu. 
W ręce prusko-polskie dostało się około 550 jeńców, wielki mistrz zdołał zbiec do Królewca.
Po bitwie.
Klęska ta spowodowała, że Krzyżacy przestali się już kompletnie liczyć w konfrontacji ze Związkiem Pruskim na wodach, a zakon popadł w jeszcze większe problemy finansowe. Rozpuszczone zostały oddziały Szumborskiego, który osobiście pod koniec roku 1463 wycofał się z wojny podpisując ze stroną polską rozejm. Na początku roku 1464 skapitulował Gniew. Polacy przeszli do kontrofensywy na Żuławach Wiślanych.
Można śmiało powiedzieć, że wojnę trzynastoletnią (1454–1466) z zakonem krzyżackim wygrano na wodach Morza Bałtyckiego przez skuteczne odcięcie Królewca od dostaw i posiłków drogą morską za pomocą floty kaperskiej, głównie Gdańska, a następnie dzięki bitwie nad Zatoką Świeżą (1463), która mocno sparaliżowała działania zakonu na Wiśle, oraz umożliwiła zdobycie Gniewu (1464), a następnie Nowego (1465) i innych miast strzegących przepraw przez Wisłę, co z kolei odcięło połączenie lądowe z Rzeszą Niemiecką, równocześnie umożliwiając Polsce już niemal bezpieczny, lecz jeszcze prowadzony w dużych konwojach pod eskortą handel rzeczny Torunia z Gdańskiem, a co za tym idzie – z innymi miastami europejskimi.

</doc>
<doc id="99933" url="https://pl.wikipedia.org/wiki?curid=99933" title="Hallel">
Hallel

Hallel – psalm 113 (małe) i psalmy 114-118 (duże), które śpiewano podczas wieczerzy paschalnej. Psalmy od 113 do 118 znane w pismach żydowskich jako „Egipski Hallel". Według Miszny były śpiewane w świątyni lub synagodze podczas Paschy. Pierwsza część to albo Psalm 113 (według szkoły Szammaja) albo Psalm 113 i 114 (według szkoły Hillela), była ona śpiewana po drugim kielichu wina podczas Paschy. 
Psalmy te rozpoczynają się słowami: "Alleluja. Chwalcie słudzy Jahwe, chwalcie imię Jahwe: Niech imię Jahwe będzie błogosławione odtąd i aż na wieki.", a kończą słowami: "Wysławiajcie Jahwe, bo dobry; bo łaska Jego na wieki!"

</doc>
<doc id="99936" url="https://pl.wikipedia.org/wiki?curid=99936" title="Potworniak">
Potworniak

Potworniak (łac. "teratoma", z gr. dop. /"téras", "tératos"/ = potwór, dziwo, cud + gr. "-oma" – przyrostek oznaczający zmianę guzowatą) – nowotwór wywodzący się z pluripotencjalnych komórek germinalnych (wielopotencjalnych komórek zarodkowych), w którym dochodzi do ich rozrostu i różnicowania się w linie zawierające cechy wszystkich listków zarodkowych, a mianowicie ektodermy, endodermy i mezodermy. Czasami spotyka się w nich także utkanie „czwartego” listka zarodkowego, a mianowicie komórki trofoblastu (komórki łożyska). Guzy te nie mają jednorodnej budowy histologicznej, stanowią mieszaninę bezładnie przemieszanych, rozmaitych tkanek.
Stopnie dojrzałości histologicznej.
Potworniaki dojrzałe.
Zgodnie z zaleceniami klasyfikacji nowotworów potworniakiem dojrzałym (łac. "teratoma maturum" albo "teratoma adultum") określany jest taki nowotwór, który zawiera utkanie dojrzałych (czyli w pełni zróżnicowanych) tkanek endodermalnych (nabłonki gruczołowe, np. ślinianek, utkanie gruczołów dokrewnych, nabłonek jelitowy, nabłonek urzęsiony oskrzeli), mezodermalnych (np. ogniska chrzęstne, komórki mięśni gładkich, tkanki tłuszczowej) oraz ektodermalnych (utkanie naskórka, gleju). 
Najczęściej spotykaną odmianą potworniaka dojrzałego jest torbiel skórzasta (łac. "cystis dermoidalis"), która powstaje wyłącznie ze struktur ektodermalnych (głównie naskórka i jego przydatków). Torbiel skórzasta zawiera w pełni ukształtowane włosy, gruczoły łojowe wydzielające łój naskórkowy, gruczoły potowe, a niekiedy także zdeformowane zęby. Zalecenia klasyfikacyjne nakazują uznawać ją za odrębny typ guza, ale jest to "de facto" potworniak dojrzały z jednego listka zarodkowego.
Niektóre tkanki tworzące potworniaki dojrzałe mogą wytwarzać w nadmiarze hormony, prowadząc do zaburzeń hormonalnych. Są to najczęściej hormony tarczycy i serotonina. Potworniaka dojrzałego z utkaniem tkanki tarczycowej określa się mianem wola jajnikowego (łac. "struma ovarii") i może być on przyczyną objawów nadczynności tarczycy.
Potworniaki niedojrzałe.
Potworniaki niedojrzałe (łac. "teratoma immaturum") zawierają tkanki nie w pełni dojrzałe pod względem histologicznym ze wszystkich trzech listków zarodkowych. Ich obraz mikroskopowy może przypominać niedojrzałą neuroektodermę, niedojrzałe struktury nabłonkowe, raka zarodkowego, mięsaka. Częstą domieszką są także komórki trofoblastu. Komórki te mogą wydzielać w nadmiarze gonadotropinę kosmówkową, będącą markerem takich guzów i przyczyną dodatniej próby ciążowej.
Rak i mięsak potworniakowy.
W potworniaku może dojść do rozwoju raka potworniakowego (rzadziej mięsaka potworniakowego). Są to takie postacie nowotworów złośliwych, w których wtórnie dochodzi do odróżnicowania któregoś ze składników tkankowych guza.
Lokalizacja guza.
Potworniaki lokalizują się w linii pośrodkowej ciała i gonadach, tj. w obszarze, gdzie w życiu zarodkowym pierwotne komórki płciowe przemieszczają się wzdłuż krezki prajelita do gonad. Komórki te mogą się „zagubić” podczas tej wędrówki i stać się źródłem potworniaka. U kobiet w jajnikach najczęściej spotyka się potworniaki dojrzałe, zwłaszcza torbiel skórzastą, które mają przebieg niezłośliwy. Potworniaki niedojrzałe oraz raki potworniakowe o złośliwym charakterze spotyka się zwykle w jądrach u mężczyzn.
Potworniaki wrodzone.
Potworniakami wrodzonymi bywają nazywane guzy o budowie potworniaka dojrzałego, spotykane u płodów i noworodków, najczęściej w postaci narośli w okolicy krzyżowej. Różnią się one od tzw. fetus in fetu m.in. brakiem metameryzacji. Guzy takie (lub pasożytnicze płody bliźniacze) są nierzadko stwierdzane w okresie płodowym, stanowią jedną z częstszych przyczyn śmierci wewnątrzmacicznej (prawdopodobnie wskutek zaburzeń krążenia krwi u płodu) i mogą być powodem komplikacji podczas porodu.
Częstość występowania.
Potworniaki (zwłaszcza torbiel skórzasta) są często spotykanymi nowotworami, stanowiąc według statystyk 10–20% wszystkich guzów jajnika (z czego około 10% występuje obustronnie). Budzą one zainteresowanie genetyków i biologów molekularnych, będąc skrajnym przykładem zaburzeń dojrzewania i różnicowania tkanek. Mechanizmy tego zaburzenia nie są jeszcze w pełni wyjaśnione.
Historia nazwy.
Nazwa "teratoma" została wprowadzona przez niemieckiego patologa Rudolfa Virchowa w 1863 roku, w pierwszym wydaniu jego dzieła o nowotworach. Wcześniej, w 1831 roku, francuski lekarz weterynarii Leblanc wprowadził nazwę "kyste dermoid" dla zmiany, którą usunął z okolicy podstawy czaszki u konia, w której stwierdził elementy charakterystyczne dla skóry.

</doc>
<doc id="99940" url="https://pl.wikipedia.org/wiki?curid=99940" title="Interbase SQL">
Interbase SQL



</doc>
<doc id="99944" url="https://pl.wikipedia.org/wiki?curid=99944" title="Papiestwo">
Papiestwo

Papiestwo – instytucja najwyższej władzy w Kościele katolickim, sprawowana przez papieża, skupiającego scentralizowaną i absolutną władzę typu monarchicznego, tzw. prymat, sprawowaną bezpośrednio lub przez aparat administracyjny w postaci kurii rzymskiej, zajmującej się sprawami państwowymi Watykanu i sprawami religijnymi Kościoła.
Terytorium papiestwa do 1870 r. stanowiło Państwo Kościelne, a od 1929 Watykan.

</doc>
<doc id="99945" url="https://pl.wikipedia.org/wiki?curid=99945" title="Macierz S">
Macierz S

Macierz S, macierz rozpraszania (z ang. "scattering matrix") – centralny element obrazu oddziaływań w mechanice kwantowej (będącym obok obrazu Heisenberga i obrazu Schroedingera trzecim obrazem mechaniki kwantowej), bardzo istotny dla optyki kwantowej. Opisuje ona w jaki sposób zachodzi rozpraszanie cząstek: podstawiając funkcje falowe cząstek rozpraszanych otrzymujemy funkcje falowe cząstek rozproszonych:
Macierz S rozwija się często w szereg, którego człony można zilustrować za pomocą diagramów Feynmana.
Tradycyjnie obliczana macierz S posiada dwa problematyczne rodzaje nieskończoności: UV (dla wysokich energii) i IR (dla niskich energii). Nieskończoności UV pozbywa się przy pomocy renormalizacji, a w przypadku IR stosuje się stany ubrane, metodę przekroju czynnego bądź modyfikuje się macierz S.

</doc>
<doc id="99949" url="https://pl.wikipedia.org/wiki?curid=99949" title="FIAT">
FIAT

FIAT – włoskie przedsiębiorstwo zajmujące się produkcją samochodów osobowych, sportowych, dostawczych i rajdowych z siedzibą w Turynie. Zostało założone 11 lipca 1899 roku przez Giovanniego Agnellego pod stanowiącą rozwinięcie akronimu "FIAT" nazwą Fabbrica Italiana Automobili Torino (pol. „Włoska Fabryka Samochodów w Turynie”). Obecnie przedsiębiorstwo wchodzi w skład międzynarodowego koncernu Stellantis.
Historia.
Przedsiębiorstwo zajmujące się produkcją samochodów założone zostało w Turynie 11 lipca 1899 roku przez grupę pomysłodawców, w tym m.in. hrabiego Roberta Biscarettiego di Ruffię oraz porucznika kawalerii Giovanniego Agnellego. W tym samym dniu podpisany został w Palazzo Bricherasia akt założycielski spółki "Società Anonima Fabbrica Italiana di Automobili" w Turynie. Trzydziestu pierwszych udziałowców wniosło kapitał w wysokości 800 tysięcy lirów. Po przejęciu w listopadzie tego samego roku istniejącej manufaktury samochodowej braci Ceirano przy Corso Dante rozpoczęto rok później produkcję pojazdów pod własną marką. Pierwszym pojazdem był model 3½ HP składający się z powozu ze składaną brezentową budką nad tylnym siedzeniem, napędzany dwucylindrowym silnikiem benzynowym, chłodzonym cieczą, o pojemności 657 cm³ i mocy 3,5 KM. Cztery lata później akcje firmy trafiły na giełdę, a firma uruchomiła swoją filię m.in. w Nowym Jorku.
Przed wybuchem I wojny światowej władze koncernu podjęły decyzję o budowie dwóch nowych fabryk. Pierwszą fabrykę w Lingotto oddano do użytku w 1922 roku, druga zaś fabryka Mirafiori oddana została do użytku dopiero w 1939 roku. W 1924 roku firma uruchomiła produkcję licencyjnych pojazdów osobowych i ciężarowych w fabryce w Moskwie. Wraz z początkiem lat 50. XX wieku nową specjalnością marki stała się produkcja odrzutowych samolotów myśliwskich dla sił powietrznych NATO.
W maju 1966 roku podpisana została umowa licencyjna na produkcję modelu Fiat 124 oraz budowę w Związku Radzieckim zakładu WAZ, położonego w Togliatti. Rok później koncern przejmuje spółki Autobianchi, OM, CMSA oraz większościowy pakiet udziałów w firmie Magneti Marelli i Weber, a w 1969 roku staje się właścicielem marek Ferrari oraz Lancia. W wyniku współpracy z francuskim koncernem PSA w 1978 roku powstaje spółka Sevel Sud, która w 1981 roku uruchamia fabrykę samochodów dostawczych w Val di Sangro we Włoszech. W 1979 roku powstał holding pod nazwą Fiat S.p.A., w którego skład weszły marki: Fiat, Lancia, Autobianchi, Abarth oraz Ferrari. Rok później koncern przejmuje markę specjalizującą się w budowie pojazdów dostawczych – Iveco, a cztery lata później także przedsiębiorstwa Alfa Romeo oraz Maserati.
17 kwietnia 2007 roku powołana zostaje spółka Fiat Professional zajmująca się produkcją aut dostawczych. W tym samym roku w tureckiej Bursie uruchomiona zostaje w fabryce Tofaş wspólnie z francuskim koncernem PSA produkcja małych aut dostawczych. W maju 2008 roku Fiat odkupuje od serbskiego rządu pakiet 70% akcji przedsiębiorstwa Zastava.
29 stycznia 2014 roku Fiat ukończył pięcioletni proces przejęcia amerykańskiego koncernu motoryzacyjnego Chrysler, w którego efekcie utworzona została spółka Fiat Chrysler Automobiles (FCA), której formalna siedziba ulokowana została w Holandii, a praktyczna – ze względów podatkowych – w Wielkiej Brytanii. Akcje nowej spółki notowane są na giełdach w Nowym Jorku i Mediolanie, a akcje dotychczasowych akcjonariuszy Fiata wymieniono w stosunku 1:1 na akcje FCA. Nowa spółka stała się siódmym, największym producentem samochodów na świecie.
31 października 2019 roku koncern FCA wszedł w alians z koncernem PSA Groupe. Tym samym zostanie powołany wielki motoryzacyjny gigant o wartości nawet 50 miliardów dolarów. Fuzja ma przynieść rocznie ok. 4 miliardów dolarów oszczędności, a na jej czele stanie prezes FCA John Elkann, natomiast Carlos Tavares, prezes Grupy PSA zostanie dyrektorem generalnym. W skali światowej alians będzie prawdopodobnie czwartą największą motoryzacyjną siłą, ze sprzedażą ok. 4,16 miliona samochodów rocznie. Według informacji przekazanych przez firmy, nowy koncern ma działać pod nazwą "Stellantis", która wywodzi się od łacińskiego czasownika "stello, stellare", oznaczającego "lśnić jak gwiazda".
Fiat w Polsce.
Historia polskiego oddziału marki Fiat rozpoczyna się w 1921 roku, kiedy to w Warszawie rozpoczęta została budowa fabryki samochodów. Inwestycję tę jednak przerwano na rzecz stacji obsługi pojazdów marki Fiat. 
W 1931 roku podpisana została umowa licencyjna, na podstawie której w Polsce w Państwowych Zakładach Inżynierii w Warszawie montowano modele 508 oraz 621. 22 grudnia 1965 roku pomiędzy Fiatem a Motoimportem zawarta została umowa licencyjna na uruchomienie w warszawskiej Fabryce Samochodów Osobowych na Żeraniu produkcji nowoczesnego samochodu osobowego – Fiata 125p powstałego na bazie modelu 125. Jego produkcję uruchomiono w 1967 roku. 
W 1973 roku w Fabryce Samochodów Małolitrażowych w Bielsku-Białej oraz Tychach uruchomiono produkcję modelu 126p. 
W czerwcu 1991 wdrożono do produkcji Fiata Cinquecento, który dwa lata później zdobył drugie miejsce w konkursie "Car of the Year 1993." 
22 maja 1992 roku na bazie FSM powstała spółka Fiat Auto Poland z 90% udziałem koncernu Fiat. 
Wiosną 1998 Cinquecento został zastąpiony przez model Seicento. Do tego czasu wyprodukowano 1 164 478 sztuk tzw. „CC”, z czego wyeksportowano 863 254. 
22 września 2000 zakończono w Bielsku-Białej produkcję Fiata 126, jako ostatnie wykonano ponad 1000 sztuk w z naklejką „Maluch Happy End”. 
W kwietniu 2003 w fabryce świętowano wyprodukowanie milionowego Seicento, a w całej spółce – sprzedaż trzymilionowego samochodu. 
W maju 2003 rozpoczęto produkcję modelu Panda, który wszedł do sprzedaży we wrześniu tego samego roku. Zdobył on prestiżowy tytuł European Car of The Year 2004. 
Rok później zaniechano produkcji samochodów w Bielsku-Białej, powodowało to rozwinięcie tam produkcji podzespołów samochodowych, silników i skrzyń biegów. 
W maju 2007 rozpoczęto produkcję Fiata 500, który zdobył tytuł "European Car of The Year 2008". Uruchomienie jego produkcji spowodowało modernizację i automatyzację fabryki, m.in. w spawalni znajdują się 384 roboty, obsługiwane przez 500 pracowników. 
6 września 2007 świętowano wyprodukowanie w Tychach milionowego Fiata Panda. 
W 2007 zakład Fiat Auto Poland w Tychach dołączył do prestiżowego grona przedsiębiorstw „World Class Manufacturing”, tj. posiadających i stosujących najlepsze i najskuteczniejsze metody zarządzania systemem produkcyjnym w skali światowej. 
W okresie styczeń-maj 2009 Fiat był najpopularniejszą marką na rynku Polskim, z udziałem 10,6% w rynku. Sprzedano m.in. 4048 szt. Fiatów Panda, 3529 szt. Fiatów Grande Punto, 2074 szt. Fiatów Bravo, oraz 1703 sztuki Fiatów 500 (łącznie 15 001 samochodów). 
W 2011 roku produkcja następnej generacji Fiata Pandy została przeniesiona z Tychów do fabryki w Pomigliano d'Arco koło Neapolu, w zamian za produkowany dotychczas w Termini Imerese na Sycylii model Lancia Ypsilon[8]. W połowie 2011 w tyskim zakładzie rozpoczęto produkcję Lancii Ypsilon II. 
W grudniu 2012 zakład poinformował o konieczności zwolnienia około 1500 pracowników, ograniczeniu produkcji i zakończeniu produkcji modelu Panda. Ogólne przychody przedsiębiorstwa w 2012 przekroczyły 14 150 mln złotych, przychody ze sprzedaży wyniosły ponad 14 100 mln złotych[9]. 
Zakład w Tychach był w 2009 największą fabryką Fiata w Europie[10], a drugą co do wielkości na świecie, po brazylijskiej fabryce w Betim. Samochody produkowane przez „Fiat Auto Poland” są eksportowane do 68 państw, m.in. do Japonii (w 2008 trafiły tam 4174 auta), a ten eksport stanowi około 3% wartości wszystkich transakcji tego rodzaju w skali kraju.
Fiat obecnie.
Współcześnie, Fiat wchodzący w skład utworzonego w 2021 roku konglomeratu Stellantis zajmuje się głównie produkcją samochodów osobowych oraz dostawczych. Koncern ten stał się wielką grupą przemysłową z branży motoryzacyjnej, która produkuje także samochody ciężarowe, autobusy, traktory, maszyny rolnicze, silniki, a w przeszłości także samoloty.
W skład grupy Stellantis wchodzą:
Dawne marki motoryzacyjne wchodzące w skład grupy:
Produkty.
Samoloty.
Fiat produkował m.in. samoloty w wytwórni lotniczej Fiat Aviazione. Fiat był głównym dostawcą myśliwców dla lotnictwa włoskiego w okresie międzywojennym i II wojny światowej. Od 1969 roku gałąź lotnicza przedsiębiorstwa weszła w skład koncernu Aeritalia, później Alenia.
Niektóre typy samolotów produkowane przez przedsiębiorstwo Fiat:

</doc>
<doc id="99950" url="https://pl.wikipedia.org/wiki?curid=99950" title="Breda (ujednoznacznienie)">
Breda (ujednoznacznienie)



</doc>
<doc id="99951" url="https://pl.wikipedia.org/wiki?curid=99951" title="Mikael Ljungberg">
Mikael Ljungberg

Mikael Ljungberg (ur. 13 czerwca 1970 w Göteborgu, zm. 17 listopada 2004 w Mölndal), zapaśnik szwedzki, przedstawiciel stylu klasycznego. Trzykrotny olimpijczyk, dwukrotny medalista.
Był czołowym zawodnikiem na świecie w kategorii ciężkiej, jednym z rywali Polaka Andrzeja Wrońskiego. W 2000 na Igrzyskach Olimpijskich w Sydney wywalczył złoto, przed Ukraińcem Dawydem Sałdadze i Amerykaninem Stevenem Lowneyem (kategoria 97 kg). W Atlancie 1996 zdobył srebrny medal, a w Barcelonie 1992 zajął czwarte miejsce. Dwukrotnie wygrywał także mistrzostwa świata, w 1993 i 1995 (kategoria 100 kg). Trzeci w Pucharze Świata w 1990. Wygrał igrzyska bałtyckie w 1993. Zdobył trzy medale na mistrzostwach nordyckich w latach 1991 - 1996.
Zginął śmiercią samobójczą.

</doc>
<doc id="99955" url="https://pl.wikipedia.org/wiki?curid=99955" title="John M. Coetzee">
John M. Coetzee



</doc>
<doc id="99961" url="https://pl.wikipedia.org/wiki?curid=99961" title="Justynian (cesarz Bizancjum)">
Justynian (cesarz Bizancjum)



</doc>
<doc id="99962" url="https://pl.wikipedia.org/wiki?curid=99962" title="Jean-Jacques Casanova de Seingalt">
Jean-Jacques Casanova de Seingalt



</doc>
<doc id="99964" url="https://pl.wikipedia.org/wiki?curid=99964" title="Kuria Rzymska">
Kuria Rzymska

Kuria Rzymska – aparat administracyjny, przez który papież sprawuje swoją władzę. Kuria składa się z dykasterii i innych urzędów, z których każdy ma swój zakres działania, co wiąże się z odpowiedzialnością oraz odpowiednimi kompetencjami. Najważniejszymi dykasteriami Kurii są Sekretariat Stanu oraz kongregacje. Kolejne miejsca w hierarchii zajmują rady i komisje papieskie. Oprócz stałych urzędów papież może zwoływać na konsystorz Kolegium Kardynałów w celu konsultowania szczególnie trudnych kwestii. Powołano w szczególności Komisję Kardynalską ds. Organizacji i Problemów Ekonomicznych Stolicy Apostolskiej, która zajmuje się zarządzaniem finansami Watykanu. Kuria stanowi osobisty personel papieża i jej organizacja zależy całkowicie od niego.
Historia.
Pierwszym stałym organem jaki pomagał papieżowi w zarządzaniu Kościołem była Kancelaria Apostolska. Z czasem, wraz z rozrostem spraw przynależnych papieżowi, zaczęły powstawać nowe dykasterie, wyłaniając się z Kancelarii. W średniowieczu powstały tak ważne organy jak: Kamera Apostolska i Dataria. W tym okresie zaczęły krystalizować się też trybunały papieskie: Sygnatura Apostolska i Rota Rzymska. Powstanie nowych instytucji wiązał się szczególnie z reformami Soboru trydenckiego i powstaniem kongregacji. Czołową rolę w reorganizacji Kurii, w tym okresie, spełnił papież Sykstus V (1585-1590) wydając 22 stycznia 1588 roku konstytucję "Immensa aeterni Dei". Kolejna duża reforma Kurii to decyzje Piusa X (konstytucja apostolska "Sapienti consilio" z 29 czerwca 1908).
Dotychczasowy kształt Kurii wynikał ze zmian dokonanych po Soborze watykańskim II. Odnowę w jego duchu, rozpoczął papież Paweł VI (konstytucja apostolska "Regimini Ecclesiae Universae", motu proprio "Quo aptius"), a kontynuował papież Jan Paweł II (konstytucja apostolska "Pastor Bonus").
5 czerwca 2022 weszła w życie konstytucja apostolska "Praedicate Evangelium", reformująca Kurię Rzymską a zastępująca dot. konstytucję "Pastor Bonus".
Do nieistniejących już dykasterii Kurii Rzymskiej należą:
Sekretariat Stanu.
Jest to najważniejszy urząd w całej Kurii Rzymskiej, który dzieli się na dwie sekcje: spraw ogólnych oraz do spraw relacji z państwami. Na jego czele stoi sekretarz stanu, kard. Pietro Parolin. Pozostali pracownicy to sekretarz ds. przedstawicielstw papieskich, szef biura do specjalnych poruczeń oraz szef protokołu.
Sekcja Spraw Ogólnych.
Sekcja prowadzi bieżące sprawy, związane z działalnością papieża, w tym w kontaktach z dykasteriami Kurii Rzymskiej. Sekcja redaguje dokumenty, których opracowanie powierza jej papież, wykonuje akty urzędowe związane z nominacjami w Kurii Rzymskiej, określa funkcje działalnością przedstawicieli (nuncjuszy) Stolicy Apostolskiej wobec kościołów lokalnych, zajmuje się działalnością ambasad przy Stolicy Apostolskiej, kieruje oficjalnymi środkami przekazu Stolicy Apostolskiej, publikuje «Acta Apostolicae Sedis» i «Annuario Pontificio». Kieruje nią substytut ds. ogólnych abp Edgar Peña Parra przy pomocy asesora do spraw ogólnych.
Sekcja ds. Relacji z Państwami.
Zadaniem Sekcji ds. Relacji z Państwami są kontakty z rządami państw. Do kompetencji Sekcji należy zawieranie konkordatów albo podobnych umów, reprezentowanie Stolicy Apostolskiej w organizacjach międzynarodowych. Sekcja także uzgadnia nominacje w kościołach partykularnych, a także zmianę ich struktur. Kieruje nią sekretarz ds. relacji z państwami abp Paul Gallagher przy pomocy podsekretarza.
Sekcja Personelu Dyplomatycznego.
Sekcja Personelu Dyplomatycznego, którą kieruje arcybiskup, który jest Sekretarzem ds. Reprezentacji Papieskich. Sekcja trzecia ma za zadanie nadzorowanie korpusu dyplomatycznego Stolicy Apostolskiej, pracującego na całym świecie. Kieruje nią abp Luciano Russo.
Dykasterie.
Dykasteria ds. Ewangelizacji.
utworzona z połączenia Kongregacji ds. Ewangelizacji Narodów oraz Papieskiej Rady ds. Nowej Ewangelizacji. Prefekt: papież Franciszek, proprefekci : kard. Luis Antonio Tagle i abp Salvatore Fisichella.
Dykasteria Nauki Wiary.
Wcześniej zwana była jako „Kongregacja Świętego Oficjum” oraz „Kongregacja Rzymskiej i Powszechnej Inkwizycji”. Podstawowym zadaniem tej kongregacji jest dbanie o prawowierne głoszenie i obronę świętej wiary katolickiej w całym Kościele. Do jej kompetencji należą wszystkie sprawy, dotyczące doktryny wiary lub moralności. Kongregacja jest odpowiedzialna za weryfikację pism teologicznych pod kątem zgodności z wiarą katolicką oraz wykładowców teologii, którzy zostali oskarżeni o błędne poglądy. Kongregacja publikuje deklaracje dotyczące konkretnych pytań z zakresu wiary i moralności, śledzi i weryfikuje prywatne objawienia. Kongregacja Nauki Wiary czuwa również nad pracami Papieskiej Komisji Biblijnej i Międzynarodowej Komisji Teologicznej. Prefekt: kard. Luis Ladaria Ferrer. Podlega jej:
Dykasteria ds. Posługi Miłosierdzia.
Prefektem jest kard. Konrad Krajewski
Dykasteria ds. Kościołów Wschodnich.
Jest ona odpowiedzialna za problemy dotyczące obrządków wschodnich i ich hierarchii. W jej kompetencji znajdują się wszystkie sprawy, które w przypadku obrządku łacińskiego są załatwiane przez inne dykasterie. Jako jedyna kongregacja nie obraduje plenarnie. Prefekt: abp Claudio Gugerotti
Dykasteria ds. Kultu Bożego i Dyscypliny Sakramentów.
Jest odpowiedzialna za liturgię i sakramenty. Kongregacja akceptuje przekłady tekstów liturgicznych na języki narodowe. Zajmuje się również sztuką sakralną i muzyką kościelną, sprawami świętych relikwii i świętych patronów. Prefekt: kard. Arthur Roche
Dykasteria Spraw Kanonizacyjnych.
Prowadzi procesy beatyfikacyjne i kanonizacyjne: bada przebieg życia i pisma kandydatów oraz odpowiada za weryfikację i zabezpieczanie relikwii. Powstała w 1969. Prefekt: kard. Marcello Semeraro
Dykasteria ds. Biskupów.
Jedna z najważniejszych dykasterii. Do jej zadań należy ustanawianie, dzielenie i łączenie diecezji, oraz rekomendowanie kandydatur biskupów papieżowi. Dykasteria także przyjmuje raporty biskupów diecezjalnych z pracy i problemów diecezji i organizuje ich wizyty "ad limina apostolorum" (czyli do progów apostolskich). Prefekt: abp Robert Prevost
Dykasteria ds. Duchowieństwa.
Zajmuje się sprawami diecezjalnych księży i diakonów oraz seminariami duchownymi: dyscypliną wśród księży, powołaniami. Prefekt: kard. Lazarus You Heung-sik
Dykasteria ds. Instytutów Życia Konsekrowanego i Stowarzyszeń Życia Apostolskiego.
Troszczy się o sprawy zakonów: zatwierdza nowe zgromadzenia oraz zmiany w regułach zakonnych itp. Kongregacja może rozwiązać zgromadzenie, a także zwolnić zakonnika ze ślubów. Prefekt: kard. João Braz de Aviz
Dykasteria ds. Świeckich, Rodziny i Życia.
Zgodnie z motu proprio papieża Franciszka rozpoczęła działalność 1 września 2016 roku. Przejęła kompetencje zlikwidowanych Papieskich Rad: ds. Świeckich i ds. Rodziny. Prefekt: kard. Kevin Farrell.
Dykasteria ds. Popierania Jedności Chrześcijan.
Odpowiedzialna za dialog ekumeniczny i relacje z innymi wyznaniami chrześcijańskimi – obecnie kieruje nią kard. Kurt Koch.
Dykasteria ds. Dialogu Międzyreligijnego.
Zajmuje się relacjami między Kościołem a religiami niechrześcijańskimi – obecnie Dykasteria ds. Popierania Jedności Chrześcijan. Kieruje nią kard. Miguel Ángel Ayuso Guixot. W jej ramach działa:
Dykasteria ds. Kultury i Edukacji.
Dykasteria składa się z Sekcji Kultury, która zajmuje się promocją kultury, animacją duszpasterską i wzbogacaniem dziedzictwa kulturowego, oraz z Sekcji Edukacji, która opracowuje podstawowe zasady wychowania w odniesieniu do szkół, wyższych uczelni katolickich i kościelnych oraz instytutów badawczych, a także odpowiada za apele hierarchiczne w tych sprawach. Prefekt: kard. Jose Tolentino Mendonca.
Dykasteria ds. Integralnego Rozwoju Człowieka.
Zgodnie z motu proprio papieża Franciszka rozpoczęła działalność 1 stycznia 2017 roku. Przejęła kompetencje zlikwidowanych Papieskich Rad: "Iustitia et Pax", "Cor Unum", ds. Duszpasterstwa Migrantów i Podróżujących oraz ds. Duszpasterstwa Chorych i Służby Zdrowia. Prefekt: kard. Michael Czerny.
Dykasteria ds Tekstów Prawnych.
Zajmuje się interpretacją prawa kanonicznego; – obecnie kieruje nią abp Filippo Iannone.
Dykasteria ds. Komunikacji.
Zarządza instytucjami medialnymi Stolicy Apostolskiej. Prefekt: dr Paolo Ruffini.
Trybunały.
Najwyższy Trybunał Sygnatury Apostolskiej.
Trybunał apelacyjny dla Roty Rzymskiej. W sądownictwie kościelnym rodzaj sądu najwyższego. Prefekt: kard. Dominique Mamberti
Penitencjaria Apostolska.
Trybunał odpowiedzialny za sprawy sakramentu spowiedzi. Penitencjarz Większy: kard. Mauro Piacenza
Trybunał Roty Rzymskiej.
Sąd apelacyjny dla trybunałów lokalnych (głównie sprawy związane z sakramentem małżeństwa) oraz sąd pierwszej instancji w sprawach, które przekraczają kompetencje trybunałów lokalnych. Dziekan: abp Alejandro Arellano Cedillo
Synod Biskupów.
Zebranie przedstawicieli Episkopatów (biskupów) z różnych regionów świata w celu omówienia zagadnień związanych z działalnością Kościoła. Podlega bezpośrednio papieżowi, posiada też własne struktury organizacyjne, takie jak Sekretariat Generalny. Obecnie Sekretarzem Generalnym Synodu jest kard. Mario Grech.
Gwardia Szwajcarska.
Piesza formacja wojskowa, pełniąca rolę straży przybocznej papieża – obecnie kieruje nią płk Christoph Graf
Instytucje Państwa watykańskiego.
Papieska Komisja ds. Państwa Watykańskiego.
Komisja jest jednoizbowym parlamentem Watykanu, uchwala prawo, które do wejścia w życie potrzebuje jednak sankcji papieża. Obecnie kieruje nią kard. Fernando Vérgez Alzaga. Organem doradczym jest:
Rada Państwa – ciało, w skład którego wchodzi 7 członków, z których jeden jest Radcą Generalnym
Gubernatorat Państwa Miasto Watykan.
Stanowi organ wykonawczy Komisji ds. Państwa watykańskiego oraz papieża w kwestii zarządu Watykanem. Jest faktycznie "rządem" Watykanu, zajmującą się administrowaniem tego niewielkiego państwa. Przewodniczącym (Prezydentem) jest z urzędu Przewodniczący Papieskiej Komisji ds. Państwa Watykańskiego, czyli kard. Fernando Vérgez Alzaga. Podlegają mu m.in.:

</doc>
<doc id="99977" url="https://pl.wikipedia.org/wiki?curid=99977" title="Śmierć (Świat Dysku)">
Śmierć (Świat Dysku)

Śmierć – fikcyjny bohater serii książek "Świat Dysku" Terry'ego Pratchetta. Jako jedyny pojawia się w prawie wszystkich (z wyjątkiem "Wolni Ciut Ludzie") częściach cyklu. Spotyka go niemal każdy umierający na Świecie Dysku.
Wysoki szkielet z kosą, sam siebie nazywający "antropomorficzną personifikacją ludzkich wyobrażeń na swój temat" (inne antropomorficzne personifikacje to np. Wiedźmikołaj lub Wróżka Zębuszka). Przeprowadza ludzi "na tamtą stronę", kosą odcinając ostatnie więzy łączące ich ze światem doczesnym. Ludzie nie widzą go w normalnych okolicznościach (jak zostało wyjaśnione w książce "Mort", a także "Trzy wiedźmy") ze względu na to, że nie są w stanie uwierzyć, że go widzą. Jego wypowiedzi są pisane wyłącznie KAPITALIKAMI (symbolizującymi głuchy i pusty głos, który trafia bezpośrednio do umysłu, a nie przez fale dźwiękowe). Istnieje poza czasem i przestrzenią.
Mieszka wraz z wnuczką Susan, sługą Albertem oraz Śmiercią Szczurów. Podróżuje na białym koniu o imieniu Pimpuś (żywym – płonący szkielet się nie sprawdzał, ciągle zajmowała się od niego stodoła, a ze szkieletowego cały czas wypadały jakieś części i trzeba było je zbierać po drodze, co było chwilami krępujące). Śmierć jest doskonałym kucharzem, pszczelarzem i tancerzem. Usiłuje zrozumieć ludzkie zachowania, co często prowadzi do katastrofy. Uwielbia koty, curry i swoją wnuczkę.
W chwilach wolnych od "pracy", Śmierć przebywa w swojej Domenie. Jest to miejsce urządzone na kształt ziemskiej posiadłości, aczkolwiek wszystko spowija głęboka czerń. Mieszka tam z przybraną córką Ysabell (wyprowadza się w Morcie) i sługą Albertem w domu, który jest większy wewnątrz niż na zewnątrz.
Jego pomocnikiem jest Śmierć Szczurów, pojawiający się m.in. w Zadziwiającym Maurycym i jego edukowanych gryzoniach.
Magowie przyzywają go podczas rytuału "AshkEnte".
Postać została uznana za jedną z dziesięciu najlepszych fikcyjnych postaci ze Świata Dysku.

</doc>
<doc id="99979" url="https://pl.wikipedia.org/wiki?curid=99979" title="William Davenant">
William Davenant

Sir William Davenant, spotykana też pisownia D'Avenant (ur. 1606, zm. 7 kwietnia 1668 w Londynie) – angielski poeta, dramatopisarz i impresario teatralny. Był autorem ok. 20 sztuk teatralnych i oper. Jako poeta reprezentował dworski nurt poezji metafizycznej.
Życiorys.
Urodził się w Oksfordzie, jako syn Jane Shepherd Davenant i Johna Davenanta, burmistrza Oksfordu i właściciela zajazdu Crown Inn. Jego ojcem chrzestnym był William Szekspir, którego sam Davenant uważał później za swojego biologicznego ojca.
Studiował w Oxfordzie, następnie służył na dworze księżnej Richmond oraz Fulke'a Greville'a. Wcześnie rozpoczął działalność pisarską, w chwili śmierci Bena Jonsona był już na tyle znany, że otrzymał po nim, w 1638 roku, funkcję nadwornego poety rodziny królewskiej ("Poet Laureate"). Został też mianowany dyrektorem Kampanii Królewskiej przy teatrze Cockpit.
Był zwolennikiem Karola I w angielskiej wojnie domowej i walczył po jego stronie, dzięki czemu w 1643 roku otrzymał szlachectwo. Od 1646 roku przebywał na emigracji we Francji. W 1650 roku otrzymał od Karola II stanowisko zastępcy gubernatora Marylandu, ale podczas podróży do Ameryki został pojmany na morzu i uwięziony. Cały rok 1651 spędził w londyńskim więzieniu Tower – w tym czasie napisał poemat heroiczny "Gondibert". Uwolniono go w 1652 roku, podobno dzięki wstawiennictwu Johna Miltona. Powrócił do działalności teatralnej, otwierając prywatny teatr (teatry za rządów purytanów zostały zamknięte) w domu swojego protektora, hrabiego Rutland. W 1656 roku wystawił tam pierwszą angielską operę, "The Siege of Rhodes" ("Oblężenie Rodos"), do której sam napisał libretto, a muzykę skomponowali Henry Lawes, Matthew Locke, Henry Cooke, Charles Coleman, George Hudson. Opera ta, składająca się “entrees” (aktów), nie zachowała się do czasów współczesnych.
Po powrocie angielskiej monarchii w 1660 roku otrzymał jeden z dwóch patentów na prowadzenie londyńskich teatrów. Założył pierwszą w Anglii szkołę aktorską, jako pierwszy wprowadził na scenę kobiety jako aktorki.
Zmarł w Londynie, jest pochowany w "Poets' Corner" w Westminster Abbey.

</doc>
<doc id="99980" url="https://pl.wikipedia.org/wiki?curid=99980" title="Konflikty marokańskie">
Konflikty marokańskie

Konflikty marokańskie – dwa konflikty na początku XX wieku na terenie Maroka w Afryce północno-zachodniej. Pierwszy konflikt (kryzys tangerski), niemiecko-francuski w latach 1905–1906, wywołała demonstracja niemieckiego poparcia dla niepodległości Maroka, a tym samym powstrzymania wzrostu tam wpływów francuskich. W 1910 Francja jednak opanowała Maroko. Drugi konflikt (kryzys agadirski), kryzys międzynarodowy w 1911 na tle zerwania przez Francję umowy o neutralności Maroka (traktat w Algeciras), zawartej po pierwszym kryzysie.
Przyczyny.
Jednym z regionów, w którym Rzesza widziała możliwości działania, był Bliski Wschód, a szerzej świat muzułmański. Możliwości sukcesu upatrywano w niechęci świata arabskiego do Wielkiej Brytanii, Francji oraz Rosji; tym bardziej, że sama Rzesza niezaangażowana dotychczas politycznie w tym regionie miała „czyste konto” i nie budziła złych skojarzeń. W 1898 cesarz niemiecki Wilhelm II odbył po raz pierwszy podróż po krajach Bliskiego Wschodu. Tam, nad grobem sułtana Saladyna w Damaszku, powiedział: „Trzysta milionów muzułmanów może liczyć na moją przyjaźń”. To wydarzenie można uznać za początek gry o bardzo wysoką stawkę. Wkrótce uwaga Niemiec zogniskowała się również na Maroku.
Pierwszy kryzys marokański (tangerski).
Od 1830 sąsiadująca z Marokiem Algieria była własnością Francji. W 1880 w Madrycie podpisano konwencję, w której zagwarantowano niepodległość Maroka, oraz uznano zasadę „otwartych drzwi” dla państw chcących działać w tym kraju. Sama konwencja była podpisana z inicjatywy Hiszpanii, która obawiała się zbyt dużej ekspansji Francji w tym regionie. Francja jednak nie zrezygnowała ze swoich planów opanowania tego kraju. Nie chcąc otwarcie przeciwstawić się konwencji madryckiej, Francuzi rozpoczęli działania dyplomatyczne, i tak w 1900 zawarli porozumienie z Włochami, w którym uznali włoskie pretensje do Trypolitanii i Cyrenajki w zamian za zgodę na zajęcie Maroka. Jednym z następnych kroków było podpisanie cztery lata później (8 kwietnia 1904) z Wielką Brytanią słynnej entente cordiale, na mocy której obydwa państwa dokonały podziału swoich posiadłości w Afryce Zachodniej. Jednak najważniejsze dla Francji były punkty dotyczące Egiptu i Maroka. Zapis punktu dotyczący tego ostatniego brzmiał:
"„Rząd Republiki Francuskiej oświadcza, że nie ma zamiaru zmieniać statusu politycznego Maroka. Ze swojej strony rząd Jego Królewskiej Mości uznaje, że Francja ze względu na fakt graniczenia z Marokiem na znacznej przestrzeni, powołana jest do czuwania nad spokojem w tym kraju i udzielenia mu pomocy przy przeprowadzeniu wszelkich potrzebnych reform administracyjnych, gospodarczych, finansowych i wojskowych”."
Rezultatem tego porozumienia było to, iż Wielka Brytania dawała całkowicie wolną rękę Francji w sprawach Maroka, a Francja Wielkiej Brytanii w sprawach Egiptu. Po zawarciu porozumienia z Wielką Brytanią jeszcze tego samego roku w październiku Francja podpisała stosowny dokument dotyczący podziału wpływów w Maroku z Hiszpanią.
Poza krokami dyplomatycznymi, podjęto również działania ekonomiczne. Mianowicie francuskie koła przemysłowe udzieliły sułtanowi Maroka w 1903 pożyczki na sumę 21 milionów franków, a w roku następnym w wysokości 61 milionów franków. Mając tak przygotowany grunt do działań, Francja mogła się zdobyć na bardziej energiczne kroki. Gdy tylko pojawił się pretekst (a był nim zatarg na granicy wywołany przez koczownicze plemiona), jesienią 1904 Francja wysłała do Fezu delegację, której zadaniem było przedstawienie sułtanowi projektu reform kraju. Same reformy przewidywały utworzenie przez Francuzów policji, banku centralnego oraz udzielenie francuskim firmom koncesji. Realizacja tej reformy byłaby jednoznaczna z przejęciem kontroli nad państwem.
W tym właśnie momencie zareagowały Niemcy. Wiosną 1905 Wilhelm II wypłynął swoim gigantycznym jachtem „Hohenzollern” na rejs wycieczkowy po Morzu Śródziemnym. Był to jednak tylko pozór, gdyż 31 marca jednostka zawinęła do Tangeru (nad Cieśniną Gibraltarską) w północnym Maroku, gdzie cesarza przyjęto niezwykle ciepło. Sułtan Abd al-Aziz widział w tej wizycie możliwość na wzmocnienie swojej pozycji względem Francji. Wilhelm II raz jeszcze zapewnił, że jest przyjacielem muzułmanów oraz, co ważniejsze, stwierdził w słowach do przedstawicieli kolonii niemieckiej, że Maroko powinno pozostać niepodległe: "„Cieszę się witając was jako oddanych pionierów niemieckiego handlu i przemysłu, którzy niosą pomoc moim usiłowaniom, by po wszystkie czasy wysoko stawiać w tym wolnym kraju interesy ojczyzny”". Po tych słowach było jasne, że cesarz niemiecki rzucił otwarte wyzwanie Francji. Wielu polityków niemieckich było zdania, że ustępstwa Francji należy wymóc siłą (ich pewność siebie wzmacniała wygrana wojna francusko-pruska). Byli wśród nich szef sztabu generalnego Alfred von Schlieffen oraz wyższy urzędnik MSZ Friedrich von Holstein.
Pomimo otwartego ze strony Niemiec dążenia do konfliktu, Francja za sprawą ministra spraw zagranicznych Théophile’a Delcasségo nie pozostała bierna. Delcassé uważał, że Niemcy nie zdecydują się na otwarty konflikt, ponieważ Francja będzie mogła liczyć na pomoc Wielkiej Brytanii. Ta ostatnia, pomimo że oficjalnie zachowała neutralność, z niepokojem przyglądała się agresywnej polityce niemieckiej. Wynikiem tego było nadesłanie z Londynu 22 kwietnia 1905 do brytyjskiego ambasadora w Paryżu poufnej wiadomości, z której wynikało, że rząd brytyjski udzieli Francji pomocy w razie ataku Niemiec. Wkrótce tę wiadomość potwierdził brytyjski minister spraw zagranicznych podczas rozmowy z ambasadorem francuskim w Londynie.
Niemcy w tym czasie zaproponowały zwołanie międzynarodowej konferencji w sprawie Maroka, a niemiecki poseł, działając aktywnie w samym Maroku, przekonał sułtana do zwołania konferencji. Sam sułtan widział w tej propozycji możliwość stanięcia w opozycji do francuskiej dominacji i 31 maja 1905 zwrócił się oficjalnie do państw, które brały udział w obradach w Madrycie 25 lat wcześniej, o zwołanie takiej konferencji. Francja, pomimo że początkowo przeciwna, pod wpływem nacisków międzynarodowych zgodziła się na rokowania. Konferencja odbyła się 16 stycznia 1906 w mieście Algeciras, na południu Hiszpanii. Udział w konferencji wzięły: Rzesza, Francja, Wielka Brytania, Stany Zjednoczone, Rosja, Hiszpania, Włochy, Austro-Węgry, Holandia, Belgia, Portugalia oraz Szwecja. Konferencja trwała blisko trzy miesiące i 7 kwietnia 1906 podpisano traktat końcowy. Na jego mocy Maroko miało pozostać niezależne i podtrzymano zasadę „otwartych drzwi”. Kontrolę nad policją miały sprawować Francja i Hiszpania. Kontrola celna na granicy Maroka z Algierią miała należeć wyłącznie do Francuzów, a w okręgu Rif do Hiszpanów. Utworzono Marokański Bank Państwowy, który był kontrolowany przez Bank Anglii, Bank Francji, Bank Rzeszy i Bank Hiszpanii. Mimo że traktat umacniał położenie Francji w Maroku, to sama Francja nie była zbyt zadowolona z jego ustaleń, tak jak i Rzesza, która zaczęła szukać kolejnej okazji do obejścia tych postanowień.
Okazja do ingerencji w sprawy marokańskie pojawiła się w 1907, ponieważ doszło tam do wybuchu wojny domowej. Brat sułtana Abd Al-Aziza, chcąc objąć władzę, wywołał powstanie plemion w południowej części kraju. Niemcy błyskawicznie ofiarowali mu pomoc w postaci 20 000 franków, z której Mulaj Hafiz skorzystał. W sierpniu 1907 sułtan Abd Al-Aziz został zdetronizowany, a jego następcą obwołany został jego brat. Francuzi również starali się wykorzystać sytuację w kraju i, jako pretekst wykorzystując atak jednego z plemion na grupę Europejczyków w Casablance, wysłali tam okręty i wysadzili desant w liczbie 3000 żołnierzy. Sytuacja stawała się coraz bardziej napięta tym bardziej, że Francuzi podchodzili do nowego władcy z dużą rezerwą, gdyż widzieli w nim zwolennika Niemiec. We wrześniu 1908 miał miejsce incydent, który zapoczątkował międzynarodowy skandal, de facto drugi kryzys marokański.
Drugi kryzys marokański (agadirski).
Niemiecki konsul w Casablance ukrył pięciu dezerterów francuskiej Legii Cudzoziemskiej. Gdy francuski wywiad dowiedział się o planach wywiezienia dezerterów z Maroka, zdołał temu zapobiec. Jednak w trakcie samej akcji pobito pracownika ochrony konsulatu oraz zagrożono bronią sekretarzowi przedstawicielstwa. Niemcy zażądały przeprosin za naruszenie przez Francuzów eksterytorialności konsulatu oraz domagano się zwolnienia przetrzymywanych dezerterów, zwłaszcza Niemców. Francja odrzuciła te żądania. Brytyjski ambasador w Berlinie mówił głośno o możliwości wywołania wojny przez tę sprawę. Jednak sytuacja międzynarodowa nie sprzyjała eskalacji konfliktu. Francja nie mogła być pewna poparcia Wielkiej Brytanii. Niemcy z kolei, nie mogąc liczyć na poparcie zaangażowanych w kryzys bośniacki (jesień 1908) Austro-Węgier, również nie miały odwagi wypowiedzieć otwartej wojny. Były to warunki, które mogłyby stać się podstawą pod porozumienie, tym bardziej, że w tym czasie doszło do porozumienia między przemysłowcami niemieckimi a francuskimi w kwestii współpracy przy wydobywaniu surowców naturalnych w Maroku. W zamian za powiększenie wpływów ekonomicznych Niemcy musiały zgodzić się co do dominującej pozycji Francji w Maroku. Odpowiedni układ podpisano 9 lutego 1909 (układ ten wywołał silną reakcję w Niemczech – o zdradę interesów narodowych oskarżano nawet samego cesarza).
Układ z lutego 1909 również okazał się nietrwały, tym razem za sprawą Francji. W 1910 podjęła ona otwarte działania, które prowadziłyby do wcielenia Maroka do francuskiego imperium kolonialnego. Konflikt wszedł w nową fazę rozwoju tym bardziej, że zmienił się stosunek Niemiec do samego Maroka. Wcześniej Maroko było celem samym dla siebie, w 1910 stanowiło już dla Niemców kartę przetargową do realizacji projektu Mittelafrika (czyli stworzenie niemieckich kolonii w środku kontynentu afrykańskiego, sięgających od Atlantyku po Ocean Indyjski). Kosztem Maroka Niemcy chcieli uzyskać francuskie Kongo. Obecna forma konfliktu była dużo bardziej ostra niż ta w poprzednich latach. Niemiecki sztab generalny opracował nawet plan opanowania południowomarokańskich portów.
Ostateczne rozwiązanie konfliktu.
W 1911 w rejonie Fezu wybuchło powstanie. Francuzi wykorzystali okazję i 21 maja 8000 żołnierzy wkroczyło do stolicy państwa, Rabatu, pozbawiając je niepodległości. Niemcy na wiadomość o tym zdecydowali się na niebezpieczne posunięcie. 1 lipca do portu w Agadirze wpłynęła kanonierka „Pantera”, a na wodach marokańskich pozostawał krążownik „Berlin”. Dyplomacja niemiecka wysyłała do Paryża otwarte groźby. Francja jednak nie ugięła się, będąc pewna poparcia ze strony Wielkiej Brytanii, ponieważ niemieckie ambicje kolonialne coraz bardziej kolidowały z brytyjskimi. Sytuację zaostrzył cesarz niemiecki, który w czasie wywiadu dla amerykańskiej gazety oświadczył: "„Po kolejnej wojnie, kiedy Wielka Brytania z pewnością zostanie pokonana, Niemcy zadowolą się Egiptem.”" Wynikiem tego była deklaracja kanclerza skarbu Davida Lloyd George’a z 21 lipca 1911. Mówiła ona, że Wielka Brytania nie pozwoli, aby kwestia marokańska była rozwiązana bez jej udziału. Ponadto Royal Navy została postawiona w stan gotowości bojowej. 20 lipca przedstawiciele sztabów brytyjskiego i francuskiego ustalili plan współdziałania w razie wojny. Niemcy przy tak zdecydowanym stanowisku Wielkiej Brytanii ugięły się i przyjęły bardziej elastyczną postawę – na początku września 1911 podjęto dwustronne rozmowy. Niemcy w tych rokowaniach domagali się w zamian za ustępstwa w Maroku francuskiego Konga. Ostatecznie 4 listopada 1911 podpisano porozumienie. W zamian za zrzeczenie się pretensji Niemców do Maroka, Francja oddawała im w Kongu 275 000 km² oraz zezwalała na finansową i gospodarczą działalność firm niemieckich w Maroku na równych prawach z Francuzami. Pięć miesięcy później, 30 marca 1912 sułtan Mulaj Hafid podpisał traktat feski o francuskim protektoracie nad Marokiem. Nad północną częścią kraju kontrolę przejęła Hiszpania (Maroko Hiszpańskie). Datę tę można uznać za koniec trwającego sześć lat konfliktu, który wpływał na międzynarodową politykę mocarstw. Kryzys marokański stanowił również ważny czynnik, który doprowadził do wybuchu I wojny światowej oraz wykrystalizował podział Europy na dwa przeciwstawne sobie bloki polityczne (ententa i państwa centralne).

</doc>
<doc id="99984" url="https://pl.wikipedia.org/wiki?curid=99984" title="Gonioskopia">
Gonioskopia

Gonioskopia – jest to metoda pozwalająca na obejrzenie kąta rogówkowo-tęczówkowego w celu oceny szerokości oraz określenia konfiguracji kąta, a także poszukiwania uszkodzeń i nieprawidłowych złogów w obrębie jego struktur. Gonioskopia jest jednym z badań przeprowadzanych w celu wykrycia jaskry i klasyfikacji jej na jaskrę z otwartym bądź zamkniętym kątem przesączania.
Przeprowadzanie badania.
Najczęściej do przeprowadzenia badania używa się jednego z lusterek trójlustra Goldmanna. Nakłada się je na rogówkę i za pomocą lampy szczelinowej bada się kąt rogówkowo-tęczówkowy w lusterku przeznaczonym do gonioskopii, pamiętając, że ogląda się sektor przeciwległy do położenia lusterka.

</doc>
<doc id="99987" url="https://pl.wikipedia.org/wiki?curid=99987" title="Podatność skrętna">
Podatność skrętna

Podatność skrętna – możliwość nieznacznego obrotu dwóch połówek sprzęgła względem siebie. W sprzęgłach samochodowych wykorzystuje się sprzęgło podatnie skrętne jako sprężynowy tłumik drgań skrętnych.

</doc>
<doc id="99989" url="https://pl.wikipedia.org/wiki?curid=99989" title="Równanie Diraca">
Równanie Diraca

Równanie Diraca – jedno z fundamentalnych równań w relatywistycznej mechanice kwantowej, sformułowane przez angielskiego fizyka Paula Diraca w 1928 roku, słuszne dla cząstek o dowolnie wielkich energiach (tzw. cząstek relatywistycznych) o spinie 1/2 (fermiony, np. elektrony, kwarki), swobodnych i oddziałujących z polem elektromagnetycznym. Istnienie spinu wynika z samego żądania relatywistycznej niezmienniczości równania ruchu cząstek. Odpowiada równaniu Pauliego, które także zawiera spin cząstek, ale wprowadza go w sposób fenomenologiczny, niejako sztuczny, a jedynie dlatego, by otrzymać zgodność z doświadczeniem Sterna-Gerlacha (rozszerzając formalizm nierelatywistycznego równania Schrödingera).
Równanie Diraca jest równaniem macierzowym – de facto stanowi ono układ 4 równań ze względu na fakt, iż symbole gamma (lub alfa, beta), występujące w tym równaniu, są macierzami formula_1
Równania Diraca zapisuje się w postaci jawnie relatywistycznie niezmienniczej lub w tzw. obrazie Schrödingera. Ta ostatnia postać została najpierw wyprowadzona przez Diraca i jest stosowana ze względu na wygodę do wykonywania obliczeń, gdyż odróżnia współrzędne przestrzenne od współrzędnej czasowej.
Równanie Diraca zostało potwierdzone w odniesieniu do struktury subtelnej widma atomu wodoru, wykazując znakomitą zgodność z pomiarami. Przewiduje istnienie antycząstek. Niektóre jednak efekty, takie jak kreacja i anihilacja cząstek czy przesunięcie Lamba tłumaczy dopiero elektrodynamika kwantowa.
Macierze gamma formula_2.
Macierze gamma formula_2 to macierze zespolone formula_4 spełniające 16 reguł antykomutacyjnych w postaci
gdzie:
Powyższa reguła określająca macierze gamma wynika m.in. z wymagania, by spełnione było równanie Kleina-Gordona. Jest bardzo wiele sposobów wyboru tych macierzy, np. reprezentacja Pauliego-Diraca ma postać:
Jawnie relatywistycznie niezmiennicza postać równania Diraca.
Znaczenie jawnie niezmienniczej postaci.
Równania Diraca zapisane w postaci jawnie relatywistycznie niezmienniczej to taka postać równania Diraca, która formalnie nie odróżnia czasu od współrzędnych przestrzennych, ale: (1) traktuje czas i współrzędne przestrzenne położenia jako współrzędne czterowektora położenia cząstki w czasoprzestrzeni (2) nie wyróżnia pochodnej po czasie w stosunku do pochodnych po współrzędnych przestrzennych (pochodna po czasie jest elementem czterogradientu, którego pozostałymi trzema elementami są pochodne po współrzędnych przestrzennych). Równanie tak zapisane ma identyczną postać w dowolnym układzie inercjalnym (z jedyną zmianą, że zamiast współrzędnych formula_19 pojawią się współrzędne formula_20 właściwe dla innego układu).
Równanie cząstki swobodnej.
W zapisie jawnie relatywistycznie niezmienniczym równanie Diraca dla cząstki swobodnej ma postać
gdzie:
Równanie cząstki oddziałującej z polem elektromagnetycznym.
Jeżeli cząstka nie jest swobodna, ale oddziałuje z zewnętrznym polem elektromagnetycznym, to równanie Diraca przyjmuje postać
gdzie:
Formalnie równanie to można otrzymać z równania Diraca cząstki swobodnej dokonując podstawienia (tzw. reguły Jordana)
Funkcja falowa formula_29.
Funkcja falowa formula_39 zwana bispinorem Diraca, jest funkcją o 4 składowych zespolonych; zapisuje się ją w postaci kolumny
przy czym formula_41 oznacza położenie cząstki w czasoprzestrzeni. Nazwa bi-spinor oznacza podwójny spinor. Spinor występuje w równaniu Pauliego, gdzie jest funkcją falową o 2 składnikach, opisujących 2 składowe spinowe (w równaniu Schrödingera funkcja falowa jest 1-składnikowa).
Interpretacja składowych bispinora.
Jeżeli pęd jest skierowany w kierunku osi z, to dwie górne składowe bispinora są funkcjami falowymi cząstki:
Dwie dolne składowe odpowiadają analogicznym stanom spinowym antycząstki.
Dla innego skierowania pędu interpretacja taka nie jest jednak właściwa.
Bispinor formula_42 hermitowsko sprzężony.
Definiuje się bispinor formula_42 hermitowsko sprzężony do bispinora formula_44 – przedstawia on wektor w postaci wiesza, którego elementami są sprzężenia zespolone składowych bispinora (przy czym formula_45 oznacza sprzężenie hermitowskie)
Gęstość prawdopodobieństwa w teorii Diraca.
Gęstość prawdopodobieństwa definiuje się analogicznie jak w teorii Schrödingera
W definicji gęstości prawdopodobieństwa dla równania Diraca istotna jest kolejność czynników: formula_42 musi być przed formula_49 gdyż występuje tu mnożenie wektorów w postaci wiersza i kolumny, i tylko dla takiej kolejności mnożenie da w wyniku skalar. (W analogicznym wyrażeniu na gęstość prawdopodobieństwa dla równania Schrödingera funkcja falowa jest skalarem, stąd kolejność mnożenia nie ma znaczenia).
Wykonując obliczenia otrzymamy
Wielkość formula_51 oznacza, że prawdopodobieństwo znalezienia cząstki materii w położeniu formula_41 jest sumą prawdopodobieństw znalezienia jej w postaci cząstki w stanach spinowych w górę lub w dół, lub w postaci antycząstki w stanach spinowych w górę lub w dół.
Trzeci rodzaj bispinora – bispinor formula_53.
Prócz bispinorów formula_44 oraz formula_42 definiuje się bispinor formula_53 w postaci
Powyższy bispinor jest używany do wyrażenia prądów prawdopodobieństwa, odpowiadających relatywistycznie niezmienniczej postaci równania Diraca.
Równanie Diraca w obrazie Schrödingera.
Obraz Schrödingera.
Równanie Schrödingera ma postać
gdzie:
jest operatorem Hamiltona zależnym tylko od współrzędnych przestrzennych, zaś po prawej stronie równania występuje pochodna cząstkowa po czasie.
Dowolne równanie mechaniki kwantowej można zapisać w analogicznej postaci, tj. takiej że z jednej strony równania mamy operator Hamiltona, a z drugiej operator pochodnej czasowej. Taki zapis nazywa się obrazem Schrödingera (lub postacią Schrödingera).
Równanie Diraca w obrazie Schrödingera.
Równanie Diraca można przekształcić do postaci w obrazie Schrödingera, wprowadzając macierze alfa i beta
Mnożąc obustronnie równanie Diraca podane w postaci jawnie relatywistycznie niezmienniczej przez macierz formula_62 otrzymuje się równanie
gdzie:
Operator
jest więc operatorem Hamiltona swobodnego, relatywistycznego fermionu o spinie 1/2, analogicznym do operatora Hamiltona cząstki swobodnej w równaniu Schrödingera. W równaniu Diraca operator Hamiltona ma postać operatora macierzowego formula_70 podczas gdy w równaniu Schrödingera wyraża się przez pojedynczy operator formula_71
Równanie Diraca zapisane w obrazie Schrödingera nie jest jawnie relatywistycznie niezmiennicze, gdyż współrzędna czasowa jest tu wyróżniona. Zapis taki jest jednak wygodny do wykonywania obliczeń w konkretnym układzie odniesienia.
Rozwiązanie równania Diraca dla cząstki swobodnej.
Gdy cząstka jest swobodna, to funkcja falowa nie powinna zależeć od współrzędnych, czyli formula_72 co formalnie oznacza, że formula_73 i równanie Diraca przyjmuje postać
Rozwiązania tego równania mają postać
Pierwsze odpowiada cząstce (np. elektronowi) o energii formula_77 drugie antycząstce (np. pozytonowi) także o energii formula_78.
Równanie Diraca dla cząstki w polu el-m.
Jeżeli cząstka ma ładunek formula_35 i oddziałuje z polem elektromagnetycznym o potencjale skalarnym formula_80 i potencjale wektorowym formula_81 to operator Hamiltona w równaniu Diraca, zapisanym w obrazie Schrödingera, otrzymuje się, stosując podstawiania (tzw. reguły Jordana)
Operator Hamiltona przyjmuje postać
Pole traktuje się tu jako klasyczne pole Maxwella, tj. nie poddane tzw. procesowi drugiego kwantowania. Oznacza to, że nie uwzględnia się tu faktu, iż pole elektromagnetyczne występuje de facto w postaci kwantów energii, fotonów. Pominięcie tego jest uzasadnione wtedy, gdy pole ma dużą energię wobec energii cząstki.
Operator spinu.
Pokażemy, że operator spinu wynika w naturalny sposób z równania Diraca, tj. z samego faktu, iż równanie to ma postać relatywistycznie niezmienniczą. M.in. z tej racji równanie Diraca stanowi „klejnot fizyki”. (Dla porównania: Pauli wprowadził operator spinu w sposób fenomenologiczny, tj. zmodyfikował jedynie równania Schrödingera tak, by uzyskać zgodność opisu z wynikami eksperymentów, gdzie ujawnia się spin cząstek).
Macierze sigma Diraca formula_85.
Macierz te mają wymiar formula_1 Przy czym zachodzą równości
Komutator hamiltonianu z operatorem momentu pędu.
Obliczamy komutator hamiltonianu formula_96 cząstki swobodnej z operatorem momentu pędu formula_97 gdzie:
Np. dla składowej formula_99
otrzymamy
Oznacza to, że moment pędu nie komutuje z hamiltonianem, nie jest więc zachowany (nie jest stałą ruchu).
Definicja operatora spinu Diraca.
Wektorowy operator spinu formula_102 definiuje się, żądając (1) operator całkowitego momentu pędu cząstki formula_103 (tj. suma operatora spinu Diraca i operatora orbitalnego momentu pędu formula_104) musi komutować z hamiltonianem równania Diraca dla cząstki swobodnej (jeżeli bowiem cząstka jest swobodna, to jej całkowity moment pędu musi być zachowany) (2) operator spinu Diraca musi spełniać odpowiednie reguły komutacyjne (dokładniej warunek ten omówiono niżej – patrz sekcja „Komutatory operatorów spinu formula_105”).
Mamy więc
oraz
gdzie formula_110 – tensor zupełnie antysymetryczny.
Warunki (1) i (2) są spełnione, jeżeli składowe operatora spinu formula_102 mają postać
czyli:
Składowe operator spinu są więc w reprezentacji macierzowej macierzami formula_70 w odróżnieniu od składowych operatora spinu Pauliego, które są macierzami formula_118
Np.
Sens fizyczny operatora spinu Diraca.
Sens fizyczny każdej ze składowych operatora spinu jest analogiczny. Np. operator spinu Diraca formula_122 odpowiada pomiarowi składowej formula_123-owej spinu cząstki – zgodnej z kierunkiem osi formula_123 lub przeciwnej do kierunku tej osi, oraz pomiarowi składowej spinu antycząstki zgodnej i przeciwnej do osi formula_125 (Dla porównania, operator spinu Pauliego formula_122 odpowiada tylko pomiarowi składowej formula_123-owej spinu cząstki; równanie Pauliego nie przewiduje bowiem istnienia antycząstek.)
Kwadrat operatora spinu formula_128.
Kwadrat operatora spinu Diraca ma postać:
Podstawiając wyrażenia na operatory formula_130 otrzymuje się:
gdzie formula_132 są macierzami formula_133 odpowiednio jednostkową i zerową, zaś formula_17 – macierz jednostkowa formula_1
Pierwiastek ze średniej wartości formula_136 operatora formula_128 określa wartość mierzonego spinu, przy czym
Ponieważ wektor stanu jest z założenia unormowany, to formula_139 Stąd:
Powyższy wynik jest zgodny z ogólnym wzorem na długość wektora momentu pędu o liczbie spinowej formula_141
przy czym dla formula_143 otrzymuje się wcześniej podany wynik.
Tak więc pomiar spinu na cząstce Diraca daje zawsze wartość spinu formula_144 przy czym mierzy się spin cząstki albo antycząstki.
Komutatory operatorów spinu formula_105.
Z pomiarów wynika, że jest możliwe zmierzenie tylko jednej spośród trzech składowych wektora spinu. Z tej racji na operatory spinu formula_105 nakłada się reguły komutacyjne identyczne jak reguły komutacyjne operatorów momentu pędu formula_147 czy operatorów spinu Pauliego:
Operatory te nie komutują ze sobą (tzn. komutatory są formula_151), co odpowiada faktom eksperymentalnym, iż jest możliwe jednoczesne zmierzenie tylko jednej ze składowych spinu.
Komutatory operatorów formula_128 oraz formula_105.
Z pomiarów wynika, że jest możliwe zmierzenie jednoczesne jednej spośród trzech składowych wektora spinu oraz całkowitej wartości spinu. Z tej racji na operatory spinu formula_105 muszą komutować z operatorem formula_155
Podane wyżej operatory spełniają te reguły, gdyż operator formula_128 wyraża się przez macierz jednostkową, a w związku z tym komutuje z dowolną ze składowych spinu, np.
Komutatory operatorów formula_158 oraz hamiltonianu.
(1) Operatory formula_158 komutują ze sobą, tj.
co oznacza, że jest możliwe zmierzenie jednoczesne wartości spinu oraz momentu pędu (operatory te działają w innych przestrzeniach Hilberta).
(2) Operatory formula_158 nie komutują z osobna z operatorem Hamiltona cząstki swobodnej
ale suma tych operatorów formula_106 komutuje, tj.
Oznacza to, że moment pędu orbitalny i spinowy cząstki swobodnej mogą zmieniać się w czasie, ale tak, że ich suma jest stała, przy czym każdy z wektorów z osobna może przyjąć w miarę dowolne położenie w przestrzeni – wektory te osobno nie są zachowane, bo nie komutują z hamiltonianem. Pokazane na rysunku stożki wektorowe uwidaczniają dobrze tę zależność: jeżeli wektor momentu pędu wykonuje precesję po stożku niebieskim, to wektor spinu musi odpowiednio zmienić swoje położenie na stożku zielonym tak, by sumaryczny wektor pozostał na stożku fioletowym.
Prawdopodobieństwa pomiaru spinu formula_105.
Aby obliczyć prawdopodobieństwo otrzymania w eksperymencie np. antycząstki ze spinem skierowanym w kierunku osi formula_123 rozkłada się bi-spinor Diraca (o postaci takiej, że odpowiada stanowi cząstki) w bazie wektorów własnych formula_168 operatora spinu formula_169 gdzie
(tzw. notacja Diraca), przy czym:
Wtedy
Analogicznie oblicza się prawdopodobieństwa uzyskania rzutów spinu przy pomiarze w kierunkach formula_183 oraz formula_184 (przy czym teraz trzeba rozłożyć bi-spinor Diraca w bazach wektorów własnych operatorów formula_185).
Średnia wartość pomiaru spinu formula_186.
Średnią wartość pomiaru spinu formula_186 na cząstce opisanej stanem formula_44 oblicza się ze wzoru
przy czym minusy odpowiadają skierowaniu spinu cząstki i antycząstki w kierunku formula_176 a plusy w kierunku formula_191
Operator spinu cząstki w polu el-m centralnym.
Jeżeli cząstka naładowana znajduje się w polu elektromagnetycznym centralnym (jak jest np. w przypadku atomu wodoru), to operator spinu jest identyczny z operatorem spinu cząstki swobodnej, tj. formula_192
oraz
W polu centralnym bowiem całkowity moment pędu cząstki jest stały (jest to analogiczne do prawa zachowania momentu pędu w polu centralnym, znanym z fizyki klasycznej).
Fermiony Majorany.
Cząstki spełniające równanie Diraca są fermionami. Jednak teoretycznie mogą istnieć inne fermiony, które nie spełniają równania Diraca – są to tzw. cząstki Majorany.
Lagranżjan Diraca.
Równanie Diraca i sprzężone równanie Diraca można otrzymać dokonując wariacji działania
w której gęstość lagranżjanu dana jest wzorem
Wariując działanie względem formula_197 otrzyma się równanie Diraca. Wariując działanie względem formula_198 otrzyma się sprzężone równanie Diraca.

</doc>
<doc id="99995" url="https://pl.wikipedia.org/wiki?curid=99995" title="Kormoran">
Kormoran



</doc>
<doc id="99999" url="https://pl.wikipedia.org/wiki?curid=99999" title="Lęgniowce">
Lęgniowce

Lęgniowce, grzybopodobne lęgniowe, dawniej grzyby lęgniowe ("Oomycota" Arx) – grzybopodobne organizmy eukariotyczne, w najnowszej klasyfikacji według Cavalliera-Smitha zaliczane do królestwa "Chromista". Dawniej zaliczane były do grzybów. Odżywiają się martwymi szczątkami organicznymi albo pasożytują na innych organizmach. Mają ciało zbudowane z komórczakowatych strzępek. W różnych innych systemach klasyfikacyjnych są taksonem w randze typu (gromady) "Oomycota" lub gromada (klasa) "Oomycetes". Znane jest 500–800 gatunków.
Biologia i ekologia.
Budowa.
Budową przypominają grzyby strzępkowe. Plecha o budowie syfonalnej, czyli komórczakowatej o rurowatym kształcie, bez przegród poprzecznych. Strzępki mogą się rozgałęziać. Wyróżnia się trzy typy ściany komórkowej różniące się zawartością N-acetyloglukozaminy tworzącej chitynę. Typ I charakteryzuje jej brak, ale występuje w niej kwas glukuronowy i mannoza (w formie mannanu. W typie II zawartość N-acetyloglukozaminy sięga 5%, a w typie III jest większa. Mannanu w typach I i II jest mniej niż w typie I. Najwięcej glukanów znajduje się w typie II, a ich zróżnicowanie zależy od typu. Ściana komórkowa zawiera również celulozę. Plechy lęgniowców zwykle są diploidalne, a ich gametangia – haploidalne.
Tryb życia.
Podobnie jak grzyby, lęgniowce odżywiają się osmotroficznie.
Wiele gatunków żyje w wodzie (także w morzach), część na lądzie. Część gatunków żyje wolno, saprotroficznie, część pasożytniczo, wywołując pleśniawki lub innego typu choroby. Do chorób, wywoływanych przez lęgniowce, należą: zaraza ziemniaczana ("Phytophthora infestans"), mączniak rzekomy tytoniu (niebieska pleśń, "Peronospora tabacina"), mączniak rzekomy winorośli ("Plasmopara viticola"), zgorzel korzeni siewek ("Pythium debaryanum"), dżuma racza ("Aphanomyces astaci") i in. Wśród gospodarzy pasożytniczych lęgniowców znanych jest 56 rodzin roślin okrytonasiennych (w większości z szeroko rozumianych dwuliściennych). Porażające rośliny lęgniowce wytwarzają strzępki żyjące międzykomórkowo, które wnikają do komórek przez ssawki. Często zakażają rośliny przez ich aparaty szparkowe. Częstsze jest u nich rozmnażanie przez zarodniki, które wymaga wilgoci. Jako pasożyty bezwzględne, z nielicznymi wyjątkami nie są w stanie utrzymać się w kulturach hodowlanych. Niektóre drobne lęgniowce, np. z rodzaju "Olpidiopsis", pasożytują również na grzybach, glonach i innych lęgniowcach, inne zaś na zwierzętach. Wśród gatunków wodnych od pasożytnictwa częstszy jest saprotrofizm.
Wyjątkowo u grupy Rhipidiales obligatoryjne jest oddychanie na drodze fermentacji.
Rozmnażanie.
Rozmnażanie wegetatywne przez zoospory, powstające przez wydzielenie się jednojądrowego fragmentu cytoplazmy. Zoospory mają po dwie nierówne wici, z których krótsza jest pokryta mastygonemami i zwrócona ku przodowi. U roztoczki mogą powstawać dwa typy zoospor o podobnej, ale nieco odmiennej budowie. Zoospory niektórych gatunków pozbawione są wici, z kolei u niektórych gatunków pasożytniczych hydrochorycznie lub anemochorycznie roznoszone są całe sporangia. U niektórych gatunków zarodnie wykształcają się w postaci przypominającej konidia.
Rozmnażanie płciowe na drodze oogamii. Występują zarówno rodzaje obupłciowe (np. "Saprolegnia"), jak i rozdzielnopłciowe (np. "Achlya"), rzadziej wyłącznie żeńskie ("Basidiophora"). Podczas tworzenia komórek jajowych w lęgniach (oogoniach) zanika większość powstałych jąder, a pozostałe otaczane są cytoplazmą, tworząc kuliste jaja. Plemnie (anterydia) nie uwalniając gamet przylegają dzięki chemotropizmowi do lęgni i wypuszczając strzępki zapładniające wrastają w nią. Dopiero wówczas dochodzi do zapłodnienia (kariogamii). Zygoty otaczają się grubą osłoną i po okresie spoczynkowym kiełkują. Następnie powstaje nowa plecha, która niedługo potem wytwarza sporangia. U niektórych gatunków zygota od razu kiełkuje w postaci zoospor. Zygoty lęgniowców nazywane bywają oosporami.
Systematyka.
Lęgniowce historycznie zaliczane były do grzybów. W czasach, gdy grzyby zaliczano do roślin, lęgniowce w randze rzędu "Oomycetales" zaliczano do klasy glonowców. Następnie, w systemach o większej liczbie królestw biologicznych włączano je do królestwa grzybów jako gromadę "Oomycota" (grzyby lęgniowe) zawierającą tylko jedną klasę "Oomycetes" (lęgniaki) lub do królestwa protistów (tam włączając je do nieformalnej grupy protistów grzybopodobnych).
We współczesnych systemach taksonomicznych lęgniowce są włączane jako klad Peronosporomycetes do kladu stramenopili w supergrupie Chromalveolata lub jako typ "Pseudofungi" do infrakrólestwa "Heterokonta" w królestwie Chromista.
Lęgniowce tradycyjnie dzielono na dwie grupy (o różnych rangach w zależności od systemu od rodziny "Saprolegniaceae" i "Peronosporaceae" po podgromadę "Saprolegniomycetidae" i "Peronosporomycetidae"): 
Według innych jeszcze klasyfikacji lęgniowce dzieli się na 4 klasa podgromady: 
Według aktualizowanej klasyfikacji "Dictionary of the Fungi" (klasyfikacja Cavalliera-Smitha) lęgniowce dzieli się na:
W dawnych systemach lęgniowce wykazujące cechy typowe dla roślin (obecność celulozy, skład substancji zapasowych, elementy budowy komórki, uwicione pływki) i grzybów (osmotrofizm, budowa strzępkowa, ślady chityny) bywały uważane za ogniwo pośrednie między glonami a grzybami. Obecnie uważa się, że podobieństwo do grzybów jest jedynie powierzchowne. Lęgniowce mają bardzo wiele cech wspólnych z pozostałymi stramenopilami, przy czym nie jest jasne, czy oddzieliły się od pozostałych linii przed pozyskaniem chloroplastów (na drodze wtórnej endosymbiozy), czy już po tym, tracąc chloroplasty ponownie.

</doc>
<doc id="100002" url="https://pl.wikipedia.org/wiki?curid=100002" title="Kemi (ujednoznacznienie)">
Kemi (ujednoznacznienie)



</doc>
<doc id="100007" url="https://pl.wikipedia.org/wiki?curid=100007" title="Inżynieria odwrotna">
Inżynieria odwrotna

Technika odwracania, inżynieria odwrotna, inżynieria wsteczna, programowanie zwrotne () – proces badania produktu (urządzenia, programu komputerowego) w celu ustalenia, jak on dokładnie działa, a także w jaki sposób i jakim kosztem został wykonany. Zazwyczaj prowadzony w celu zdobycia informacji niezbędnych do skonstruowania odpowiednika. Innym zastosowaniem jest porównanie lub zapewnienie współdziałania z własnymi produktami. Uwaga: inżynierii wstecznej nie należy mylić z "business process reengineering" czy z reengineeringiem oprogramowania, którego to inżynieria odwrotna jest tylko etapem wstępnym.
Inżynieria wsteczna jest często wykorzystywana w celu osiągnięcia pewnej funkcjonalności, przy ominięciu konsekwencji wynikających z praw autorskich lub patentów.
Jest także używana przez wojsko, w celu skopiowania technologii opracowanych przez inne państwa, często wspomagana działalnością wywiadowczą. Zjawisko to było powszechne podczas II wojny światowej i zimnej wojny.
Inżynieria wsteczna oprogramowania i elementów komputera może być stosowana w celu zapewnienia obsługi nieudokumentowanym standardom zapisu, protokołom komunikacyjnym czy też urządzeniom peryferyjnym.
Inną przyczyną dokonywania inżynierii wstecznej jest przeprowadzenie audytu bezpieczeństwa, usunięcie zabezpieczeń przed kopiowaniem (cracking) lub chęć odblokowania ukrytej funkcjonalności produktu.
Inżynieria wsteczna jest dozwolona na terenie wspólnoty do tworzenia programów komputerowych o analogicznym działaniu. 2 maja, 2012, Trybunał Sprawiedliwości Unii Europejskiej orzekł w sprawie C-406/10 SAS Institute Inc. v World Programming Ltd, że funkcjonalność programu komputerowego nie jest chroniona prawami autorskimi we wspólnocie i licencje użytkowania są bezprzedmiotowe i nieważne jeśli zabraniają obserwowania, studiowania i testowania programu komputerowego, by odtworzyć jego zachowanie w drugim programie. To orzeczenie zezwala na inżynierię wsteczną tak długo jak program źródłowy lub obiektowy nie został skopiowany.

</doc>
<doc id="100010" url="https://pl.wikipedia.org/wiki?curid=100010" title="Zygmunt Łęski">
Zygmunt Łęski

Zygmunt Łęski ps. „Młody” (ur. 14 lipca 1923 w Częstochowie, zm. 17 sierpnia 2004) – harcmistrz, żołnierz Armii Krajowej, wychowawca młodzieży, miłośnik polskich gór.
Życiorys.
Zygmunt Łęski pochodził z rodziny mocno zaangażowanej w harcerstwo od najmłodszych lat. We wrześniu 1939 pierwsze konspiracyjne zebranie Szarych Szeregów odbyło się w mieszkaniu Łęskich. W działalność konspiracyjną zaangażowana była cała rodzina.
Uczestniczył w akcjach „małego sabotażu”, kolportował prasę konspiracyjną. W 1944 ratując się przed aresztowaniem wyjechał z Częstochowy. Stał się żołnierzem oddziału AK dowodzonego przez Jerzego Kurpińskiego „Ponurego”, stacjonującego w lasach pod Złotym Potokiem. Uczestniczył wraz z oddziałem „Ponurego” w wyprawie na odsiecz powstaniu warszawskiemu. Jesienią 1944 ponownie w lasach złotopotockich walczył w oddziale AK pod dowództwem Stanisława Bączyńskiego „Basa”. Uczestniczył m.in. w udanym zamachu na szefa gestapo w Żarkach – Schuberta.
W styczniu 1945 oddział został rozwiązany, a Bączyński aresztowany przez NKWD. Zygmunt Łęski kontynuował działalność konspiracyjną w szeregach Konspiracyjnego Wojska Polskiego dowodzonego przez kpt. Stanisława Sojczyńskiego „Warszyca”. Dokonał m.in. symbolicznego aktu sabotażu – zniszczenia Pomnika Wdzięczności Armii Radzieckiej (czołgu) stojącego na centralnym placu miasta.
Aresztowany w 1946 przez władze komunistyczne. Po ośmiomiesięcznym śledztwie i przesłuchaniach został skazany na 15 lat więzienia (prokurator żądał kary śmierci, która została zamieniona na więzienie ze względu na jego młody wiek). Po pobycie w rawickim więzieniu, w wyniku amnestii został zwolniony w kwietniu 1951.
Po wyjściu z więzienia ukończył Liceum Pedagogiczne, a następnie studia w Wyższej Szkole Rolniczej w Poznaniu. Poświęcił się pracy w szkolnictwie oraz pracy społecznej. Pracował m.in. w Szkole Podstawowej nr 11 w Częstochowie. Był uznawany za wzorowego nauczyciela, specjalistę od wychowania „trudnej młodzieży”. W 1975 rozpoczął pracę wizytatora-metodyka w Kuratorium Oświaty i Wychowania w Częstochowie. Działał w PTTK jako przewodnik turystyczny, przodownik turystyki pieszej i górskiej. Przez wiele lat przewodniczył Komisji Młodzieżowej PTTK, Komisji Turystyki Górskiej i Turystyki Pieszej.
W 1990 w pierwszych wolnych wyborach został wybrany radnym Miasta Częstochowy, pracował w Komisji Edukacji oraz Komisji Sportu i Turystyki.
Od lat 30. XX wieku do końca swoich dni harcerz ZHP. W początkach lat 60. zorganizował wyjątkową Harcerską Grupę Grotołazów. Efektem prac tej Grupy było odkrycie nowych jaskiń na terenie Wyżyny Krakowsko-Częstochowskiej oraz w Tatrach. Tradycyjnie też od lat 60. co roku Zygmunt Łęski był organizatorem zimowych i letnich obozów wędrownych dla młodzieży, podczas których dzielił się swoją wiedzą, doświadczeniem, pokazywał miejsca pamięci narodowej i piękno Polski.
Otrzymał wiele wyróżnień i odznaczeń. Między innymi Krzyż Partyzancki, Złoty Krzyż Zasługi, Medal Zwycięstwa i Wolności 1945 oraz wiele dyplomów, podziękowań i nagród za krzewienie idei patriotyzmu, troskę o wychowanie młodych pokoleń oraz propagowanie turystyki.
W 2003 otrzymał od prezydenta Miasta Częstochowy wyróżnienie „Tym co służą Miastu i Ojczyźnie”.
Zginął w wieku 81 lat w trakcie samotnej wspinaczki w okolicach Rysów – w miejscu najbliższym jego sercu – w Tatrach.

</doc>
<doc id="100011" url="https://pl.wikipedia.org/wiki?curid=100011" title="Soczewka kontaktowa">
Soczewka kontaktowa

Soczewka kontaktowa (niewłaściwie nazywana też szkłem kontaktowym) – soczewka umieszczana bezpośrednio na rogówce oka. Służy do korygowania wad wzroku, pełni funkcje opatrunkowe lub kosmetyczne (np. zmiana koloru oczu).
Charakterystyka.
Soczewki kontaktowe mogą być noszone w trybie dziennym, dwutygodniowym, miesięcznym, kwartalnym, jak i w trybie przedłużonym (do 30 dni bez zdejmowania). Najpopularniejszym materiałem, z którego wykonuje się soczewki jest materiał silikonowo-hydrożelowy dostępny od 1999 r. Wcześniej soczewki były wykonywane z hydrożelu gorzej przepuszczającego tlen do rogówki. Soczewki kontaktowe są wyrobem medycznym i o ich doborze powinien zawsze zadecydować specjalista. Dobór soczewek odbywa się poprzez sprawdzenie ostrości wzroku, ustalenie refrakcji, pomiar krzywizny rogówki, sprawdzenie przedniego odcinka oka, ocena wydzielania łez.
Soczewki kontaktowe należy w odpowiedni sposób pielęgnować. Większość soczewek (poza przeznaczonymi do ciągłego noszenia i jednodniowymi) należy każdego dnia ściągać i czyścić płynem pielęgnacyjnym, aby pozbyć się z powierzchni osadów białkowych i tłuszczowych.
Jedna z ocen liczby osób noszących soczewki kontaktowe dała liczbę 140 milionów (2% ludności świata). Typy soczewek używanych i przypisywanych pacjentom różnią się między krajami – o ile około 20% osób nosi twarde soczewki w Japonii, Holandii i Niemczech, to w Skandynawii nosi je mniej niż 5% osób. Jednocześnie z roku na rok rośnie popularność jednodniowych soczewek kontaktowych, które w wielu krajach stanowią już ponad 80% wszystkich przepisywanych soczewek.
Rodzaje.
Podstawowy podział soczewek kontaktowych ze względu na ich przeznaczenie:
Soczewki kontaktowe korekcyjne według korygowanych wad dzieli się na:
Ze względu na rodzaj materiału wyróżnia się:
Ze względu na czas noszenia miękkie soczewki kontaktowe dzieli się na:
oraz te, które są przeznaczone do noszenia przez określony czas i wymagają zabiegów pielęgnacyjnych:
Do produkcji miękkich soczewek kontaktowych używa się obecnie dwóch typów materiału. Wyróżnia się soczewki:
Specyficzne wymagania pewnych grup użytkowników spowodowały powstanie soczewek specjalnego przeznaczenia, np. soczewek męskich (które cechują łatwość użycia oraz wyższa odporność).
Aktualnie najpopularniejszym typem soczewek jest soczewka miękka częstej wymiany (czyli soczewki jednodniowe, dwutygodniowe i miesięczne). Soczewki miękkie mogą korygować wymienione poniżej wady.
Korekcja wad wzroku.
Za pomocą soczewek kontaktowych koryguje się następujące wady wzroku:
Soczewki kontaktowe w Polsce.
Pierwszym polskim producentem soczewek kontaktowych były Śląskie Zakłady Mechaniczno-Optyczne OPTA od 1977 roku.
Szacuje się, że w Polsce w 2014 roku soczewki nosiło ok. 800 tys. osób (2% społeczeństwa), a rynek sprzedaży okularów i soczewek wart jest ok. 2,4 mld złotych. Dwa najpopularniejsze kanały sprzedaży w Polsce to salony optyczne i internet.

</doc>
<doc id="100014" url="https://pl.wikipedia.org/wiki?curid=100014" title="Pałac Dożów">
Pałac Dożów

Pałac Dożów (wł. "Palazzo Ducale") – gotycka siedziba władców i rządu Wenecji.
W pierwszym okresie miał charakter obronny. Pierwsza budowla powstała na miejscu bizantyjskiego zamku w 814 roku. Zniszczył ją pożar wywołany podczas powstania przeciwko doży w 976. Odbudowana w XI wieku, była wielokrotnie rozbudowywana i przebudowywana. Doża Sebastiano Ziani wprowadził wiele radykalnych zmian. Zmienił układ funkcjonalny pałacu Dożów (m.in. polecił zbudować osobny budynek tzw. Starej Prokuracji przy placu św. Marka, do którego przeprowadzono wyższych rangą urzędników). Kolejne istotne zmiany zostały wprowadzone w okresie od 1309 do 1424 r. 
W 1340 roku wzdłuż wybrzeża rozpoczęto dobudowę gmachu Wielkiej Rady ("Maggior Consiglio"). Uroczyste poświęcenie odbyło się w 1419, a trzy lata później rozpoczęły się prace nad przedłużeniem budynku w głąb Piazzetty. Nowy budynek uzyskał fasadę z dwukondygnacyjnymi, ażurowymi arkadami. 
Główne wejście do pałacu Porta della Carta znajduje się przy budynku bazyliki św. Marka. Prace nad jego budową doża Francesco Foscari powierzył Bartolomeowi i Giovanniemu Buonom w 1438 r. Prace ukończono w 1442 w gotyckim stylu flamboyant. Nad wejściem umieszczono postać doży klęczącego przed lwem (na stronach księgi są widoczne słowa: "Pax tibi, Marce evangelista meus" Pokój tobie Marku, Ewangelisto mój... tutaj spocznie twoje ciało). Obecnie w portalu znajdują się tylko kopie rzeźb, oryginały zostały zniszczone w 1797 przez mistrza kamieniarskiego na polecenie Napoleona (ocalała tylko głowa doży, która obecnie znajduje się w muzeum).
W 1483 podczas pożaru została zniszczona część budynku. Odbudowa podjął się Antonio Rizzo. Jego dziełem są także schody Gigantów (Scala dei Giganti) znajdujące się na dziedzińcu, naprzeciw głównego wejścia. Ukończone w 1491 r. schody prowadzą na I piętro. W połowie XVI wieku ozdobiono je dwoma posągami Marsa i Neptuna (rzeźby Jacopo Sansovino). Pracę Rizzo kontynuowali architekci: Pietro Lombardo, Giorgio Spavento, Antonio di Pietro - Scarpagnino oraz Bartolomeo Manapola (ok. 1600 r.).
Pałac Dożów to trzykondygnacyjny budynek obejmujący z trzech stron wewnętrzny, renesansowy dziedziniec (dziedziniec zamyka bazylika św. Marka). Od strony nadbrzeża i Piazzetty na parterze i I piętrze posiada arkadowe loggie. Ściana II piętra jest ozdobiona płytami dwukolorowego kamienia. W środkowej części elewacji, pomiędzy oknami, umieszczono płaskorzeźby nawiązujące do wystroju architektonicznego Porta della Carta. Całość wieńczy ażurowa attyka. Skrzydło usytuowane wzdłuż kanału Pałacowego łączy Most Westchnień z budynkiem nowego więzienia (wcześniej więzienie tzw. Piombi znajdowało się na strychu pałacu, pod dachem z ciężkich, ołowianych płyt).
Po utracie niepodległości pałac Dożów stał się siedzibą władz francuskich, później austriackich. W latach 1811–1904 część pomieszczeń zajmowała biblioteka Marciana.
Obecnie w gmachu znajdują się muzeum Museo dell'Opera z ekspozycją 42 oryginalnych kapiteli z arkad na elewacjach zewnętrznych (zgromadzone po renowacji przeprowadzonej pod koniec XIX wieku). Do zwiedzania udostępnione są także pomieszczenia pałacowe dekorowane freskami m.in. Veronesego (np. Apoteoza Wenecji) i Jacopo Tintoretto (np. Raj). Na fryzie Sali del Maggior Consiglio umieszczono poczet 76 dożów weneckich. Miejsce, w którym powinien znajdować się portret doży Marino Faliero zasłonięte jest kirem (doża został ścięty w 1355 za spiskowanie przeciw republice).

</doc>
<doc id="100019" url="https://pl.wikipedia.org/wiki?curid=100019" title="Henry Sherwood">
Henry Sherwood

Henry Sherwood (1807–1855) – kanadyjski przedsiębiorca, prawnik, oficer milicji kolonialnej i polityk. Premier rządu Prowincji Kanady w latach 1847–1848.
Życiorys.
Sherwood urodził się w mieście Augusta w Górnej Kanadzie. Rodzice Henry’ego, ojciec Levius Peters Sherwood i matka z Charlotte z domu Jones, wywodzili się z prominentnych rodzin lojalistycznych. Od dziecka wzrastał w konserwatywnym środowisku zaangażowanym w życie polityczne, blisko współpracującym z brytyjskimi władzami kolonialnymi. Otoczenie miało wielki wpływ na kształtowanie jego konserwatywnych poglądów. Po ukończeniu szkoły średniej, Sherwood rozpoczął naukę prawa w biurze swego wuja, Johna Boultona, pełniącego wtedy funkcję zastępcy prokuratora generalnego. W 1828 Sherwood został powołany do miejscowej palestry i rozpoczął własną praktykę. Jednocześnie zaangażowany był w całe spektrum działań gospodarczych. Między innymi zajmował się spekulacją gruntami. Zaangażowany był także w bankowość (jako doradca prawny banku Bank of Upper Canada) oraz w kompanie ubezpieczeniowe. Od młodych lat zaangażowany był w politykę. Wychowanie w konserwatywnym środowisku spowodowało, że ideologie antyreformatorskie były mu najbliższe. Już w połowie lat dwudziestych XIX w. stał w opozycji do wszelkich reformatorskich zapędów reprezentowanych przez republikanów, z Williamem Mackenzie na czele. Także i w czasie rebelii w 1837, będąc oficerem milicji brał aktywny udział w tłumieniu zamieszek. Sherwood osobiście dowodził milicją w potyczce pod Gallows Hill, na północ od Toronto, w której z łatwością rozproszył zdezorientowany oddział rebeliantów.
Już na rok przed rebelia Sherwood zadebiutował w lokalnej polityce. W czerwcu 1836 zdobył mandat do parlamentu prowincjonalnego w okręgu Brockville. Już w pierwszym roku posłowania dal się poznać jako zdecydowany polityk, skupiony głównie na podniesieniu jakości administracji oraz działania wymiaru sprawiedliwości. W kwestiach ideologicznych stał na stanowisku ściśle konserwatywnym oponując przeciwko planom wprowadzenia rządu przedstawicielskiego. W sprawach gospodarczych był zwolennikiem konserwatywnych teorii izolacjonizmu, wysokich cel i centralnej kontroli banku. Sherwood wraz z innym prawicowym politykiem Allanem MacNab postulował wprowadzenie instytucji komisariaty do spraw emigracji. Pomysł ten wyprzedzał opokę, o co najmniej 40 lat, nie doczekał się jednak realizacji.
Przez następne lata pozostając w cieniu lidera konserwatystów Williama Drapera, Sherwood wyrósł na jedną z najbardziej prominentnych figur w partii konserwatywnej. Mimo tego Sherwood przepadł w wyborach parlamentarnych 1841 r. Główna przyczyna porażki była zmiana okręgu wyborczego. Sherwood porzucił okręg Broockville, w którym był znany i szanowany, na rzecz bardziej prestiżowego okręgu miejskiego Toronto. Skrajnie konserwatywne środowisko miasta, w którym duża role odgrywali oranżyści uznali kandydaturę Sherwooda za zbyt radykalną. Przegrana wyborcza zbiegła się z kryzysem prywatnych finansów, który był wynikiem życia ponad stan. Te dwa fakty złożyły się na to, ze Sherwood zmuszony był czasowo odsunąć się polityki i zająć się swoimi sprawami finansowymi. Nie został bezczynny na długo. Już rok później znalazł się w radzie miasta Toronto, w której był promotorem licznych usprawnień, między innymi budowy chodników, kanalizacji, szkół itp. 1842 był kolejnym szczeblem w karierze Sherwooda. Wtedy to po raz pierwszy został powołany do rządu przez premiera Williama Drapera. Choć w rządzie zasiadał niecały rok i zaliczany był do mało aktywnych ministrów, zapewnił sobie w ten sposób jedną z czołowych pozycji w partii konserwatywnej i powrót do parlamentu w 1843. W czasie reformatorskich rządów Baldwina-La Fontaine, był bardzo aktywnym posłem i zasłynął z bezpardonowej krytyki rządu. Po upadku rządu reformatorskiego Sherwood ponownie wszedł do gabinetu zostając jednym z najbliższych współpracowników Drapera. Jego niezależna postawa i skłanianie się w kierunku skrajnie konserwatywnych elementów w partii, ostatecznie zraziła do niego Drapera. On sam ostatecznie przeszedł w stosunku do premiera do opozycji. W czerwcu 1846 Draper zdymisjonował swego niedawnego sprzymierzeńca. Wkrótce jednak, pozbawiony oparcia prawego skrzydła partii, rząd Drapera upadł. Sherwood, obok Allena MacNaba stał się najpoważniejszym konkurentem do schedy po Draperze. On też został powołany na premiera Prowincji Kanady. Urzędowanie objął 28 maja 1847 i fotel utrzymał do 11 marca 1848. Gabinet jego był słaby. Brakowało mu silnego oparcia w większości parlamentarnej (zaledwie dwa mandaty ponad wymaganą większość), jak i w samej partii. Jej reformatorska frakcja była pod wpływem skłóconego z nim Drapera. Także i prawe skrzydło było podzielone. Mimo tego Sherwoodowi udało się skompletować gabinet, którego jednym z członków był wkraczający na scenę polityczna John Macdonald, umiarkowany konserwatysta i przyszły pierwszy premier Kanady. Rząd Sherwooda nie wsławił się większymi dokonaniami, a z jago kadencji rozpoczęła się recesja, za która był obwiniany. Doprowadziło to do upadku rządu i powrotu do władzy reformistów.
Sherwood mimo starań, nie powrócił już na polityczne szczyty. Powrót reformistów, a potem dominacja MacNaba, skutecznie uniemożliwiła mu to. Zresztą wkrótce po tym rozpoczęły się jego kłopoty zdrowotne. Zmarł w Bawarii 7 lipca 1855 w czasie swej europejskiej podróży.

</doc>
<doc id="100024" url="https://pl.wikipedia.org/wiki?curid=100024" title="Francis Hincks">
Francis Hincks

Sir Francis Hincks (1807–1885) – kanadyjski dziennikarz, pisarz i polityk, premier rządu Prowincji Kanady. Także brytyjski urzędnik kolonialny.
Życiorys.
Hincks urodził się 14 grudnia 1807 w Settling w Irlandii jako syn duchownego prezbiteriańskiego, który porzucił stan duchowny, by podjąć działalność społeczną, ostatecznie zostając nauczycielem. Młody Francis wychowywał się w środowisku otwartym na nowe idee. Zainteresowany był jednak bardziej działalnością gospodarczą niż społeczną. Pierwszym jego przedsięwzięciem była praca w firmie okrętowej w Belfaście. W latach 1830–1831 odbył długą podróż do Ameryki Północnej, badając możliwości gospodarcze w Kanadzie i Indiach Zachodnich. W 1832 wraz ze swą świeżo poślubioną żoną osiedlił się w Toronto w Górnej Kanadzie. W Toronto otworzył hurtownię żywności, stając się wkrótce znaczącym eksporterem wina, whisky i luksusowych produktów żywnościowych. Choć przedsiębiorstwo dobrze się rozwijało, rodzina często miała problemy z utrzymaniem wysokiego poziomu życia. W związku z tym Hincks zatrudnił się dodatkowo w banku rolniczym ("Farmer’s Bank") jako główny kierownik. Z czasem zaangażował się także w przedsięwzięcia ubezpieczeniowe.
Dając się poznać jako dobry organizator i mając skłonności reformistyczne, związał się blisko z Robertem Baldwinem, przywódcą kanadyjskich reformistów. Baldwin zaprosił Hincksa do grupy kontrolerów w celu zbadania nieprawidłowości w zarządzaniu budową Kanału Welland. Stało się to dla niego przepustką do działalności politycznej i służby publicznej.
Hincks choć był reformistą, daleki był od radykalnych poglądów reprezentowanych przez Williama L. Mackenziego. Oponował także przeciwko użyciu przemocy w celach politycznych. Gdy dotarły do niego wiadomości o rychłym wybuchu rebelii, schronił się i w ukryciu pozostał przez dziesięć dni, dopóki sytuacja się nie uspokoiła. Po rebelii dołączył do tych umiarkowanych reformistów, którzy walczyli (początkowo nieskutecznie) o powołanie w kolonii rządu przedstawicielskiego. W 1838 r. założył w Toronto pismo "Examiner" i później w Monteralu "Pilot", oba propagujące idee reformistyczne.
Hincks z czasem stał się jedną z głównych postaci ruchu reformistycznego. W latach 1842–1843 i 1848-1951 dwukrotnie zasiadał w rządzie jako minister finansów. Od 28 października 1851 do 11 września 1854 sprawował funkcje premiera tytularnego Prowincji Kanady. W swej politycznej działalności dążył do wprowadzenia i ugruntowania rządów przedstawicielskich, wprowadzenia proporcjonalnego systemu wyborczego oraz wzmocnienie suwerenności Kanady. Zawsze też był ostrym krytykiem wszelkich tendencji aneksyjnych w USA. Największymi dokonaniami jako premiera był jego udział w przygotowaniach do budowy linii kolejowej "Grand Trunk" oraz udział w negocjacjach traktatu o wolnym handlu pomiędzy Brytyjską Ameryką Północną a USA.
Ustąpienie z rządu w 1854 związane było z konfliktem, który podzielił go z dawnym współpracownikiem, Robertem Baldwinem. Konflikt ten rozgrywał się na gruncie religijnym w stosunkach pomiędzy katolikami i protestantami. Ostatecznie Hinks opuścił partię liberalną i wziął udział w formowaniu innej partii umiarkowanych reformistów Partia Liberalno-Konserwatywna Kanady. Niedługo jednak później postanowił opuścić Kanadę, akceptując brytyjską ofertę pracy w służbie kolonialnej. W latach 1855–1862 sprawował funkcję gubernatora Barbados i w latach 1862–1869 Gujany Brytyjskiej. Do Kanady powrócił dopiero w 1869 r., już po konfederacji, by dołączyć do gabinetu Johna Macdonalda jako minister finansów. Jako minister odpowiedzialny był za upadek banku Consolidated Bank of Canada, który nastąpił w 1869 w aurze wielkiego skandalu. Mimo że technicznie uznany został winnym, nie pociągnięto go do ani prawnej, ani finansowej odpowiedzialności. Do ostatnich dni życia zaangażowany był w działalność polityczną. W 1869 otrzymał brytyjskie szlachectwo. Zmarł 18 sierpnia 1885 w Montrealu.
Francis Hinks był autorem trzech książek:

</doc>
<doc id="100025" url="https://pl.wikipedia.org/wiki?curid=100025" title="Lampart plamisty">
Lampart plamisty

Lampart plamisty, lampart, pantera, leopard ("Panthera pardus") – gatunek ssaka z podrodziny panter (Pantherinae) w rodzinie kotowatych (Felidae). Czwarty pod względem wielkości kot świata (po tygrysie, lwie i jaguarze). Występuje w Afryce i Azji. Według badania z 1988 w Afryce żyło 700 000 leopardów, jest jednak ono uznane za niewiarygodne. Również krytykowane badanie określiło populację w Indiach na około 10 000.
Występowanie.
Występuje w całej Afryce (z wyjątkiem pustyń) oraz południowej i środkowej Azji. Zamieszkuje wilgotne, zwarte lasy i suchą sawannę, tereny górzyste i równiny.
W plejstocenie lamparty żyły również w Europie. W Polsce skamieniałości lamparta odkryto w Jaskini na Biśniku i w Jaskini Radochowskiej.
Charakterystyka.
Długość ciała (bez ogona) 92–190 cm, długość ogona 64–99 cm; masa ciała 21–71 kg; dorosłe samice są mniejsze i lżejsze od dorosłych samców. Lampart to średniej wielkości kot, posiada okrągłe uszy osadzone na głowie o krótkim pysku. Szerokie łapy wyposażone są w ostre pazury.
Sierść jest błyszcząca, na grzbiecie i bokach usiana ciemnymi plamami o wielkości grochu albo orzecha. Plamy te układają się w rozetki bez plamek w środku. Jest to istotna cecha w rozpoznawaniu różnicy między lampartem (panterą) a jaguarem amerykańskim, gdyż jaguar w środku tych plam posiada dwie, czasem trzy plamki.
Pantery żyjące w lasach są mniejsze od tych, które żyją na sawannach. Różnią się też ubarwieniem. Koty zamieszkujące tereny otwarte mają jaśniejsze i rzadziej rozmieszczone cętki.
Oprócz osobników cętkowanych spotyka się również osobniki melanistyczne, tzw. czarne pantery. Swoją barwę zawdzięczają większej ilości pigmentu (melaniny). Przy dobrym świetle można zauważyć charakterystyczne cętki.
Tryb życia.
Zwierzęta te są samotnikami (choć nieraz grupy rodzinne mogą wynosić od dwóch do sześciu osobników). Polują w nocy, a za dnia odpoczywają, często drzemiąc wyciągnięte na gałęzi drzewa. Z reguły prowadzą osiadły tryb życia, lecz w poszukiwaniu nowych terenów łowieckich mogą się przemieszczać. Unikają człowieka. Terytorium samca może osiągać od pięciu do czterdziestu kilometrów kwadratowych.
Lamparty charakteryzują się niebywałą zwinnością i siłą. Potrafią wykonywać 6-8-metrowe skoki. W polowaniu za zwierzyną są bardzo zwinne.
Potrafią się wspinać i nie boją się stąpać po dość cienkich gałązkach. Niejednokrotnie wciągają wysoko w koronę drzew ofiary trzy razy cięższe od siebie, a nawet młode żyrafy. Choć nie przepadają za wodą, potrafią świetnie pływać.
Średnia życia lamparta na wolności to 12 lat. Rekord oficjalny 17 lat. W niewoli żyje nawet do 25.
Pokarm.
Lamparty polują na lisy, zające, mangusty, perliczki, węże, jaszczurki, ryby, młode antylopy, świnie rzeczne, szakale, gryzonie, czasem nawet na małpy (najczęściej szympansy) i wiewiórki. Rzadziej polują na większe zwierzęta takie jak bawoły i antylopy nilgau indyjski.
Lamparty wolą naturalną zdobycz, ale jej brak zmusza je do polowania na zwierzęta hodowlane. Zdarzają się lamparty ludojady, ale najczęściej są to osobniki stare, chore, niezdolne do polowań albo samice wychowujące młode.
Mimo swojej dużej siły, potężnych kłów i pazurów lamparty są niekiedy zmuszane do wycofania się z polowania i ataku w obliczu takich przeciwników jak pawiany w grupie.
Rozmnażanie.
Dojrzałość płciową lampart osiąga w wieku od 2,5 do 3 lat. Okres godowy u lampartów trwa wiosną, a w tropikach cały rok. Po ciąży trwającej 90-112 dni rodzi się od jednego do sześciu młodych, które opuszczają matkę po ok. 2-3 latach w poszukiwaniu własnego terytorium.
Systematyka.
Takson po raz pierwszy opisany przez Linneusza w 1758 roku pod nazwą "Felis Pardus". Jako lokalizację holotypu autor wskazał Indie, zmienioną na Egipt przez O. Thomasa. Na podstawie badań genetycznych wyróżniono dziewięć podgatunków "P. pardus":
Status "P. p. melas" i "P. p. nimr" jest niepewny, ponieważ badania oparte były na bardzo małej ilości próbek. Ponadto uważa się "P. p. ciscaucasica" za młodszy synonim "P. p. saxicolor". Na podstawie analizy morfologicznej niektórzy autorzy uznają jeszcze dwa podgatunki:
Ochrona.
Niektóre podgatunki lamparta są skrajnie zagrożone wyginięciem: "Panthera pardus orientalis", "Panthera pardus nimr", "Panthera pardus tulliana", "Panthera pardus panthera" lub wytępione jak lampart zanzibarski ("Panthera pardus adersi"). Podgatunki zagrożone: "Panthera pardus japonensis", "Panthera pardus melas", "Panthera pardus kotiya", "Panthera pardus saxicolor", "Panthera pardus jarvisi" i "Panthera pardus ciscaucasica" i "Panthera pardus dathei" z centralnego Iranu.
Lampart jest objęty konwencją CITES (I załącznik). W ramach programów hodowlanych opracowanych dla ratowania zwierząt ginących, m.in. EEP pantery hodowane są w ogrodach zoologicznych.

</doc>
<doc id="100027" url="https://pl.wikipedia.org/wiki?curid=100027" title="Fedora">
Fedora



</doc>
<doc id="100029" url="https://pl.wikipedia.org/wiki?curid=100029" title="Dystrybucje Linuksa">
Dystrybucje Linuksa



</doc>
<doc id="100031" url="https://pl.wikipedia.org/wiki?curid=100031" title="Korazja">
Korazja

Korazja (rodzaj abrazji eolicznej) – proces polegający na szlifowaniu, żłobieniu, zdzieraniu i wygładzaniu powierzchni skał (podłoża skalnego) wskutek uderzeń ziaren piasku niesionego przez wiatr.
Wiatr podobnie jak woda czy lód, może przenosić okruchy skalne na znaczne odległości. Pył i piasek niesione przez wiatr, szlifują podłoże. Niszczenie powierzchni skalnej poprzez uderzanie w nią ziarnami piasku i okruchami skał nosi nazwę korazji. W wyniku tego zjawiska powstają grzyby skalne. Kiedy zmniejsza się prędkość wiatru, następuje akumulacja niesionego materiału. Wówczas powstają wydmy. W zależności od kształtu dzieli się je na: wydmy paraboliczne oraz barchany.
Szybszemu niszczeniu ulegają zwietrzałe, mniej odporne partie skał, dzięki czemu pierwotne formy rzeźby przybierają często fantazyjne kształty.
Formy korazyjne:

</doc>
<doc id="100034" url="https://pl.wikipedia.org/wiki?curid=100034" title="Krzywa hipsograficzna">
Krzywa hipsograficzna

Krzywa hipsograficzna to wykres liniowy w układzie współrzędnych prostokątnych ilustrujący strukturę wysokościową i głębokościową dowolnego obszaru. Należy uwzględnić tworząc ją najwyższy i najniższy punkt i zaznaczyć go na wykresie. Dla każdego dowolnie obranego przedziału należy znaleźć dane procentowego udziału danych wyniosłości dla obszaru.
Zobacz też.
hipsometria

</doc>
<doc id="100035" url="https://pl.wikipedia.org/wiki?curid=100035" title="Kuesta">
Kuesta

Kuesta (próg denudacyjny, próg strukturalny) – stromy, asymetryczny stopień lub próg powstały na obszarze o budowie monoklinalnej wskutek różnej odporności warstw skalnych na denudację (erozja selektywna). Typowa kuesta – progi Basenu Paryskiego.
Charakterystyczna kuesta występuje na terenie Wyżyny Krakowsko-Częstochowskiej. Zachodnia krawędź tej wyżyny nazywana jest kuestą jurajską.

</doc>
<doc id="100038" url="https://pl.wikipedia.org/wiki?curid=100038" title="Kwaśne opady">
Kwaśne opady



</doc>
<doc id="100039" url="https://pl.wikipedia.org/wiki?curid=100039" title="Lakolit">
Lakolit



</doc>
<doc id="100044" url="https://pl.wikipedia.org/wiki?curid=100044" title="Lityfikacja">
Lityfikacja

Lityfikacja, konsolidacja – proces twardnienia skały okruchowej (proces przemiany skały luźnej w zwięzłą), będący etapem diagenezy. Dzięki tym procesom powstaje np. piaskowiec z piasku.
Lityfikacja polega w ogólnym ujęciu na „zlepianiu się” luźnych ziaren skały w skałę litą. Podstawowe znaczenie mają w jej przypadku takie procesy, jak twardnienie koloidów, sprasowanie osadów pod ciężarem nadległych osadów, cementacja, tj. strącanie spoiwa z roztworów wodnych, krążących w porach między ziarnami skały, odwadnianie osadu i rekrystalizacja.

</doc>
<doc id="100049" url="https://pl.wikipedia.org/wiki?curid=100049" title="Gwiazda neutronowa">
Gwiazda neutronowa

Gwiazda neutronowa – gwiazda zdegenerowana powstała w wyniku ewolucji gwiazd o dużych masach (ok. 8–10 mas Słońca). Powstają podczas supernowej (supernowe typu II lub Ib) lub kolapsu białego karła (supernowa typu Ia) w układach podwójnych. Materia składająca się na gwiazdy neutronowe jest niezwykle gęsta, przy średnicy ok. 25 km gwiazdy tego typu mają masę ok. 2 mas Słońca. Łyżeczka (3 cm³) materii w takim stanie ma masę około 6 miliardów ton.
Odkrycie.
Przewidzenie istnienia gwiazd neutronowych było przez wiele lat przypisywane Lwowi Landau, który w 1932r. napisał w swoim artykule o gwiazdach, których „jądra atomowe będące w bliskim kontakcie, tworzą jedno gigantyczne jądro”. Data publikacji zbiegła się z datą opublikowania wyników badań Jamesa Chadwicka odnośnie do odkrycia przez niego neutronu. Doprowadziło to do błędnego powiązania ze sobą obu prac, przez co obecnie uznaje się, że fakt przewidzenia przez niego gwiazd neutronowych jest nieprawdziwy.
Teoretyczne przewidywanie gwiazd neutronowych zostało pierwszy raz przedstawione w grudniu 1933 na konferencji Amerykańskiego Towarzystwa Fizycznego przez Waltera Baade’a i Fritza Zwicky’ego. Zwicky wysunął takie przypuszczenie blisko dwa lata po odkryciu neutronu, wkrótce po eksperymentalnym stwierdzeniu istnienia neutronów we wtórnym promieniowaniu kosmicznym. Odkrycie pulsara przez Antony’ego Hewisha i Jocelyn Bell z Uniwersytetu Cambridge w 1967 potwierdziło istnienie gwiazd neutronowych.
Fizyka.
Materia skorupy na powierzchni gwiazdy neutronowej składa się z jąder żelaza (Fe) i swobodnych elektronów. Duże ciśnienie podczas zapadania jądra supernowej oraz malejące odległości między jądrami i elektronami powodują, że te ostatnie łączą się z protonami podczas fazy zwanej neutronizacją materii, co sprzyja ucieczce neutronów z jąder w procesie zwanym wyciekaniem neutronów. Skutkiem czego powstaje ośrodek składający się głównie z neutronów. Gdy gęstość we wnętrzu gwiazdy przekroczy 4·1011 g/cm³, materia wygląda jak ciągły stan neutronów.
Swobodne neutrony są nietrwałe i rozpadają się po 15 minutach; tzw. (rozpad β). Produktem rozpadu neutronu są: proton, elektron i antyneutrino:
Wszystkie te cząstki są fermionami i podlegają statystyce Fermiego-Diraca, określającej sposób obsadzania stanów energetycznych, oraz zasadzie Pauliego, która stosuje się do wszystkich liczb kwantowych (a nie wyłącznie do spinu).
Gwiazdy neutronowe zawdzięczają nazwę dominującemu składnikowi, jakim są neutrony, ale zawierają również elektrony, protony i mezony. Istnienie takich obiektów wynika z równowagi między zapadaniem grawitacyjnym materii a ciśnieniem wytworzonym przez zdegenerowany gaz fermionowy neutronów, protonów i elektronów. Zdegenerowany gaz fermionowy podlega wciąż statystyce Fermiego-Diraca (a nie Boltzmanna), a ciśnienie nie znika, nawet gdy temperatura gwiazdy dąży do zera. Średnia gęstość waha się w granicach
Gęstość materii w symetrycznych jądrach atomowych, w których formula_3 jest podobnego rzędu:
Tak duża gęstość wynika jednak raczej z istnienia sił dwójkowania, które zapewniają większą trwałość jąder izotopów radioaktywnych.
W laboratorium nie wytworzono tak dużych gęstości. Nie jest znane równanie stanu gęstej materii jądra gwiazdy neutronowej. Do czasu odkrycia PSR J1614-2230 uważano, że w bardzo gęstym jądrze może zachodzić kondensacja kaonów, których sama obecność w gwieździe mogłaby modyfikować równanie stanu czy przejście fazowe do materii kwarkowej (gwiazdy dziwne), które dostarcza energii przemiany do materii gwiazdy, ale biorąc pod uwagę masę PSR J1614-2230, jest to mało prawdopodobne. Obiekt o masie PSR J1614-2230 (1,97 ± 0,04 ), zawierający materię dziwną, najprawdopodobniej zapadłby się w czarną dziurę, zanim powstałaby z niego gwiazda neutronowa.
Młoda, gorąca gwiazda neutronowa (gwiazda protoneutronowa) może pochłaniać w jądrze neutrina, dla których Ziemia jest prawie przezroczysta. Zwiększa to ciśnienie gwiazdy, jej rozmiar, ale prawdopodobnie zmniejsza także degenerację materii w gwieździe. Ucieczka neutrin z gwiazdy destabilizuje tę chwilową równowagę i mogłaby prowadzić do wybuchu supernowej, gdyby nie to, że brak tam niezdegenerowanej materii, która mogłaby napędzić falę uderzeniową, rozdmuchującą w klasycznych supernowych otoczkę progenitora.
Stwierdzono nagłe zmiany tempa rotacji gwiazd neutronowych, co zinterpretowano jako skutek zmiany momentu bezwładności cieczy neutronowej, wypełniającej wnętrze takiego obiektu. W pierwszej połowie lat osiemdziesiątych usiłowano wyjaśnić zjawisko, badając tzw. fale Tkaczenki.
Wnętrza gwiazd neutronowych nie są radioaktywne, natomiast na tempo rozpadów jąder w skorupie mogą mieć wpływ efekty relatywistyczne, wynikające z ogólnej teorii względności (w trakcie rozpadów radioaktywnych jądra tracą symetrię sferyczną). Przypuszcza się, że jądro gwiazdy neutronowej jest nadciekłe.
Budowa wewnętrzna.
Gwiazda neutronowa otoczona jest cienką atmosferą. Wyróżnia się cztery obszary samej gwiazdy:
Materia skorupy zewnętrznej składa się z jonów i elektronów, które są silnie zdegenerowane. W dolnej części tej warstwy, sięgającej kilkuset metrów, gęstości są na tyle wysokie, że występuje wyciek neutronów.
W skorupie wewnętrznej materia zbudowana jest z elektronów, swobodnych neutronów i jąder atomowych bogatych w neutrony. Wraz ze wzrostem gęstości zwiększa się udział swobodnych neutronów, zaś kształt jąder atomowych przestaje być sferyczny. Przy gęstości rzędu 1,5·1014 g/cm³ na dnie skorupy wewnętrznej jądra atomowe znikają, a materia składa się ze swobodnych neutronów, protonów i elektronów. Grubość tej warstwy wynosi około 1 km.
W jądrze gwiazdy materia składa się już przede wszystkim z neutronów, z niewielką domieszką protonów, elektronów i mionów. Granica między jądrem zewnętrznym a wewnętrznym jest umownie określona gęstością około 5,5·1014 g/cm³, powyżej której struktura materii nie jest już dokładnie określona równaniem stanu, wynikającym ze znanych praw fizyki jądrowej. Jądro wewnętrzne występuje w najbardziej masywnych gwiazdach neutronowych, podczas gdy w mało masywnych warstwa ta może nie być obecna.
Rozważa się kilka możliwości składu materii gęstej w wewnętrznym jądrze gwiazdy neutronowej i wynikające stąd równania stanu:
Teoretyczne modele budowy gwiazd neutronowych weryfikuje się obserwacyjnie, mając do dyspozycji tzw. krzywe chłodzenia, czyli zmiany temperatury powierzchniowej gwiazdy w funkcji czasu. W początkowym etapie swego życia gwiazda neutronowa chłodzi się dzięki emisji neutrin, zaś tempo ich produkcji silnie zależy od stanu materii w jądrze gwiazdy. Pojemność cieplna wnętrza gwiazdy i emisja neutrin zależy od tego, czy w jądrze występuje nadciekłość. Powierzchnia gwiazdy chłodzi się dzięki emisji fotonów z powierzchni, głównie w zakresie rentgenowskim. Przewodnictwo cieplne na powierzchni gwiazdy i jej temperatura zależą także od obecności pola magnetycznego oraz ewentualnej warstwy materii zakreowanej z towarzysza, jeśli gwiazda znajduje się w układzie podwójnym.
Inną istotną informację daje wyznaczenia masy gwiazdy, ponieważ maksymalna możliwa masa gwiazdy neutronowej zależy od równania stanu. W ogólności bardzo duża masa gwiazdy, 2–2,5 masy Słońca, wskazuje raczej na obecność w jej wnętrzu materii nukleonowej.

</doc>
<doc id="100050" url="https://pl.wikipedia.org/wiki?curid=100050" title="Łupliwość minerału">
Łupliwość minerału



</doc>
<doc id="100053" url="https://pl.wikipedia.org/wiki?curid=100053" title="Wygoda (Szumów)">
Wygoda (Szumów)

Wygoda – część wsi Szumów w Polsce, położona w województwie lubelskim, w powiecie puławskim, w gminie Kurów. Położona w odległości 14 km od Puław, 3 km od Kurowa i 33 km od Lublina.
Miejscowość została odnotowana w końcu XIX wieku jako przyległość dóbr Kurów. 12 października 1973 miejscowość, stanowiąca wówczas część sołectwa Chrząchów, została wyłączona z gminy Końskowola i przeniesiona do gminy Kurów. 
W latach 1975–1998 Wygoda administracyjnie należała do ówczesnego województwa lubelskiego.
Wygoda liczy około 10 gospodarstw. 
Wygoda należy do parafii pw. Narodzenia NMP i św. Michała Archanioła w Kurowie.

</doc>
<doc id="100054" url="https://pl.wikipedia.org/wiki?curid=100054" title="KRRiT">
KRRiT



</doc>
<doc id="100055" url="https://pl.wikipedia.org/wiki?curid=100055" title="Dowództwo Okręgu Korpusu Nr VII">
Dowództwo Okręgu Korpusu Nr VII

Dowództwo Okręgu Korpusu Nr VII (DOK VII) – terytorialny organ Ministerstwa Spraw Wojskowych okresu II RP, pełniący funkcje administracyjno-gospodarcze, mobilizacyjne i garnizonowo-porządkowe z siedzibą w Poznaniu.
Historia dowództwa.
Dowództwo Okręgu Korpusu Nr VII powstało na bazie Dowództwa Głównego Wojsk Polskich byłego Zaboru Pruskiego, które na mocy rozkazu nr 216 Naczelnego Dowództwa Wojsk Polskich z 28 sierpnia 1919 zostało przekształcone w Dowództwo Frontu Wielkopolskiego i Dowództwo Okręgu Generalnego w Poznaniu.
Dowództwo mieściło się w przy ul. Babińskiego 1 w dawnym budynku pruskiego dowództwa.
W 1939 r. oficerowie Samodzielnego Referatu Bezpieczeństwa i Samodzielnego Referatu Informacyjnego DOK VII: Wincenty Wierzejewski, mjr Stefan Łukowicz, kpt. Wawrzyniec Mazany i mjr Jan Szumski organizowali dywersję pozafrontową w Wielkopolsce pod kryptonimem "Okrzeja".
1 września 1939 DOK nr VII zostało przeorganizowane na terenie Cytadeli w dwa dowództwa:
Obsada personalna dowództwa okręgu w latach 1919-1939.
Szefostwo Taborów zostało utworzone w październiku 1925 roku. Do tego czasu funkcję szefa taborów okręgu korpusu pełnił dowódca 7 Dywizjonu Taborów.

</doc>
<doc id="100057" url="https://pl.wikipedia.org/wiki?curid=100057" title="Teropody">
Teropody

Teropody (Theropoda) – podrząd dinozaurów z rzędu dinozaurów gadziomiednicznych (Saurischia); nazwa "theropod" oznacza "stopa bestii".
Teropody były dwunożne i w większości mięsożerne (drapieżniki i padlinożercy). Poruszały się w postawie półwyprostowanej. Kończyny tylne długie, silnie umięśnione, z podudziem dłuższym od uda, dzięki którym potrafiły szybko biegać. Kończyny tylne były o 2/3 dłuższe od przednich i posiadały do trzech palców. Kończyny przednie zakończone chwytnymi palcami (ich liczba była zredukowana: 1–4) z pazurami. Posiadały również długi ogon, który ułatwiał im szybką pogoń za ofiarą. Duże oczy wskazują na bardzo dobry wzrok. Zęby ostre, sztyletowate, bocznie spłaszczone, z ząbkowanymi krawędziami. Niektóre utraciły zęby na rzecz dzioba kostnego, otoczonego warstwą rogową. Mięśnie szczęk dobrze rozwinięte. Niektóre teropody (gł. maniraptory) były opierzone. Ich wielkość była różna, od maluchów wielkości kurczaka (epidendrozaur, skansoriopteryks) do kilkunastometrowych olbrzymów (np. giganotozaur, karcharodontozaur, spinozaur).
Do najstarszych i najprymitywniejszych teropodów należą eoraptor i herrerazaury. Żyły od późnego triasu do końca kredy, Ich skamieniałości znajdowano na wszystkich kontynentach. Jedna z ich linii, ptaki, przetrwała jednak do dzisiaj.
Klasyfikacja.
Wśród teropodów wyróżniane są trzy główne grupy: celofyzoidy (Coelophysoidea), np. celofyz; ceratozaury (Ceratosauria), np. ceratozaur czy karnotaur oraz tetanury (Tetanurae), np. allozaur, welociraptor czy tyranozaur.
Podrząd teropody (Theropoda)
Filogeneza.
Kladogram teropodów według Weishampela i in., 2004.

</doc>
<doc id="100058" url="https://pl.wikipedia.org/wiki?curid=100058" title="Margiel">
Margiel

Margiel – skała osadowa, zwykle szara. Składa się z węglanów (wapnia lub magnezu) i minerałów ilastych. Używany jest do wyrobu cementu, także jako nawóz mineralny (sztuczny). Ma słaby, nieprzyjemny zapach. Dobrze reaguje z kwasem solnym (HCl), pozostawiając błotnistą plamkę.
Klasyfikacja margli ze względu na proporcje zawartości węglanów i minerałów ilastych:
W technologii ceramiki często marglem określane są okruchy węglanów powyżej 0,5 mm występujące w surowcach ilastych.

</doc>
<doc id="100065" url="https://pl.wikipedia.org/wiki?curid=100065" title="Raptory">
Raptory



</doc>
<doc id="100068" url="https://pl.wikipedia.org/wiki?curid=100068" title="Centralizator i normalizator">
Centralizator i normalizator

Centralizator (centrum), normalizator – specjalne podgrupy danej grupy mające szerokie zastosowaniu w jej badaniu.
Centralizator.
Niech formula_1 Centralizatorem elementu formula_2 nazywamy podgrupę
Centralizator elementu zawiera więc wszystkie elementy przemienne z danym.
Powyższą konstrukcję można uogólnić do dowolnego podzbioru formula_4 niekoniecznie będącego podgrupą.
Centralizatorem zbioru formula_5 nazywamy grupę
Grupa ta jest przemienna z każdym z elementów zbioru formula_7
Centrum.
Centrum grupy – szczególny przypadek centralizatora:
Centrum jest więc podgrupą elementów, które są przemienne z każdym elementem grupy formula_4 mamy zatem
formula_10
O centralizatorze elementu formula_2 można myśleć jako o największej (w sensie inkluzji) podgrupie formula_12 zawierającej formula_2 w swoim centrum formula_14
Indeks grupy względem centrum formula_15 można interpretować jako wskaźnik "abelowości" grupy – im mniejsza to liczba, tym "więcej" elementów w grupie jest ze sobą przemiennych i odwrotnie.
W ten sam sposób definiujemy centrum pierścienia, formula_16
Twierdzenie Schura.
Jeśli formula_17 to formula_18
Dowód twierdzenia Schura Czytelnik znajdzie w.
Normalizator.
Dopełnieniem konceptu centralizatora jest tzw. "normalizator" zbioru formula_19
Normalizatorem formula_20 w formula_21 jest podgrupa
Normalizator swoją nazwę zawdzięcza faktowi, że jeśli formula_23 to formula_24 jest największą podgrupą formula_21 mającą formula_20 jako swoją podgrupę normalną.
Działanie grupy na zbiorze.
Niech formula_12 będzie dowolną podgrupą. Rozpatrzmy działanie grupy formula_28 grupy formula_21 na zbiorze warstw formula_30 zadane wzorem formula_31 Wówczas formula_32 jest podgrupą normalną formula_33 Jest to największa ze względu na zawieranie podgrupa normalna zawarta w formula_7
Jeśli formula_35 to formula_36
Oznaczenia.
W oznaczeniach centralizatora i normalizatora, o ile nie prowadzi to do nieporozumień, można pominąć indeks oznaczający grupę względem której rozpatruje się centralizator lub normalizator danego elementu, czy zbioru. W grupie formula_21 mamy więc formula_38 oraz formula_39 dla dowolnego zbioru formula_19
Własności.
Niech formula_41 będą grupami, formula_42
Uwagi.
Jeżeli formula_23 wtedy grupa ilorazowa formula_67 jest izomorficzna z podgrupą formula_68 grupą automorfizmów formula_7
Jeżeli formula_70 to formula_71 jest izomorficzna z formula_72 podgrupą formula_73 zawierającą wszystkie automorfizmy wewnętrzne grupy formula_33
Jeżeli formula_75 to homomorfizm formula_76 taki, że formula_77 pozwala na opisanie formula_78 oraz formula_54 w terminach działania grupy formula_80 na grupie formula_81

</doc>
<doc id="100069" url="https://pl.wikipedia.org/wiki?curid=100069" title="Infiltracja (geologia)">
Infiltracja (geologia)

Infiltracja – grawitacyjne przemieszczanie się wód powierzchniowych oraz opadowych w głąb skorupy ziemskiej. Zależy m.in. od przepuszczalności gruntów (ich współczynnika filtracji), morfologii terenu, szaty roślinnej, niedosytu wilgotności powietrza, nasycenia wodą środowiska skalnego, przemarzania gruntu, działalności człowieka i klimatu. Odgrywa decydującą rolę w odnawianiu zasobów wód podziemnych.
Infiltracja efektywna – ta część opadu, która infiltrując dociera rzeczywiście do warstw wodonośnych, odpływa podziemnie do źródeł, rzek, jezior lub morza. Bezpośredni pomiar uzyskuje się używając lizymetru.

</doc>
<doc id="100071" url="https://pl.wikipedia.org/wiki?curid=100071" title="Iwan Fersen">
Iwan Fersen

Iwan Jewstafjewicz Fersen (ros. Иван Евстафьевич Ферзен, (1739-1800)) – rosyjski hrabia, wojskowy, generał.
Pochodził z niemieckiej rodziny szlacheckiej z Inflant. W latach 1769-1774 walczył w wojnie rosyjsko-tureckiej. W 1782 roku awansowany do stopnia brygadiera, w 1784 roku - do stopnia generała. W 1790 roku walczył ze Szwedami w Finlandii. W dniu zawarcia pokoju ze Szwecją otrzymał miecz z diamentami i 5 tys. rubli. W 1791 roku awansowany do stopnia generała-porucznika.
Podczas wojny polsko-rosyjskiej w 1792 dowodził jako generał-lejtnant korpusem rosyjskim uderzającym na Litwę w celu osłony konfederatów targowickich. Podczas powstania kościuszkowskiego razem z wojskami pruskimi oblegał Warszawę oraz dowodził wojskami rosyjskimi w bitwie pod Maciejowicami i podczas szturmu Pragi 4 listopada 1794. Wkrótce potem, 16 listopada, przyjął kapitulację ostatnich wojsk powstańczych generała Tomasza Wawrzeckiego pod Radoszycami, za co otrzymał tytuł hrabiego.
Żoną Iwana Fersena była od roku 1777 Magdalena Elżbieta von Rehbinder (1758-1797). Niekiedy błędnie przypisuje się mu małżeństwo z księżniczką Teofilą Radziwiłłówną, córką księcia Leona Michała z Połoneczki; w rzeczywistości wyszła ona za dalszego kuzyna Iwana - generała Hermanna Gustawa von Fersena. Za swe zasługi Fersen otrzymał liczne dobra na Wołyniu, należące niegdyś do książąt Ostrogskich a współcześnie m.in. do Turnów. Zmarł w Dubnie na Wołyniu w 1800 roku.

</doc>
<doc id="100075" url="https://pl.wikipedia.org/wiki?curid=100075" title="Aleksander Suworow">
Aleksander Suworow



</doc>
<doc id="100076" url="https://pl.wikipedia.org/wiki?curid=100076" title="Pułk Morski">
Pułk Morski

Pułk Morski – oddział piechoty Wojska Polskiego II RP złożony z marynarzy, który wziął udział w wojnie polsko-bolszewickiej.
Historia.
W lutym 1919 w Twierdzy Modlin został utworzony Batalion Morski. 4 kwietnia dowódcą batalionu został kapitan Konstanty Jacynicz. Batalion składał się z czterech kompanii strzeleckich i kompanii karabinów maszynowych. Jesienią 1919 zajął pozycje na granicy z Pomorzem, od Aleksandrowa Kujawskiego do linii Wisły. W połowie stycznia 1920 w składzie Frontu Pomorskiego rozpoczął akcję obejmowania terenów Pomorza, zajmując 18 stycznia Toruń i w pierwszych dniach lutego docierając do Pucka. Tam część Batalionu wraz z generałem Józefem Hallerem 10 lutego dokonała zaślubin Polski z Bałtykiem. 
6 lipca 1920 minister spraw wojskowych generał porucznik Józef Leśniewski wydał rozkaz nr 2516/20 w sprawie sformowania pułku morskiego z oddziałów marynarki podległych Departamentowi Morskiemu. Pod względem organizacyjnym i zaopatrzenia pułk został podporządkowany Dowództwu Okręgu Generalnego „Pomorze”. Organizacja pułku morskiego miała się odbywać „według regulaminów, etatów i norm ustalonych dla pułku piechoty”. Dowódcą pułku został kapitan marynarki Konstanty Jacynicz.
25 lipca 1920 zakończono organizację dowództwa pułku oraz plutonów: technicznego, telefonicznego i sanitarnego. 
Wojna polsko-bolszewicka.
Pułk Morski wziął udział w wojnie z bolszewikami, przy czym nigdy nie walczył całością swoich sił. Do akcji bojowych bataliony pułku wchodziły oddzielnie, w różnym czasie i w odległych od siebie miejscach. I batalion walczył między innymi w bitwie pod Ostrołęką, natomiast II batalion uczestniczył w bitwach między innymi pod Grodnem i Białymstokiem. III batalion w walkach nie wziął udziału. Chwałę Pułkowi przyniosły bohaterskie boje pod Zabielem, Nową Wsią, Suskiem, Wiklinem i pod Płońskiem w ramach Bitwy Warszawskiej. 13 listopada Minister Spraw Wojskowych wydał rozkaz o rozformowaniu pułku. 24 listopada dowódca pułku złożył meldunek o rozformowaniu I i III batalionów. 18 grudnia 1920 zostało rozformowane dowództwo pułku. Sprawy likwidacyjne pułku przejął II batalion, który został podporządkowany dowódcy Kadry Marynarki Wojennej. 1 lutego 1921 został rozwiązany II batalion.
Obsada personalna pułku.
Obsada personalna pułku:
Kawalerowie Virtuti Militari.
Żołnierze pułku odznaczeni Krzyżem Srebrnym Orderu Wojennego Virtuti Militari. W nawiasie, obok nazwiska, podano numer krzyża:

</doc>
<doc id="100078" url="https://pl.wikipedia.org/wiki?curid=100078" title="Adam Poniński (1732–1798)">
Adam Poniński (1732–1798)

Adam Poniński książę herbu Łodzia (ur. w 1732, zm. 23 lipca 1798 w Warszawie) – książę od 1774, jeden z przywódców konfederacji radomskiej w 1767, marszałek sejmu rozbiorowego 1773–1775, oraz podskarbi wielki koronny od 1775, kuchmistrz wielki koronny, konsyliarz Rady Nieustającej od 1776 roku, przeor przeoratu polskiego Zakonu Kawalerów Maltańskich, marszałek konfederacji 1773 roku, która umożliwiła dojście do skutku Sejmu Rozbiorowego, starosta ryczywolski i babimojski.
Życiorys.
Pochodził z rodziny szlacheckiej pieczętującej się herbem Łodzia. Brat Kaliksta i Apolonii.
Był posłem na sejm 1760 roku z województwa rawskiego. Marszałek sejmiku generalnego wielkopolskiego w 1764 roku.
7 maja 1764 roku jako poseł poznański podpisał manifest, uznający odbywający się w obecności wojsk rosyjskich sejm konwokacyjny za nielegalny. Konsyliarz konfederacji Czartoryskich w 1764 roku.
Jako poseł województwa poznańskiego na sejm elekcyjny 1764 roku, był elektorem Stanisława Augusta Poniatowskiego z województwa poznańskiego. Poseł województwa kaliskiego na sejm koronacyjny 1764 roku. W 1766 roku był posłem na Sejm Czaplica z województwa poznańskiego. Komisarz z rycerstwa w Komisji Wojskowej Koronnej w latach 1765-1770.
W 1767 roku zorganizował w Wielkopolsce konfederację radomską i czerpał krociowe zyski z ogłaszanych w jej imieniu nieuczciwych wyroków sądowych. Jako poseł kaliski 23 października 1767 roku wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. Był posłem ziemi liwskiej na Sejm Rozbiorowy 1773–1775, mandat uzyskał na sejmiku liwskim, otoczonym przez wojska rosyjskie. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski.
Jako jeden z najbardziej zaufanych współpracowników ambasadora rosyjskiego Kaspra von Salderna pobrał w 1772 roku półroczny jurgielt z kasy ambasady rosyjskiej w wysokości 1200 dukatów. Później do 1789 roku był stale opłacany przez ambasadora rosyjskiego Ottona Magnusa von Stackelberga pensją roczną 2400 dukatów. Członek konfederacji Andrzeja Mokronowskiego w 1776 roku.
W czasie przeprowadzania I rozbioru Polski, trzy państwa rozbiorcze przyznały mu ze wspólnej kasy, przeznaczonej na korumpowanie posłów na Sejm Rozbiorowy 1773–1775 46 tys. czerwonych złotych na utrzymanie.
Zajmował się też grabieżą majątku rozwiązanego zakonu jezuitów przeznaczonego na działanie Komisji Edukacji Narodowej. Na Sejmie Rozbiorowym 1773–1775 został członkiem Komisji Rozdawniczej Koronnej, ustanowionej dla likwidacji majątku skasowanego w Rzeczypospolitej zakonu jezuitów. Podskarbiostwo wielkie koronne kupił od Teodora Wessla. W 1778 roku był członkiem Departamentu Skarbowego Rady Nieustającej. Pomimo sprawowania przez Ponińskiego popłatnego urzędu, namiętność do gry w karty w błyskawicznym tempie przyczyniła się do wzrostu jego długów (w 1785 roku ogłoszono jego bankructwo) i spowodowała gotowość sprzedania swoich usług jako polityka każdemu, kto tylko był gotów zapłacić. Był członkiem konfederacji Sejmu Czteroletniego w 1788 roku. Ostatecznie został płatnym agentem ambasady rosyjskiej, ściśle współpracując z przedstawicielami dyplomatycznymi Rosji – Nikołajem Repninem i Otto Magnusem von Stackelbergiem, za co 1 września 1790 roku został skazany przez Sejm Czteroletni na wygnanie i pozbawienie wszystkich tytułów. Wyrok został uchylony 13 maja 1793 roku przez konfederację targowicką.
W 1777 roku został wolnomularzem stopnia "Chevalier de l'Orient et du Bouclier d'Or" w loży Parfait Silence.

</doc>
<doc id="100088" url="https://pl.wikipedia.org/wiki?curid=100088" title="Kurt Nilsen">
Kurt Nilsen

Kurt Erik Kleppe Nilsen (ur. 29 września 1978 w Bergen) – norweski muzyk, wokalista, autor tekstów i piosenek.
W wieku 14 lat założył z kolegami zespół o nazwie Breed, potem zmienili nazwę na Fenrik Lane. Wydali razem singel „Shoe” oraz epkę pt. "Come Down Here". Po odejściu z zespołu rozpoczął karierę solową. W 2003 zwyciężył w pierwszej edycji programu "Idol – Jakten på en superstjerne" i uczestniczył w międzynarodowym odcinku formatu – "World Idol", którego został zwycięzcą. W czerwcu 2006 wydał płytę pt. "Hallelujah Live", którą nagrał z Espenem Lindem, Askilem Holmem i Alejandro Fuentesem.
Ma troje dzieci: Marte (ur. 1997), Erika (ur. 2000) i Lukasa (ur. 20 stycznia 2006). 19 lipca 2006 poślubił Kristin Halvorsen.

</doc>
<doc id="100089" url="https://pl.wikipedia.org/wiki?curid=100089" title="Aleksandr Suworow">
Aleksandr Suworow

Aleksandr Wasiljewicz Suworow (, ur. w Moskwie, zm. w Sankt Petersburgu) – rosyjski dowódca i teoretyk wojskowy, zwycięzca wielu kampanii militarnych. Uczestniczył w tłumieniu konfederacji barskiej i dowodził wojną przeciw insurekcji kościuszkowskiej. Dowódca wojsk okupujących Polskę przed III rozbiorem. Odpowiedzialny za rzeź ludności cywilnej przy zdobywaniu twierdzy Izmaił i warszawskiej Pragi.
Rosyjski generał major (1770), generał lejtnant (1774), général en chef (1786), feldmarszałek (19 października 1794), a następnie generalissimus (29 października 1799), a także sardyński wielki marszałek (4 lipca 1799) oraz austriacki marszałek polny (31 marca 1799). Tytularny książę Italii ("князь Италийский", 1799), książę Sardynii, hrabia Rymnika ("граф Рымникский", 1789), hrabia Świętego Cesarstwa Rzymskiego. Wolnomularz.
Życie i działalność.
Już w dzieciństwie pod nadzorem ojca, gen. lejtnanta Wasilija Iwanowicza Suworowa (1705–1775; doradcy cara Piotra I) uczył się matematyki, literatury, historii sztuki, astronomii i języków obcych, a także zgłębiał takie działy z zakresu wojskowości jak jeździectwo, strzelectwo, szermierka, taktyka, kartografia, artyleria, sztuka fortyfikacji i historia sztuki wojennej. Ze względu na słaby stan zdrowia we wczesnym dzieciństwie, szczególnie pieczołowicie poddawano go usprawniającym ćwiczeniom fizycznym. Jeszcze jako chłopiec (1742) został wcielony do wojska jako szeregowy żołnierz i służył w Siemionowskim pułku Gwardii Cesarskiej, w którym dosłużył się w 1748 rangi kaprala. W 1754 po ukończeniu nauki w Akademii Wojskowej mianowany oficerem (porucznikiem) i skierowany do Ingermanlandzkiego pułku piechoty. W okresie od 1756 do 1758 zasiadał w Kolegium Wojennym; podczas wojny siedmioletniej od 1758 pełnił służbę na stanowiskach sztabowych i dowódczych. Walczył w bitwie pod Kunowicami 1759, uczestniczył w opanowaniu Berlina 1760 i Kołobrzegu 1761. W 1762 awansowany do stopnia pułkownika i mianowany dowódcą Astrachańskiego pułku piechoty. Od 1763 do 1769 dowódca Suzdalskiego pułku piechoty. W latach 1764–1765 napisał i wprowadził do użytku "Instrukcję pułkową" – o porządku wojskowym oraz metodach szkolenia i wychowania żołnierza i oficera.
W 1761 został wprowadzony do petersburskiej loży masońskiej Des Trois Etoiles. Wyższe stopnie wtajemniczenia uzyskał w Królewcu, w loży Zu Den Drei Kronen.
Wczesne kampanie.
W latach 1768–1772 dowodził pułkiem piechoty, następnie brygadą i w końcu wielką jednostką (Dywizją Sanktpetersburską) w korpusie gen. lejtnanta Iwana Wejmarna. Brał udział w rozgromieniu konfederacji barskiej. 13 września 1769 odniósł zwycięstwo nad Józefem i Kazimierzem Pułaskimi w bitwie pod Orzechowem. 23 maja 1771 pokonał konfederatów pod wodzą Charlesa Dumourieza w bitwie pod Lanckoroną. W nocy z 22/23 września 1771 rozbił oddziały konfederatów litewskich, dowodzone przez hetmana wielkiego litewskiego Michała Kazimierza Ogińskiego w bitwie pod Stołowiczami. Przeprowadził udane oblężenie Wawelu, zakończone kapitulacją jego załogi 23 kwietnia 1772. W 1770 mianowany do stopnia generała majora.
W lutym 1773 na własną prośbę skierowany na front wojny rosyjsko-tureckiej do 1 Armii gen. płk P. A. Rumiancewa-Zadunajskiego. W okresie od maja do czerwca 1773 jednostka Suworowa dwukrotnie sforsowała Dunaj i rozbiła Turków pod Turtukajem. We wrześniu 1773 zorganizował obronę Girsowa i po odparciu uderzenia Turków, śmiałym kontratakiem rozbił ich siły. W czerwcu 1774 razem z gen. płk. M.F. Kamieńskim pokonał czterdziestotysięczny korpus turecki pod Kozłudżą.
W sierpniu 1774 na rozkaz Katarzyny II został skierowany do stłumienia powstania Pugaczowa na Powołżu. Ponieważ siły powstańców zostały rozbite tuż przed przybyciem Suworowa, przejął tylko schwytanego Pugaczowa i konwojował go do Symbirska.
W latach 1774–1786 dowodził dużymi jednostkami (dywizjami i korpusami) w różnych rejonach Rosji. Kierował budową tzw. Kubańskiej Linii Umocnionej i fortyfikacjami na Krymie. Uniemożliwił przeprowadzenie przez Turków desantu w Zatoce Achtiarskiej w 1778, co zapobiegło próbie rozpętania nowej wojny przez Turcję w niesprzyjającej dla Rosji sytuacji politycznej. W 1786 otrzymał rangę naczelnego (głównodowodzącego) generała ("général en chef").
W latach 1787–1791 podczas wojny z Turcją dowodził trzydziestotysięcznym korpusem broniącym wybrzeża od Chersonia do Kinburnu na Krymie. W październiku zniszczył desant Turków w rejonie Kinburnu. W 1788 brał udział w oblężeniu Oczakowa, gdzie został ranny. W 1789 dowodził dywizją w Mołdawii i razem z Austriakami rozbił Turków w bitwie pod Fokszanami 1 sierpnia 1789. 22 września odniósł świetne zwycięstwo nad wojskami wielkiego wezyra w bitwie nad Rymnikiem. Po krótkim szturmie 22 grudnia 1790 zdobył ważną twierdzę Izmaił. Zgodnie z jego rozkazem żołnierze rosyjscy wymordowali tam ponad 10 tys. ludności cywilnej (w tym wiele kobiet i dzieci).
W latach 1791–1794 dowodził związkami taktycznymi i operacyjnymi w Finlandii i na południu Rosji, kierował też pracami fortyfikacyjnymi w różnych rejonach Rosji.
Kampania polska.
W 1794 rozbroił na Ukrainie pułki polskie wcielone w 1793 do armii rosyjskiej. Zaniepokojona wybuchem insurekcji kościuszkowskiej Katarzyna II pisała do niego: „Hrabio Aleksandrze Wasiljewiczu! Znany wam z pewnością buntownik Kościuszko, podburzywszy Polskę, w swych kontaktach z potworami rządzącymi Francją, zamierza wszędzie rozsiewać bunt na złość Rosji”. Suworow stanął wówczas na czele korpusu ukraińskiego, który miał zadać ostateczny cios powstańcom kościuszkowskim. W okresie od września do października zepchnął gen. K. Sierakowskiego pod Krupczanami i pobił pod Terespolem, zaś gen. J. Meyena i gen. Arnolda Byszewskiego pokonał w bitwie pod Kobyłką.
4 listopada Suworow przypuścił szturm na Warszawę, dopuszczając się rzezi ludności Pragi z około 20. tysiącami zabitych cywilów. Po kapitulacji miasta wysłał składający się z trzech słów meldunek do carycy, który dzięki swej lapidarności przeszedł do legendy w rosyjskiej historiografii: „Ura! Warszawa nasza!” ("Ура! Варшава наша!"), na co Katarzyna II odpowiedziała równie lapidarnie: „Ura! Feldmarszałek Suworow!” ("Ура! Фельдмаршал Суворов!"), co było oznajmieniem awansu do stopnia feldmarszałka.
Rosyjscy historycy obciążają odpowiedzialnością za rzeź niezdyscyplinowane oddziały kozackie, zaś sam Suworow miał nakazać zniszczenie mostów (rzekomo aby zapobiec przeniesieniu masakry na lewobrzeżną Warszawę), lecz w istocie dopuszczenie do niej korzystnie dla niego przyspieszyło kapitulację Warszawy. W Polsce mieszkał do 31 stycznia 1796 roku, dowodząc wojskami okupacyjnymi.
Po powrocie z kampanii polskiej objął dowództwo wojsk na południu Rosji w Tulczynie. Tam wydał pracę "Nauka jak zwyciężać" ("Наука побеждать"), w której przekazał wieloletnie doświadczenia w szkoleniu i wychowaniu żołnierza. Treści te okazały się przeciwstawne wydanemu przez cara Pawła I nowemu regulaminowi zapożyczonemu z armii pruskiej. Krytyka nowego regulaminu i odmowa wprowadzenia go w życie w podległych jednostkach doprowadziła do zwolnienia Suworowa z armii 17 lutego 1797 i zesłania go do wsi Konczanskoje w guberni nowogrodzkiej.
Kampania włoska.
W związku z powstaniem drugiej antyfrancuskiej koalicji z udziałem Rosji, Paweł I na prośbę sprzymierzeńców w lutym 1799 wyznaczył Suworowa naczelnym dowódcą wojsk rosyjskich skierowanych do Włoch (podporządkowano mu także wojska austriackie). W czasie tej kampanii Suworow na czele wojsk rosyjsko-austriackich, odniósł kilka zwycięstw (m.in. nad Addą i nad Trebbią, pod Novi), ostatecznie opanowując północne Włochy. Opracowany przez niego plan działań strategiczno-operacyjnych przewidywał natarcie razem z tworzoną armią Piemontu na kierunku Grenoble – Lyon – Paryż, przy współdziałaniu z armią austriacką księcia Karola, która powinna nacierać ze Szwajcarii. Plan jednak został zniweczony przez Austriaków, którzy dążyli jedynie do zajęcia Włoch, wymuszając następnie na carze przejście wojsk Suworowa do Szwajcarii. Podczas tego przejścia we wrześniu 1799 wojska rosyjskie pokonały istotne trudności przemarszu przez góry i wyjścia z okrążenia.
W październiku 1799 koalicja z Austrią została przez Pawła I rozwiązana, a wojska Suworowa wróciły do Rosji. Za sukcesy odniesione we Włoszech Suworow został mianowany jeszcze w tym samym 1799 r. generalissimusem i otrzymał honorowy tytuł księcia Italii. Jednakże za naruszenie „najwyższego Regulaminu” w Rosji ponownie skazano go na wygnanie i wkrótce zmarł w 1800. Został pochowany w Petersburgu.
Ocena militarna.
Suworow zwykł mawiać "Kula jest głupia – bagnet zuch!" (ros. "Пуля–дура, штык–молодец"), chętnie posyłając swych żołnierzy do walki na bagnety. Przekonanie o rozstrzygającym znaczeniu takich szarż podważają jednak historycy wojskowości stwierdzeniem, że już pod koniec XVIII wieku bagnety powodowały zaledwie niewielki procent ran bitewnych.
Według rosyjskiej historiografii, był wybitnym wodzem swojej epoki. Zerwał z szablonową taktyką i bezmyślną dyscypliną, wzorowaną na armii Prus. Jego sztukę wojenną cechowała zaczepność, szybkość działania i umiejętność wykorzystania manewru siłami, dążenie do decydującego rozstrzygnięcia w walce. Kładł duży nacisk na wyszkolenie żołnierza i wszczepienie mu wiary w potęgę jego armii i we własne siły.
Krytycy Suworowa zwracają jednak uwagę, że jego zwycięstwa były okupione dużą liczbą ofiar cywilnych. Przynajmniej dwukrotnie pozwolił on swoim wojskom na dokonanie masakry ludności cywilnej - podczas zdobywania twierdzy Izmaił w 1790 roku zginęło około 10 tys. cywilów i podczas zdobywania Warszawy w czasie insurekcji kościuszkowskiej w 1794 roku jego żołnierze dokonali rzezi Pragi, w której śmierć poniosło od kilku do nawet 20 tysięcy cywilów. Suworow krwawo tłumił wszelkie ruchy ludowe i wyzwoleńcze, między innymi pacyfikował chłopskie powstanie Pugaczowa i konfederację barską. W roli dowódcy wojsk okupacyjnych (1794-1796) przyczynił się do zrujnowania państwa polskiego, uwięzienia króla Stanisława Poniatowskiego, wielu aresztowań, konfiskat i do ostatecznego upadku Polski, czym pogwałcił obowiązujące wówczas prawo międzynarodowe.
Podwładnymi i wychowankami Suworowa byli m.in.: Michaił Kutuzow, Matwiej Płatow, Michaił Miłoradowicz, Piotr Bagration.
Odznaczenia.
Suworow był kawalerem 5 rosyjskich orderów:
a także orderów zagranicznych:
Suworow w literaturze.
Adam Mickiewicz w "Panu Tadeuszu" kilkakrotnie nawiązuje do postaci Aleksandra Suworowa.
Byłym podwładnym Suworowa jest kapitan Ryków, gość Sopliców. W czasie uczty w zamku opisanej w Księdze I (w. 521-531) Ryków wspomina rywalizację między Suworowem a Napoleonem Bonaparte i rozważa, jak będzie wyglądała przyszła wojna z Francuzami, gdy Suworowa zabrakło:
W Księdze IX (w. 7163-7165) kapitan Ryków zachęca majora Płuta do pojedynku z Tadeuszem i parafrazuje powiedzenie Suworowa o wyższości walki na bagnety nad bronią palną ("Kula jest głupia – bagnet zuch!", ros. "Пуля–дура, штык–молодец"):
W tej samej Księdze IX (w. 7219-7294) pokonany przez szlachtę Ryków wspomina udzieloną mu osobiście przez Suworowa radę:
Ponadto, w poemacie wymienia się wiele wydarzeń, w których brał udział Suworow (konfederacja barska, insurekcja kościuszkowska, rzeź Pragi, zdobycie Izmaiła).
Suworow w filmie.
W 1940 roku zrealizowano radziecki film historyczny "Suworow" (premiera miała miejsce 23 stycznia 1941 roku) w reżyserii Wsiewołoda Pudowkina i Michaiła Dollera. W roli feldmarszałka wystąpił Nikołaj Czerkasow. Fabuła rozpoczyna się od zwycięskiej „kampanii polskiej” w 1794, czyli pokonania przez Rosjan oddziałów insurekcji kościuszkowskiej i otwarciu drogi na Warszawę. Po bitwie Suworow ogląda zdobyczne polskie sztandary i chwali żołnierzy za dobijanie uciekających Polaków. Kolejne sceny przedstawiają popadnięcie Suworowa w niełaskę cara Pawła I, po śmierci Katarzyny II. Końcowe sekwencje filmu opowiadają jego zwycięską „kampanię włoską” i przekroczenie Alp. Jak wynika z fabuły, wojska rosyjskie pomagają sojuszniczej Austrii w walce z napoleońską Francją i otwierają im „drogę na Paryż”.
Film miał charakter propagandowy i jego wymowa służyła usprawiedliwieniu polityki Związku Radzieckiego po zawarciu sojuszu z hitlerowskimi Niemcami, min. zagarnięcia terenów wschodniej Polski. Fabułę tworzy czytelna aluzja do agresji radzieckiej na Polskę we wrześniu 1939 i do niemieckiej (więc również „austriackiej”) kampanii przeciw Francji w 1940 roku.
Procesem realizacji filmu interesował się sam Józef Stalin, który w liście z 9 lipca 1940 zwrócił uwagę na „niedostatki” scenariusza i nakazał położyć większy nacisk min. na umiejętności Suworowa wykorzystania „do dna” niedociągnięć przeciwnika, uderzania w tyły wroga i utrzymania dyscypliny wśród żołnierzy.
Film otrzymał trzy Nagrody Stalinowskie i był często wyświetlany w Związku Radzieckim również w późniejszych latach (w wersji lekko ocenzurowanej w 1968 roku, w której złagodzono wymowę antypolską), przyczyniając się do utrwalenia legendy Aleksandra Suworowa jako genialnego wodza.
Postać Suworowa pojawia się również kilkakrotnie w późniejszych radzieckich i rosyjskich filmach (z roku 1953, 1985, 2005, 2019).

</doc>
<doc id="100094" url="https://pl.wikipedia.org/wiki?curid=100094" title="PzKpfw VI">
PzKpfw VI



</doc>
<doc id="100099" url="https://pl.wikipedia.org/wiki?curid=100099" title="Medal Merentibus (Uniwersytet Jagielloński)">
Medal Merentibus (Uniwersytet Jagielloński)

Medal „Merentibus” – medal przyznawany za szczególne zasługi dla Uniwersytetu Jagiellońskiego. Można go przyznać osobie fizycznej, organizacji lub instytucji zarówno z Polski, jak i z zagranicy. W wyjątkowych przypadkach można przyznać go pracownikowi UJ. Medal przyznaje na wniosek rektora senat Uniwersytetu Jagiellońskiego w drodze głosowania nad uchwałą. Odznaczony orderem Merentibus zostaje wpisany do Księgi Odznaczonych wraz z uzasadnieniem nadania odznaczenia. Dekoracji dokonuje sam rektor podczas uroczystości akademickiej. Wraz z wręczeniem medalu, osoba wyróżniona otrzymuje dyplom oraz na głos odczytuje się wpis z Księgi Odznaczonych.
Odznaczeni.
Lista odznaczonych medalem od roku 2001:

</doc>
<doc id="100107" url="https://pl.wikipedia.org/wiki?curid=100107" title="Frédéric Passy">
Frédéric Passy

Frédéric Passy (ur. 20 maja 1822 w Paryżu, zm. 12 czerwca 1912 w Neuilly-sur-Seine) – francuski ekonomista i polityk, laureat Pokojowej Nagrody Nobla za rok 1901.
W latach 1846–1849 pracował jako audytor przy Radzie Państwa. Opowiadał się za liberalnymi reformami ekonomicznymi (zwolennik wolnego handlu) i ideami filantropii. Wychodził z założenia, że kraje – partnerzy handlowi – nie będą prowadzić ze sobą wojen. Zaangażował się w światowy ruch antywojenny w okresie wojny krymskiej (1853-1856). Jego apele na łamach pisma "Le Temps" (1867) przyczyniły się do uniknięcia wojny francusko-pruskiej o Luksemburg. W 1867 powołał do życia pierwsze francuskie stowarzyszenie pokojowe – Międzynarodową i Stałą Ligę Pokoju (przekształconą później we Francuskie Towarzystwo Arbitrażu Międzynarodowego). Po wojnie francusko-niemieckiej (1870–1871) zaproponował przyznanie niepodległości i całkowitej neutralności Alzacji-Lotaryngii.
Zasłynął jako działacz pacyfistyczny, prezes Unii Międzyparlamentarnej. W latach (1874—1889) liberalny deputowany.
W latach 1881–1889 zasiadał w parlamencie francuskim. Załagodził konflikt między Francją a Holandią w sprawie granicy kolonialnej Gujany Francuskiej i Surinamu. W 1888 współtworzył Międzyparlamentarną Unię Arbitrażu (razem z Brytyjczykiem Williamem Randalem Cremerem) i został jej przewodniczącym.
Do końca życia uczestniczył w wielu działaniach arbitrażowych dla załagodzenia konfliktów międzynarodowych. Dorobek Passy'ego docenił Norweski Komitet Noblowski, przyznając mu pierwszą w historii Pokojową Nagrodę Nobla w 1901. Razem z Francuzem uhonorowano twórcę Czerwonego Krzyża, Henri Dunanta.
Napisał: "La démocratie et l'instruction" (1864), "Historique du mouvement de la paix" (1905), "Eloges, notices et souvenirs" (1913).

</doc>
<doc id="100113" url="https://pl.wikipedia.org/wiki?curid=100113" title="Równanie Kleina-Gordona">
Równanie Kleina-Gordona

Równanie Kleina-Gordona – relatywistyczna wersja (opisująca skalarne lub pseudoskalarne cząstki o zerowym spinie) równania Schrödingera. Nazwa pochodzi od nazwisk dwóch fizyków Oskara Kleina i Waltera Gordona.
Równanie to można zapisać w formie zbliżonej do równania Schrödingera:
Częściej jednak spotyka się zapis:
W zapisie jawnie relatywistycznym równanie to ma postać:
gdzie formula_4
Najprostszym rozwiązaniem równaniem Kleina-Gordona jest fala płaska formula_5 dająca relatywistyczną zależność energii formula_6 od pędu formula_7
Równanie to jest równaniem różniczkowym drugiego stopnia, opisuje cząstkę o spinie formula_9 (należącą do bozonów). Równania Diraca daje się wyprowadzić jako konsekwencja równania Kleina-Gordona dla cząstki o spinie formula_10 (należącej do fermionów). Rozwiązanie z ujemną energią dla równania Kleina-Gordona nie ma bezpośredniego sensu fizycznego. Jest to spowodowane błędnym założeniem, że relatywistyczne równania falowe mogą opisywać dynamikę relatywistycznych cząstek. Jedynym możliwym sposobem uniknięcia tych problemów jest przyjęcie, że relatywistyczne równania falowe opisują dynamikę pól kwantowych.
Jest to ogólną zasadą, iż problemy z interpretacją rozwiązań wszystkich równań relatywistycznej mechaniki kwantowej daje się usunąć, jeżeli równania te rozpatruje się na poziomie kwantowej teorii pola.
Zastosowania: Wzrost masy elektronu w polu fali elektromagnetycznej.
Równanie Kleina-Gordona dla elektronu oddziałującego z polem elektromagnetycznym uzyskuje się poprzez zastąpienie pochodnej cząstkowej tzw. pochodną niezmienniczą względem transformacji cechowania, tzn.:
gdzie formula_12 to relatywistyczny potencjał elektromagnetyczny.
Równanie przybiera wtedy postać:
Niech dla płaskiej fali elektromagnetycznej
wtedy pole elektryczne fali dane jest przez
Rozwijając pochodną niezmienniczą, łatwo zauważyć, że generuje ona wyraz mający postać energii spoczynkowej elektronu (stałej w równaniu). Interpretując ten wyraz jako poprawkę do masy elektronu, otrzymujemy:
Zauważając, że gęstość energii pola elektromagnetycznego jest wtedy:
gdzie formula_18 to gęstość fotonów, otrzymujemy:
czyli wzrost masy elektronu w silnym polu elektromagnetycznym. Warto zauważyć, że kiedy masa formula_20 jest formalnie równa zero, tzn. równanie Kleina-Gordona opisuje cząstkę bezmasową, cząstka ta uzyskuje masę dzięki samemu oddziaływaniu z polem elektromagnetycznym formula_21 i jest to dokładnie w uproszczeniu mechanizm Higgsa, kiedy to pole elektromagnetyczne staje się tu polem Higgsa o średniej formula_22 dzięki któremu pole bezmasowe formula_23 staje się polem z masą formula_24
Periodyczna kreacja i anihilacja par elektron-pozyton.
Zakładając, że rozwiązania o ujemnej energii mają jednak fizyczne znaczenie, już z równania Kleina-Gordona, podobnie jak z równania Diraca, można wywnioskować istnienie antycząstek, które powodują znikanie i powstawanie prawdopodobieństwa elektronu, tzn. jego anihilacje i kreacje.
Rozważmy równanie Kleina-Gordona w jednym wymiarze w nieskończonej studni potencjału:
z rozwiązaniami spełniającymi warunki znikania funkcji falowej na nieskończonych ścianach studni
Ponieważ istnieją też rozwiązania o ujemnej energii, z rozwiązań o jednakowej wartości bezwzględnej z energii można złożyć superpozycję, która periodycznie znika na odcinku całej studni
Wynik też można interpretować, że w nieskończonej studni potencjału następuje periodyczna anihilacja i spontaniczna kreacja prawdopodobieństwa istnienia materii z częstością minimum ponad połowy Zitterbewegung, a więc przewiduje on istnienie cząstek, które powodują znikanie lub anihilacje gęstości prawdopodobieństwa elektronu, a więc antycząstek.
Nierozpływające się paczki falowe.
W odróżnieniu od równania Schrödingera równanie Kleina-Gordona przewiduje podobne do paczek trojańskich oraz gausonów nierozpływające się paczki falowe w wolnej przestrzeni.
Skonstruujmy w jednym wymiarze ogólne rozwiązanie równania Kleina-Gordona, sumując poszczególne fale płaskie z obwiednią formula_31
i załóżmy, że obwiednia formula_33 jest dobrze zlokalizowana wokół pewnego formula_34 a więc jest np. funkcją Gaussa z maksimum w formula_35
tzn. istotny wkład do sumy wnoszą jedynie fale z wektorami falowymi wokół formula_37
W granicy ultrarelatywistycznej możemy więc założyć
tzn. że energia kinetyczna jest dużo większa od spoczynkowej i wtedy
Dla tej paczki równanie Kleina-Gordona staje się więc po prostu równaniem falowym bez masy:
z ogólnymi nierozpływającymi się rozwiązaniami
Dla obwiedni Gaussa otrzymujemy więc jako rozwiązania nierozpływające się gaussowskie paczki falowe:
Jest to zanik charakterystycznego dla nierelatywistycznej mechaniki kwantowej rozpływania się paczki, kiedy to formula_44 stale powiększa się podczas ruchu.
Równanie Schrödingera jako granica nierelatywistyczna.
W szczególności w granicy nierelatywistycznej możemy z równania Kleina-Gordona wyprowadzić równanie Schródingera.
Ograniczmy się jeszcze raz do jednego wymiaru przestrzennego:
i wyrotujmy transformacją unitarną człon wyglądający na odpowiedzialny za Zitterbewegung, tzn. proporcjonalny do energii spoczynkowej Einsteina:
Nowe równanie na funkcje formula_47 jest wtedy
Po pomnożeniu stronami przez stałe widać już w tej formie, że jest to teraz zwykłe równanie Schrödingera, ale rozszerzone tak, jakby w członie przestrzennym zastąpić operator Laplace’a operatorem Laplace’a dla czasoprzestrzeni Einsteina, a nie dla samej przestrzeni, tzn. przez operator operator d’Alemberta
lub krótko
Poszukajmy rozwiązań tego równania w postaci nierozpływających się paczek falowych, ale poruszających się z dowolną prędkością formula_51 tzn. rozwiązań w postaci
Równanie Kleina-Gordona przybiera wtedy uproszczoną formę równania różniczkowego zwyczajnego
i szukamy jego rozwiązań w postaci
Podstawiając do równania, otrzymujemy
lub
W granicy nierelatywistycznej
otrzymujemy więc
oraz
tzn. rozwiązania
Jak łatwo sprawdzić przez podstawienie, są to rozwiązania nierelatywistycznego równania Schrödingera

</doc>
<doc id="100116" url="https://pl.wikipedia.org/wiki?curid=100116" title="KRRiTV">
KRRiTV



</doc>
<doc id="100117" url="https://pl.wikipedia.org/wiki?curid=100117" title="Bajki">
Bajki



</doc>
<doc id="100122" url="https://pl.wikipedia.org/wiki?curid=100122" title="Gambrinus">
Gambrinus

Gambrinus – legendarna postać uznawana za patrona piwowarów i miłośników piwa, kojarzona z radosnym stylem życia. Utożsamiana jest zwykle z Janem I ("Jan Primus"), księciem Brabancji żyjącym w XIII w.
Bohater ten występuje w wielu różnych legendarnych opowieściach. Według jednej z nich miał otrzymać dar umiejętności produkcji piwa bezpośrednio od egipskiej bogini Izydy. 
Na jego cześć nazwano nieistniejący już browar w Będzinie założony w XIX w.

</doc>
<doc id="100124" url="https://pl.wikipedia.org/wiki?curid=100124" title="Personalizacja">
Personalizacja



</doc>
<doc id="100125" url="https://pl.wikipedia.org/wiki?curid=100125" title="Marysieńka Sobieska">
Marysieńka Sobieska



</doc>
<doc id="100126" url="https://pl.wikipedia.org/wiki?curid=100126" title="Polimery syntetyczne">
Polimery syntetyczne

Polimery syntetyczne – polimery, które (w odróżnieniu od biopolimerów) nie występują naturalnie lecz są w całości otrzymywane ze związków chemicznych o małej masie cząsteczkowej zwanych monomerami. Występuje znaczący wzrost produkcji polimerów syntetycznych, ponieważ na przełomie wieków XX oraz XXI produkowano ich około 180 mln ton, natomiast w roku 2006 było to już 245 mln ton.
Pochodzenie.
Monomery do syntezy polimerów syntetycznych pozyskuje się z kilku źródeł:
Zastosowanie.
Polimery syntetyczne stanowią podstawowy (choć zazwyczaj nie jedyny) składnik wielu materiałów. Są to m.in.:

</doc>
<doc id="100127" url="https://pl.wikipedia.org/wiki?curid=100127" title="Personalizacja (informatyka)">
Personalizacja (informatyka)

Personalizacja – dostosowanie programu (jego ustawień, sposobu zachowania lub wyglądu) do indywidualnych potrzeb użytkownika. Personalizacja może także dotyczyć strony internetowej, kiedy jej zawartość lub sposób jej wyświetlania zależy od korzystającego użytkownika.
W celu zidentyfikowania użytkownika i tym samym dopasowaniu strony do jego potrzeb stosuje się logowanie lub tzw. ciasteczka.

</doc>
<doc id="100128" url="https://pl.wikipedia.org/wiki?curid=100128" title="Półwysep Koreański">
Półwysep Koreański

Półwysep Koreański – półwysep w Azji Wschodniej, wcinający się na 1100 km w Ocean Spokojny. Od północnego wschodu oblewają go wody Morza Japońskiego, które w Korei Południowej nazywa się Morzem Wschodnim, a w Korei Północnej – Morzem Wschodniokoreańskim, a od południowego zachodu – Morza Żółtego. Od Wysp Japońskich półwysep oddziela Cieśnina Koreańska.
Pod względem politycznym Półwysep Koreański podzielony jest między dwa państwa: Republikę Korei (Korea Południowa) i Koreańską Republikę Ludowo-Demokratyczną (Korea Północna). Przez wiele wieków, aż do podziału po II wojnie światowej, Korea tworzyła jedną jednostkę terytorialną.
Za północną granicę Półwyspu Koreańskiego powszechnie uznaje się granicę Korei Północnej z Chinami (1416 km) i Rosją (19 km). Biegnie ona głównie wzdłuż dwóch rzek: Yalu (kor. Amnok, 780 km) i Tuman (521 km).
Powierzchnia półwyspu wynosi 219 140 km². Linia brzegowa jest bardzo dobrze rozwinięta, zwłaszcza południowe i zachodnie wybrzeże. Jej łączna długość wynosi 8460 km. Przy południowym i zachodnim wybrzeżu rozsianych jest 3579 wysp, o łącznej powierzchni około 6 tys. km². Góry zajmują około 70% powierzchni Półwyspu Koreańskiego. Najwyższy szczyt to położony na północy Pektu-san (2744 m n.p.m.).
Zarys Półwyspu Koreańskiego wraz z wyspą Czedżu znajdują się na tzw. Fladze Zjednoczenia, pod którą występują niekiedy sportowcy obu państw koreańskich. Przedstawia ona niebieski zarys półwyspu na białym tle. Po raz pierwszy wystąpili pod nią reprezentanci Korei Północnej i Południowej podczas mistrzostw świata w tenisie stołowym w 1991 roku. Maszerowali pod nią także sportowcy obu tych krajów podczas otwarcia Igrzysk Olimpijskich w 2000, 2004 i 2018.

</doc>
<doc id="100130" url="https://pl.wikipedia.org/wiki?curid=100130" title="Manieryzmy">
Manieryzmy

Manieryzmy – wielokrotne powtarzanie określonych ruchów, które w odróżnieniu od stereotypii zachowują pozory swojej celowości (np. machanie, salutowanie), jednak wykonywane są w nieodpowiednich sytuacjach.

</doc>
<doc id="100137" url="https://pl.wikipedia.org/wiki?curid=100137" title="Marysieńka">
Marysieńka



</doc>
<doc id="100138" url="https://pl.wikipedia.org/wiki?curid=100138" title="Dymitr Samozwaniec I">
Dymitr Samozwaniec I

Dymitr Samozwaniec I, (ur. ok. 1581, zm. ) – car Rosji, rzekomo cudownie ocalały carewicz Dymitr (syn Iwana IV Groźnego).
Kwestia pochodzenia.
Pochodzenie i prawdziwe imię nie są dokładnie znane; pewne prawdopodobieństwo ma wersja, iż Samozwańcem był zbiegły mnich Monasteru Czudowskiego w Moskwie Grigorij „Griszka” Otriepjew (Григорий „Гришка” Отрепьев), imię świeckie – Jurij Bogdanowicz Otrepiew. Niepewna tożsamość Samozwańca sprawia, iż fakty biograficzne do momentu znalezienia się w Polsce są sprzeczne i często kolidują ze sobą. Historyk Siergiej Płatonow (1860–1933) utrzymywał, że „Nie sposób uznać, iż samozwaniec był Otrepiewem; nie sposób również twierdzić, iż Otrepiew nie mógł nim być: prawda jest na razie nieznana”. Prawdopodobnie Otrepiew był prawosławnym mnichem w latach 1601–1602; w lutym tego roku uciekł za granicę. Języka polskiego i łacińskiego uczył się w szkole braci polskich w Hoszczy na Wołyniu. Już w 1603 odnotowano jego obecność w Brahiniu u Adama Wiśniowieckiego.
Według jednej z krążących ówcześnie pogłosek, Samozwaniec miał być też rzekomo nieślubnym synem Stefana Batorego, pochodzącym z jego potajemnego związku z córką borowego z okolic Grodna – ulubionego miejsca polowań króla.
Szukanie poparcia i wyprawa na Moskwę.
W 1604 Samozwaniec przybył do Krakowa. Został przyjęty przez Zygmunta III Wazę. Przedstawił mu plan wyprawy na Moskwę w celu zdobycia tronu carskiego. Król nie zajął jednoznacznego stanowiska, natomiast wiele wpływowych osobistości z Janem Zamoyskim na czele uznało przedsięwzięcie za szkodliwe dla interesów Rzeczypospolitej. Magnackie rody Mniszchów i Wiśniowieckich spoglądały z zainteresowaniem na ten plan – wierzyły w nabycie nowych ziem dla swoich domen i rozszerzenie wpływów. Tak samo jak rosyjskie rody bojarów: Szujskich, Bielskich, Romanowów, Mścisławskich – liczyli na przywileje podobne do tych, jakie mieli polscy magnaci. Mniszchowie pragnęli wykorzystać zamęt w Rosji wywołany sporem cara Godunowa z wielkimi rosyjskimi rodami.
Dymitr znalazł więc poparcie u kilku magnatów polskich oraz w zakonie jezuitów i u nuncjusza papieskiego. Także przejście na katolicyzm (w czym wspomagał go ks. Franciszek Pomaski) i zamiar podporządkowania Cerkwi Prawosławnej Stolicy Apostolskiej pomogła mu znaleźć poparcie w Polsce. W ramach przygotowania wyprawy zebrał 2500 polskich żołnierzy, do których przyłączyło się następnie 2000 kozaków dońskich. Wyruszył na wschód 15 sierpnia 1604 roku. Po przekroczeniu granic Moskowii (31 października) napotkał on opór wojsk carskich. Rozpoczęło się trwające od 16 listopada 1604 do 12 stycznia 1605 roku nieudane oblężenie Nowogrodu Siewierskiego, bronionego przez wojewodę Piotra Fiodorowicza Basmanowa. 31 grudnia 1604 roku pod Nowogrodem Siewierskim doszło do zwycięskiej bitwy wojsk Dymitra z armią carską dowodzoną przez kniazia Mścisławskiego. Po przegranej bitwie pod Dobryniczami koło Siewska pod 31 stycznia 1605 zmuszony był wycofać swoje siły na południe. Sytuację Dymitra poprawiły powstanie ludowe na Ukrainie Siewierskiej oraz zajęcie przez kozaków Dońskich twierdzy w Kromach. Po nagłej śmierci Borysa Godunowa Dymitr 20 czerwca 1605 roku zajął Moskwę. Uznany przez carycę Marfę (żonę Iwana Groźnego i matkę zabitego carewicza) za syna – Dymitra Iwanowicza. Koronowany 30 lipca. W 1606, tuż przed śmiercią, poślubił Marynę Mniszchównę.
Kres władzy.
Był lubiany, choć i nierozumiany przez poddanych, gdyż „nie czcił” miejscowych obyczajów: nie nosił brody, nie przestrzegał postów cerkiewnych, nie spał po obiedzie (co było w zwyczaju), otaczał się obcokrajowcami, zwłaszcza Polakami. Dodatkowo, był znany ze swych podbojów miłosnych. Liczne intrygi wśród szlachty wywołały rychłe powstanie, które zakończyło się śmiercią Dymitra I oraz ok. 500 Polaków, głównie dworzan i szlachty. Na czele buntu stał przyszły car Wasyl Szujski. Zwłoki Dymitra zostały najpierw pochowane, później odkopane, zawleczone na sznurze uwiązanym do genitaliów na Łobnoje Miesto. Tam zmasakrowane ciało zostało poćwiartowane i spalone. Prochami nabito armatę ustawioną na rogatkach Moskwy i wystrzelono je na zachód – w kierunku Polski.
Ocena.
Dotychczas nie ma jednoznacznej oceny Dymitra Samozwańca jako rządcy Rosji. Nie ma on stronników czy sympatyków wśród historyków rosyjskich, zapewne ze względu na pochodzenie, na powiązanie z Polską i z katolicyzmem oraz na kłamstwo, które leżało u podstaw jego władzy. Jednak pewne przesłanki wskazują na to, iż był carem aktywnym i świadomym. Ogłosił liczne amnestie wobec zesłanej szlachty moskiewskiej, oddał im mienie i ziemię. Filaret (Romanow) został przez niego uwolniony z zesłania i mianowany metropolitą rostowskim. Car podniósł wynagrodzenie służących, zliberalizował zależność chłopów od ich właścicieli. Za jego panowania swobodnie można było wyjeżdżać za granicę.
Aktywnie uczestniczył w „sprawach państwowych”, pracując nad ustawami; przyjmował ludzi z prośbami i podaniami. Zaczął przygotowywać się do wojny z Turcją, szukając sprzymierzeńców w Polsce i Stolicy Apostolskiej (pomocy nie otrzymał w związku z niespełnieniem wcześniejszych obietnic wprowadzenia katolicyzmu w Rosji jako wiary państwowej oraz zwiększenia terytorium Rzeczypospolitej kosztem ziem moskiewskich). Krótki okres jego rządów (11 miesięcy) nie pozwala ocenić go w pełni obiektywnie.

</doc>
<doc id="100141" url="https://pl.wikipedia.org/wiki?curid=100141" title="Jan Zamojski">
Jan Zamojski



</doc>
<doc id="100149" url="https://pl.wikipedia.org/wiki?curid=100149" title="Christian Hommel">
Christian Hommel

Christian Hommel (ur. 1963) – oboista niemiecki.
Studiował we Freiburgu u Heinza Holligera. Był laureatem międzynarodowych konkursów muzycznych w Genewie i Trieście oraz wielu nagród i stypendiów artystycznych, m.in. Nagrody Niemieckiej Rady Muzycznej (1987) i Nagrody Towarzystwa Mozartowskiego w Wiesbaden (1988). Koncertował w Europie, Ameryce i Azji jako solista, muzyk kameralny i dyrygent; występuje m.in. z zespołem "Camerata" w Salzburgu, Niemiecką Filharmonią Kameralną, Orkiestrą Kameralną Kolonii. Z zespołem kolońskim nagrał pierwsze całościowe wykonanie koncertów obojowych Johanna Sebastiana Bacha.
Obok muzyki dawnej zajmuje się także muzyką współczesną, jest współtwórcą i dyrygentem zespołu "Ensemble Aventure". Wykładowca gościnny wielu uczelni muzycznych oraz stały profesor Akademii Sztuki w Bremie. Wielokrotnie nagradzany za nagrania płytowe. W Montepulciano (Włochy) prowadzi kurs mistrzowski przeznaczony dla oboistów.

</doc>
<doc id="100153" url="https://pl.wikipedia.org/wiki?curid=100153" title="Wolfgang Paul">
Wolfgang Paul

Wolfgang Paul (ur. 10 sierpnia 1913 w Lorenzkirch, zm. 7 grudnia 1993 w Bonn) – niemiecki fizyk, laureat Nagrody Nobla w 1989.
Życiorys.
Urodził się w rodzinie pastorów luterańskich, miał pięcioro rodzeństwa. Wychował się w Monachium, gdzie skończył gimnazjum. Jego ojciec umarł kiedy Wolfgang miał 15 lat.
Od 1952 był profesorem Uniwersytetu w Bonn, w latach 1970–1975 dyrektor Deutsches Elektronen-Synchrotron w Hamburgu. W pracy naukowej zajmował się przede wszystkim fizyką jądrową i cząstkami elementarnymi. W latach 50. skonstruował pierwsze pułapki jonowe. Należał do grupy niemieckich naukowców będących przeciwnikami broni atomowej znanej jako Göttinger 18
W 1989, razem z Hansem Dehmeltem, został laureatem Nagrody Nobla za skonstruowanie pułapek jonowych (w tym samym roku, niezależnie od Paula i Dehmelta, Nagrodę Nobla w dziedzinie fizyki otrzymał Norman F. Ramsey).

</doc>
<doc id="100154" url="https://pl.wikipedia.org/wiki?curid=100154" title="Marcin Wadowita">
Marcin Wadowita

Marcin Wadowita, Vadovius, Campius, wł. Marcin Kępka (ur. ok. 1567 roku w Wadowicach, zm. 27 stycznia 1641 roku) – polski ksiądz katolicki, teolog, pisarz religijny, profesor, wicekanclerz i dziekan Wydziału Teologii Akademii Krakowskiej.
Uznawany za najwybitniejszego, obok Adama z Opatowa, teologa krakowskiego doby królów z dynastii Wazów. Komentator kosmografii Jana Hontera, obrońca idei tolerancji. Uratował od śmierci teologa braci polskich Fausta Socyna. Marcin Wadowita należał do grona osób na owe czasy głęboko wykształconych, o wrażliwej umysłowości. Jego wiedza, swada polemiczna i niepospolita inteligencja przysparzały mu wielu słuchaczy.
Przeszedł liczne szczeble ówczesnej kariery akademika i duchownego – od proboszcza (prepozyta) kościoła św. Floriana na Kleparzu, do godności wicekanclerza Uniwersytetu. Związany był przez prawie pół wieku z Akademią Krakowską. Ceniono go za wesołe usposobienie, rozległą wiedzę i inteligencję. Doprowadził on bazę uniwersytecką do niebywałego rozkwitu.
Biogram.
Marcin Wadowita urodził się w Wadowicach, w rodzinie Mateusza Kępki, rajcy miejskiego. Niewiele wiadomo na temat jego dzieciństwa, nawet data urodzin nie jest pewna: w literaturze przedmiotu często pojawiają się daty 1567 lub 1570, jednak należy je traktować z rezerwą. W 1583 wstąpił w grupie 114 nowych studentów do Akademii Krakowskiej. Stopień magistra sztuk uzyskał w 1590, jako pierwszy wadowiczanin w historii.
Od tego czasu jego kariera kościelna znacznie przyspieszyła. W 1602 został kanonikiem w kościele św. Anny, w 1609 kanonikiem, a w 1617 prepozytem kolegiackiego kościoła św. Floriana na Kleparzu. Był kaznodzieją katedralnym i proboszczem w Opatowcu, a także w Starym Korczynie. Równolegle rozwijała się jego kariera akademicka. Jako magister sztuk wykładał w Collegium Minus i we Włocławku, jednocześnie prowadził studia teologiczne w Collegium Maius. W 1600 powierzono mu prestiżową funkcję dziekana Wydziału Filozoficznego. W 1602 zdał egzamin przed profesorem Janem Barskim i został diakonem i prezbiterem, w rok później otrzymał bakalaureat z teologii, a w kolejnym roku został profesorem na wydziale teologicznym.
Dzięki wsparciu biskupa Piotra Tylickiego Wadowita wyjechał na studia na Uniwersytet w Padwie oraz do Rzymu, gdzie uczył się w Kolegium Jezuitów. Podczas swojego pobytu w Rzymie wygłosił m.in. rekolekcje przed papieżem Klemensem VIII, który – zadowolony i rozbawiony manierami Polaka – miał wykrzyknąć: 
W jezuickim kolegium uzyskał tytuł doktora świętej teologii w 1606 roku. Powrócił do kraju, w którym trwał ostry konflikt między Akademią Krakowską a jezuitami o kontrolę nad systemem edukacji. Mimo swojego wykształcenia, Wadowita wziął stronę swojej pierwszej "Almae Matris", reprezentował ją w rozmaitych sporach z jezuitami chcącymi otwierać kolegia w wielu miastach Polski. Ostatecznie konflikt zakończył Sejm w 1633 roku, którego uchwała nakazywała zamknąć szkoły jezuickie w Krakowie.
W 1608 słuchaczem jego dysputy był przyszły król Polski, królewicz Władysław Waza. W latach 1618–1639 Wadowita wielokrotnie wybierany był na dziekana teologii na krakowskiej uczelni. W 1636 został także jej wicekanclerzem.
Na mocy przywileju Zygmunta I Starego z 1535 szlachectwo uzyskiwali „doktorowie Akademii Krakowskiej wydziałów: teologii, praw i medycyny oraz innych zaszczytnych nauk i sztuk”, w ten sposób być może także doktor Marcin z Wadowic został szlachcicem. W 1641 na swym majątku Pławowice uczynił zapis 3000 zł polskich na rzecz fundacji stypendium dla studentów. Nie zapomniał o swoim rodzinnym mieście Wadowicach, uposażając tam „szpital dla ubogich osób obojga płci” oraz szkołę. Jego staropolskie portrety z XVII wieku znajdują się w Collegium Maius i klasztorze OO. Karmelitów na Piasku w Krakowie.
Zmarł powszechnie żałowany 27 stycznia 1641 i został pochowany w kościele św. Floriana w Krakowie. W 2018 powstała jego obszerna monografia autorstwa Tomasza Graffa, "Marcin Campius Wadowita (ok. 1567-1641). Duchowny i profesor Uniwersytetu Krakowskiego," Kraków 2018.
Twórczość.
Zachowały się 4 traktaty teologiczne autorstwa Wadowity:

</doc>
<doc id="100155" url="https://pl.wikipedia.org/wiki?curid=100155" title="Leksykologia">
Leksykologia

Leksykologia – dyscyplina językoznawcza badająca słownictwo języka w stanie współczesnym i jego ewolucję na przestrzeni wieków. Wymieniana jest w zestawieniu z leksykografią, dla której jest nauką pomocniczą. Do kwestii leksykologicznych należą przede wszystkim: problematyka słowa jako podstawowej jednostki leksykalnej (leksemu), związek między znaczeniem a pojęciem i stosunek między znaczeniem leksykalnym a gramatycznym. Leksykologia zajmuje się badaniem zarówno pojedynczych słów, jak i zasobu słownego języka jako całości. Bada słowa z perspektywy ich znaczenia, miejsca w systemie słownikowym, pochodzenia, właściwości gramatycznych, sfer zastosowania i cech stylistycznych. Jednym z podstawowych odłamów nauki o słowie jest semantyka, która bada semantyczny aspekt słowa.
Zasób słowny języka nie jest jedynie zespołem słów, jednostek leksykalnych, ale tworzy też pewien system oparty na związkach zależnościowych. Leksykologia bada zależności systemowe występujące w ramach leksyki. Praktyka leksykologiczna może być skierowana na przynajmniej trzy kierunki badawcze: grupowanie leksemów według ich relacji do realiów pozajęzykowych, wyodrębnianie pól semantycznych i pojęciowych, badanie zjawisk historyczno-semantycznych na gruncie jednego lub wielu języków. Przy badaniu stosunków systemowych słów w ramach leksyki można stwierdzić, że na przykład słowa monosemantyczne i polisemantyczne pozostają ze sobą w stosunkach homonimicznych i antonimicznych, a także że wiele słów dawniej funkcjonujących wyszło z powszechnego obiegu albo przybrało inne znaczenia lub cechy stylistyczne. Badaniem leksyki z perspektywy jej pochodzenia, sposobu formowania i rozwoju zajmuje się leksykologia historyczna, odróżniająca się swoim celem od etymologii, która tworzy część leksykologii historycznej i zajmuje się pochodzeniem słów.
Leksykologia zajmuje się takimi zjawiskami, jak:

</doc>
<doc id="100157" url="https://pl.wikipedia.org/wiki?curid=100157" title="Sympatryczność">
Sympatryczność

Sympatryczność − zjawisko polegające na występowaniu na jednym obszarze populacji, gatunków lub taksonów wyższych rangą i oznacza zachodzenie na siebie zasięgów ich występowania – mogą one występować w tych samych lub różnych siedliskach.
W antropologii rozpatruje się stosunkowo długotrwałe trwanie we względnej izolacji genetycznej sympatrycznych społeczności ludzkich (wskutek istnienia barier kulturowych).

</doc>
<doc id="100158" url="https://pl.wikipedia.org/wiki?curid=100158" title="Allopatryczność">
Allopatryczność

Allopatryczność – zjawisko polegające na występowaniu populacji lub spokrewnionych gatunków na wzajemnie wykluczających się obszarach geograficznych, np. różnych kontynentach. Między populacjami allopatrycznymi występuje bardzo słaba wymiana genów (o ile w ogóle zachodzi), co prowadzi często do specjacji.
Gatunki allopatryczne lub alopatryczne to pary lub zespoły identycznych morfologicznie gatunków izolowanych geograficznie, o zasięgach nie stykających się ze sobą. Zasięg występowania gatunków może się jednak zmieniać i z czasem gatunki allopatryczne mogą się przekształcić w gatunki sympatryczne lub gatunki parapatryczne, czyli w gatunki o zasięgach zachodzących na siebie lub stykających się.

</doc>
<doc id="100159" url="https://pl.wikipedia.org/wiki?curid=100159" title="Ambrozja">
Ambrozja



</doc>
<doc id="100160" url="https://pl.wikipedia.org/wiki?curid=100160" title="Manieryzm">
Manieryzm



</doc>
<doc id="100161" url="https://pl.wikipedia.org/wiki?curid=100161" title="Ambrozja (ekologia)">
Ambrozja (ekologia)

Ambrozja – koakcja symbiotyczna grzybów niedoskonałych lub workowców (głównie z rodzajów: "Monilia", "Cephalosporium" i "Tuberculariella") z niektórymi owadami lub ich larwami (np. korniki, termity, mrówkowate, niektóre chrząszcze, galasówki) pasożytującymi w tkankach roślin wyższych. Zależność ta polega na tym, że owad odżywia się grzybnią, która wyściela tunele drążone w roślinie, zaś grzyb czerpie substancje odżywcze z kału owada lub tkanek rośliny. Dodatkową korzyścią dla grzyba jest jego rozprzestrzenianie wraz z odchodami owada.

</doc>
<doc id="100164" url="https://pl.wikipedia.org/wiki?curid=100164" title="Antoni Łomnicki">
Antoni Łomnicki

Antoni Marian Łomnicki herbu Suchekomnaty (ur. 17 stycznia 1881 we Lwowie, zm. 3/4 lipca 1941 tamże) – polski matematyk, doktor filozofii, współtwórca lwowskiej szkoły matematycznej.
Życiorys.
We Lwowie ukończył gimnazjum i Uniwersytet Lwowski, uzyskując w 1903 stopień doktora. Następnie studiował także na Uniwersytecie w Getyndze. Do 1919 był także profesorem gimnazjalnym we Lwowie i w Tarnowie, ucząc matematyki. We Lwowie uczył matematyki w C. K. VII Gimnazjum, Prywatnym Gimnazjum Zofii Strzałkowskiej. Od 1926 do 1927 był dyrektorem VII Państwowego Gimnazjum im. Tadeusza Kościuszki we Lwowie.
W 1919 uzyskał habilitację w Szkole Politechnicznej we Lwowie. Prawie całe swe życie związał z Politechniką Lwowską, gdzie był profesorem (od 1920), kierownikiem Katedry Matematyki, dziekanem i prorektorem (1928/1929, od 1939).
W 1920 przyjął Stefana Banacha na swojego asystenta, mimo niezakończonych jeszcze przez niego studiów. Był autorem prac z geometrii i kartografii oraz podręczników z tych dziedzin. W okresie sowieckiej okupacji Lwowa nadal prowadził działalność naukową, kierownik Katedry Matematyki PLw. Rozstrzelany przez Niemców po zajęciu Lwowa w nocy z 3 na 4 lipca 1941 na Wzgórzach Wuleckich wraz z grupą 25 polskich profesorów wyższych uczelni lwowskich.

</doc>
<doc id="100165" url="https://pl.wikipedia.org/wiki?curid=100165" title="Brithenig">
Brithenig

Brithenig jest sztucznym językiem zbudowanym w 1996 r. przez Nowozelandczyka Andrew Smitha. Język ten jest hipotetycznym językiem romańskim, który zaistniałby, gdyby celtycki jako ludowy język Wielkiej Brytanii ustąpił miejsca łacinie ludowej: język spokrewniony z francuskim, hiszpańskim oraz włoskim, ale wyróżniający się zmianami typowymi dla języka walijskiego i przepełniony zapożyczeniami celtyckimi.
W przeciwieństwie do sztucznych języków takich jak esperanto, brithenig nie został stworzony z pobudek utylitarnych (nie stanowi propozycji języka pomocniczego o charakterze międzynarodowym). Jest on częścią projektu alternatywnej historii o nazwie Ill Bethisad, w którym powstanie brithenigu jest dokładnie wytłumaczone.
Brithenig cieszy się szacunkiem wśród językotwórców. Jest najstarszym znanym przypadkiem sztucznego języka opartego na alternatywnej ewolucji naturalnego języka. Jako taki brithenig stoi na czele języków tego typu, do którego również należą inne sztuczne języki romańskie takie jak breathanach (oparty na gaelickim) i wenedyk (oparty na polskim).
Przykład: Ojcze nasz:

</doc>
<doc id="100166" url="https://pl.wikipedia.org/wiki?curid=100166" title="Polska Ludowa Akcja Niepodległościowa">
Polska Ludowa Akcja Niepodległościowa

Polska Ludowa Akcja Niepodległościowa (PLAN) – tajna lewicowa organizacja niepodległościowa utworzona 15 października 1939 przez nielicznych działaczy wywodzących się z przedwojennego Związku Polskiej Młodzieży Demokratycznej, młodych studentów środowiska czasopisma „Orka na Ugorze”, do których na przełomie listopada i grudnia 1939 przyłączyła się grupa KIMB – (Krąg Instruktorów im. Mieczysława Bema), na którego czele stał hm. Juliusz Dąbrowski ps. „Bem”, oraz młodzież harcerska związana przed wojną z 23 Warszawską Drużyną Harcerzy im. Bolesława Chrobrego „Pomarańczarnia”. W tej grupie do PLAN-u wszedł m.in. Tadeusz Zawadzki ps. „Zośka”.
Historia.
Po ostatecznym skrystalizowaniu się struktury organizacyjnej PLAN-u, na którego czele stanął Komendant – Jerzy Drewnowski „Stanisław” i szef Sztabu – początkowo Gustaw Herling-Grudziński, a po nim kpt. Zbigniew Rawicz-Twaróg „Jacek”, w Sztabie PLAN-u utworzono dwa wydziały o charakterze wyraźnie militarnym: Wydział Wojskowy i Wydział Bojowy. Zadaniem Wydziału Wojskowego, którym kierował oficer 32. dal. por. sł. st. Józef Kotowicz, było przede wszystkim prowadzenie szkolenia wojskowego członków organizacji. Pierwsi przeszkoleni członkowie PLAN-u mieli stanowić kadrę dowódczą przyszłych oddziałów partyzanckich i powstańczych.
Wydział Bojowy, kierowany przez Kazimierza Kotta (ps. „Światowid”, „Andrzej Dubiński”), miał prowadzić działalność o charakterze początkowo akcji małosabotażowej i sabotażowej, a następnie akcji bojowej. PLAN wydawał i kolportował pismo konspiracyjne „Biuletyn Polski” (były to prymitywnie powielane streszczenia z nasłuchów radiowych), a od stycznia 1940 „Polskę Ludową”.
Realizatorem tych zadań miały być utworzone w Warszawie „piątki”, złożone przede wszystkim z młodzieży robotniczej, rzemieślniczej i uczniowskiej. Kilka takich „piątek” tworzyć miało „dzielnicę”, na której czele stał Szef, a w składzie byli podlegający mu bezpośrednio dowódcy „piątek” oraz szef komórki wywiadu i kolportażu. Każda taka „dzielnica” miała być powiązana z grupą oficerów z Wydziału Wojskowego, szkolących jej członków w zakresie wiedzy wojskowej. Realizacja tych zamierzeń została przerwana przez aresztowania, jakie spadły na PLAN w połowie stycznia 1940 i objęły niemal cały jej aktyw kierowniczy – dlatego do dziś nie udało się ustalić w jakim stopniu zostały one zrealizowane. Wiadomo jedynie, że Wydział Bojowy był najsprawniej działającym członem organizacji. W ciągu trzech miesięcy udało mu się utworzyć zalążki „dzielnic” i przeprowadzić kilka udanych akcji małego sabotażu.
Jeszcze przed uderzeniem Gestapo, w połowie grudnia 1939 z PLAN-u odeszła grupka harcerzy z Tadeuszem Zawadzkim „Zośką” w tym m.in. Jan Bytnar „Rudy” i Aleksy Dawidowski „Alek”, którzy włączyli się w działalność Szarych Szeregów, Służby Zwycięstwu Polski (późniejszy ZWZ) i Organizacji Małego Sabotażu „Wawer”.
Rozbicie organizacji przez warszawskie Gestapo i opuszczenie Warszawy przez Kazimierza Kotta, który zdołał umknąć z siedziby Gestapo w al. Szucha, a który trzymał w swych rękach wszystkie nici organizacyjne Wydziału Bojowego, spowodowało, że członkowie PLAN-u rozproszyli się i nie został on już w pełni odtworzony.
Niewielka grupa spośród ocalałych z aresztowań członków PLAN-u z Cezarym Szemleyem na czele podjęła próby odtworzenia organizacji. Mimo używania dawnej nazwy, de facto była to już nowa organizacja, stąd w literaturze nazywana jest często PLAN II. W ramach akcji scaleniowej PLAN przystąpił do ZWZ, zachowując autonomię polityczną. PLAN wydawał pisma "Rzeczpospolita" i "Polska Ludowa". Organizacja miała charakter demokratyczny, lewicowy, antyklerykalny. Była zwolennikiem szerokiej nacjonalizacji gospodarki i powstania federacji narodów Europy Wschodniej. W 1943 PLAN udzielił szerokiej pomocy ŻOB i ŻZW.
Głównym twórcą programu politycznego PLAN był Wacław Barcikowski. We władzach organizacji znaleźli się również Jan Nepomucen Miller i Stefan Kurowski (właśc. Warszawski). Ze względu na krytykę koncepcji „stania z bronią u nogi” PLAN zaczął coraz bardziej dystansować się od AK. W 1943 PLAN współorganizował Naczelny Komitet Ludowy, a w 1944 Centralny Komitet Ludowy. Oddziały zbrojne PLAN-u weszły w skład Polskiej Armii Ludowej. W okresie powstania warszawskiego CKL, w tym PLAN uznał zwierzchnictwo PKWN.

</doc>
<doc id="100167" url="https://pl.wikipedia.org/wiki?curid=100167" title="PLAN (informatyka)">
PLAN (informatyka)

PLAN () – makroasembler komputerów ICL serii 1900 i wywodzących się od nich maszyn Odra serii 1300 (1304, 1305, 1325).
Istniały 4 wersje o wzrastających możliwościach makrogeneratora i wymaganiach sprzętowych dla kompilacji:
Cechą charakterystyczną tego języka, wynikającą z konstrukcji jednostki centralnej maszyny, było 24-bitowe słowo, w którym można zapisać cztery 6-bitowe znaki.

</doc>
<doc id="100170" url="https://pl.wikipedia.org/wiki?curid=100170" title="Owczarek staroangielski">
Owczarek staroangielski

Owczarek staroangielski, bobtail - jedna z ras psów należących do psów pasterskich i zaganiających, zaklasyfikowana do sekcji psów pasterskich (owczarskich). Nazwa "bobtail" pochodzi z języka angielskiego i oznacza "krótki ogon".
Według klasyfikacji FCI nie podlega próbom pracy. Typ wilkowaty.
Krótki rys historyczny.
Nie ma zgodności co do tego, jak stara jest to rasa. Najczęściej przyjmuje się, że została ukształtowana w średniowieczu. Zwolennicy tego poglądu skłonni są nawet twierdzić, że psy odpowiadające z grubsza wzorcowi rasy żyły na Wyspach Brytyjskich już w czasach, gdy te podbijali Normanowie. Pierwszy w miarę dokładny opis psa, którego można zidentyfikować jako owczarka staroangielskiego, pochodzi jednak dopiero z książki autorstwa Konrada Heresbacha, wydanej w roku 1586. Pierwsza oficjalna prezentacja przedstawicieli rasy na wystawie miała miejsce w roku 1873. W roku 1890 zatwierdzono pierwszy wzorzec rasy. Owczarków staroangielskich używano pierwotnie do pilnowania stad, które miały także chronić przed drapieżnikami.
Użytkowość.
Pies reprezentacyjny, ale w niektórych krajach (Australia, Nowa Zelandia) w dalszym ciągu jest to pies pracujący.
Temperament.
Kilkadziesiąt lat temu przedstawicieli tej rasy określano jako psy zawzięte i niebudzące zaufania. Dziś to pies zrównoważony, przyjazny, wierny, inteligentny, spokojny. Ma bardzo dobry, pogodny charakter. Odznacza się spokojnym i łagodnym usposobieniem. Jest czujny, lecz niepłochliwy i nieszczekliwy. Cierpliwy w stosunku do dzieci. Dość łatwo przystosowuje się do życia w mieszkaniu. Do szczęścia potrzebuje towarzystwa człowieka.
Budowa.
Mocna i zwarta, charakterystyczne gęste owłosienie „napuszone” oraz przebudowany zad; głowa duża, oczy ciemne, uszy małe, obwisłe, przylegające do głowy; tułów zwarty i krótki; głęboka klatka piersiowa; kończyny proste, niezbyt długie. Ogony, kiedyś cięto, obecnie ogony się zachowuje. Ogon powinien być noszony nisko, ale bez podwijania. 
Umaszczenie.
Różne odcienie szarości lub niebieskiego aż po grizzly, dopuszczalne niewielkie białe znaczenia na tułowiu. Głowa,kryza, kończyny przednie i tylne, koniec ogona (tzw. irlandzkie znaczenia) białe. Często ciemne plamy na głowie. Szczenięta są biało-czarne, jaśnieją z wiekiem.
Utrzymanie.
Potrzebuje czasochłonnej pielęgnacji długiego włosa; szata wymaga wyczesywania i kąpieli. Podszerstek należy delikatnie wyczesywać, nie niszcząc przy tym długiego włosa. Można strzyc, aby łatwiej utrzymywać pielęgnację psa. Sierść odrasta po strzyżeniu koło roku do długości wystawowej. 
Zdrowie i pielęgnacja.
Owczarek staroangielski nie należy do ras chorowitych. Najczęściej występujące schorzenia to zapalenie uszu, choroby oczu, a u starszych egzemplarzy zwyrodnienia stawów i choroby układu krążenia. W przypadku niezapewnienia bobtailowi odpowiedniej ilości ruchu pies łatwo może być narażony na otyłość. Długość życia: 10 do 12 lat.

</doc>
<doc id="100177" url="https://pl.wikipedia.org/wiki?curid=100177" title="Radio Złote Przeboje">
Radio Złote Przeboje

Radio Złote Przeboje – multiregionalna sieć rozgłośni radiowych powstała w 1997. Nadaje program w formacie muzycznym AC. Właścicielem marki jest Grupa Radiowa Agory Sp. z o.o. wchodząca w skład spółki Agora SA. Dyrektorem programowym rozgłośni od stycznia 2023 jest Mateusz Golis. Dyrektorem muzycznym rozgłośni od sierpnia 2018 jest Joanna Sołtysiak.
Historia.
Początkowo emitowano tu jedynie utwory z lat 60., 70. i 80. XX wieku. Z czasem repertuar muzyczny został poszerzony o przeboje pochodzące z lat 90. i kolejnych. Obecnie stacja emituje głównie piosenki z lat 80., 90. i 2000.
Grupą docelową są głównie słuchacze w wieku 25–50 lat.
Od grudnia 2007 do stycznia 2010 roku z rozgłośnią związany był Marek Niedźwiecki – jeden z najpopularniejszych polskich dziennikarzy muzycznych. Od stycznia 2008 prowadził kilka audycji, między innymi swoją autorską listę przebojów (lista przebojów Marka Niedźwieckiego). Oprócz niego z radiem związanych było wiele innych znanych osób, m.in.: Robert Janowski, Jarosław Boberek, Marcin Prokop, Michał Koterski czy Paweł Sulik.
Emisja.
W 2007 sieć przeszła proces centralizacji, nadając ogólnopolski sygnał z Warszawy. Dzięki systemowi rozszczepień antenowych występują lokalne (Białystok, Bydgoszcz, Częstochowa, Gdańsk, Jelenia Góra, Katowice, Kraków, Lublin, Łódź, Nowy Sącz, Opole, Poznań, Rzeszów, Szczecin, Tarnów, Wałbrzych, Warszawa, Wrocław, Zamość, Zielona Góra, Wetlina) bloki reklamowe, wiadomości, pogoda oraz bieżące informacje dla kierowców. Taki zabieg miał na celu redukcję kosztów działalności poszczególnych stacji.
Radio Złote Przeboje jest dostępne również za pośrednictwem serwisu internetowego Tuba.fm.

</doc>
<doc id="100179" url="https://pl.wikipedia.org/wiki?curid=100179" title="Geometria nieeuklidesowa">
Geometria nieeuklidesowa

Geometria nieeuklidesowa – geometria, która nie spełnia co najmniej jednego z aksjomatów geometrii euklidesowej. Może ona spełniać tylko część z nich, przy czym mogą również obowiązywać w niej inne, sprzeczne z aksjomatami i twierdzeniami geometrii Euklidesa.
Historia.
Aż do początku XIX w. panowało przekonanie, że geometria euklidesowa jest jedyną z możliwych, mimo że istniała już geometria rzutowa
(wykorzystywana w malarstwie) oraz sferyczna (wykorzystywana w nawigacji morskiej i astronomii).
Geometria nieeuklidesowa ma swoje początki w badaniach Carla F. Gaussa, Johanna Lamberta, Giovanni Saccheriego oraz Adrien-Marie Legendre. Decydująca jednak była praca Mikołaja Iwanowicza Łobaczewskiego "O podstawach geometrii", wydana w 1829 w Kazaniu.
Wielki wkład do rozwoju tych geometrii wnieśli także: János Bolyai, Bernhard Riemann oraz David Hilbert.
Modele geometrii.
Model geometrii nieeuklidesowej Łobaczewskiego zaproponował H. Poincaré. Bazując na graficznej reprezentacji tego modelu Maurits Cornelis Escher wykonał prace "Granice Koła", pochodzące z lat 1958-1960. Drugim modelem geometrii nieeuklidesowej był ten, który zaproponował Felix Klein, w którym jednak kąty nie odpowiadały geometrii Łobaczewskiego. Oba modele bazowały na kole bez brzegów, czyli rozmaitości dwuwymiarowej. W modelu Poincaré'a widać wyraźnie, że piąty postulat Euklidesa nie jest spełniony.
Na niemal dowolnej powierzchni można rozważać geometrie, zazwyczaj będzie ona nieeuklidesowa, na co zwrócił uwagę Bernhard Riemann, bazujący na pracach Gaussa, który wprowadził pojęcie krzywizny powierzchni. Krzywizna ta definiuje czy geometria jest lokalnie paraboliczną (podobna do euklidesowej, gdzie krzywizna jest równa zero), eliptyczna (większa od zera) czy hiperboliczna (mniejsza od zera) w stylu Bolyai-Łobaczewskiego.

</doc>
<doc id="100181" url="https://pl.wikipedia.org/wiki?curid=100181" title="Clearwater (Floryda)">
Clearwater (Floryda)

Clearwater – miasto w stanie Floryda w Stanach Zjednoczonych, nad Zatoką Meksykańską.
Clearwater jest stolicą hrabstwa Pinellas i jest częścią regionu metropolitarnego Tampa Bay. Miasto ma charakter turystyczno-ekonomiczny i jest jednym z najprężniej działających miast na Florydzie.
Na terenie Clearwater znajdują się dwa znane college:
Na terenie miasta znajduje się także światowa siedziba Kościoła Scjentologicznego.

</doc>
<doc id="100182" url="https://pl.wikipedia.org/wiki?curid=100182" title="Naftalen">
Naftalen

Naftalen, naftalina (, olej skalny) – organiczny związek chemiczny, najprostszy z policyklicznych węglowodorów aromatycznych o dwóch skondensowanych pierścieniach benzenowych. Tworzy pochodne nitrowe, sulfonowe i chlorowe, ulega także reakcji uwodorniania.
Występuje w smole węglowej (np. w smole surowej gazowniczej (węglowej), 3–5%, i smole surowej koksowniczej, ok. 11%), ropie naftowej i olejkach eterycznych. Jest domieszką gazu świetlnego, zwiększającą jego siłę świecenia. W 1998 naftalen został wykryty w gniazdach termitów z gatunku "" Shiraki, w stężeniu od 50 do 200 ppb. Wytwarzany jest przez termity prawdopodobnie w celu fumigacji gniazd przeciwko innym bezkręgowcom (np. mrówkom) oraz mikroorganizmom patogennym.
Jest stosowany do syntezy różnych chemikaliów, barwników ftaleinowych, indygo, środków owadobójczych (zwłaszcza przeciw molom) i wybuchowych, rozpuszczalników, żywic syntetycznych i garbników.
Występowanie w kosmosie.
We wrześniu 2008 roku grupa naukowców z Hiszpanii ogłosiła odkrycie kationów naftalenu w gwiazdozbiorze Perseusza, w kierunku gwiazdy Cernis 52. Według niektórych przemawia to za hipotezą, że materiał, z którego uformował się Układ Słoneczny, zawierał kluczowe cząstki prebiotycznej "zupy pierwotnej", z której mogło powstać życie na Ziemi.

</doc>
<doc id="100183" url="https://pl.wikipedia.org/wiki?curid=100183" title="Naftalina">
Naftalina



</doc>
<doc id="100184" url="https://pl.wikipedia.org/wiki?curid=100184" title="Spytkowice (gmina w powiecie wadowickim)">
Spytkowice (gmina w powiecie wadowickim)

Spytkowice – gmina wiejska w województwie małopolskim, w powiecie wadowickim. W latach 1975–1998 gmina położona była w województwie bielskim. Siedziba gminy to Spytkowice.
Według danych z 31 marca 2011 gminę zamieszkiwało 10 121 osób.
Historia.
Gmina zbiorowa Spytkowice została utworzona 1 sierpnia 1934 roku w powiecie wadowickim w woj. krakowskim z dotychczasowych jednostkowych gmin wiejskich: Bachowice, Lipowa, Łączany, Miejsce, Półwieś, Ryczów, Spytkowice, Woźniki i Zygodowice.
Podczas II wojny światowej przedzielona granicą państwową. Bachowice ("Langenbachdorf"), Miejsce ("Meßten"), Spytkowice ("Spittkau") i Woźniki ("Schauenfurt") włączono do III Rzeszy. Pozostały obszar gminy (Lipowa, Łączany, Półwieś, Ryczów i Zygodowice) znalazł się w Generalnym Gubernatorstwie, gdzie został przyłączony do gminy Brzeźnica w powiecie Krakau-Land w dystrykcie krakowskim.
Po wojnie, gminę Spytkowice w oryginalnym składzie przywrócono na krótki czas (ponownie w powiecie wadowickim, woj. krakowskim), lecz już 27 lipca 1945 roku przekształcono ją w gminę Ryczów z siedzibą w Ryczowie. Gmina Ryczów została zniesiona 29 września 1954 roku wraz z reformą wprowadzającą gromady w miejsce gmin.
W związku z reaktywowaniem gmin 1 stycznia 1973, przywrócono gminę Spytkowice (nie odtworzono gminy Ryczów). Nowa gmina Spytkowice objęła zaledwie pięć z jej dawnych dziewięciu gromad/sołectw – Bachowice, Lipową, Miejsce, Ryczów i Spytkowice. W skład gminy Brzeźnica weszły Łączany i Półwieś, natomiast w skład gminy Tomice – Woźniki i Zygodowice.
1 stycznia 2007 Półwieś powróciła do gminy Spytkowice.
Struktura powierzchni.
Według danych z roku 2002 gmina Spytkowice ma obszar 47,03 km², w tym:
Gmina stanowi 7,28% powierzchni powiatu.
Demografia.
Dane z 31.12.2011 r. GUS:
Sąsiednie gminy.
Alwernia, Brzeźnica, Czernichów, Tomice, Zator

</doc>
<doc id="100185" url="https://pl.wikipedia.org/wiki?curid=100185" title="Humor">
Humor



</doc>
<doc id="100187" url="https://pl.wikipedia.org/wiki?curid=100187" title="Kradzież">
Kradzież

Kradzież ("art. 278 kk") – zabór cudzej rzeczy w celu przywłaszczenia. Pod pojęciem zaboru rozumie się fizyczne wyjęcie rzeczy spod władztwa właściciela. Dotyczy to również przedmiotu pozostawionego przez niego w znanym mu miejscu w zamiarze późniejszego jej zabrania. Wymóg dokonania zaboru oznacza, że nie jest możliwa kradzież rzeczy znalezionej przez sprawcę lub jemu powierzonej. Nie wyklucza to odpowiedzialności za inne przestępstwo, a mianowicie za przywłaszczenie.
Opis czynu.
Przedmiotem wykonawczym przestępstwa kradzieży może być tylko rzecz o wartości majątkowej. Powinna być ona nadto dla sprawcy cudza (czyli mieć właściciela, którym jest kto inny, niż sprawca). Nie jest możliwa kradzież nieruchomości, ponieważ przepis dotyczy rzeczy ruchomej. Natomiast możliwa jest kradzież części składowej, co uzasadnione jest tym, że odłączając ją od rzeczy głównej sprawca tworzy nową rzecz ruchomą, którą kradnie.
Przepisy o kradzieży rzeczy stosuje się także do zaboru w celu przywłaszczenia cudzego zwierzęcia.
Istnieją trudności w zakwalifikowaniu zaboru rzeczy wspólnej przez jednego z uprawnionych. Jest tak np. w wypadku, kiedy jeden z małżonków zabiera rzecz wchodzącą w skład majątku wspólnego małżonków. , że w zależności od tego, który z uprawnionych władał fizycznie rzeczą, zachodzi kradzież lub przywłaszczenie.
Przedmiotem kradzieży może być również, obok rzeczy ruchomej, karta bankomatowa, a także energia poprzez nielegalne podłączenie do sieci ciepłowniczej lub elektrycznej.
Kradzież może polegać tylko na aktywnym działaniu. Nie jest możliwe popełnienie jej przez zaniechanie.
Przestępstwo może zostać popełnione tylko umyślnie, w zamiarze bezpośrednim, przy czym konieczne jest, by sprawca działał w celu przywłaszczenia rzeczy, tzn., by chciał postępować z nią tak, jak właściciel, uzyskać nad nią trwałe władztwo. Niekoniecznie musi dążyć do tego, by włączyć rzecz do swojego majątku. Kradzież jest popełniona także wtedy, kiedy sprawca pragnie ukradzioną rzecz np. podarować innej osobie.
Kradzież zachodzi także wtedy, kiedy sprawca zabiera cudzą rzecz z zamiarem niezwłocznego jej porzucenia. Czyniąc tak postępuje bowiem z rzeczą tak, jak właściciel, a zatem przywłaszcza ją sobie.
Kradzież rzeczy ruchomej o wartości nieprzekraczającej 500 złotych (w latach 2013-2018 1/4 minimalnego wynagrodzenia, od 1998 do 2013 r. 250 złotych, natomiast od 1972 do 1998 r. 500 złotych) stanowi wykroczenie (art. 119 k.w.). Ograniczenie to nie dotyczy kradzieży broni, amunicji i materiałów lub przyrządów wybuchowych. Kradzież tych przedmiotów jest zawsze przestępstwem, niezależnie od ich wartości. Wartość przedmiotu przestępstwa nie ma również znaczenia przy zaborze karty bankomatowej albo energii. Przestępstwo kradzieży zasadniczo jest ścigane z urzędu, jeżeli jednak pokrzywdzony jest osobą najbliższą dla podejrzanego, wówczas przestępstwo to jest ścigane dopiero na wniosek pokrzywdzonego.
Wykroczeniem pozostaje również zabór w celu przywłaszczenia cudzej rzeczy ruchomej przedstawiającej wartość niemajątkową, np. pamiątkowy dyplom dla właściciela lub zdjęcie osoby najbliższej (art. 126 § 1 k.w.).
Kategorie złodziei i metody działania.
Osoba dokonująca lub trudniąca się kradzieżą to złodziej, w gwarze więziennej nazywany m.in. "akowcem", "doliniarzem" (kieszonkowiec), "tycerem", a jego praca – "tyrką".
Bardzo często specjalistyczne umiejętności złodziejskie nabywa się podczas odbywania kary pozbawienia wolności.

</doc>
<doc id="100188" url="https://pl.wikipedia.org/wiki?curid=100188" title="Slogan">
Slogan

Slogan (z , od irl. i szk. "sluagh-ghairm" – okrzyk wojenny) – określenie mogące oznaczać:
Slogan to zatem łatwo rozpoznawalne kilkuwyrazowe wyrażenie zawierające powszechnie znane prawdy lub poglądy (może to jednak być również uporczywie powtarzane kłamstwo), które poprzez swoje rozpowszechnienie straciło na oryginalności, a często i autentyczności, przestając zwracać na siebie uwagę odbiorców. Do charakterystycznych cech sloganów należą: zastosowanie podstawowej leksyki, występowanie zdań asyndetycznych (niełączonych spójnikami), a także operowanie zjawiskiem homonimii.
Slogan jest częstym składnikiem wypowiedzi oficjalnych, szczególnie o charakterze propagandowym, a nadmierna ich liczba w tych wypowiedziach oznacza praktycznie mowę o niczym. Paradoksalnie jednak slogany są skuteczne w języku reklamy, przyzwyczajając odbiorcę reklamy do nowego produktu, poprzez wywołanie u niego wrażenia rozpowszechnienia, popularności, a nawet pospolitości reklamowanego produktu, co umożliwia jego trwałe umiejscowienie na rynku.
Slogan a claim.
Claim (inaczej tagline lub brandline) to hasło reklamowe na stałe połączone z logotypem marki. Claim określa esencję marki i jest często stosowany przez wiele lat.
Przykłady claimów:

</doc>
<doc id="100189" url="https://pl.wikipedia.org/wiki?curid=100189" title="JPG">
JPG



</doc>
<doc id="100192" url="https://pl.wikipedia.org/wiki?curid=100192" title="Mrówki (województwo podlaskie)">
Mrówki (województwo podlaskie)

Mrówki – wieś w Polsce położona w województwie podlaskim, w powiecie łomżyńskim, w gminie Wizna.
Wierni kościoła rzymskokatolickiego należą do parafii św. Jana Chrzciciela w Wiznie.
Historia.
Dawniej prywatna wieś szlachecka "Nieławice-Mrówki" w drugiej połowie XVI wieku w powiecie wiskim ziemi wiskiej województwa mazowieckiego.
W latach 1921–1939 wieś leżała w województwie białostockim, w powiecie łomżyńskim, w gminie Bożejewo.
Według Powszechnego Spisu Ludności z 1921 roku wieś zamieszkiwało 45 osób w 4 budynkach mieszkalnych. Miejscowość należała do parafii rzymskokatolickiej w Wiźnie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Wiźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="100193" url="https://pl.wikipedia.org/wiki?curid=100193" title="Mrówka rudnica">
Mrówka rudnica

Mrówka rudnica ("Formica rufa") – gatunek mrówki z podrodziny Formicinae.
Morfologia.
Robotnica ma odwłok, tułów, wierzch głowy, a także część odnóży czarnobrązowe, pozostałe części ciała są rude. Na górnej krawędzi łuski występują pojedyncze, długie włoski. Odnóża ma długie i mocne. Długość ciała robotnicy wynosi 6–9 mm, a samca i samicy 9–11 mm.
Występowanie.
Gatunek północnopalearktyczny, rozprzestrzeniony od Hiszpanii na zachodzie po Rosję i Uzbekistan na wschodzie.
Pospolity owad leśny, żyje głównie w lasach, szczególnie iglastych. Buduje gniazda (mrowiska). Najczęściej znajdują się one w zacisznym, ale częściowo przynajmniej słonecznym miejscu, zwykle przy pniu drzewa. Mrowisko ma wysokość do 1 m, czasami nawet więcej. Składa się z części nadziemnej (kopiec) i podziemnej. Część nadziemna zbudowana jest głównie z igieł drzew i drobnych gałązek. Część podziemna jest równie duża jak nadziemna, a nawet większa, gdyż może sięgać do 2 m głębokości. Wewnątrz mrowiska znajdują się komory połączone systemem korytarzy. W zależności od pogody, a szczególnie pory roku, mrówki przebywają w różnych częściach mrowiska; w lecie głównie w części nadziemnej, zimą głównie w podziemnej. Z komór położonych w górnej części mrowiska prowadzą liczne korytarze na jego powierzchnię. W jednym mrowisku może być nawet do 100 tysięcy mrówek.
Biologia.
Występują trzy kasty: bezpłciowe robotnice, samica (królowa) i samce. W mrowisku normalnie występuje tylko jedna królowa i bardzo liczne bezskrzydłe robotnice. W lecie (od czerwca do września) z jaj wylęgają się liczne uskrzydlone samice i samce, które przy dobrej pogodzie masowo opuszczają mrowisko udając się w lot godowy. 
W czasie lotu godowego uskrzydlone samce zapładniają również uskrzydlone samice. Po locie godowym samce giną. Zapłodnione samice natomiast przystępują do założenia mrowiska. Zakładają je w tzw. zależny sposób. W tym celu odrzucają skrzydła i szukają gniazd pierwomrówki łagodnej ("Formica fusca"). Królowa mrówki rudnicy wchodzi do tego gniazda i zabija znajdującą się w nim królową pierwomrówki. Po zabiciu królowej zostaje zaakceptowana przez robotnice, które nie atakują jej i traktują ją jak swoją królową. Samica mrówki rudnicy składa jaja, którymi opiekują się robotnice pierwomrówki. Z jaj wylęgają się robotnice mrówki rudnicy. Z czasem robotnice pierwomrówki stopniowo giną, przybywa natomiast robotnic mrówki rudnicy, aż w końcu zostają same tylko mrówki rudnice.
Wszelkie prace, zarówno w mrowisku, jak i poza nim, wykonują robotnice. Królowa zajmuje się wyłącznie składaniem jaj. Dziennie składa ich nawet do 300. W przypadku zagrożenia mrowiska pobudzone robotnice gromadzą się przy wylotach korytarzy z mrowiska, wyginają odwłok pomiędzy odnóża i pryskają kwasem mrówkowym starając się celować w intruza. Odżywiają się różnorodnymi drobnymi zwierzętami, szczególnie zaś owadami i ich larwami, które następnie przetransportowują do mrowiska. Gdy ofiara jest większa, robią to wspólnie. Odżywiają się również wydzielaną przez mszyce słodką wydzieliną zwaną spadzią. Robotnice wykazują skłonność do specjalizacji. Młode wykonują prace wewnątrz mrowiska: drążą podziemne korytarze, opiekują się królową, jajami i poczwarkami, czyszczą mrowisko usuwając odpady i zarządzają żywnością. Po około 40 dniach wychodzą z mrowiska do prac zewnętrznych, początkowo zajmując się budowaniem mrowiska i zdobywaniem pożywienia w jego pobliżu. Dopiero najstarsze robotnice wychodzą w dalsze okolice mrowiska (10-15 metrów).
Mrówka rudnica odgrywa ważną rolę w funkcjonowaniu ekosystemów leśnych. Latem mrówki jednego mrowiska zabijają ok. 50 tysięcy larw owadów, broniąc w ten sposób las przed masowym ich rozmnożeniem się. W czasie masowego pojawienia się szkodników mrówki jednego mrowiska mogą zniszczyć nawet 10 mln owadów. Ponadto mrówki usuwają martwe szczątki zwierząt, pełniąc rolę "czyścicieli" lasu.
W Polsce mrówka rudnica podlega ochronie częściowej. Ochroną objęte są także gniazda mrówek.

</doc>
<doc id="100195" url="https://pl.wikipedia.org/wiki?curid=100195" title="Legia Warszawa (piłka siatkowa)">
Legia Warszawa (piłka siatkowa)

Legia Warszawa – polski klub siatkarski z siedzibą w Warszawie, utworzony w 1929 r. - jako sekcja siatkarska wielosekcyjnego Wojskowego Klubu Sportowego Legia Warszawa. Jest jednym z najbardziej utytułowanych polskich klubów siatkarskich. Zajmuje 2. miejsce w tabeli wszech czasów mistrzostw Polski z 28 medalami na koncie – aktualnie najwięcej spośród wszystkich polskich klubów siatkarskich. Jest 8-krotnym mistrzem Polski, 12-krotnym wicemistrzem oraz 8-krotnie zajmowali 3. miejsce w mistrzostwach Polski. Do tego pięciokrotnie wywalczyli Puchar Polski. W latach 60. siatkarska Legia Warszawa należała także do najlepszych drużyn w Europie. Legioniści 2-krotnie, w sezonach 1962/1963 oraz 1967/1968 meldowali się w półfinałach Pucharu Europy Mistrzów Krajowych (PEMK), dzisiejszej Ligi Mistrzów, wygrywając z bardzo mocnymi wówczas zespołami z ówczesnej Jugosławii i Czechosłowacji. Od sezonu 2021/2022 występuje w rozgrywkach I ligi.
Barwy Legii Warszawa reprezentowali w przeszłości wspaniali zawodnicy, m.in. Tomasz Wójtowicz, Mirosław Rybaczewski, Hubert Wagner, Wojciech Drzyzga, Robert Malinowski, Wacław Golec, Krzysztof Stefanowicz, Jakub Bednaruk, Robert Prygiel, Alojzy Świderek, Lech Zagumny, czy mistrzowie świata jak Karol Kłos, Piotr Nowakowski oraz Andrzej Wrona.
Do 1974 r. oprócz zespołu męskiego w ramach sekcji działała również drużyna kobiet.
Historia.
Powstanie klubu.
Początek istnienia siatkówki w Legii Warszawa datuje się na koniec 1929 r. Wówczas żeńska drużyna wystąpiła w dorocznym ogólnodostępnym turnieju Ośrodka Wychowania Fizycznego. W 1930 r. legioniści zadebiutowali w mistrzostwach Warszawy, zajmując 4. miejsce. Mierzyli się wówczas z taki drużynami jak AZS, Polonia, YMCA czy Bar-Kochba i PIWF. W kolejnym roku, legioniści ponownie zajęli 4. miejsce w mistrzostwach Warszawy. W klasie A legioniści grali jeszcze w 1935 r. brali także udział w turnieju Ośrodka WF w lutym 1937 r.
Reaktywacja klubu.
W kwietniu 1945 roku został reaktywowany I Wojskowy Klub Sportowy (WKS) Warszawa, a człon Legia został dodany w czerwcu tego roku. Pomysł założenia sekcji siatkówki i koszykówki powstał z inicjatywy i działań przedwojennego siatkarza, kapitana Witolda Serwatowskiego. Podjął się on organizacji struktur sekcji, które następnie zostały zatwierdzone przez zarząd klubu WKS Legia Warszawa. Ostatecznie sekcja siatkówki Wojskowego Klubu Sportowego Legia Warszawa została założona-reaktywowana w 1947 roku w Warszawie. Drużyna przejęła od CWKS-u czerwono-biało-zielono-czarne barwy oraz herb. Początkowo klub rozgrywał jedynie mecze sparingowe z innymi warszawskimi zespołami, jak SKS Warszawa i AZS Warszawa.
Pierwsze sukcesy.
W pierwszym występie w Pucharze Polski w 1951 "Wojskowi" uzyskali czwartą lokatę. Kolejną edycję pucharu wygrali, zajmując w mistrzostwach Polski 1952 trzecie miejsce.
Awans, Puchar Polski i rozwiązanie klubu.
W sezonie 1993/1994 klubowi nie udało się awansować do Ekstraklasy, mimo pierwszego miejsc. Legia przegrała w barażach. Awans zapewniła sobie jednak w następnym roku, zdobywając jednocześnie puchar Polski na turnieju w Warszawie.
W kolejnych sezonach Legia plasowała się w środku tabeli. W tym samym czasie sukcesy odnosiła sekcja piłkarska CWKS, przez co kibice przestali przychodzić na mecze siatkówki. Z braku zainteresowania po sezonie 1999/2000, mimo dziesiątej pozycji dającej utrzymanie, klub rozwiązano.
Kolejne reaktywacje.
Po okresie braku działalności, warszawski klub postanowiono reaktywować, na bazie graczy MKS MDK Warszawa, mającego kłopoty finansowe i organizacyjne, oraz MOS Wola i Metra Warszawa. Przejęto zawodników, oraz miejsce w trzeciej grupy drugiej ligi siatkówki mężczyzn w sezonie 2004/2005. Drużyna zajęła pierwsze miejsce po rundzie zasadniczej, ale po słabej grze w play-off ostatecznie czwarte, nie premiowane awansem. W następnym sezonie klub uniknął spadku dzięki siódmej lokacie. Mimo stałego miejsca w II lidze zespół borykał się z kłopotami finansowymi i nie było wiadomo czy wystąpi w kolejnych rozgrywkach. Doszło wtedy do przejęcia drużyny przez "Stowarzyszenie Kultury Fizycznej "Grupę 1916"",działającej wówczas z upoważnienia stowarzyszenia "CWKS Legia Warszawa". Zmieniono także nazwę na SKF Legia Warszawa. Po raz pierwszy pod nowym szyldem zespół ukończył rozgrywki ligowe na czwartej pozycji.
Zgodnie z zawartą w sierpniu 2010 roku umową patronacką zespół Legii w sezonie 2010/2011 miał występować pod nazwą BAS (Białołęcka Akademia Siatkówki) Legia Warszawa. Drużyna miała też przenieść się do hali przy ulicy Płużnickiej. W październiku tego samego roku Stowarzyszenie Grupa 1916, zarządzające siatkarską Legią poinformowało o wycofaniu zespołu z rozgrywek. Głównym powodem rezygnacji z gry było nie znalezienie sponsora strategicznego dla zespołu. Dodatkowo tytularny sponsor, jakim była dzielnica Białołęka nie wywiązał się z części zobowiązań wobec zespołu.
Ostatnia reaktywacja.
Ostatnia reaktywacja miała miejsce przed sezonem 2014/2015. Podobnie jak przy poprzedniej reaktywacji, skład oparto na graczach MKS MDK Warszawa. Zespół pod nazwą MKS MDK Legia Warszawa rozpoczął swoje rozgrywki od występów w czwartej grupie drugiej ligi siatkówki mężczyzn. W pierwszym sezonie siatkarze Legii zajęli 7. miejsce na koniec sezonu. Od tamtej pory rokrocznie zespół notuje progres sportowy zajmując w kolejnych sezonach 2015/2016 - 5. miejsce oraz 2016/2017 - 4. miejsce.
Sponsorzy.
Partnerzy
Przyjaciele Siatkarskiej Legii

</doc>
<doc id="100199" url="https://pl.wikipedia.org/wiki?curid=100199" title="Harry Lampert">
Harry Lampert

Harry Lampert (ur. 3 listopada 1916 w Nowym Jorku, zm. 13 listopada 2004 w Boca Raton, Floryda) – amerykański rysownik, twórca komiksów, autor książek o brydżu.
Życiorys.
Rozpoczął pracę jako rysownik w wieku 16 lat; współpracował z Maxem Fleischerem, twórcą komiksów "Betty Boop", "Popeye", "Koko the Clown". Wraz z Gardnerem Foxem (autorem tekstu) stworzył komiks o superbohaterze "The Flash" (1940), publikowany przez znane wydawnictwo komiksowe "DC Comics". Po piątym odcinku zrezygnował z dalszej pracy przy "Flashu" i zajął się rysunkiem satyrycznym. Publikował w pismach "Time Magazine", "The New York Times", "Esquire", "The Saturday Evening Post". Był również pedagogiem w New York School of Visual Arts oraz twórcą agencji plastycznej "The Lampert Agency".
Po przejściu na emeryturę w 1976 napisał kilka książek poświęconych brydżowi. Jedna z nich, "The Fun Way to Serious Bridge", zyskała miano "biblii brydżowej". Prowadził kursy nauki brydża. Od połowy lat 90. XX w. działał w środowisku rysowników, dzieląc się swoim doświadczeniem weterana komiksu.

</doc>
<doc id="100200" url="https://pl.wikipedia.org/wiki?curid=100200" title="PCK">
PCK



</doc>
<doc id="100203" url="https://pl.wikipedia.org/wiki?curid=100203" title="Aleksandr Ragulin">
Aleksandr Ragulin

Aleksandr Pawłowicz Ragulin, ros. Александр Павлович Рагулин (ur. 5 maja 1941, Moskwa, zm. 17 listopada 2004 tamże) – radziecki hokeista, reprezentant ZSRR, trzykrotny olimpijczyk, trener hokejowy.
Hokeistami byli także jego bracia: Anatol (bramkarz) i Michaił (napastnik).
Kariera.
Uczestniczył w turniejach mistrzostw świata w 1961, 1963, 1964, 1965, 1966, 1967, 1968, 1969, 1970, 1971, 1972, 1973 oraz zimowych igrzysk olimpijskich 1964, 1968, 1972. 
W latach 1961-1973 wystąpił w 232 meczach reprezentacji ZSRR, zdobywając 29 bramek. W turniejach olimpijskich i mistrzostw świata zaliczył 102 mecze i zdobył 14 bramek; na mistrzostwach świata w 1966 wybrany najlepszym obrońcą turnieju, pięciokrotnie znalazł się w wybieranej przez ekspertów drużynie gwiazd turniejów mistrzowskich (nieprzerwanie w latach 1963-1967). Wystąpił łącznie w 427 meczach ligowych i strzelił 60 bramek.
W trakcie ostatniego meczu Turnieju Izwiestii 21 grudnia 1973 ZSRR–Czechosłowacja (7:1) wystąpił po raz ostatni jako czynny zawodnik pojawiając się na lodzie w sposób symboliczny (prócz niego ostatni raz wystąpili wówczas Anatolij Firsow i Witalij Dawydow).
Został zapamiętany jako znakomity obrońca w serii meczów reprezentacji Armii Czerwonej z graczami kanadyjskimi z ligi zawodowej NHL (w latach 70.). Po zakończeniu kariery sportowej pozostał przy hokeju jako działacz, był członkiem komisji zawodników Międzynarodowej Federacji Hokeja na Lodzie (1994-1998), a w 1997 został uhonorowany miejscem w Międzynarodowej Hall of Fame Hokeja na Lodzie.
Pochowany na Cmentarzu Wagańkowskim.

</doc>
<doc id="100207" url="https://pl.wikipedia.org/wiki?curid=100207" title="Ben Jonson">
Ben Jonson

Ben Jonson, właściwie Benjamin Jonson (ur. 11 czerwca 1572 w Londynie, zm. 6 sierpnia 1637 tamże) – angielski dramaturg, poeta i aktor.
Życiorys.
Urodzony w Westminster jako pogrobowiec – ojciec, który był duchownym, umarł na miesiąc przed jego urodzeniem, matka ponownie wyszła za mąż dwa lata później, za mistrza murarskiego. Jonson chodził do szkoły przy St. Martin’s Lane, później został posłany do Westminster School, gdzie jednym z jego nauczycieli był William Camden. Prawdopodobnie uczył się na Uniwersytecie w Cambridge, lecz sam Jonson twierdził, że od razu po szkole zajął się handlem. Następnie odbył praktykę jako murarz oraz spędził jakiś czas w Niderlandach jako żołnierz.
Ożenił się przed 1592 – choć brak dokładnych informacji na ten temat. Według ksiąg parafialnych St. Martin’s Church jego najstarsza córka, Mary, umarła w listopadzie 1593 w wieku sześciu miesięcy, a jego najstarszy syn, Benjamin, zmarł na dżumę dziesięć lat później (wkrótce po tym wydarzeniu Jonson napisał wiersz "On My First Sonne"), a drugi syn, także Benjamin, zmarł w 1635. Przez mniej więcej następnych pięć lat Jonson żył z dala od swej żony, przebywając w gościnie u Lorda Aubigny.
Do lata 1597 roku miał angaż w grupie aktorskiej Lorda Admirała, a następnie występował pod kierownictwem Philipa Henslowe’a w teatrze "The Rose". Do tego czasu pisał już oryginalne, nieadaptowane z innych źródeł sztuki dla grupy Lorda Admirała i zyskał dzięki temu renomę. Prawdopodobnie jego najwcześniejszym zachowanym dziełem jest niedatowana komedia "The Case Is Altered".
Ben Jonson prowadził awanturniczy tryb życia. W 1597 został uwięziony za współpracę (z Thomasem Nashem) w pisaniu sztuki "The Isle of Dogs". Wszystkie jej egzemplarze zostały zniszczone, więc dokładna natura oskarżenia jest nieznana. Było to pierwsze z kilku starć Jonsona z władzami. Przed końcem 1598 roku Jonson ponownie znalazł się w więzieniu – groziło mu nawet powieszenie. 22 września w Hogsden Fields zabił w pojedynku aktora grupy Henslowe’a – Gabriela Spensera. W więzieniu odwiedził pisarza rzymskokatolicki duchowny, w wyniku czego przeszedł na katolicyzm (należał do Kościoła 12 lat). Uniknął powieszenia dzięki wstawiennictwu katolickiego kleru, w zamian za zrzeczenie się na korzyść kościoła całego majątku. Został też napiętnowany na lewym kciuku. Ani więzienie, ani konwersja nie wpłynęły ujemnie na jego reputację – w ciągu kilku miesięcy powrócił do pracy dla Henslowe’a. Kłopoty z władzami pojawiły się ponownie, kiedy w 1603 Jonsona przesłuchiwał "The Privy Council" (Tajna Rada) w sprawie sztuki politycznej osadzonej w Cesarstwie Rzymskim, "Sejanus". W 1605 znów trafił do więzienia, wraz z Johnem Marstonem i George’em Chapmanem, za wyszydzenie we wspólnej produkcji teatralnej "Eastward Ho!" szkockich ziomków króla.
Twórczość.
W 1598 roku osiągnął pierwszy wielki sukces, związany z wystawieniem sztuki "Every Man in His Humour". W pierwszej obsadzie znalazł się jego przyjaciel, William Szekspir. Kontynuacja tej sztuki z następnego roku, "Every Man out of His Humour", próba naśladownictwa Arystofanesa, nie była już udanym przedsięwzięciem scenicznym.
W 1601 Henslowe przydzielił Jonsonowi niewdzięczne zadanie adaptacji "Spanish Tragedy" autorstwa Thomasa Kyda – podjęcie się tego przez pisarza sugeruje jego trudności finansowe w tym okresie.
Na początku panowania Jakuba I w 1603, Jonson dołączył do innych poetów i dramatopisarzy, zwolenników rządów nowego króla. Szybko dostosował się do zwiększonego popytu na tzw. maski (rodzaju kostiumowych przedstawień alegorycznych) oraz innych rozrywek wprowadzonych zarówno przez króla, jak i jego małżonkę, Annę Duńską. Wraz z sukcesem sztuk i masek, takich jak "The Satyr" (1603) i "Masque of Blackness" (1605), Jonson pisał coraz mniej dla publicznych teatrów, a coraz więcej dla dworu. Od 1606 był na dworze, wraz z Inigo Jonesem, odpowiedzialny za „malarstwo i stolarkę” – czyli kwestie artystyczne. Szczytowe osiągnięcia dramatopisarskie Jonsona przypadły na lata pierwszej połowy panowania Jakuba I – do 1616 roku wystawił prawie wszystkie swoje najgenialniejsze sztuki. Były to: tragedia "Catiline" (wystawiona i wydrukowana w 1611), komedie "Volpone" (wystawiona w 1605, wydrukowana w 1607), "Epicoene or the Silent Woman" (1609), "The Alchemist" (1610), "Bartholomew Fair" (1614) i "The Devil is an Ass" (1616). Ta ostatnia, choć uważana obecnie za znakomitą, była niepowodzeniem i Jonson zaniechał pisania sztuk dla publicznych teatrów na dziesięć lat. Podczas tego okresu napisał kilka masek, zwykle wystawiając je na dworze królewskim we współpracy z Inigo Jonesem.
W 1616 Jonson przyjął funkcję nadwornego poety rodziny królewskiej, co dało mu roczną pensję w wysokości 100 marek. Od tego czasu mówi się o oficjalnym tytule "Poet Laureate", który jako pierwszy otrzymał właśnie Jonson. Ta oznaka królewskich względów zachęciła go do wydania w tym samym roku pierwszego tomu dzieł zebranych.
W roku 1618 Jonson wyruszył pieszo do ziemi swych przodków – Szkocji. Spędził tam ponad rok, a najlepiej wspominał gościnność tamtejszego poety, Williama Drummonda z Hawthornden. Drummond zapisał większość swych rozmów z Jonsonem w pamiętniku, co pozwoliło na uzyskanie pewnej wiedzy na temat m.in. osobowości Jonsona i jego poglądów. Jonson przedstawiał swe opinie zwięźle, choć z egzaltacją. Drummond opisał go jako zakochanego w sobie samochwalca, mającego innych w pogardzie. Podczas pobytu w Szkocji Jonson otrzymał honorowe obywatelstwo Edynburga, a po powrocie do Anglii – honorowy tytuł magistra nauk humanistycznych Uniwersytetu Oksfordzkiego. W latach 20. XVII wieku powrócił do pisania typowych sztuk, lecz nie są one uznawane za najlepsze. Są za to z pewnością ważnym źródłem dla studiów kulturoznawczych dotyczących epoki Karola I. "The Staple of News" ukazuje na przykład początki angielskiego dziennikarstwa.
Wielkim ciosem dla pisarza był pożar jego biblioteki w 1623 – swoje rozgoryczenie wyraził w utworze "Execration upon Vulcan". W 1628 otrzymał posadę miejskiego kronikarza Londynu, nie wywiązywał się jednak rzetelnie ze swoich zadań. Jako że w tym samym roku przeszedł wylew, który znacznie nadszarpnął jego stan fizyczny, posada kronikarza ostatecznie stała się synekurą. W ostatnich latach życia był materialnie zależny od swego przyjaciela i mecenasa, Williama Cavendisha, księcia Newcastle.
Jonson był autorem wszechstronnym, w niełaskę popadł wraz ze wstąpieniem na tron króla Karola I w 1625. Zmarł nie ukończywszy kolejnej sztuki, "The Sad Shepherd" (istnieją tylko dwa jej akty), która cechuje się nowatorstwem i mogła być zapowiedzią zmiany kierunku w twórczości Jonsona.
Jonson pisał też epigramaty. Jednym z nich jest fraszka "Do doktora Empiryka".
Pochówek.
Pisarza pochowano w Westminster Abbey, z inskrypcją „O Rare Ben Jonson”, co można przetłumaczyć z angielskiego jako „O, wspaniały Benie Jonsonie!”. Istnieje też inna interpretacja, sugerująca grę słów (bardzo modną w literaturze elżbietańskiej) opartą na łacińskim "orare" (modlić się), a więc ów napis można by przetłumaczyć „Pomódlcie się za Bena Jonsona”, co mogłoby wskazywać na jego powrót na łono katolicyzmu na łożu śmierci. Przerwa pomiędzy oboma wyrazami jest jednak dość wyraźna.
Opinie krytyki.
Jonsona często porównywano z Shakespearem, na korzyść tego drugiego. Twierdzono, iż Jonsonowi brakło poetyckiego wyrazu, nie posiadał też szekspirowskiego daru tworzenia realistycznych postaci w swych dramatach. Jonson jednak nie dążył do pisania w stylu podobnym Shakespeare’owi – przeciwnie, otwarcie go krytykował. Nie znosił popularnego stylu dramatycznego i pragnął go zreformować. Wzorował się na autorach starożytnych, a jego postaciami były typy takie jak u Teofrasta lub w zamierzony sposób ilustrujące starożytną teorię dotyczącą temperamentu, opartą na proporcjach humorów w organizmie. Jonson wykazywał się w swej twórczości bogactwem inwencji i dowcipu, posiadał też silną i wojowniczą osobowość. Po ponownym otwarciu teatrów z chwilą restauracji monarchii w osobie Karola II, to raczej Jonson, a nie Shakespeare, miał dominujący wpływ na kształtowanie się angielskiego dramatu. Wystudiowany klasycyzm Jonsona popadł w niełaskę w XVIII wieku, kiedy z nadejściem romantyzmu to w Shakespearze ujrzano „wielkiego poetę natury”.
Dzieła.
Polskie przekłady.
Na język polski przełożono kilka sztuk Bena Jonsona. Są wśród nich "Volpone albo lis", "Bartłomiejowy jarmark", "Każdy w swoim humorze" i "Alchemik". Dramaty te tłumaczyli Maciej Słomczyński i Juliusz Kydryński. Ukazywały się one w Serii Dawnej Literatury Angielskiej.

</doc>
<doc id="100208" url="https://pl.wikipedia.org/wiki?curid=100208" title="Premierzy państw">
Premierzy państw



</doc>
<doc id="100209" url="https://pl.wikipedia.org/wiki?curid=100209" title="Miasta w Bułgarii">
Miasta w Bułgarii

Według danych za rok 2011 w Bułgarii było ponad 250 miast. Stolica kraju Sofia jako jedyne miasto liczyło ponad milion mieszkańców; 6 miast z ludnością 100÷ 338 tys., 12 miast z ludnością 50÷100 tys., 17 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Bułgarii.
Największe miasta w Bułgarii według liczebności mieszkańców (stan na 31.12.2019):
Alfabetyczna lista miast w Bułgarii.
W nawiasach nazwa oryginalna w języku bułgarskim.

</doc>
<doc id="100210" url="https://pl.wikipedia.org/wiki?curid=100210" title="Okulista">
Okulista



</doc>
<doc id="100211" url="https://pl.wikipedia.org/wiki?curid=100211" title="Medal Uszakowa">
Medal Uszakowa

Medal Uszakowa () – radzieckie i rosyjskie odznaczenie wojskowe.
Historia.
Medal Uszakowa został ustanowiony dekretem Prezydium Rady Najwyższej ZSRR z 3 marca 1944 roku, jednocześnie zatwierdzono jego regulamin i opis odznaki. 
Zgodnie z regulaminem medalem nagradzano marynarzy, żołnierzy, podoficerów i chorążych Floty Wojennej oraz morskich jednostek wojsk ochrony pogranicza. Ustanowiono go dla „nagradzania za męstwo i odwagę w obronie socjalistycznej Ojczyzny, zarówno podczas wojny, jak i w czasie pokoju na morskich teatrach działań”.
Medal Uszakowa został odnowiony dekretem Prezydenta Federacji Rosyjskiej z 2 marca 1994 roku.
Zasady nadawania.
Medal Uszakowa nadawano za osobiste męstwo i odwagę wykazaną:
W sumie za męstwo i odwagę w walkach w czasie II wojny światowej nadano około 14 tys. Medali Uszakowa, a do 1 stycznia 1995 roku - 16 080.
Opis odznaki.
Odznaka medalu została wykonana ze srebra i przedstawia krążek o średnicy 36 mm, na którego awersie w centrum znajduje się wizerunek Uszakowa. W górnej części umieszczony jest przedzielony gwiazdką napis ADMIRAŁ USZAKOW (ros. АДМИРАЛ УШАКОВ), a w dolnej części wieniec laurowy. Medal jest nałożony na kotwicę, której łapy obejmują dolny skraj medalu, a część górna kotwicy stanowi jednocześnie zawieszenie medalu. Rewers medalu jest gładki.
Medal jest zawieszony na metalowej baretce obciągniętej wstążką koloru niebieskiego z dwoma wąskimi paskami granatowym i białym po bokach. Na baretce umieszczono jeszcze wyobrażenie miniaturowego łańcucha kotwicznego.

</doc>
<doc id="100212" url="https://pl.wikipedia.org/wiki?curid=100212" title="Gregorio Allegri">
Gregorio Allegri

Gregorio Allegri (ur. 1582 w Rzymie, zm. 7 lutego 1652 tamże) – włoski kompozytor i śpiewak.
Życiorys.
Był uczniem Giovanniego Marii Nanino w latach 1600–1607 w Rzymie. Później przebywał w Fermo i Tivoli, gdzie działał w tamtejszych kapelach katedralnych. Po 1629 roku powrócił do Rzymu i związał się jako śpiewak i kapelmistrz z kapelą papieską przy Kaplicy Sykstyńskiej.
Twórczość.
Jego muzyka nawiązuje do stylu XVI-wiecznej polifonii. Komponował koncerty kościelne na małą obsadę, motety, msze, improperia, psalmy, lamentacje, a z muzyki instrumentalnej canzony i sinfonie.
Jego najsłynniejszą kompozycją jest 9-głosowe "Miserere". Był to jeden z utworów przeznaczonych do wykonywania wyłącznie raz do roku – w okresie Wielkiego Tygodnia – w Kaplicy Sykstyńskiej. Rękopis utworu był przechowywany w archiwum Kaplicy i pod groźbą ekskomuniki nie wolno było go wynosić, kopiować i rozpowszechniać. Zakaz nie był jednak ściśle przestrzegany. Pod koniec XVII wieku cesarz rzymski poprosił papieża o kopię utworu, którą otrzymał. Przesłana partytura nie była jednak dokładnym zapisem utworu w takiej formie, jak był wykonywany, gdyż zgodnie z ówczesną praktyką wykonawczą śpiewacy Kaplicy Sykstyńskiej dodawali do prostego zapisu liczne ozdobniki – diminucje.
W 1769 roku, 14-letni wówczas Wolfgang Amadeus Mozart zasłynął sporządzeniem „ze słuchu” kompletnej partytury utworu w wersji „improwizowanej”, po jego dwukrotnym wysłuchaniu.

</doc>
<doc id="100213" url="https://pl.wikipedia.org/wiki?curid=100213" title="Flaga Zjednoczenia">
Flaga Zjednoczenia

Flaga Zjednoczenia – flaga używana przez oba państwa koreańskie – Koreę Północną i Południową – w trakcie niektórych zawodów sportowych. Po raz pierwszy zaprezentowana w 1991, kiedy to oba kraje wystąpiły jako jedna drużyna podczas 41. mistrzostw świata w tenisie stołowym w Chiba (Japonia) oraz podczas 6. młodzieżowych mistrzostw świata w piłce nożnej w Lizbonie (Portugalia). Obie Koree maszerowały pod wspólną flagą na ceremoniach otwarcia Letnich Igrzysk Olimpijskich w 2000 i 2004 roku, także podczas ceremonii otwarcia XXIII Zimowych Igrzysk Olimpijskich w Pjongczangu. Jednak podczas samych zawodów oba kraje startowały już oddzielnie (z wyjątkiem łączonej reprezentacji kobiet w hokeju na lodzie na ZIO 2018).
Flaga przedstawia zarys Półwyspu Koreańskiego wraz z wyspami Czedżu i Ullung. Mniejsze wyspy nie są zaznaczone. Terytorium Korei jest koloru niebieskiego, a tło flagi jest białe.
Flaga Zjednoczenia nie ma statusu flagi urzędowej w żadnym z tych dwóch państw.

</doc>
<doc id="100216" url="https://pl.wikipedia.org/wiki?curid=100216" title="Eugene Shoemaker">
Eugene Shoemaker

Eugene Merle Shoemaker, Gene Shoemaker (ur. 28 kwietnia 1928, zm. 18 lipca 1997) – amerykański astronom i geolog.
Życiorys.
Najbardziej znany z odkrycia 24 marca 1993 roku wraz z żoną Carolyn i Davidem Levym, komety nazwanej później Shoemaker-Levy 9. Jest również współodkrywcą 185 planetoid.
18 lipca 1997 roku zginął w wypadku drogowym w Australii podczas wyprawy w poszukiwaniu kraterów po upadkach meteorytów.
Upamiętnienie.
W roku 1998 sonda "Lunar Prospector" zabrała na Księżyc kilkadziesiąt gramów prochów Eugene’a Shoemakera.
W uznaniu jego pracy jego imieniem nazwano planetoidę (2074) Shoemaker oraz krater Shoemaker na Księżycu.

</doc>
<doc id="100217" url="https://pl.wikipedia.org/wiki?curid=100217" title="Phylocode">
Phylocode



</doc>
<doc id="100220" url="https://pl.wikipedia.org/wiki?curid=100220" title="Juan Carlos Aramburu">
Juan Carlos Aramburu

Juan Carlos Aramburu (ur. 11 lutego 1912 w Reduccion, diecezja Rio Cuarto, zm. 18 listopada 2004 w Buenos Aires) –argentyński duchowny katolicki, arcybiskup Buenos Aires i prymas Argentyny, kardynał.
Życiorys.
Studiował w seminarium w Cordobie oraz na Papieskim Uniwersytecie Gregoriańskim w Rzymie. Przyjął święcenia kapłańskie 28 października 1934 w Rzymie. Po studiach zagranicznych powrócił do rodzinnej diecezji Rio Cuarto, gdzie pracował jako duszpasterz oraz wykładał w seminarium oraz na Narodowym Uniwersytecie w Cordobie; w seminarium w Cordobie pełnił także funkcję wicerektora.
7 października 1946 został mianowany biskupem pomocniczym Tucuman, z biskupią stolicą tytularną Platea. Sakry biskupiej udzielił mu 15 grudnia 1946 w Cordobie Fermin Latiffe (arcybiskup Cordoby). 28 sierpnia 1953 został biskupem ordynariuszem Tucuman. Wraz z podniesieniem Tucuman do rangi archidiecezji biskup Aramburu został 13 marca 1957 promowany na arcybiskupa. Brał udział w Soborze Watykańskim II w latach 1962–1965.
14 czerwca 1967 został przeniesiony do archidiecezji Buenos Aires, z obowiązkami koadiutora i prawem następstwa oraz tytularną stolicą arcybiskupią Turres in Byzacena. W tym charakterze uczestniczył w II Konferencji Generalnej Episkopatów Latynoamerykańskich w kolumbijskim Medellin (1968); w późniejszych latach brał udział w kolejnych konferencjach generalnych tego gremium – III konferencji w Puebla (Meksyk, 1979) oraz IV konferencji w Santo Domingo (Dominikana, 1992). W 1969 i 1983 uczestniczył także w sesjach Światowego Synodu Biskupów w Watykanie.
22 kwietnia 1975 został arcybiskupem Buenos Aires i prymasem Argentyny, jednocześnie z obowiązkami ordynariusza dla wiernych rytów wschodnich (bez własnego biskupa w Argentynie). 24 maja 1976 został wyniesiony przez papieża Pawła VI do godności kardynalskiej; otrzymał tytuł prezbitera S. Giovanni Battista dei Fiorentini. Jako kardynał brał udział w obradach sesji plenarnej Kolegium Kardynalskiego w Watykanie (1979), w dwóch konklawe 1978 oraz w pracach Komisji Kardynalskiej ds. Organizacyjnych i Ekonomicznych Problemów Stolicy Świętej. Po osiągnięciu wieku emerytalnego zrezygnował z dalszych rządów archidiecezją Buenos Aires, rezygnacja została przyjęta w lipcu 1990. W lutym 1992 kardynał Aramburu ukończył 80 lat i utracił tym samym prawo udziału w konklawe.
W kwietniu 1991 był specjalnym wysłannikiem papieskim na uroczystości z okazji 100-lecia koronacji obrazu Matki Boskiej z del Valle w Catamarca (Argentyna).
Zgodnie z informacjami dyrektora "Revue des Ordinations Épiscopales" Charlesa Bransoma kardynał Aramburu był w chwili śmierci najstarszym biskupem katolickim na świecie pod względem daty konsekracji.

</doc>
<doc id="100221" url="https://pl.wikipedia.org/wiki?curid=100221" title="Polski Czerwony Krzyż">
Polski Czerwony Krzyż

Polski Czerwony Krzyż (PCK) – najstarsza polska organizacja humanitarna będąca członkiem Międzynarodowego Ruchu Czerwonego Krzyża i Czerwonego Półksiężyca. Zajmuje się: udzielaniem pomocy humanitarnej w czasie klęsk i wojen, pomocą socjalną, nauką udzielania pierwszej pomocy, prowadzeniem zabezpieczeń medycznych na imprezach masowych, propagowaniem idei honorowego krwiodawstwa, rozpowszechnianiem wiedzy o międzynarodowych prawach konfliktów zbrojnych.
Biuro Zarządu Głównego PCK mieści się przy ul. Mokotowskiej 14 w Warszawie.
Podstawy prawne funkcjonowania.
Polski Czerwony Krzyż działa na podstawie Ustawy z dnia 16 listopada 1964 r. o Polskim Czerwonym Krzyżu () oraz wydanego na jej podstawie Statutu zatwierdzonego Rozporządzeniem Rady Ministrów z dnia 20 września 2011 r. ().
PCK jest stowarzyszeniem krajowym Czerwonego Krzyża Rzeczypospolitej Polskiej w rozumieniu Konwencji Genewskich o ochronie ofiar wojny z dnia 12 sierpnia 1949 roku () i Protokołów dodatkowych do tych Konwencji z dnia 8 czerwca 1977 roku ().
Podstawowe zasady.
Polski Czerwony Krzyż jako część składowa Międzynarodowego Ruchu Czerwonego Krzyża i Czerwonego Półksiężyca kieruje się następującymi Siedmioma zasadami Ruchu:
Zadania PCK.
Cele statutowe PCK to:
Struktura organizacji.
Podstawowymi jednostkami organizacyjnymi PCK są: koła, kluby, grupy i inne zespoły, w których są zrzeszeni członkowie. Są to tzw. „jednostki podstawowe”. Jednostki podstawowe są organizowane w każdym środowisku: miejscu zamieszkania, szkoły, zakłady pracy i in.
Obecnie w PCK działają następujące rodzaje jednostek podstawowych:
Jednostki podstawowe wchodzą w skład struktury rejonowej PCK. Rejony, poza nielicznymi przypadkami, obejmują swoim zasięgiem jeden powiat. Organem zarządzającym w rejonie jest Oddział Rejonowy PCK. Nadrzędnym organem uchwałodawczym w rejonie jest Zjazd Rejonowy zwoływany co najmniej raz na 4 lata. W okresie między zjazdem władzę uchwałodawczą pełni Rejonowa Rada Reprezentantów powoływana przez zjazd.
Rejony wchodzą w skład struktury okręgowej PCK. Okręgi zasięgiem swoich działań obejmują teren województwa. Analogicznie do rejonów naczelną władzę uchwałodawczą pełni Zjazd Okręgowy (co najmniej raz na 4 lata), wybierający Okręgową Radę Reprezentantów. Organem wykonawczym w okręgu jest Oddział Okręgowy PCK. Bieżącym zarządzaniem strukturami okręgowymi zajmuje się Dyrektor Okręgowy podlegający Zarządowi Okręgowemu.
Okręgi wchodzą w skład struktury krajowej PCK. Najwyższym organem w organizacji jest Krajowy Zjazd PCK zwoływany co najmniej raz na 4 lata. W okresach pomiędzy Krajowymi Zjazdami najwyższym organem uchwałodawczym jest Krajowa Rada Reprezentantów, wybierana przez Zjazd. Naczelnymi organami wykonawczymi są Zarząd Główny PCK i wyłonione przez niego Prezydium. Obecnie Prezesem Zarządu Głównego jest Jerzy Bisek. Bieżącym, operacyjnym zarządzaniem jednostkami PCK na poziomie krajowym zajmuje się Dyrektor Generalny Polskiego Czerwonego Krzyża. Aktualnie dyrektorem generalnym jest Katarzyna Mikołajczyk.
Zarządy wszystkich trzech szczebli mogą prowadzić swoje biura, w których zatrudnienie znajdują pracownicy PCK. Mogą także tworzyć rady i zespoły problemowe.
Poza tym w PCK działają jeszcze:
Kadencja władz PCK trwa 4 lata.
Historia.
Okres zaborów.
Zabór rosyjski.
Początek historii Polskiego Czerwonego Krzyża wiąże się z historią Rosyjskiego Czerwonego Krzyża (RCK), tworzonego w oparciu o ustawę wydaną przez Aleksandra II Romanowa w maju 1867 roku, 36 lat po upadku powstania listopadowego. W zaborze rosyjskim powstawały placówki działające w oparciu o tę ustawę (w 1906 roku w Warszawie znajdował się jeden z ośmiu zarządów okręgowych RCK). Wspierając niepodległościowy wysiłek Polaków, Międzynarodowy Komitet Czerwonego Krzyża w Genewie już w 1915 roku podjął decyzję o utworzeniu specjalnej (na czas wojny) polskiej sekcji Międzynarodowego Komitetu Czerwonego Krzyża (MKCK, ang. "ICRC"). Na jej czele stanął hr. Karol Potulski. Gdy po rewolucji październikowej i lutowej w 1917 roku (egzekucji Aleksandry i Mikołaja II Romanowa) w wyniku I wojny światowej Polska odzyskała niepodległość (11 listopada 1918 roku) w kraju działało 26 szpitali Czerwonego Krzyża, 2 szpitale wielkiej księżnej Marii Pawłownej, 14 oddziałów Polskiego Komitetu Ochrony Sanitarnej, 10 szpitali miejskich (zob. Ulica Czerwonego Krzyża w Warszawie).
Zabór austriacki.
W 1878 roku powstało w Wiedniu „Austriackie Stowarzyszenie Czerwonego Krzyża”, które było związkiem stowarzyszeń krajowych. W Galicji powstały dwa stowarzyszenia: "Stowarzyszenie Patriotycznej Pomocy Czerwonego Krzyża Galicji oraz Krajowe Stowarzyszenie Dam Patriotycznej Pomocy Czerwonego Krzyża W 1891 roku doszło do ich zjednoczenia w wyniku czego powstało Krajowe Stowarzyszenie Mężczyzn i Dam Czerwonego Krzyża w Galicji".
Zabór pruski.
Pod zaborem pruskim nie udało się przed wybuchem I wojny światowej powołać organizacji czerwonokrzyskiej. 
Po odzyskaniu niepodległości.
Po odzyskaniu przez Polskę niepodległości z inicjatywy Stowarzyszenia Samarytanin Polski zwołano 18 stycznia 1919 naradę wszystkich istniejących na ziemiach polskich organizacji kierujących się w działaniu ideałami Czerwonego Krzyża. Organizacje te podczas narady odbywającej się pod patronatem Heleny Paderewskiej utworzyły Polskie Towarzystwo Czerwonego Krzyża.
Po zatwierdzeniu przez rząd statutu Polskiego Towarzystwa Czerwonego Krzyża na zebraniu konstytucyjnym 27 kwietnia 1919 wybrano Zarząd Główny, prezesem został Paweł Sapieha, a po jego rezygnacji Helena Paderewska.
PTCK zostało zarejestrowane przez Międzynarodowy Komitet Czerwonego Krzyża i uznane za jedyną organizację czerwonokrzyską działającą na całym terytorium państwa polskiego 14 lipca 1919. Do Ligi Stowarzyszeń Czerwonego Krzyża zostało przyjęte 16 września 1919. W pierwszym okresie działalności Towarzystwo wspierało głównie rannych i chorych w czasie powstania wielkopolskiego i powstań śląskich.
PTCK udzielało pomocy poszkodowanym w wyniku wojen, poszukiwało zaginionych. Prowadziło szereg zakładów lecznictwa. Szkolono pielęgniarki i ratowników. W 1921 powstały pierwsze Szkolne Koła PCK. PTCK od 1927 r. nosi nazwę „Polski Czerwony Krzyż” zgodnie z Rozporządzeniem Prezydenta RP z 1 września 1927 r. (, z późn. zm.) i posługuje się skrótem PCK. Wtedy patronat nad stowarzyszeniem objął Prezydent RP. Ustalone zostało, że w czasie wojny PCK będzie podporządkowane ministrowi spraw wojskowych. W 1935 roku powołana została w Łodzi Centralna Stacja Wypadkowa z ośrodkiem przetaczania krwi. Rok później w Warszawie utworzony został pierwszy Instytut Przetaczania i Konserwacji Krwi.
Władze PRL pozbawiły PCK autonomii. Począwszy od 1948 PCK był systematycznie pozbawiany przez władze możliwości prowadzenia działalności w zakresie opiekuńczym i leczniczym. Państwo przejęło od PCK majątek stowarzyszenia w postaci m.in. szpitali, prewentoriów, sanatoriów, izb zdrowia, przychodni lekarskich i dentystycznych, stacji opieki nad matką i dzieckiem oraz stacji pogotowia ratunkowego.
Ubiory urzędników i funkcjonariuszy Polskiego Czerwonego Krzyża.
Ubiór urzędników, lekarzy i funkcjonariuszy wszelkiego stopnia Oddziałów Polskiego Czerwonego Krzyża w 1920 roku, składa się z: kurtki, spodni, płaszcza i czapki.
Kurtka z sukna szarego, krojem „french‘a bez naramienników, zapięta z przodu w Prost piersi na t; guzików mundurowych, metalowych oksydowanych, średnicy 22 mm; 5 guzik w stanie.
Z tylu poły rozcięte do stanu, w stanie zaś między bocznymi szwami pleców przyszyta patka szerokości 6 cm z sukna kurtki. Kołnierz z sukna kurtki stojąco-wkładany, zapinany na 2 haftki, część wyłożona 6 cm. Rękawy zwężające się ku dołowi, u dołu średnio 14 cm, przeszyte na 10 cm od brzegu dolnego.
Kieszenie: 4 naszyte z zewnątrz na piersiach i z boku na połach: górne z fałdą przez środek, boczne zaś z miechem dokoła, zamykane klapkami, zapiętymi na guzik mundurowy.
Spodnie z materiału barwy kurtki, krótkie do owijaczy lub długie na kamasze.
Płaszcz z sukna grubego barwy szarej podszyty podszewką na piersiach, plecach i rękawach.
Długość płaszcza dochodzi do 35 cm od ziemi, szerokość dolnego obwodu od 200 do 250 cm. Płaszcz zapięty z przodu wprost piersi na 6 guzików mundurowych (takich jak na kurtce), 5 guzik w stanie.
Z tyłu dla podtrzymania paska przy bocznych szwach pleców przyszyte dwie patki, każda szerokości 4 cm, długości 8 cm, zapinane na guzik mundurowy; pasek z materiału płaszcza szerokości 5 cm (płaszcz może być noszony również bez paska).
Kołnierz z sukna płaszcza zapinany na pętelkę skórzaną, przyszytą pod lewym brzegiem, kołnierza -i takąż baryłeczkę. przymocowaną pod prawym brzegiem. Wyłożona część kołnierza z przodu 14 cm, z tyłu 10 cm. Na lewym rogu wewnętrznym kołnierza patka sukienna 3 ½ cm szerokości, na prawym zaś rogu guzik dla zapinania kołnierza podniesionego. Rękawy szerokie, przy wyszyciu 27–30 cm, u dołu 18–19 cm szerokości z wyłogami przyszytymi na 18 cm od brzegu dolnego. Na spodniej części rękawa w odległości 3 cm. od dolnego brzegu przyszyta patka 4 cm szerokości, 9 cm długości zapięta na guzik mundurowy, przyszyty do rękawa; przy szwie do górnej części w odległości 8 cm. przyszyty drugi guzik tak, aby przy zapięciu nań patki, rękaw szczelnie przylegał du ręki. Kieszenie dwie, przycięte pionowo i zapinane na guzik mundurowy, długość przecięcia od 20 do 24 cm. Przecięcie umieszczone na takiej wysokości, aby przezeń łatwo było sięgnąć ręką i do kieszeni płaszcza, i do kieszeni spodni; kieszeń obszerna 20×20 cm.
Czapka rogata z sukna barwy kurtki z takim, że otokiem, zeszyta z 4 brytów ostro wyciętych stykających się pośrodku dna szerokość każdego z nich 17 cm, wysokość 5 cm, wysokość otoku 5 cm. Rogi czapki lekko zaokrąglone. Daszek ze skory żółtej, oblamowany na krawędzi skórą szerokości pośrodku 5 cm. Podpinka z galonu srebrnego oksydowanego, szerokości 1/2 cm (funkcjonariusze niżsi: woźni itp. podpinki nie noszą). Na oku z przodu nad podpinką urzędnicy i funkcjonariusze Polskiego Czerwonego Krzyża mają emaliowany okrągły średnicy 2 ½ cm. znak czerwonego krzyża na białym polu.
Oznaki stopni służbowych umieszczone są na wyłogach obu rękawów kurtki i płaszcza w postaci tasiemek biało-metalowych oksydowanych szerszych i węższych, dokoła wyłogu naszytych a mianowicie:
Dla urzędników i funkcjonariuszy Polskiego Czerwonego Krzyża.
Symbole.
Znakiem Polskiego Czerwonego Krzyża jest równoramienny krzyż koloru czerwonego na białym tle występujący w połączeniu z nazwą „Polski Czerwony Krzyż”. Nazwa stowarzyszenia i czerwone obwódki wokół znaku odróżniają go od znaku używanego przez wojskowe służby medyczne. Znak ten i nazwa pozostają pod ochroną prawną.
PCK posiada także swój hymn. Jest nim "Pieśń o Czerwonym Krzyżu". Autorami są Irena Prusicka (słowa) i Aleksander Rosłan (muzyka). Hymn został przyjęty przez IX Krajowy Zjazd Polskiego Czerwonego Krzyża 18 listopada 1989 r.
Zarządy wszystkich szczebli i jednostki podstawowe mają prawo posiadania własnych sztandarów.
Ruch Młodzieżowy.
Kluby Wiewiórka.
Kluby Wiewiórka działają w przedszkolach oraz w klasach I-III szkół podstawowych. Pierwsze kluby powstały w 1965 roku. Mogą do nich należeć dzieci w wieku od 5 do 10 lat. Cele główne Klubów Wiewiórka to:
Szkolne Koła PCK.
Zakładane są począwszy od klasy IV szkół podstawowych, a następnie oraz ponadpodstawowych Pierwsze SK PCK powstały w roku 1921, są zatem najstarszą częścią ruchu młodzieżowego PCK. Do założenia ich wystarczy 10 osób. Zadania kół to:
Kluczową rolę w działalności SK pełni jego opiekun. Opiekunem jest najczęściej jeden z nauczycieli danej szkoły. Powinien on być animatorem działań koła i łącznikiem z Zarządem PCK
Akademickie Koła PCK.
Akademickie Koła PCK działają przy wyższych uczelniach. W swojej działalności realizują zadania statutowe PCK.
Grupy Społecznych Instruktorów Młodzieżowych.
Zapis skrócony nazwy: Grupy SIM PCK. Pierwsze grupy SIM powstały w latach 60. XX wieku. Działają przy Zarządach Rejonowych i Okręgowych. Obecnie w Polsce jest ich ponad 70. Zrzeszają w swoich szeregach młodzież od 14 roku życia.
Zadania Grup SIM to:
Tytuł Społecznego Instruktora Młodzieżowego PCK może uzyskać osoba będąca członkiem grupy SIM PCK od roku, która ukończyła obóz szkoleniowy dla kandydatów na SIM lub specjalnie zorganizowane szkolenie. Społeczny Instruktor Młodzieżowy otrzymuje specjalną i prawo noszenia znaczka SIM PCK. Złota i Srebrna odznaka SIM jest odznaczeniem nadawanym osobom najaktywniej działającym w swych grupach.
Rejonowe i Okręgowe Rady Młodzieżowe.
Ich skład stanowią przedstawiciele jednostek podstawowych Młodzieży PCK z danego obszaru. Stanowią organ doradczy. Ich celem jest koordynowanie działań młodzieży oraz inicjowanie akcji charytatywnych.
Krajowa Rada Młodzieżowa.
Jest najwyższym organem ruchu młodzieżowego w PCK. Reprezentuje ona środowisko młodzieżowe przed „dorosłymi” władzami ruchu, oraz poza organizacją, także poza granicami kraju. Koordynuje także działania grup młodzieżowych na terenie całego kraju.
Ruch Honorowego Krwiodawstwa.
Do 1958 PCK prowadziło stacje krwiodawstwa. W tymże roku zadanie to przejęło państwo. Od tego czasu PCK zajmuje się propagowaniem idei krwiodawstwa i pozyskiwaniem honorowych dawców krwi. Krwiodawcy zrzeszają się w Klubach Honorowych Dawców Krwi. Obecnie liczba ich członków wynosi ok. 200 tys.
Kluby Honorowych Dawców Krwi.
Podejmowane przez Kluby HDK inicjatywy to m.in.: doraźne akcje poboru np. w odzewie na apel służby zdrowia, szkolenia, pogadanki, konkursy, wspólne wyjazdy lub imprezy sportowe.
b.d. - brak danych, informacja nie wyszczególniona w sprawozdaniu
Na podstawie rocznych sprawozdań z działalności PCK w latach 2003-2021.
Rady HDK.
Działają przy zarządach wszystkich szczebli. Działalność rad dotyczy przede wszystkim koordynacji i inspiracji prac klubów oraz współpracy ze służbą krwi. Nad całokształtem prac Ruchu HDK oraz jego ogólnopolską strategią czuwa, powołana przy Zarządzie Głównym, Krajowa Rada HDK.
Pomoc socjalna.
PCK świadczy opiekę socjalną na różnych płaszczyznach. Główne z nich to:
Dożywianie.
Jest realizowane w placówkach ośrodkach PCK, stołówkach szkolnych oraz barach mlecznych. Wydawane są także paczki żywnościowe. Z okazji ważnych świąt organizowane są także specjalne akcje „Czerwonokrzyska gwiazdka” oraz „Wielkanocny Koszyczek” (ich celem jest zbiórka słodyczy dla dzieci z ubogich rodzin). Dla osób samotnych i bezdomnych urządzane są także spotkania opłatkowe i śniadania wielkanocne.
Pomoc doraźna.
PCK przekazuje potrzebującym najpotrzebniejsze rzeczy takie jak: odzież, środki czystości, sprzęt gospodarstwa domowego i meble. Co roku odbywają się akcje „Wyprawka dla Żaka” i „Gorączka Złota”. Mają one za zadanie wesprzeć dzieci z ubogich rodzin. Podczas tej pierwszej zbierane są artykuły potrzebne w szkole, podczas tej drugiej pieniądze na tzw. „Akcję letnią”, dzięki której najmłodsi mogą jechać na wakacje.
Ośrodki PCK.
PCK prowadzi noclegownie, domy pobytu dziennego, domy interwencji kryzysowej dla maltretowanych kobiet z dziećmi, świetlice terapeutyczne, integracyjne. Zapewniona jest w nich opieka lekarska i psychologiczna.
Pomoc uchodźcom.
Organizacja pomaga cudzoziemcom w kontaktach z rodziną i urzędami państwowymi przy załatwianiu formalności dotyczących statusu uchodźcy.
Pierwsza pomoc.
Od samego początku swojego istnienia PCK zajmuje się nauczaniem pierwszej pomocy. Kursy przeprowadzają wykwalifikowani Instruktorzy Pierwszej Pomocy PCK. W szkoleniach uczestniczą często członkowie Grup SIM i Grup Ratownictwa. PCK prowadzi kursy dla różnych grup wiekowych i zawodowych. Ponadto organizowane są z tego zakresu pogadanki w szkołach, pokazy udzielania pierwszej pomocy. Organizacja prowadzi także zabezpieczenia medyczne imprez masowych. Co roku pod patronatem PCK rozgrywane są Ogólnopolskie Mistrzostwa Pierwszej Pomocy dla szkół ponadpodstawowych.
System Ratownictwa PCK.
Pierwsze grupy ratownicze PCK powstały już w dwudziestoleciu międzywojennym. Na Śląsku działał Związek Drużyn Ratowniczych, w innych rejonach kraju Grupy Ratownicze. Grupy prowadziły takie działania, jak: tworzenie posterunków drogowych, pokazy sprawności czy program pogotowia sanitarnego. Wybuch II wojny światowej zahamował budowę systemu. Po wojnie PCK zajęło się organizacją pogotowia ratunkowego, jednak podobnie jak inne placówki służby zdrowia prowadzone przez Czerwony Krzyż, zostało ono szybko znacjonalizowane.
W latach 90. powstają pierwsze zalążki nowoczesnego systemu ratownictwa PCK. Są nimi Grupy Ratownictwa Medycznego i Grupy Ratownictwa Specjalnego. Wkrótce pojawiają się próby zbudowania spójnego systemu w skali ogólnopolskiej. Wejście w życie Ustawy o Państwowym Ratownictwie Medycznym przyspieszyło ten proces. Pojawiają się standardy wyposażenia oraz oznakowania ratowników i pojazdów. Wypracowywane są procedury wspólnego działania Grup z różnych miast w razie potrzeby podjęcia działań ponadregionalnych. Obecnie system tworzą wolontariusze, z których wielu jest lekarzami lub ratownikami medycznymi. Przechodzą oni specjalistyczne szkolenia z różnych zakresów ratownictwa. Wyposażeni są w sprzęt, który jest stale unowocześniany. Coraz częściej nawiązywana jest współpraca z zawodowymi jednostkami ratowniczymi (Państwowa Straż Pożarna, Pogotowie ratunkowe itp.). Mimo znacznych sukcesów w budowie spójnego, ogólnopolskiego systemu trzeba jednak powiedzieć, że proces ten jeszcze się nie zakończył i potrwa jeszcze kilka lat.
Grupy Ratownictwa PCK uczestniczą w zabezpieczeniach medycznych wielu imprez masowych. Tworzone są wtedy polowe punkty medyczne, a teren imprezy jest patrolowany przez ratowników. Ratownictwo PCK uczestniczyło w akcjach ratunkowych wielu znacznych klęsk w Polsce (m.in. akcje poszukiwawcze po zawaleniu gdańskiego wieżowca (1995), po zawaleniu się hali Międzynarodowych Targów Katowickich (2006), po szkwale na Mazurach (2007, zob: ), po katastrofie kolejowej pod Szczekocinami (2012).
Krajowe Biuro Informacji i Poszukiwań.
PCK na zlecenie państwa prowadzi Krajowe Biuro Informacji i Poszukiwań. Działalność Biura jest finansowana w ramach części 17 budżetu państwa – Administracja publiczna.
Krajowe Biuro Informacji i Poszukiwań Zajmuje się poszukiwaniem i ustalaniem losu ofiar wojen i klęsk żywiołowych. Biuro wystawia zaświadczenia o losach poszukiwanych, próbuje uzyskać dokumenty potwierdzające ich losy wojenne. Poszukuje także mogił wojennych w kraju i poza granicami. W ekshumacjach mogił wojennych formalnie musi brać udział przedstawiciel Czerwonego Krzyża. W Polsce uczestniczą w nich pracownicy PCK. Biuro poszukuje także rodzin uchodźców zaginionych na terenie Polski. Przekazuje także tzw. czerwonokrzyskie messages – wiadomości rodzinne do krajów ogarniętych wojną lub klęską.
W celu wypełnienia swojej misji Biuro współpracuje ściśle z Międzynarodowym Komitetem Czerwonego Krzyża w Genewie i stowarzyszeniami krajowymi CK innych państw.
W okresie 1945–2003 roku do Biura wpłynęła korespondencja dotycząca ok. 4300000 indywidualnych spraw związanych z wojną i jej skutkami. Biuro w tym okresie wydało ok. 290000 zaświadczeń potwierdzających losy wojenne. Udało się odnaleźć ok. 623000 osób rozdzielonych przez wojnę.
Biuro Informacji i Poszukiwań Polskiego Czerwonego Krzyża posiada taki zasoby archiwalne jak:
Niestety, przedwojenne, bezcenne archiwa Biura spłonęły w większości na skutek bombardowań Warszawy we wrześniu 1939 roku. Obejmowały one informacje z czasów powstań narodowowyzwoleńczych przeciw zaborcom, I wojny światowej, wojny polsko-bolszewickiej oraz o więźniach politycznych wywiezionych w głąb ZSRR.
Biuro Informacji i Poszukiwań PCK jest największą tego typu placówką działającą przy stowarzyszeniach krajowych CK i CP.
Odznaczenia i wyróżnienia.
Uchwałą Rady Państwa z dnia 9 czerwca 1989 r. w sprawie nadanie orderów społecznym zbiorowościom, w uznaniu wybitnych zasług w rozwoju gospodarczym i kulturalnym kraju Polski Czerwony Krzyż odznaczony został Krzyżem Komandorskim z Gwiazdą Orderu Odrodzenia Polski.
Afera PCK.
W lutym 2020 Prokuratura Okręgowa we Wrocławiu skierowała do sądu akt oskarżenia wobec 10 pracowników PCK, w tym czterech działaczy PiS. Pracownicy PCK mieli założyć firmę, która – mimo braku umowy z PCK – miała zbierać odzież z kontenerów należących do PCK. Następnie odzież miała być sprzedawana, a pieniądze miały trafiać do osób zaangażowanych w proceder. Straty z tego tytułu miały wynieść 3 mln zł.

</doc>
<doc id="100222" url="https://pl.wikipedia.org/wiki?curid=100222" title="PhyloCode">
PhyloCode

PhyloCode, pełna nazwa: Międzynarodowy kodeks nomenklatury filogenetycznej – jeden ze zbiorów zasad taksonomii organizmów żywych. W odróżnieniu od dotychczas powszechnie stosowanej taksonomii fenetycznej, grupującej organizmy ze względu na ich cechy charakterystyczne (na przykład obecność rdzenia kręgowego), reguły "PhyloCode" ustalają zasady taksonomii filogenetycznej. Zgodnie z nimi organizmy grupowane są ze względu na pochodzenie od wspólnych przodków w klady (PhyloCode w odróżnieniu od tradycyjnych kategorii systematycznych nie zaleca nadawania kladom rang, aczkolwiek nie wyklucza ich stosowania).
Aby nazwa kladu została uznana za ważną, musi zostać przedstawiona jej definicja filogenetyczna (w języku angielskim lub po łacinie). PhyloCode przedstawia kilka – choć nie wszystkie – typów definicji filogenetycznych, do których należą:
"PhyloCode" jest przedsięwzięciem alternatywnym wobec tradycyjnej nomenklatury hierarchicznej stosowanej w klasyfikacjach biologicznych. Powstał podczas warsztatów w Uniwersytecie Harvarda w sierpniu 1998 roku, kiedy ustalono jego cel i założenia. W wyniku dalszej współpracy grupy naukowców w kwietniu 2000 roku opublikowana została w Internecie pierwsza wersja "PhyloCode". W lipcu 2002 podczas warsztatów na Uniwersytecie Yale rozdzielono reguły nazewnictwa kladów od reguł dotyczących nazewnictwa gatunków. Przyjęto, że "PhyloCode" nie będzie dotyczył (tymczasowo) nazewnictwa gatunków. Podczas pierwszego międzynarodowego kongresu w lipcu 2004 w Paryżu utworzono Międzynarodowe Towarzystwo Nomenklatury Filogenetycznej (ang. "International Society for Phylogenetic Nomenclature"). W dniach od 28 czerwca od 2 lipca 2006 na Uniwersytecie Yale odbył się drugi kongres nomenklatury filogenetycznej.
Wersja aktualna oraz wersje historyczne "PhyloCode" dostępne są na witrynie internetowej Uniwersytetu Ohio.

</doc>
<doc id="100223" url="https://pl.wikipedia.org/wiki?curid=100223" title="Błonkówki">
Błonkówki



</doc>
<doc id="100224" url="https://pl.wikipedia.org/wiki?curid=100224" title="Błonkoskrzydłe">
Błonkoskrzydłe

Błonkoskrzydłe, błonkówki (Hymenoptera) – rząd owadów obejmujący ponad 153 tys. opisanych gatunków występujących na całym świecie, z wyjątkiem rejonów polarnych. Najwięcej gatunków spotyka się w krajach tropikalnych. Do błonkówek należą m.in. pszczoły, osy, mrówki, pilarzowate, gąsieniczniki, bleskotki i trzpiennikowate.
Błonkówki pojawiły się prawdopodobnie w karbonie, a większość obecnie żyjących dużych grup, jak również wiele wymarłych, powstało w jurze. Rząd błonkówek dzieli się na dwa podrzędy: rośliniarek (Symphyta) oraz stylikowców (Apocrita). Stanowią grupę siostrzaną dla wszystkich rzędów skrytoskrzydłych.
Wygląd.
Wielkość ciała błonkówek jest bardzo zróżnicowana. Trzy gatunki uznawane za najmniejsze owady świata - "Dicopomorpha echmepterygis", "Megaphragma caribea" i "Megaphragma mymaripenne" - należą właśnie do tego rzędu. Do bardzo dużych gatunków należy np. "Pelecinus polyturator" który może osiągać 6 cm długości. Dorosłe owady większości gatunków mają 2 pary błoniastych, przezroczystych skrzydeł nierównej wielkości (przednia para większa od tylnej), połączonych podczas lotu specjalnymi haczykami oraz narządy gębowe typu gryząco-liżącego. Na końcu odwłoka samic znajduje się pokładełko, u żądłówek przekształcone w żądło. Czułki mają 9 lub więcej członów, czasami ostatnie są mniej lub bardziej zlane ze sobą.
Systematyka.
Do rzędu błonkówek należy ponad 125 tysięcy opisanych gatunków, a ich całkowita liczba szacowana jest na milion lub więcej. Dzieli się je na 2 podrzędy i 22 nadrodziny:

</doc>
<doc id="100225" url="https://pl.wikipedia.org/wiki?curid=100225" title="Agostino Ferrari Toniolo">
Agostino Ferrari Toniolo

Agostino Ferrari Toniolo (ur. 2 sierpnia 1917 w Pieve di Soligno, zm. 13 listopada 2004), włoski duchowny katolicki, wysoki urzędnik Kurii Rzymskiej.
Przyjął święcenia kapłańskie 6 lipca 1941. 23 stycznia 1967 został mianowany biskupem pomocniczym Perugii, ze stolicą tytularną Tarasa in Byzacena; sakry biskupiej udzielił mu 18 marca 1967 patriarcha Wenecji, kardynał Giovanni Urbani.
23 kwietnia 1969 został przeniesiony do pracy w Kurii Rzymskiej. Otrzymał stanowisko przewodniczącego Papieskiej Rada ds. Środków Społecznego Przekazu i zastępował w bieżącej pracy prezydenta Komisji, arcybiskupa Martina O'Connora. We wrześniu 1971, po mianowaniu nowego prezydenta Komisji (Edwarda Hestona), przeszedł na inne stanowisko w Kurii. W październiku 1992 został przeniesiony w stan spoczynku.
Źródła:

</doc>
<doc id="100228" url="https://pl.wikipedia.org/wiki?curid=100228" title="Henri Dunant">
Henri Dunant

Jean Henri Dunant, wym. (ur. 8 maja 1828 w Genewie, zm. 30 października 1910 w Heiden, Henry Dunant, Henri Dunant) – szwajcarski kupiec, filantrop i założyciel Czerwonego Krzyża, laureat pierwszej Pokojowej Nagrody Nobla w 1901 (wraz z Francuzem Frédéricem Passy).
Życiorys.
Dunant urodził się w protestanckiej rodzinie kupieckiej. Od wczesnej młodości stykał się z ludzką nędzą, towarzysząc matce w odwiedzaniu najbiedniejszych mieszkańców Genewy – chorych, kalekich i umierających. Po ukończeniu gimnazjum pracował w banku, angażując się jednocześnie w różnorodną działalność społeczną, m.in. pomoc więźniom.
Jako reprezentant Związku Chrześcijańskiej Młodzieży Męskiej (YMCA) podróżował po Belgii, Holandii i Francji. W połowie 1859 wrócił do Europy, aby osobiście prosić cesarza Francuzów Napoleona III o wstawiennictwo w realizacji algierskich projektów.
Był aktywnym syjonistą i wspierał utworzenie państwa żydowskiego na terenie Palestyny.
Powstanie Czerwonego Krzyża.
24 czerwca 1859, w drodze na spotkanie z cesarzem, Dunant przejeżdżał koło włoskiego miasteczka Solferino, gdzie odgrywała się najkrwawsza w ówczesnej Europie (obok Waterloo) – bitwa pod Solferino, stoczona między armią austriacką a sprzymierzonymi siłami francusko-włoskimi. Liczba ofiar przekraczała 40 000. Obok ciał zabitych, których nikt nie zbierał z pola walki, umierało w męczarniach tysiące rannych żołnierzy. Niewielkie i źle zorganizowane wojskowe służby medyczne były bezradne wobec ogromu nieszczęścia. Dunant, mimo braku przygotowania medycznego, starał się pomóc rannym i umierającym. W pobliskim kościele w Castiglione zorganizował prymitywny szpital, opatrywał rannych, dostarczał im wodę do picia, zapisywał ostatnie życzenia umierających. Namawiał do pomocy kilka miejscowych kobiet, które – choć z oporami – dawały się przekonać, że ranni żołnierze cierpią tak samo, niezależnie od narodowości. Tu powstało hasło "Tutti fratelli" – wszyscy jesteśmy braćmi.
Po dwóch latach spędzonych bezowocnie w Paryżu Dunant wrócił do Genewy i napisał książkę "Wspomnienie Solferino". Jest to nie tylko relacja z pola bitwy i opis wstrząsających przeżyć, ale gorący apel do społeczeństw Europy, który miał poruszyć ich sumienia. Niewielka książeczka, przetłumaczona na kilka języków i wydana w niemal wszystkich krajach europejskich, zdobyła ogromną popularność. Dunant zaproponował w niej:
W lutym 1863 powstał w Genewie tzw. Komitet Pięciu, w którym obok Dunanta zasiadali czterej wpływowi obywatele szwajcarscy.
26 października 1863, z inicjatywy Dunanta, Komitet Pięciu zwołał do Genewy międzynarodową konferencję, w której wzięło udział 14 oficjalnych delegacji krajów europejskich oraz wielu obserwatorów. Większość idei Henry Dunanta została zaakceptowana, m.in. powołanie narodowych komitetów pomocy rannym, ochrona personelu medycznego podczas działań wojennych i wspólny znak ochronny – czerwony krzyż na białym tle.
Dzień 29 października 1863, w którym konferencja przyjęła te rezolucje, uznany został za dzień powstania Czerwonego Krzyża.
Późniejsze lata.
Po 1867, w wyniku niesnasek i sporów wśród założycieli Czerwonego Krzyża, Dunant wycofał się z Komitetu. Pogarszała się też zdecydowanie jego sytuacja materialna, a kolejne idee, jak np. utworzenie stref bezpieczeństwa dla cywilnych uchodźców, powołanie Światowej Organizacji Zdrowia czy Międzynarodowego Trybunału Sprawiedliwości, nie znalazły zrozumienia rządów państw europejskich.
W 1887 roku Dunant osiedlił się w przytułku dla ubogich w szwajcarskim miasteczku Heiden. W 1895 odnalazł go tam dziennikarz, którego artykuły o tym, że założyciel Czerwonego Krzyża żyje w ubóstwie i zapomnieniu, poruszyły całą Europę.
Rezultatem było przyznanie przez Norweski Komitet Noblowski w 1901 pierwszej pokojowej nagrody Nobla Henry Dunantowi. 30 października 1910 Henry Dunant zmarł w Heiden (Szwajcaria).

</doc>
<doc id="100229" url="https://pl.wikipedia.org/wiki?curid=100229" title="Henry Dunant">
Henry Dunant



</doc>
<doc id="100230" url="https://pl.wikipedia.org/wiki?curid=100230" title="Obryw">
Obryw

Obryw – gwałtowne oderwanie się mas skalnych od stromego, urwistego stoku, częste przy trzęsieniach ziemi. Najczęściej przyjmuje formę lawiny kamiennej. Przykładem są Wantule w Dolinie Miętusiej w Tatrach. U podnóża stoku lub ściany skalnej powstaje duże nagromadzenie bloków skalnych, tworzące bezładne blokowisko, tzw. piarg. Piargi występują bądź w obrębie ścian skalnych (np. w żlebach), bądź u ich podnóża, gdzie tworzą stożki, hałdy i pokrywy usypiskowe. Składają się z materiału o różnej frakcji, od żwiru, przez kamienie po wielkie bloki skalne. Obrywy są naturalnym procesem geodynamicznym, stanowiącym olbrzymie zagrożenie dla ludzi oraz infrastruktury. W Polsce wiele dróg jest zagrożonych obrywami, a miejsca ich występowania oznaczane są przy pomocy znaku drogowego „Uwaga spadające odłamki skalne”.
Obryw to także nazwa materiału skalnego nagromadzonego w wyniku obrywu.
Obryw dzieli się na:
Oba zjawiska zachodzą bez kontaktu z podłożem (w fazie początkowej), ale różnią się wielkością materiału. Przy obrywaniu udział bierze wielka ilość materiału (np. duże fragmenty skał przy zboczach gór) a przy odpadaniu mała (np. pojedyncze bloki).
Czynniki warunkujące powstawanie obrywów.
Zasadniczym elementem powodującym powstawanie obrywów jest erozja i wietrzenie, a więc procesy w pełni naturalne. Dodatkowo obrywy szczególnie często występują na terenach o dużej aktywności sejsmicznej (np. Japonia czy Włochy). Nie są to jednak czynniki gwarantujące powstanie obrywu. Czynnikami dodatkowymi, podnoszącymi prawdopodobieństwo powstania obrywu są:
Przeciwdziałanie zagrożeniu wywołanemu obrywami.
Za najprostszą i jednocześnie najbardziej skuteczną metodę można uznać unikanie miejsc zagrożonych obrywami, zarówno w trakcie poruszania się po górach, jak i np. przy wyborze miejsca na lokalizację drogi. Obszary takie można określić na podstawie analizy ukształtowania terenu, bezpośrednich obserwacji czy innych symptomów oraz przede wszystkim na podstawie historii zdarzeń.
W sytuacji gdy takiego zagrożenia nie można uniknąć, ryzyko można eliminować lub ograniczać stosując następujące rozwiązania:
1. Aktywne – niedopuszczające lub znacznie ograniczające możliwość wystąpienia obrywu. Wśród tego typu metod wyróżnić można między innymi:
2. Pasywne – przyjmujące na siebie siłę uderzenia lawiny bądź pozwalające kontrolować / zmieniać jej trajektorię. Można tutaj wyróżnić:

</doc>
<doc id="100233" url="https://pl.wikipedia.org/wiki?curid=100233" title="Dzedzu">
Dzedzu



</doc>
<doc id="100235" url="https://pl.wikipedia.org/wiki?curid=100235" title="Gwiazdozbiór Wężownika">
Gwiazdozbiór Wężownika

Wężownik (łac. "Ophiuchus", dop. "Ophiuchi", skrót "Oph") – wyraźny gwiazdozbiór znajdujący się w rejonie równika niebieskiego. Jest jedenastym w kolejności pod względem powierzchni, jego obszar dzieli na dwie części konstelację Węża. Liczba gwiazd dostrzegalnych nieuzbrojonym okiem: około 100. W Polsce widoczny latem.
Jest jedną z 48 konstelacji ptolemejskich.
Mity i legendy.
"Ophiuchus" to w tłumaczeniu dosłownym „posiadacz węża”. Dostrzeżenie starszego człowieka z wężem wymaga sporej wyobraźni. Wężownik jest utożsamiany z Asklepiosem, synem Apolla i nimfy Koronis, greckim bogiem sztuki lekarskiej, który miał moc wskrzeszania zmarłych. Asklepiosa wychowywał centaur Chiron, który nauczył go uzdrawiania. Według legendy Asklepios udusił pewnego razu węża; wtedy podpełzł inny wąż i podał zioło, które sprawiło, że zabity wąż zmartwychwstał. Zanim ten drugi zdążył uciec, Asklepios wyrwał mu zioło z pyska, po czym używał go do wskrzeszania zmarłych. Gdy Asklepios został lekarzem na okręcie Argo wskrzesił kilku zmarłych włącznie z Minosem, królem Krety. Po tym, jak próbował ożywić Oriona, Hades, bóg świata zmarłych, bał się, że ta umiejętność jest zagrożeniem dla jego podziemnego państwa i poprosił Zeusa o interwencję. Zeus zabił Asklepiosa piorunem, ale umieścił wielkiego uzdrowiciela pośród gwiazdozbiorów jako Wężownika. Przedstawiany z ogromnym wężem towarzyszącym mu w zbieraniu ziół. Wąż ten jest oddzielnym gwiazdozbiorem, rozdzielonym na dwie części, Głowę Węża oraz Ogon Węża, właśnie przez gwiazdozbiór Wężownika.
Mimo że przez obszar gwiazdozbioru przebiega ekliptyka, Wężownika nie zalicza się w astrologii do gwiazdozbiorów zodiakalnych. Wynika to z tego, że granice tego gwiazdozbioru przecinają ekliptykę od stosunkowo niedługiego czasu – od standaryzacji gwiazdozbiorów w roku 1930. Przez gwiazdozbiór przebiega obecnie 18,6° ekliptyki – ponad 3/5 znaku Strzelca. Słońce wędruje na tle konstelacji pomiędzy 29 listopada a 18 grudnia.
Gwiazdy Wężownika.
Supernowa.
W 1604 roku w gwiazdozbiorze nastąpił ostatni z trzech wybuchów supernowej zaobserwowanych w naszej Galaktyce, opisany m.in. przez niemieckiego astronoma Johannesa Keplera – SN 1604. Przyćmiewała ona wtedy wszystkie inne gwiazdy. Gwiazda obecnie 19m, nazwana na jego cześć Supernową Keplera, wówczas rozbłysła do -2,5m.
Wybrane obiekty.
Wężownik usytuowany jest poza pasem Drogi Mlecznej, w związku z tym na jego obszarze nie ma młodych gromad otwartych czy pięknych mgławic. Siedem obiektów z katalogu Messiera to złożone ze starych gwiazd gromady kuliste.
M10 i M12 leżą blisko środka gwiazdozbioru i obie można zobaczyć jednocześnie przez lornetkę. Obydwie mają około jednej trzeciej średnicy Księżyca, a przez 20-centymetrowy teleskop można już zobaczyć liczne gwiazdy i mgliste tło. Lepszy widok to dwie wielkie i rozproszone gromady otwarte NGC 6633 i IC 4665.
Rój meteorów.
Z konstelacją związany jest słaby rój meteorów zwanych Ophiuchidami. Aktywny jest od początku czerwca do połowy lipca. Nie jest znane ciało macierzyste, gdyż skąpy materiał obserwacyjny nie pozwala na dokładne obliczenie orbity roju.

</doc>
<doc id="100236" url="https://pl.wikipedia.org/wiki?curid=100236" title="Czedżu (prowincja)">
Czedżu (prowincja)

Czedżu (kor. 제주도, hancha: 濟州道, inna transkrypcja: "Cheju-do", wymowa: ) – największa wyspa Korei Południowej, jednocześnie najmniejsza z jej prowincji. Wyspa położona jest w Cieśninie Koreańskiej, na południowy zachód od wybrzeża Korei. Największym miastem i stolicą prowincji jest Czedżu. Do 1946 wyspa stanowiła część prowincji Jeolla Południowa. W 1948 na wyspie wybuchło zbrojne powstanie. W 2007 roku wpisano ją na listę światowego dziedzictwa UNESCO. Ustanowiono tu także rezerwat biosfery.
Nazwy.
Od 2000 roku, kiedy to rząd południowokoreański zmienił transkrypcję alfabetu koreańskiego na transkrypcję poprawioną, dotychczasowa latynizacja Cheju zapisywana jest jako Jeju. W historii wyspa Czedżu miała także kilka innych nazw, m.in. Doi (kor. 도이, hancha: 島夷), Dongyeongju (kor. 동영주, hancha: 東瀛州), Juho (kor. 주호, hancha: 州胡), Tammora (kor. 탐모라, hancha: 耽牟羅), Seomna (kor. 섭라, hancha: 涉羅), Tangna (kor. 탁라, hancha: 竣羅) oraz Tamna (kor. 탐라, hancha: 耽羅).
Wyspa Czedżu znana była dawniej Europejczykom pod nazwą Quelpart.
Geologia.
Czedżu to wyspa pochodzenia wulkanicznego. Centralny wulkan Halla-san, 1950 m n.p.m., jest też najwyższym szczytem całej Korei Południowej.
Wyspa uformowała się miliony lat temu przez erupcje wulkanów. Klimat na wyspie jest subtropikalny, cieplejszy od pozostałej części Korei. Połowa lata jest deszczowa, zimy są przeważnie suche.
Podział administracyjny.
Prowincja Czedżu podzielona jest na 2 miasta (kor. "si"). Oba miasta podzielone są na 31 sąsiedztw (kor. "dong"), a powiaty na siedem miasteczek (kor. "eup") i pięć dystryktów (kor. "myeon"). Miasteczka i dystrykty zawierają w sumie 551 wsi (kor. "ri").
Kultura.
Ze względu na izolację wyspy przez wieki, ludność Czedżu rozwinęła swoją odrębną od koreańskiej kulturę. Istnieją tutaj tysiące lokalnych legend, interesująca jest też unikatowa rzeźba "kamienny dziadek", wykonana z bloku lawy.
Siostrzane prowincje.
Siostrzanymi prowincjami Czedżu są również wyspy: Hajnan (Chińska Republika Ludowa), Hawaje (Stany Zjednoczone), Sachalin (Rosja), oraz Bali (Indonezja).

</doc>
<doc id="100237" url="https://pl.wikipedia.org/wiki?curid=100237" title="HP3000">
HP3000

Seria systemów HP3000 firmy Hewlett-Packard zaistniała na rynku w roku 1973 – po długotrwałym procesie projektowym.
Wczesne modele tych systemów oparte były o procesory CISC. Pierwszy minikomputer sprzedawany z gotowym systemem operacyjnym. Około roku 1988 zaczęto je wyposażać w 32-bitowe procesory PA-RISC zachowując wsteczną kompatybilność binariów. Pierwotnie system operacyjny na tych maszynach nosił nazwę MPE V. Po wprowadzeniu procesorów PA-RISC ewoluował – zmieniając również nazwę na MPE/iX. System zawierał wbudowany silnik bazodanowy – "IMAGE" – później Turbo IMAGE/XL. To właśnie ten silnik był „mocną stroną” zastosowań biznesowych systemu. Systemy HP3000 były w sprzedaży do roku 2003 – firma HP zapewniała wsparcie dla użytkowników tylko do 31 grudnia 2006 roku. Drukarki HP LaserJet zostały zaprojektowane pierwotnie dla tych właśnie systemów.

</doc>
<doc id="100239" url="https://pl.wikipedia.org/wiki?curid=100239" title="Przepustowość kanału">
Przepustowość kanału

Przepustowość, pojemność kanału – rzeczywista szerokość pasma zmierzona o określonej porze dnia przy użyciu określonych tras sieciowych i podczas transmisji siecią określonych zbiorów danych.
Pojęcie to jest często stosowane jako synonim maksymalnej ilości informacji, jaka może być przesyłana przez dany kanał komunikacyjny w jednostce czasu. Czasami używane jest określenie „szybkość” (na przykład sieci komputerowej), które jest błędne, ponieważ przepustowość dotyczy liczby transmitowanych bitów, a nie zmiany fizycznego położenia jakiegoś obiektu, w jednostce czasu.
Przepustowość mierzona jest w bitach na sekundę (b/s lub bps, od ) lub, rzadko, w bajtach na sekundę (B/s lub Bps) i ich wielokrotnościach: kb/s, Mb/s, Gb/s, kB/s, MB/s. W praktyce spotykane są zarówno prefiksy dziesiętne (k = 1000, M = 1 000 000), jak i binarne (K = 1024, M = 1 048 576).
Ze względu na tę samą jednostkę przepustowość często mylnie utożsamia się z przepływnością. Ta druga jest miarą chwilowego natężenia strumienia danych, natomiast ta pierwsza stałym parametrem toru lub kanału telekomunikacyjnego.
Wyznaczanie pojemności kanału.
Graniczną pojemność kanału wylicza się na podstawie twierdzenia Shannona:
gdzie:

</doc>
<doc id="100240" url="https://pl.wikipedia.org/wiki?curid=100240" title="Wyspy Japońskie">
Wyspy Japońskie

 – archipelag wysp w zachodniej części Oceanu Spokojnego, rozciągający się wzdłuż wschodniego wybrzeża Azji, tworzący łuk długości 2990 km. Wyspy Japońskie wchodzą w skład państwa Japonii, do której należą też inne archipelagi, m.in. Riukiu (Nansei-shotō) i Ogasawara. 
Razem z Archipelagiem Malajskim zamykają cztery wielkie morza przybrzeżne: Ochockie, Japońskie, Żółte i Wschodniochińskie.
W skład archipelagu Wysp Japońskich wchodzi około czterech tysięcy wysp. Cztery największe to (wymieniając od północy):
Zamieszkanych jest też około 550 mniejszych wysp, z których ważniejsze to: 
Około 3000 wysp jest niezamieszkałych.

</doc>
<doc id="100241" url="https://pl.wikipedia.org/wiki?curid=100241" title="Kemijoki">
Kemijoki

Kemijoki (szw. "Kemiälven") – najdłuższa rzeka Finlandii.
Źródła jej leżą w północno-wschodniej Finlandii, w pobliżu granicy rosyjskiej, na wzgórzu Sokoski. Przepływa przez Kemijärvi i Rovaniemi, uchodzi do Zatoki Botnickiej koło Kemi. W Rovaniemi łączy się z rzeką Ounasjoki.
Energetyka.
W dorzeczu Kemijoki (na Kemijoki, Raudanjoki, Kaihuanjoki, Juotasjoki, Askanjoki, Kitinen i Luiro) wybudowano w sumie 21 hydroelektrowni (pierwszą w 1946 koło Isohaara), które w sumie wyprodukowały w 2003 ok. 4,3 TWh energii, 34,5% całej fińskiej produkcji z elektrowni wodnych. Jednocześnie budowa pierwszej z nich spowodowała koniec połowów łososia na rzece, co pozbawiło wielu ludzi głównego źródła dochodu.
Elektrownie wodne na Kemijoki od Kemijärvi do Rovaniemi:
Od Rovaniemi do ujścia:

</doc>
<doc id="100244" url="https://pl.wikipedia.org/wiki?curid=100244" title="Systemy ustrojowe w poszczególnych państwach">
Systemy ustrojowe w poszczególnych państwach



</doc>
<doc id="100247" url="https://pl.wikipedia.org/wiki?curid=100247" title="Mokasyn błotny">
Mokasyn błotny

Mokasyn błotny ("Agkistrodon piscivorus") – gatunek jadowitego węża z podrodziny grzechotnikowatych, w rodzinie żmijowatych.
W gatunku tym wyróżniamy 3 podgatunki:
Mokasyn błotny jest dużym wężem, osiągającym 160 cm. Grzbiet w kolorze czarnym lub ciemnobrązowym, bez deseniu. Nie posiada grzechotki.
Wąż ten nie oddala się od wody. Można go spotkać nad brzegami rzek, strumieni i jezior. Najchętniej zasiedla bagna i moczary. Lubi czatować na zdobycz, zwisając z gałęzi tuż nad lustrem wody.
Podstawą jego pokarmu są ryby. Poluje też na inne wodne zwierzęta na lądzie, czasami na małe ssaki i ptaki. Zjada także padlinę. Oczyszcza rewir łowiecki z martwych ryb.
Mokasyny błotne są jajo-żyworodne. Samica rodzi 5-15 młodych, które maja długość 15 do 30 cm. Samice mogą rozmnażać się partenogenetycznie; występuje u nich partenogeneza fakultatywna.
Południowo-wschodnie obszary Ameryki Północnej, zwłaszcza na Florydzie.
Jad jest silnie toksyczny. Węże te są bardzo agresywne. Efektem ukąszenia są rozległe zmiany martwicowe tkanek, co często powoduje konieczność amputacji.

</doc>
<doc id="100248" url="https://pl.wikipedia.org/wiki?curid=100248" title="Żararaka rogata">
Żararaka rogata

Żararaka rogata, żararaka Schlegela ("Bothriechis schlegelii") – gatunek jadowitego węża z rodziny żmijowatych, występujący od Ameryki Środkowej do Ekwadoru, posiadający silnie toksyczny jad. Osiąga rozmiar żmii zygzakowatej. Jest wężem nadrzewnym, wyspecjalizowanym w polowaniu na ptaki. Pstra jaskrawość doskonale maskuje tego węża wśród bujnej zieleni i kolorowych kwiatów. Żararaka Schlegela jest jedynym wężem polującym na ptaki w locie. Owinąwszy ogonem gałąź nieruchomo zwisa w powietrzu skręcona w spiralę. Nagły wyrzut głowy przed siebie pozwala jej chwytać blisko przelatujące ptaki.

</doc>
<doc id="100253" url="https://pl.wikipedia.org/wiki?curid=100253" title="MPE (system operacyjny)">
MPE (system operacyjny)

MPE – system operacyjny stworzony w firmie Hewlett-Packard na potrzeby systemów minikomputerowych HP3000 we wczesnych latach 70. XX w.
System ewoluował: początkowo współpracował z procesorami CISC, później zmienił nazwę na MPE/iX dla podkreślenia współpracy z systemami unixowymi.
System zawierał wbudowany silnik bazodanowy – IMAGE, będący podstawą sukcesu systemów HP3000 w zastosowaniach biznesowych.
Sprzedaż systemów z zainstalowanym MPE (ostatnia wersja 7.5) zakończyła się w roku 2003. Firma HP udzielała użytkownikom wsparcia technicznego do 31 grudnia 2006 roku.

</doc>
<doc id="100260" url="https://pl.wikipedia.org/wiki?curid=100260" title="Województwo witebskie">
Województwo witebskie

Województwo witebskie – województwo, które było położone na północno-wschodnich kresach Wielkiego Księstwa Litewskiego. Formalnie utworzone zostało w 1503 r. Od Rzeczypospolitej odpadło w wyniku I rozbioru Polski w 1772 r.
Witebsk należał w XII w. do księstwa połockiego znajdującego się w rękach Rurykowiczów kijowskich. W II poł. tego wieku powstało w wyniku podziałów dynastycznych księstwo witebskie jako uposażenie księcia Dawida Rościsławicza. Od XIII w. broniło ono swej niezależności przed podbijającymi kolejne księstwa ruskie Litwinami. Prawdopodobnie już w połowie XIII w. znalazło się przejściowo we władaniu książąt litewskich. Ostatecznie pod panowanie Litwy księstwo dostało się w 1325 r., gdy Olgierd poślubiając dziedziczkę księstwa Annę, objął w nim władzę w jej imieniu. Księstwo stało się dla Olgierda, po śmierci Giedymina, oparciem w walce z braćmi o władzę nad Wielkim Księstwem Litewskim. Po odniesionym wspólnie z Kiejstutem zwycięstwie, Olgierd zlikwidował w latach 40. XIV w. księstwo witebskie i włączył je do Litwy. Od tej pory ziemia witebska zarządzana była przy pomocy namiestników książęcych, a w 1503 r. podczas reform Aleksandra I Jagiellończyka zostało z niej utworzone województwo.
Posiadało dwóch senatorów: wojewodę i kasztelana. Po unii lubelskiej wojewoda witebski w hierarchii starszeństwa w senacie, a więc i starszeństwa województw, zajmował miejsce po wojewodzie płockim a przed wojewodą mazowieckim. Podobnie kasztelan witebski szedł wśród kasztelanów większych po kasztelanie płockim a przed najważniejszym z kasztelanów mazowieckich – kasztelanem czerskim (wbrew temu co pisze Adam Mickiewicz w Panu Tadeuszu kasztelania witebska nie była drążkową).
Województwo zachowało przywileje nadane przez Aleksandra I Jagiellończyka i potwierdzone przez Zygmunta Starego, dotyczące wpływu ziemian na wybór wojewody. Zgodnie z nimi szlachta województwa miała prawo proponować władcy kandydata na wojewodę. Podobnym przywilejem w Wielkim Księstwie i całej Rzeczypospolitej cieszyły się jedynie województwo połockie oraz Księstwo Żmudzkie.
Ponieważ województwo stanowiło jedną ziemię, wysyłało na sejm dwóch posłów i dwóch deputatów na Trybunał Litewski, a sejmiki odbywały się w Witebsku. Tam też odbywał się sąd ziemski. Po odpadnięciu od Rzeczypospolitej województwa smoleńskiego, do województwa witebskiego została przyłączona w 1667 r., pozostała przy Litwie ziemia orszańska, tworząc odrębny powiat. Szlachta ziemi orszańskiej sejmikowała w Orszy i wysyłała na sejm dwóch posłów i dwóch deputatów do Trybunału. W Witebsku i Orszy znajdowały się starostwa grodowe. Starostą witebskim był z urzędu wojewoda, starostwo orszańskie należało do dóbr królewskich.
W 1772 r. województwo zostało przyłączone do Rosji. Przy Rzeczypospolitej pozostała do czasu II rozbioru jedynie niewielka część ziemi orszańskiej. Województwo pozostało jako tytularne, a szlachta sejmikowała w miasteczku Chołopienicze w województwie mińskim.
Województwo witebskie leżało w północno-wschodniej części Wielkiego Księstwa. Od północy graniczyło z Rosją, od wschodu z województwem smoleńskim, od południa z województwem mścisławskim, od południowego zachodu z województwem mińskim, a od zachodu z województwem połockim. Ziemię województwa rozdzielała na dwie części rzeka Dźwina, a przez jego południowo-wschodnią część przepływał Dniepr.
Najważniejszym rodem Witebszczyzny byli Sapiehowie, posiadający tu duże posiadłości ziemskie. Zdominowali oni szlachtę województwa, czyniąc z niej praktycznie swoją klientelę.
Wojewodami witebskimi byli m.in.:
Wśród kasztelanów witebskich byli:

</doc>
<doc id="100261" url="https://pl.wikipedia.org/wiki?curid=100261" title="Maria de Lourdes Pintasilgo">
Maria de Lourdes Pintasilgo

Maria de Lourdes Ruivo da Silva de Matos Pintasilgo (ur. 18 stycznia 1930 w Abrantes, zm. 10 lipca 2004 w Lizbonie) – portugalska inżynier, działaczka społeczna i katolicka, a także polityk, minister, w latach 1979–1980 premier Portugalii, pierwsza kobieta pełniąca tę funkcję.
Życiorys.
Ukończyła studia z zakresu chemii i inżynierii przemysłowej w Instituto Superior Técnico. Pracowała w grupie chemicznej Companhia União Fabril, a od 1969 do 1974 w Câmara Corporativa, jednej z izb ówczesnego portugalskiego parlamentu. Była wieloletnią działaczką organizacji katolickich, pełniła funkcję prezesa Pax Romana i organizowała ruch kobiet katolickich „Graal”.
W latach 1971–1972 była członkinią portugalskiej delegacji przy ONZ. Po rewolucji goździków z 1974 weszła do rządu. Początkowo pełniła funkcję sekretarza stanu do spraw społecznych, następnie była ministrem ubezpieczeń społecznych (1974–1975). W latach 1975–1979 reprezentowała Portugalię w UNESCO w randze ambasadora. Od 1 sierpnia 1979 do 3 stycznia 1980 jako pierwsza kobieta w historii kraju sprawowała urząd premiera. Objęła to stanowisko tymczasowo po tym, jak Carlos Mota Pinto złożył rezygnację. Została powołana na czas do wyborów parlamentarnych w listopadzie 1979. Na początku stycznia 1980 zastąpił ją Francisco Sá Carneiro.
W 1986 była niezależną kandydatką w wyborach prezydenckich, które zakończyły się zwycięstwem Mária Soaresa. W pierwszej turze zajęła 4. miejsce z wynikiem 7,4% głosów. W latach 1987–1989 zasiadała w Parlamencie Europejskim, mandat uzyskała z ramienia Partii Socjalistycznej. W kolejnych latach działała w różnych międzynarodowych organizacjach doradczych.

</doc>
<doc id="100262" url="https://pl.wikipedia.org/wiki?curid=100262" title="Maria de Lurdes Pintassilgo">
Maria de Lurdes Pintassilgo



</doc>
<doc id="100263" url="https://pl.wikipedia.org/wiki?curid=100263" title="Telerig">
Telerig

Telerig – (bułg. Телериг) chan bułgarski w latach 772–777.
Początkowa data jego panowania nie jest pewna. Zdaniem Tadeusza Wasilewskiego i Georga Ostrogoskiego panował od 772 roku, natomiast Jordan Andrejew, Iwan Łazarow i Płamen Pawłow proponują rok 768. Telerig doszedł do władzy w wyniku obalenia przez stronnictwo wojenne chana Pagana. Jego krótkie panowanie obfitowało w liczne zwroty sytuacji. Wiosną 773 roku niezmordowany cesarz bizantyński Konstantyn V podjął kolejną, ósmą już wyprawę przeciw Bułgarii z udziałem floty, która na 2000 łodzi przewiozła pod Warnę około 24 000 konnych żołnierzy. Telerig obronił Warnę za wałami wzniesionymi jeszcze przez Terweła, był jednak zmuszony poprosić o pokój. Wojna zakończona w 774 w następnym roku wybuchła na nowo. Telerig wysłał do Macedonii armię z zamiarem przesiedlenia do wyludnionej Bułgarii mieszkającego nad Wardarem w tzw. Berzitii północnomacedońskiego plemienia Brsjaków. Konstantyn V zgromadził naprędce, pod pozorem wyprawy na Arabów, wojsko i rozbił 12 tysięczny oddział bułgarski.
Po klęsce wyprawy Telerig doszedł do wniosku, że wśród jego świty działają zdrajcy, informujący cesarza o wszystkich jego planach. Wysłał więc do cesarza podstępny list, w którym powiadomił go o własnych kłopotach, błagając o pomoc w ucieczce i możliwość schronienia się na cesarskim dworze w Konstantynopolu. W tym celu poprosił cesarza o listę osób, do których może się zwrócić podczas przygotowań do ucieczki. Konstantyn V, pewien, że zdobył kolejnego stronnika, ponieważ w przeszłości kilkakrotnie zdarzało się, iż chanowie zwracali się o pomoc, łatwowiernie wysłał Telerigowi taką listę. Dokładnie według tej listy Telerig schwytał i zabił wszystkich zdrajców, rozbijając stronnictwo probizantyjskie. W efekcie Konstantyn V zorganizował kolejną wyprawę przeciw Bułgarom, podczas której jednak zmarł 14 września 775 roku. Pozbawione wodza wojska powróciły do Bizancjum.
W 777 r. rzeczywiście wybuchł przeciw Telerigowi bunt, i chan musiał uciekać z kraju. Schronił się wtedy w Konstantynopolu, na dworze bizantyńskim. Cesarz Leon IV, syn i następca Konstantyna V nadał mu tytuł patrycjusza. Telerig ochrzcił się przyjmując imię Teofilakta i pojął za żonę krewną cesarzowej Ireny. Telerig pozostał w Konstantynopolu do końca życia.

</doc>
<doc id="100268" url="https://pl.wikipedia.org/wiki?curid=100268" title="Głowa Węża">
Głowa Węża



</doc>
<doc id="100269" url="https://pl.wikipedia.org/wiki?curid=100269" title="Ogon Węża">
Ogon Węża



</doc>
<doc id="100272" url="https://pl.wikipedia.org/wiki?curid=100272" title="Gwiazdozbiór Węża">
Gwiazdozbiór Węża

Wąż (łac. "Serpens", dop. "Serpentis", skrót "Ser", głowa - "Ser1", ogon - "Ser2") – 23. co do wielkości gwiazdozbiór znajdujący się w pobliżu równika niebieskiego. Jest to jedna z 48. konstelacji opisanych przez Ptolemeusza, a zarazem jedna z 88 obecnie, oficjalnie rozróżnianych. Liczba gwiazd dostrzegalnych nieuzbrojonym okiem wynosi około 60. W Polsce widoczny jest latem.
Jego specyfika wynika z tego, że jest podzielony na dwie części: zachodnią – Głowę Węża (łac. "Serpens Caput") i wschodnią – Ogon Węża (łac. "Serpens Cauda"). Dawniej tworzył on jeden gwiazdozbiór wraz z Wężownikiem. Teraz jego dwie części leżą po przeciwnych stronach tego gwiazdozbioru. Kształt ten był rozpoznawany od starożytności i najczęściej utożsamiany z samym Wężownikiem, który trzymał gada w rękach.
Mity i legendy.
W wierzeniach Babilończyków występowały dwa węże; jeden z nich był hybrydą smoka, lwa i ptaka, drugi zaś był wężem z rogami. To ten drugi został uznany przez Ptolemeusza za konstelację Węża. Grecy widzieli tutaj Asklepiosa (Eskulapa), boga sztuki lekarskiej, dźwigającego w rękach ogromnego węża, towarzyszącego mu w zbieraniu ziół. Wąż, którego uzdrowiciel trzyma w rękach, prawdopodobnie reprezentował węża z legendy. Tego, od którego Asklepios nauczył się wskrzeszenia umarłych. Pewnego razu Asklepios udusił węża, ale kiedy wyrzucił ciało, zauważył, że do martwego węża podpełznął drugi gad z jakimś zielem w pysku. Podał to ziele martwemu wężowi, i ten ożył. Zanim drugi gad uciekł, Asklepios wyrwał mu trochę zioła i stosował je do ożywiania zmarłych. Do dziś w punktach medycznych, aptekach przewija się symbol węża, uważanego za symbol lekarzy i farmaceutów. W mitologii greckiej węże pojawiały się szczególnie często, symbolizowały odrodzenie, gdyż zrzucają swoją skórę. Wąż był czczony w Delfach, występował także w mitach wraz z Apollem oraz Heraklesem.
Gwiazdy Węża.
Gwiazdy Węża są jednorodne, umiarkowanie blade, ale mały trójkąt utworzony przez gwiazdy czwartej wielkości Betę, Gammę i Kappę wraz z Deltą, Alfą i Epsilonem, które tworzą szyję, są łatwe do znalezienia przy sprzyjających warunkach obserwacji. Resztę figury trudno odróżnić od sąsiednich konstelacji.
Najjaśniejsze gwiazdy.
Kolejne siedem gwiazd ma jasność między 3,5 a 4m.
Interesujące obiekty.
Obiekty z katalogu Messiera.
W Wężu znajduje się sporo rozmaitych obiektów, które mogą zainteresować astronomów amatorów. Liczne blade małe galaktyki dominują w północnej części gwiazdozbioru, a w południowej w pobliżu Strzelca, można zobaczyć kilka gromad otwartych. 
Rój meteorów.
Z konstelacji promieniuje słabo poznany rój meteorów zwanych Serpentydami. Maksimum aktywności podaje się na początek kwietnia. Nie jest znane jego ciało macierzyste.

</doc>
<doc id="100273" url="https://pl.wikipedia.org/wiki?curid=100273" title="QWERTZ">
QWERTZ

QWERTZ – symboliczna nazwa układu liter na klawiaturze alfabetu rozszerzonego maszyny do pisania i komputera, wzięta od pierwszych sześciu liter pod rzędem cyfr, patrząc od lewej.
Jest to układ używany w większości krajów Europy Środkowej (Niemcy, Czechy, Węgry, Austria, Słowacja, Szwajcaria), w tym również w Polsce jako klawiatura maszynistki. Różni się od układu QWERTY zamianą liter Y i Z oraz rozmieszczeniem niektórych innych znaków.
Polska odmiana (podobnie jak odmiana czeska i węgierska) powstała na bazie układu niemieckiego. Pierwsze maszyny do pisania ze znakami charakterystycznymi dla języka polskiego (ą, ć, ę, ł, ń, ó, ś, ź, ż) powstały po przeróbce maszyn niemieckich. Czcionki z polskimi znakami umieszczono w miejsce liter alfabetu niemieckiego (ä, ö, ü, ß) i kilku znaków specjalnych. Z tego też względu, polskie maszyny do pisania nie miały niektórych dużych liter specyficznych dla języka polskiego (brak wystarczającej liczby czcionek do podmiany).
Ponieważ nie ma jednolitego standardu rozmieszczenia dodatkowych znaków takich jak nawiasy [] i {}, symbole waluty itp. w poszczególnych urządzeniach sposób uzyskiwania tych znaków może być różny.
Spotyka się również klawiatury, na których polskie znaki są rozmieszczone inaczej niż definiuje to Polska Norma PN-87, np. w systemie Windows XP można używać klawiatury Polski (214).

</doc>
<doc id="100274" url="https://pl.wikipedia.org/wiki?curid=100274" title="GUI">
GUI



</doc>
<doc id="100275" url="https://pl.wikipedia.org/wiki?curid=100275" title="Kronborg">
Kronborg

Kronborg – zamek znajdujący się w duńskim mieście Helsingør, nad cieśniną Sund oddzielającą Danię od Szwecji, zlokalizowany na najdalej wysuniętym na wschód cyplu. Wpisany na listę światowego dziedzictwa UNESCO. Symbol duńskiego panowania nad Cieśninami Duńskimi.
Historia.
Imponująca forteca Kronborg budziła lęk w żeglarzach, dziś jest kojarzona z dwiema legendarnymi postaciami: duńskim księciem Hamletem i Ogierem Duńczykiem. W szekspirowskim dramacie Hamlet zamek nosi nazwę "Elsynor", pochodzącą od wymowy nazwy miejscowości, w której zamek się znajduje. W XVIII w. w obrębie zamku powstał ogród i symboliczny "Grób Hamleta".
Zamek Kronborg w przeszłości był królewską rezydencją i siedzibą garnizonu wojskowego, a ostatnio służy jako bogate w dokumenty, modele statków i instrumenty nawigacyjne Muzeum Morskie. Goście spacerują brukowanymi uliczkami pośród starych domów portowego miasteczka i chodzą po wałach. Zaś tradycja wystawiania "Hamleta" jest hołdem dla Szekspira. Chlubą zamku są również królewskie apartamenty. Renesansowy styl holenderski umeblowania, dwa renesansowe globusy i najdłuższa sala w Europie licząca 62 m.
Przed zamkiem znajduje się ogromny monument Ogiera Duńczyka.

</doc>
<doc id="100278" url="https://pl.wikipedia.org/wiki?curid=100278" title="Planimetr">
Planimetr

Planimetr – przyrząd mechaniczny lub elektroniczny do wyznaczania pola powierzchni figur płaskich.
Historia.
Za pierwszy uchodzi przyrząd J.M. Hermanna (1814), który jednak wkrótce przewyższony został wynalazkiem polskiego kartografa Juliusza Kolberga, opisanym 1820 w czasopiśmie Sylwan: „Opisanie składu i użycia planimetru nowo wynalezionego mierniczego narzędzia do dochodzenia powierzchni płaskich” (Feliks Kucharzewski 1902).
Zasada działania.
Planimetr jest to przyrząd składający się z dwóch ramion: biegunowego i wodzącego. Ramię wodzące posiada na jednym końcu wodzik, a na drugim kółko całkujące. Ramię biegunowe przymocowane jest do obciążnika stojącego na igłach, dzięki czemu nie przemieszcza się on po mapie.
Pomiar wykonuje się przez ustawienie nieruchomo części instrumentu z kółkiem całkującym na zewnątrz mierzonego pola i oprowadzenie wodzika po obwodzie tego pola zgodnie z ruchem wskazówek zegara. Odczytu dokonuje się z tarczy poziomej, bębna oraz noniusza. Wynikiem jest liczba czterocyfrowa.
Aby odczytać rzeczywiste pole powierzchni, należy wyznaczyć "stałą planimetru". W tym celu należy pomierzyć planimetrem figurę o znanej powierzchni formula_1 np. kwadrat o boku 10 cm albo koło o znanym promieniu. Wynik to różnica odczytów z planimetru po pomiarze formula_2 i przed pomiarem formula_3 Można wyzerować przyrząd przed przystąpieniem do pomiarów, wtedy wynikiem jest odczyt po dokonaniu pomiaru formula_4 Następnie ze wzoru formula_5 wylicza się stałą planimetru formula_6
Aby przyspieszyć obliczenia, należy zmienić długość ramienia biegunowego z takiej, jaka była na początku R1 na taką R2, przy której stała c będzie równa np. 100. Długość tę wylicza się ze wzoru: formula_8 gdzie długość formula_9 jest odczytaną, formula_10 wyliczoną poprzednio, a za formula_11 przyjmuje się w wysokości np. 100. Następnie reguluje się długość ramienia biegunowego na taką, jaką wyliczono i przyjmuje się do dalszych obliczeń stałą np. formula_12
Teraz można już planimetrować szukane pola. Ich wielkość oblicza się ze wzoru:
Można pominąć ustalanie stałej formula_11 i wyliczać pola ze wzoru formula_15 gdzie formula_10 to początkowa stała.

</doc>
<doc id="100279" url="https://pl.wikipedia.org/wiki?curid=100279" title="Henryk I niemodliński">
Henryk I niemodliński

Henryk (ur. ok. 1345, zmarł 14 września 1382) – książę na Niemodlinie i Prudniku w latach 1362/1365–1382 (do 1369 razem z bratem Wacławem).
Henryk był najmłodszym (trzecim) synem księcia niemodlińskiego Bolesława Pierworodnego i Eufemii Wrocławskiej. Po śmierci ojca, która nastąpiła pomiędzy 1362 a 1365 rokiem początkowo rządził z braćmi z Bolesławem II (zm. 1367 lub 1368) i Wacławem (zm. 1369), by po ich zgonach od 1369 roku skupić w swoich rękach całość rządów w księstwie niemodlińskim. Około 1370 roku Henryk zawarł układ sukcesyjny z książętami opolskimi Bolkiem III i Władysławem Opolczykiem (zatwierdzony przez cesarza Karola IV w lutym i marcu 1372 roku), na mocy którego po bezpotomnej śmierci księcia niemodlińskiego jego władztwo miało przejść do Piastów Opolskich.
Henryk toczył długotrwały spór z biskupem wrocławskim Przecławem z Pogorzeli w sprawie zagarnięcia zamku Jawornik, który zakończyła dopiero śmierć biskupa w 1376. Z jego następcą księciem legnickim Wacławem, Henryk ułożył już stosunki poprawne zamieszkując pod koniec życia w należącym do biskupa Otmuchowie. Miejscowością, którą szczególnie sobie upodobał, był Głogówek, któremu w 1373 roku nadał prawa miejskie. W 1379 roku ufundował tamże kolegiatę, której dochody zabezpieczył dwiema wsiami. Pomiędzy 1365 a 1372 rokiem poślubił Katarzynę, córkę margrabiego morawskiego Jana Henryka Luksemburskiego i Małgorzaty opawskiej. Małżeństwo pozostało jednak bezdzietne, a Katarzyna zmarła już 1378 roku. Henryk niemodliński zmarł 14 września 1382 roku i został pochowany w kolegiacie Św. Bartłomieja w Głogówku.
Księstwo niemodlińskie po śmierci Henryka, wbrew wcześniejszym umowom, jako opróżnione lenno próbował Wacław IV Luksemburski przekazać odpłatnie księciu cieszyńskiemu Przemysławowi I Noszakowi, jednak na skutek oporu książąt opolskich w 1383 roku decyzja ta uległa zmianie. Ostatecznie księstwo uległo podziałowi między Władysława Opolczyka (Głogówek), synów Bolka III (Niemodlin) i księcia żagańskiego Henryka VIII Wróbla (Prudnik).

</doc>
<doc id="100280" url="https://pl.wikipedia.org/wiki?curid=100280" title="Zarządzanie projektem">
Zarządzanie projektem



</doc>
<doc id="100281" url="https://pl.wikipedia.org/wiki?curid=100281" title="Charakterystyka statyczna">
Charakterystyka statyczna



</doc>
<doc id="100282" url="https://pl.wikipedia.org/wiki?curid=100282" title="Charakterystyka statyczna normalna">
Charakterystyka statyczna normalna



</doc>
<doc id="100283" url="https://pl.wikipedia.org/wiki?curid=100283" title="Sterowanie">
Sterowanie



</doc>
<doc id="100284" url="https://pl.wikipedia.org/wiki?curid=100284" title="Symeon Sakskoburggotski">
Symeon Sakskoburggotski

Symeon Sakskoburggotski (; ur. 16 czerwca 1937 w Sofii) – bułgarski menedżer i polityk. Ostatni car Bułgarii (1943–1946) jako Symeon II, obalony przez reżim komunistyczny. Założyciel i w latach 2001–2009 lider Narodowego Ruchu Symeona Drugiego, od 2001 do 2005 premier Bułgarii.
Pochodzi z rodziny Sachsen-Coburg-Gotha, w prowadzonej działalności używa nazwiska Sakskoburggotski.
Życiorys.
Car Bułgarii i emigracja.
Urodził się jako pierworodny syn bułgarskiego cara Borysa III i jego żony Joanny Sabaudzkiej, córki króla Włoch Wiktora Emanuela III. Borys III zmarł nagle 28 sierpnia 1943. Symeon został ogłoszony carem bułgarskim, oficjalnie pełniąc tę funkcję (jako dziecko) do 1946. Faktyczna władza nad krajem spoczywała w rękach rady regentów, jej pierwszy skład stanowili Bogdan Fiłow, książę Cyryl (brat Borysa III) oraz generał Nikoła Michow. 9 września 1944 w wyniku przewrotu władzę w Bułgarii przejęli komuniści, regenci zostali aresztowani i następnie straceni. Małoletni car stał się faktycznie zakładnikiem nowej władzy. W 1946, w wyniku przeprowadzonego przez komunistów referendum, monarchia została w Bułgarii obalona (ze skutkiem na dzień 15 września). Następnego dnia Symeon II, który nie dokonał formalnej abdykacji, wyjechał z kraju m.in. wraz z matką i siostrą. Najpierw osiedlili się w Aleksandrii w Egipcie, gdzie mieszkał Wiktor Emanuel III. W 1951 władze frankistowskiej Hiszpanii przyznały im prawo azylu, rodzina zamieszkała wówczas w Madrycie.
Symeon Sakskoburggotski był uczniem madryckiego Lycée Français, kształcił się też w zakresie prawa i nauk politycznych. W latach 1958–1959 pod przybranym nazwiskiem uczył się w Valley Forge Military Academy and College w Stanach Zjednoczonych. 16 czerwca 1955, po osiągnięciu pełnoletniości, wydał odezwę do narodu bułgarskiego jako car Bułgarii, deklarując wierność konstytucji tego kraju obalonej przez komunistów.
Od 1962 związany z działalnością biznesową, pracował jako konsultant, broker i inwestor, działający m.in. w sektorze bankowym i hotelarskim. Przez kilkanaście lat kierował hiszpańskim oddziałem francuskiego koncernu elektronicznego Thomson. Utrzymywał jednocześnie aktywne kontakty z bułgarską diasporą.
Działalność od połowy lat 90..
W 1996, po blisko 50 latach nieobecności, Symeon Sakskoburggotski przyjechał po raz pierwszy do Bułgarii. W 1998 Sąd Konstytucyjny uznał za niezgodną z konstytucją ustawę z 1946, którą znacjonalizowano majątek rodziny carskiej. Na mocy wyroków (zapadających w znacznej mierze w latach 2001–2005, gdy były car pełnił funkcję premiera) Symeon Sakskoburggotski wraz z siostrą odzyskali m.in. pałac pod Sofią, kilka dworków, działki w Sofii, jak też tereny leśne. W 2009 pojawiły się wątpliwości co do legalności i prawidłowości części decyzji o zwrocie nieruchomości, byłemu carowi wytoczono wkrótce kilka procesów.
Od końca lat 90. wyrażał zainteresowanie zaangażowaniem się w działalność polityczną. W kwietniu 2001 założył partię polityczną Narodowy Ruch Symeona Drugiego (w czerwcu 2007 przemianowaną na Narodowy Ruch na rzecz Stabilności i Postępu). Rosnącą popularność byłego monarchy próbowały wykorzystać również inne siły polityczne – na potrzeby wyborów parlamentarnych zarejestrowały się dwa doraźnie stworzone ugrupowania z członem „Symeon II” w nazwie.
W wyborach z czerwca 2001 jego partia uzyskała 42,7% głosów i 120 mandatów w 240-osobowym Zgromadzeniu Narodowym. 24 lipca 2001 Symeon Sakskoburggotski objął urząd premiera, stając na czele gabinetu współtworzonego również przez Ruch na rzecz Praw i Wolności.
Gabinet przetrwał całą czteroletnią kadencję, jednakże premier tracił popularność. W wyborach z czerwca 2005 Narodowy Ruch Symeona Drugiego otrzymał 19,9% głosów, co przyniosło 53 mandaty poselskie. Partia weszła w koalicję ze zwycięską Bułgarską Partią Socjalistyczną oraz Ruchem na rzecz Praw i Wolności. W sierpniu tegoż roku były car zakończył pełnienie funkcji premiera, nie objął żadnej funkcji w rządzie Sergeja Staniszewa. W wyborach z lipca 2009 jego formacja nie przekroczyła wyborczego progu. Wkrótce po tej porażce Symeon Sakskoburggotski odszedł ze stanowiska jej przewodniczącego.
W 2014 opublikował swoją autobiografię.
Życie prywatne.
W 1962 Symeon Sakskoburggotski ożenił się z hiszpańską arystokratką Margaritą Gómez-Acebo y Cejuela. Ze związku tego urodziło się pięcioro dzieci: Kardam, Kirił, Kubrat, Konstantin-Asen i Kalina.

</doc>
<doc id="100285" url="https://pl.wikipedia.org/wiki?curid=100285" title="Antonio Quarracino">
Antonio Quarracino

Antonio Quarracino (ur. 8 sierpnia 1923 w Pollica, diecezja Vallo della Lucania, Włochy, zm. 28 lutego 1998 w Buenos Aires) – argentyński duchowny katolicki pochodzenia włoskiego, arcybiskup Buenos Aires i przewodniczący Konferencji Episkopatu Argentyny, kardynał, prymas Argentyny.
Życiorys.
Jako małe dziecko emigrował z rodziną z Włoch do Argentyny. Studiował w seminarium Św. Józefa w La Plata. Przyjął święcenia kapłańskie 22 grudnia 1945 w Lujan i został inkardynowany do diecezji Mercedes. Pracował jako wykładowca seminarium w Mercedes, sekretarz kurii diecezjalnej, asesor kościelny Młodzieżowej Akcji Katolickiej i radca diecezjalny; wykładał także na Pontyfikalnym Uniwersytecie Katolickim Santa Maria de los Buenos Aires.
3 lutego 1962 został mianowany biskupem Nueve de Julio, przyjął sakrę biskupią 8 kwietnia 1962 w Mercedes z rąk Anunciado Serafiniego (biskupa Mercedes). Brał udział w obradach Soboru Watykańskiego II (1962–1965). 3 sierpnia 1968 został przeniesiony na stolicę biskupią Avellaneda. W latach 1979–1982 był sekretarzem generalnym, a 1982–1987 przewodniczącym Rady Episkopatów Latynoamerykańskich CELAM. Brał udział w obradach sesji Światowego Synodu Biskupów w Watykanie (1980, 1983, 1985).
18 grudnia 1985 został promowany na arcybiskupa La Plata, a 20 listopada 1990 mianowany arcybiskupem Buenos Aires (zastąpił kardynała Juana Carlosa Aramburu). Został jednocześnie ordynariuszem dla wiernych rytów orientalnych w Argentynie (pozbawionych własnego ordynariusza); w latach 1990–1996 był przewodniczącym Konferencji Episkopatu Argentyny.
28 czerwca 1991 został wyniesiony przez papieża Jana Pawła II do godności kardynalskiej, otrzymał tytuł prezbitera S. Maria della Salute a Primavalle. Od grudnia 1993 był członkiem Rady Kardynalskiej ds. Problemów Organizacyjnych i Ekonomicznych Stolicy Świętej.

</doc>
<doc id="100286" url="https://pl.wikipedia.org/wiki?curid=100286" title="Medal Nachimowa">
Medal Nachimowa

Medal Nachimowa () – radzieckie i rosyjskie odznaczenie wojskowe.
Medal Nachimowa został ustanowiony dekretem Prezydium Rady Najwyższej ZSRR z 3 marca 1944 roku, jednocześnie ustanowiono regulamin medalu oraz opisano odznakę. Medalem tym nagradzano marynarzy, żołnierzy, podoficerów i chorążych Floty Wojennej i morskich jednostek wojsk ochrony pogranicza.
Zasady nadawania.
Medal został ustanowiony dla „nagradzania za zasługi przy obronie socjalistycznej Ojczyzny, aktywną pomoc we wzorowym wypełnianiu zadań bojowych przez okręty Floty Wojennej i jednostki wojsk ochrony pogranicza”.
Medalem nagradzano za:
Do 1981 roku Medalem Nachimowa nagrodzono ponad 13 tys. osób, a do 1 stycznia 1995 roku - około 14 020 .
Opis odznaki.
Odznakę Medalu Nachimowa stanowi wykonany z brązu krążek o średnicy 36 mm; na którego awersie umieszczone jest wizerunek admirała Pawła Nachimowa. Dookoła w górnej części znajduje się przedzielony gwiazdką napis ADMIRAŁ NACHIMOW (ros. АДМИРАЛ НАХИМОВ), a w dolnej części laurowy wieniec. Na rewersie umieszczony jest wypukły wizerunek okrętu żaglowego.
Medal zawieszony jest na metalowej baretce obciągniętej wstążką koloru niebieskiego z trzema podłużnymi, białymi paskami.

</doc>
<doc id="100290" url="https://pl.wikipedia.org/wiki?curid=100290" title="Klawiatura maszynistki">
Klawiatura maszynistki

Klawiatura maszynistki – określenie klawiatury w układzie QWERTZ ze znakami charakterystycznymi dla języka polskiego. Używana w maszynach do pisania i komputerach. Swoją nazwę wzięła od "maszynistki" – osoby zawodowo przepisującej teksty na maszynie do pisania metodą bezwzrokową.
Historia.
Powstała w wyniku przystosowania niemieckich maszyn do pisania do użycia w Polsce. Czcionki charakterystyczne dla języka niemieckiego ("ä", "ö", "ü", "ß") zostały zastąpione przez czcionki polskie ("ą", "ć", "ę", "ł", "ń", "ó", "ś", "ź", "ż"). Ponieważ znaków polskich jest więcej niż niemieckich, w maszynach do pisania nie są dostępne wszystkie czcionki dla polskich wielkich liter.
Przed upowszechnieniem się komputerów był to jedyny układ klawiatury stosowany w Polsce. W większości zastosowań wyparty przez układ programisty (QWERTY), który wymaga naciśnięcia dwóch lub nawet trzech klawiszy w celu uzyskania polskich liter diakrytycznych, co spowalnia pisanie bezwzrokowe. Natomiast w układzie programisty łatwiej dostępne są inne znaki z klawiatury amerykańskiej, takie jak "{", "}", ', "|", "\", "@", "#", "$", "^", "&amp;", "*", "~", szczególnie istotne dla programistów.
Pierwszą próbę popularyzacji na szerszą skalę polskiego układu klawiatury przystosowanego do szybkiego bezwzrokowego pisania podjęła w 1985 roku firma IPACO powtarzając layout komputera Mazovia i dostarczając następnie swoje komputery z tą klawiaturą do Narodowego Banku Polskiego ze wszystkimi jego oddziałami terenowymi; NBP przyjął ją jako standard. Położenie liter Z i Y można było przełączać.
Normy.
Aktualną normą dla klawiatury polskiej jest PN-I-06000:1997. Zastąpiła ona normy PN-F-02000:1987 oraz BN-74/3123-01.
Norma PN-I-06000:1997 definiuje (oprócz klawiatury maszyny do pisania) dwie wersje klawiatur komputerowych: klawiaturę programisty oraz maszynistki. Klawiatura maszynistki bazuje na układzie znaków maszyny do pisania, dodając klawisze używane w komputerach. Polskie małe litery dostępne są z prawej strony klawiatury, wielkie znaki uzyskać można poprzez klawisz Caps Lock. Dodatkowo układ ten posiada dwa martwe klawisze z użyciem których można uzyskać wszystkie polskie znaki, zarówno wielkie jak i małe. Literę ż uzyskuje się poprzez lewy martwy klawisz a literę ź poprzez prawy, pozostałe znaki mogą być wygenerowane z użyciem dowolnego z martwych klawiszy. Dodatkowe znaki uzyskuje się poprzez klawisz AltGr w kombinacji z przyciskami z lewej strony klawiatury.
Istnieją również inne układy bazujące na QWERTZ nazywane "klawiaturą maszynistki", ale z układem klawiszy różniącym się od układu PN-97. Jednym z nich jest układ Polski (214) stosowany w systemach MS-DOS, Windows i Linux. Bazuje on na normie BN-74/3123-01.

</doc>
<doc id="100294" url="https://pl.wikipedia.org/wiki?curid=100294" title="Układ regulacji ciągłej">
Układ regulacji ciągłej

Układ regulacji ciągłej, układ ciągły, układ z czasem ciągłym – układ automatyki, którego wartość wyjściowa regulatora formula_1 może przyjmować dowolną wartość z ciągłego przedziału (nieskończonego lub ograniczonego zakresem zmienności).
W teorii sterowania układy ciągłe stanowią podstawową klasę układów.

</doc>
<doc id="100296" url="https://pl.wikipedia.org/wiki?curid=100296" title="Emil Theodor Kocher">
Emil Theodor Kocher

Emil Theodor Kocher (ur. 25 sierpnia 1841 w Bernie, zm. 27 lipca 1917 tamże) – szwajcarski chirurg, laureat Nagrody Nobla w 1909 roku.
Życiorys.
W 1865 ukończył medycynę w Bernie, następnie studiował chirurgię w Zurychu, Berlinie, Londynie u Josepha Listera oraz w Wiedniu u Theodora Billrotha. W latach 1872–1911 był profesorem uniwersytetu w Bernie oraz kierownikiem uniwersyteckiej kliniki chirurgicznej, na którym to stanowisku pozostawał aż do śmierci.
Opracował wiele nowych metod operacyjnych – żołądka, pęcherzyka żółciowego, jelita grubego i tarczycy, a także wprowadził nowe narzędzia chirurgiczne własnej konstrukcji (kleszczyki chirurgiczne, zgłębnik). Autor podręcznika chirurgii operacyjnej "Chirurgische Operationslehre" (1892).
W 1909 otrzymał Nagrodę Nobla w dziedzinie medycyny za badania dotyczące fizjologii, patologii i chirurgii tarczycy.

</doc>
<doc id="100297" url="https://pl.wikipedia.org/wiki?curid=100297" title="Emil Kocher">
Emil Kocher



</doc>
<doc id="100298" url="https://pl.wikipedia.org/wiki?curid=100298" title="Marek Góra">
Marek Góra

Marek Góra (ur. 13 marca 1956) – polski ekonomista specjalizujący się w ekonomii pracy i systemach emerytalnych, wykładowca akademicki związany z warszawską SGH.
Autor i współautor analiz z zakresu polskiego rynku pracy (w tym, bezrobocia i polityk rynku pracy) oraz ekonomii emerytalnej (przede wszystkim, funkcjonowania systemów emerytalnych w warunkach starzejącej się ludności i znacznego zadłużenia państw). Współautor reformy systemu emerytalnego w Polsce („"Bezpieczeństwo dzięki różnorodności”") wprowadzonej w 1999 przez rząd Jerzego Buzka oraz dyrektor biura pełnomocnika rządu ds. reformy systemu zabezpieczenia społecznego (1997-1999). W 2002-2005 doradca Prezydenta RP Aleksandra Kwaśniewskiego. Członek zarządu "European "Association of Labour Economists' (1990-1997) oraz członek rady doradców "Population Europe". Współzałożyciel Polskiej Grupy Emerytalnej/Polish Pension Group SGH, zajmującej się badaniami i doradztwem w zakresie systemów emerytalnych.
Wykształcenie i kariera akademicka.
W 1984 otrzymał stopień magistra w Szkole Głównej Planowania i Statystyki (od 1990: Szkoła Główna Handlowa w Warszawie). W 1988 uzyskał tytuł doktora nauk ekonomicznych. 23 czerwca 1997 nadano stopień doktora habilitowanego nauk ekonomicznych (dysertacja "The Labour Market in Poland 1990-1995; Empirical and Methodological Studies"). W 1999 uzyskał stanowisko profesora nadzwyczajnego SGH. Tytuł naukowy profesora otrzymał w 2004 roku. Obecnie jest kierownikiem Katedry Ekonomii I w Kolegium Analiz Ekonomicznych SGH oraz profesorem wizytującym w Kolegium Europejskim w Natolinie.
Okres kariery naukowej w SGH przeplatały wizyty na uczelniach zagranicznych: Erasmus University (Rotterdam) i London School of Economics, a także w Ifo Institut für Wirtschaftsforschung (Monachium) i w OECD. Jest Research Fellow w Institute for the Study of Labour (IZA) oraz tutorem Collegium Invisibile.
Wykłada makroekonomię, ekonomię pracy, ekonomię emerytalną, ekonomię zdrowia i politykę gospodarczą. W przeszłości prowadził również zajęcia z ekonometrii i prognozowania.

</doc>
<doc id="100300" url="https://pl.wikipedia.org/wiki?curid=100300" title="Czas regulacji">
Czas regulacji

Czas regulacji, czas ustalania formula_1 – czas od chwili wprowadzenia pobudzenia do chwili, gdy odchyłka regulacji formula_2 osiąga wartości stale mieszczące się w strefie tolerancji formula_3 gdzie formula_4 jest maksymalną odchyłką dynamiczną osiągniętą podczas regulacji.
Czas regulacji jest miarą jakości dynamicznej odpowiedzi skokowej otwartego lub zamkniętego układu automatyki.

</doc>
<doc id="100303" url="https://pl.wikipedia.org/wiki?curid=100303" title="Justin Frankel">
Justin Frankel

Justin Frankel (ur. w 1978 w Sedona) – programista komputerowy, znany głównie jako jeden z twórców Winampa, aplikacji P2P Gnutella oraz sekwencera audio/MIDI Reaper.
Winamp został za dużą sumę sprzedany AOL w najlepszym okresie hossy internetowej, zaś Frankel następnie przez pewien czas pracował dla AOL. Z powodu różnicy zdań (szczególnie dotyczącej oprogramowania Gnutella, którego rozwijanie było niezgodne z polityką tej firmy) wkrótce odszedł z firmy, by zająć się nowymi projektami.
Najnowszym dzieckiem Frankla jest wielościeżkowy edytor audio / MIDI (sekwencer) noszący nazwę Reaper. Początkowo stworzony jako tańsza kopia Sony Vegas, szybko ewoluował w kierunku hybrydy łączącej w sobie zalety wielu programów, a nawet zawierającej zupełnie nowe funkcje. Już po kilku miesiącach od wprowadzenia na rynek pierwszej wersji, ze względu na możliwości i cenę, Reaper stał się poważnym konkurentem dla największych firm produkujących oprogramowanie muzyczne, a firma Steinberg (producent Cubase i Nuendo) w reakcji na głosy użytkowników postanowiła wypuścić własną kopię Reapera o nazwie Sequel.

</doc>
<doc id="100304" url="https://pl.wikipedia.org/wiki?curid=100304" title="Najwyższa Izba Kontroli">
Najwyższa Izba Kontroli

Najwyższa Izba Kontroli (NIK) – najwyższy organ kontroli Rzeczypospolitej Polskiej, podlegający Sejmowi, działający na zasadach kolegialności. Obecnie pod kierownictwem Mariana Banasia.
Działalnością Najwyższej Izby Kontroli kieruje Prezes NIK. Kadencja Prezesa NIK trwa 6 lat i może być powtórzona jednokrotnie. Prezesa Najwyższej Izby Kontroli powołuje Sejm za zgodą Senatu.
Zgodnie z Konstytucją Najwyższa Izba Kontroli (NIK) kontroluje działalność organów administracji rządowej, Narodowego Banku Polskiego, państwowych osób prawnych i innych państwowych jednostek organizacyjnych z punktu widzenia legalności, gospodarności, celowości i rzetelności. Najwyższa Izba Kontroli może kontrolować działalność organów samorządu terytorialnego, komunalnych osób prawnych i innych komunalnych jednostek organizacyjnych z punktu widzenia legalności, gospodarności i rzetelności. Izba może również kontrolować z punktu widzenia legalności i gospodarności działalność innych jednostek organizacyjnych i podmiotów gospodarczych w zakresie, w jakim wykorzystują one majątek lub środki państwowe lub komunalne oraz wywiązują się z zobowiązań finansowych na rzecz państwa.
Zgodnie z art. 204 Konstytucji Najwyższa Izba Kontroli przedkłada Sejmowi m.in. analizę wykonania budżetu państwa i założeń polityki pieniężnej, opinię w przedmiocie absolutorium dla Rady Ministrów, a także coroczne sprawozdanie ze swojej działalności. Sprawozdanie jest publikowane w formie druku sejmowego. Funkcjonowanie Najwyższej Izby Kontroli reguluje ustawa z dnia 23 grudnia 1994 r. o Najwyższej Izbie Kontroli ().
Od 1985 siedzibą Najwyższej Izby Kontroli jest budynek przy ul. Filtrowej 57, który od 1938 zajmował Warszawski Urząd Wojewódzki.
Historia.
Pierwszą polską izbą obrachunkową była Główna Izba Obrachunkowa, utworzona w czasach Księstwa Warszawskiego (1807–1815), która działała w latach 1808–1815. W dobie Królestwa Polskiego (1815–1918) jej funkcję kontynuowała Najwyższa Izba Obrachunkowa, która działała w latach 1816–1866. W 1917 Tymczasowa Rada Stanu Królestwa Polskiego utworzyła Urząd Obrachunkowy, w miejsce którego w 1919 utworzono Najwyższą Izbę Kontroli Państwa. 
Najwyższa Izba Kontroli została powołana 8 lutego 1919 na mocy dekretu wydanego przez Naczelnika Państwa Józefa Piłsudskiego z dnia 7 lutego 1919 roku (Praw Państwa Polskiego z 8 lutego 1919 roku, numer 14, pozycja 183").
Reaktywowana w 1949 jako organ niezależny od rządu, w latach 1952–1957 w jej miejsce utworzono Ministerstwo Kontroli Państwowej, przywrócona po 1957.
1919–1935.
Polska odzyskując niepodległość po I wojnie światowej rozpoczęła kształtowanie swojego terytorium oraz organów administracyjnych państwa. Dotyczy to również kontroli, która na podstawie dekretu z 7 II 1919 powołała do życia Najwyższą Izbę Kontroli Państwa. Na jego czele stał Naczelnik Państwa, którym w tamtym okresie był Józef Piłsudski. NIKP zajmowała się:
NIKP miał do dyspozycji trzy rodzaje kontroli: Wstępną (związana była w szczególności z inwestycjami państwowymi), Następczą (zwana również represyjna), Formalną (przedstawiają stan faktyczny). W skład NIKP wchodzili: prezes, wiceprezes, radcy. Aparat kontroli podlegał Naczelnikowi, ale miał pewien zawiązek z Sejmem. Do pomocy NIKP powołano 3 Izby terenowe. Ich siedzibami były Warszawa, Kielce, Lwów. W późniejszym czasie dołączyła w Kowlu, Poznaniu i Krakowie.
W 1921 nastąpiły kolejne zmiany związane z kontrolą państwową. Powodem było nadanie nowej konstytucji tzw. Konstytucji Marcowej 17 III 1921. Ustawa z 3 czerwca 1921 o kontroli państwowej, powoływała do istnienia Najwyższą Izbę Kontroli, zastępując tym samym NIKP. Założono, że będzie ona działała kolegialnie, podlegając Prezydentowi RP, jednak pozostając niezależnym od Rządu. NIK działało na podstawie 2 zasad:
W porównaniu do kontroli z 1919 obecna posiadała dwa rodzaje kontroli była to kontrola faktyczna i następcza. Zrezygnowano ze wstępnej, ponieważ wiele osób miało wątpliwości, co do skuteczności działania wstępnego rodzaju kontroli. Skład kontroli państwowej ustalony był w ustawie, która wskazywała, że dzielił się on na: prezesa NIK wraz z dwoma wiceprezesami, NIK, Izby Okręgowe Kontroli.
„Prezes NIK był równorzędny ministrom, aczkolwiek nie wchodził w skład rządu, natomiast mógł zabierać głos na posiedzeniach Sejmu i Senatu, uczestnicząc osobiście lub delegując swych zastępców. Na żądanie Sejmu lub Senatu obowiązany był udzielać informacji lub wyjaśnień. Do uprawnień Prezesa NIK należało coroczne przesyłanie Ministrowi Skarbu preliminarza budżetowego Izby celem włączenia do budżetu państwa”.
NIK dzieliło się na: Kolegium NIK, 4 departamenty, Wydział Personalny.
Kolegium NIK zajmowało się:
Liczbę departamentów ustalał Prezes NIK. W departamentach powoływano kolegia. Orzeczenia kolegiów departamentów były natychmiastowo wykonywane. Od decyzji kolegiów można było się odwołać do Kolegium NIK. Każdy kontrolowany podmiot miał na to 14 dni.
Zadaniem Kolegialnych departamentów było wypowiedzenie się o rewizji faktycznej i następczej oraz odnośnie do zamknięcia poszczególnych rachunków.
Na Kolegium NIK składali się – prezes, 2 wiceprezesów, dyrektorzy departamentów oraz ich zastępcy. W skład Departamentów wchodzili: dyrektor, radcy, referenci, sekretarze, pomocnicy referentów, rachmistrzowie i kancelistów. Wydział Personalny składał się z – naczelnik, radcy, referenci, archiwiści, rachmistrze, kanceliści.
Izby Okręgowe Kontroli są organem równorzędnym do departamentów NIK. W Izbie tej działało kolegium a jej skład złożony był z prezesa, naczelników wydziału, wiceprezesa, sekretarzy, radców, referenci, archiwiści, rachmistrze, kanceliści oraz pomocnicy referentów.
Konstytucja kwietniowa (1935).
„Na pozycję i rolę NIK pewien wpływ wywarła Konstytucja z 23 kwietnia 1935 (Konstytucja kwietniowa), która stanowiła, że kontrola państwowa jest jednym z organów – obok rządu, Sejmu, Senatu i sądów – pozostającym pod zwierzchnictwem Prezydenta Rzeczypospolitej (art. 3). W ten sposób Konstytucja podporządkowała NIK Prezydentowi RP, co znalazło odzwierciedlenie w prerogatywach Prezydenta do powoływania i odwoływania prezesa NIK. W myśl Konstytucji (art. 77) NIK działała na zasadzie kolegialności, niezawisłości i niezależności od rządu. Zasadnicze zadania pozostały niezmienne. NIK powoływana była do kontroli pod względem finansowym gospodarki państwa oraz związków publicznoprawnych, badania zamknięć rachunków państwowych oraz corocznego przedstawienia wniosków o absolutorium dla rządu”.
Na uchodźstwie.
W wyniku wybuchu II wojny światowej NIK, tak jak reszta organów państwowych, została ewakuowana. Najpierw siedziba znajdowała się we Francji, potem przeniesiona została do Wielkiej Brytanii. Praca NIK opierała się na kontroli złota wywożonego z Polski w celu ukrycia go przed III Rzeszą.
PRL.
Od 1944 funkcje kontroli państwowej sprawowało Prezydium Krajowej Rady Narodowej, za pośrednictwem Biura Kontroli. Następnie od wejścia w życie ustawy konstytucyjnej z 1947 r., Biuro Kontroli usytuowane zostało przy Radzie Państwa, która przejęła kompetencje Prezydium KRN.
Reaktywowanie NIK, zapowiadane w ustawie konstytucyjnej z 1947, nastąpiło na podstawie ustawy z dnia 9 marca 1949 o kontroli państwowej. W świetle tej ustawy NIK stanowiła organ kontroli niezależny od rządu, bezpośrednio podporządkowany Radzie Państwa, powołany przede wszystkim do kontroli działalności naczelnych władz i urzędów w dziedzinie administracji publicznej i gospodarki narodowej. NIK obejmował kontrolą również działania terenowych organów administracji i jednostek gospodarki, ale tylko w zakresie niezbędnym dla oceny prawidłowości działania naczelnych i centralnych organów administracji. NIK funkcjonowała na zasadzie kolegialności. Kolegium tworzyli Prezes NIK jako przewodniczący oraz wiceprezesi. W swej działalności kontrolnej NIK mogła się posługiwać kryterium legalności, rzetelności, gospodarności, celowości w działalności finansowej, gospodarczej i organizacyjno-administracyjnej oraz zgodności z ustalonymi wytycznymi polityki państwowej i planami gospodarczymi. Uchwałą Rady Ministrów z 5 sierpnia 1949 został zatwierdzony statut NIK, wydany przez Radę Państwa i podpisany przez prezydenta Bolesława Bieruta.
Prezesi Najwyższej Izby Kontroli.
Polska Ludowa.
Dyrektor Biura Kontroli przy Prezydium Krajowej Rady Narodowej:
Dyrektor Biura Kontroli przy Radzie Państwa:
Prezesi Najwyższej Izby Kontroli:
Ministrowie Kontroli Państwowej:
Kierownicy Ministerstwa Kontroli Państwowej:
Prezesi Najwyższej Izby Kontroli:
Prezes Najwyższej Izby Kontroli – członek Rady Ministrów:
Prezesi Najwyższej Izby Kontroli:
Struktura organizacyjna.
Strukturę organizacyjną NIK w 2013 tworzyły następujące departamenty, biura i delegatury:
Budżet, zatrudnienie i wynagrodzenia.
Wydatki i dochody Najwyższej Izby Kontroli są realizowane części 07 budżetu państwa.
W 2017 wydatki NIK wyniosły 277,54 mln zł, a dochody 0,99 mln zł. Przeciętne zatrudnienie w przeliczeniu na pełne etaty wyniosło 1585 osób, a średnie miesięczne wynagrodzenie brutto 8474 zł.
W ustawie budżetowej na 2018 wydatki Najwyższej Izby Kontroli zaplanowano w wysokości 282,11 mln zł, a dochody 0,69 mln zł.
Odznaczenie i upamiętnienie.
W 2009 wyemitowano dwie monety upamiętniające 90. rocznicę utworzenia Najwyższej Izby kontroli. Srebrną, kolekcjonerską o nominale 10 złotych, a drugą obiegową, ze stopu Nordic gold o nominale 2 złote. Na rewersie na obu monetach przedstawiono wizerunki obecnej siedziby NIK według projektu Urszuli Walerzak. Autorką projektu awersu monety kolekcjonerskiej jest Ewa Tyc-Karpińska. Srebrna moneta zawiera hologram.
W 2014 Najwyższa Izba Kontroli została odznaczona Medalem „Pro Memoria”.

</doc>
<doc id="100305" url="https://pl.wikipedia.org/wiki?curid=100305" title="WOŚP">
WOŚP



</doc>
<doc id="100306" url="https://pl.wikipedia.org/wiki?curid=100306" title="NIK">
NIK



</doc>
<doc id="100307" url="https://pl.wikipedia.org/wiki?curid=100307" title="Sun (jednostka miary)">
Sun (jednostka miary)

 – tradycyjna japońska i chińska jednostka miary. W Japonii wynosi około 3,03 cm, w Chinach natomiast około 3,33 cm. 

</doc>
<doc id="100308" url="https://pl.wikipedia.org/wiki?curid=100308" title="Inigo Jones">
Inigo Jones

Inigo Jones (ur. 15 lipca 1573 w Londynie, zm. 21 czerwca 1652 tamże) – angielski architekt, autor scenografii teatralnej. Zerwał z dotychczasowym manierystycznym, na poły gotyckim budownictwem jakobińskim, wprowadzając pojęcie palladianizmu. Jako pierwszy wprowadził do Anglii ideały, a nie tylko język dekoracji włoskiego renesansu. Odegrał podobną rolę do Albertiego – wierzył, że architektura jest sztuka wyzwoloną, a nie po prostu rzemiosłem, oraz że każdy architekt powinien odbyć podróż do Italii. Zainicjował zawód architekta w Anglii, gdzie przedtem budowle były projektowane przez budowniczych i geometrów.
Życiorys.
W 1603 odbył podróż do Włoch, gdzie na dworze Medyceuszów we Florencji studiował projektowanie scenografii. Dziesięć lat później jeszcze raz udał się do Włoch, tym razem w towarzystwie Thomasa Howarda, pierwszego angielskiego konesera sztuki. We Włoszech podziwiał szesnastowieczną architekturę w Vicenzie, Wenecji, Padwie, Genui a przede wszystkim w Rzymie, gdzie studiował antyczne budowle z traktatem Palladia „I Quadttro Libri” w ręku. Udało mu się nabyć rysunki Palladia publicznych i prywatnych budowli, co miało ogromne znaczenie dla przyszłości architektury angielskiej, a także poznać Scamozziego, który we własnych budowlach starał się oczyścić styl Palladia elementów manierystycznych.
W 1615 został mianowany głównym nadzorcą budowli królewskich, jego pierwszą realizacją na tym stanowisku był Queen’s House w Greenwich, rozpoczęty w 1616 dla królowej Anny Duńskiej. W planie sugerował się nieco willą medycejską w Poggio a Caiano Sangalla z końca XV w., ale wzorem dla fasady południowej z jej loggią jest Villa Molini pod Padwą Scamozziego z końca XVI w. Można też powiedzieć, że jest to uproszczone, skromne naśladownictwo północnowłoskiej willi z palladiańską lożą w górnej kondygnacji według wzoru Palazzo Chiericati w Vicenzy Palladia. Zupełnie białe elewacje Queen’s House, oddziałujące nie dekoracją, lecz doskonałymi proporcjami między oknami i ścianą.
W 1619 rozpoczął pracę nad nowym Banqueting House dla Jakuba I, budowanym w londyńskiej dzielnicy pałacowej Whitehall, dla której nowa, klasycznie wyszukana fasada, nawiązująca do pałaców miejskich Palladia w Vicenzie, stanowiła uderzający kontrast. Wnętrze zostało zaplanowane tak, by przypominać rzymską bazylikę wywodzącą się z Witruwiusza (poprzez Palladia) - o doskonałych proporcjach zdwojonego sześcianu 110 na 55 stóp.
Queens Chapel to katolicka kaplica, którą Jones dobudował w latach 1623-1627 do Saint James’s Palace. Budynek wydaje się, być skrzyżowaniem celli rzymskiej świątyni i domu Palladia. Z pewnością ani z zewnątrz, ani wewnątrz kaplica nie przypominała żadnej budowli sakralnej w kraju.
Drugą istotną realizacją sakralną Jonesa było wzniesienie w latach 1634-1640 przy fasadzie zachodniej starej katedry św. Pawła największego na północ od Alp portyku. Wystawny koryncki porządek wzorowany był tu na świątyni Antonina i Faustyny w Rzymie, natomiast pomysł wielkiego portyku bez frontonu, o wysokości połowy całej budowli, architekt zaczerpnął z rekonstrukcji Palladia świątyni Wenus i Romy. Portyk został pomyślany w skali, która zdumiała współczesnych. Była to pierwsza angielska budowla od czasów sprzed reformacji mogąca rościć sobie prawo do rangi europejskiej. Reprezentowała ona pierwszy prawdziwy renesans świetności świata starożytnego.
Główne dzieła.
W zakresie scenografii najbardziej istotna jest jego współpraca z dramatopisarzem Benem Jonsonem.

</doc>
<doc id="100311" url="https://pl.wikipedia.org/wiki?curid=100311" title="Krystyna Bochenek">
Krystyna Bochenek

Krystyna Maria Bochenek z domu Neuman (ur. 30 czerwca 1953 w Stalinogrodzie, zm. 10 kwietnia 2010 w Smoleńsku) – polska dziennikarka i polityk, senator V, VI i VII kadencji (2004–2010), wicemarszałek Senatu VII kadencji.
Działalność zawodowa.
Ukończyła I Liceum Ogólnokształcące w Katowicach, a następnie studia na Wydziale Filologii Polskiej Uniwersytetu Śląskiego. Od 1976 była dziennikarką Polskiego Radia Katowice. Przez wiele lat współpracowała z prasą i telewizją. Zajmowała się upowszechnianiem kultury języka polskiego i popularyzacją zdrowia. Była inicjatorką Ogólnopolskiego Dyktanda, największej w kraju i organizowanej także poza jego granicami imprezy promującej język polski. Przygotowała blisko tysiąc godzin programów o zdrowiu, w tym radiowy "Magazyn Medyczny". Była również współautorką programu telewizyjnego "Od A do Zdrowia".
Wchodziła w skład Rady Języka Polskiego przy Prezydium Polskiej Akademii Nauk (w tym jako przewodnicząca Komisji Języka w Mediach). W 2005 była inicjatorką uchwały Senatu w sprawie ustanowienia następnego roku Rokiem Języka Polskiego. Organizowała konferencje naukowe, tj. "Język polskiej legislacji", "Język polskich polityków początku XXI wieku", a także "Festiwal Języka Polskiego 2006", który odbył się pod patronatem marszałka Senatu Bogdana Borusewicza (5 tysięcy uczestników).
Stała na czele rady Śląskiego Funduszu Stypendialnego. Pełniła funkcję wiceprzewodniczącej rady programowej TVP Polonia.
Była animatorką licznych wydarzeń medialnych i akcji charytatywnych na Śląsku, w tym kwesty "Mamo nie płacz" (1992) – na rzecz ratowania Oddziału Hematologii Dziecięcej w Zabrzu. We współpracy ze śląskimi redakcjami prowadziła akcję profilaktyki raka piersi u kobiet pod nazwą "Różowa wstążka. Katowice rynek 2000". Współtworzyła pierwszą "Wampiriadę" (niekonwencjonalną akcję honorowego oddawania krwi) oraz akcję "Rzuć palenie". Prowadziła wiele licytacji na cele społeczne wspomagając m.in. Wielką Orkiestrę Świątecznej Pomocy, odbudowę spalonego gmachu Opery Śląskiej, Teatr Śląski i Fundację Rodzin Górniczych.
Była inicjatorką cyklicznej imprezy pod nazwą „Zjazd Krystyn”, dorocznego zgromadzenia imienniczek, pozwalającego setkom kobiet o różnym statusie społecznym poznawać odległe zakątki Polski. Jako autorka i współautorka opublikowała trzy książki: "X jubileuszowe Dyktando", "Chirurdzy i detektywi" oraz "Jak Krystyna z Krystyną".
Jako kandydatka bezpartyjna z okręgu katowickiego 26 września 2004 wygrała z ramienia Unii Wolności (w miejsce wybranej do Parlamentu Europejskiego Genowefy Grabowskiej), na koniec kadencji zasiadała w kole demokraci.pl. Ponownie została senatorem w 2005 (53,28% głosów w okręgu, co stanowiło najwyższy procentowy wynik wśród kandydatów do Senatu), kandydując z ramienia Platformy Obywatelskiej. W wyborach parlamentarnych w 2007 po raz trzeci uzyskała mandat, otrzymując 255 792 głosy. 5 listopada tego samego roku została powołana na stanowisko wicemarszałka Senatu VII kadencji. Podczas tej kadencji była członkinią Komisji Spraw Emigracji i Łączności z Polakami za Granicą oraz wiceprzewodniczącą Parlamentarnego Zespołu ds. Współpracy z Organizacjami Pozarządowymi.
Zginęła 10 kwietnia 2010 w wyniku katastrofy polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. 22 kwietnia 2010 pochowano ją na cmentarzu przy ul. Henryka Sienkiewicza w Katowicach.
Życie prywatne.
Córka Adolfa i Teresy, wnuczka ekonomisty Edwarda Rosego, miała siostrę Barbarę. Była żoną kardiochirurga Andrzeja Bochenka, z którym miała dwoje dzieci (Tomasza i Magdalenę).
Odznaczenia, wyróżnienia i upamiętnienie.
W plebiscycie Mistrz Mikrofonu zdobyła tytuł „Osobowości Radiowej”. Otrzymała m.in. dziennikarską Nagrodę im. Bolesława Prusa (za działania na rzecz poprawności języka polskiego), nagrodę Fundacji Promocja Zdrowia (za działania prozdrowotne), Nagrodę im. Karola Miarki, Nagrodę im. Wojciecha Korfantego przyznawaną przez Związek Górnośląski (wraz z mężem), Medal im. Marii Skłodowskiej-Curie przyznany przez Polski Komitet Zwalczania Raka. W 2002 otrzymała Złoty Krzyż Zasługi.
W 2010 została pośmiertnie odznaczona Krzyżem Komandorskim z Gwiazdą Orderu Odrodzenia Polski, Medalem Komisji Edukacji Narodowej i Złotym Medalem „Zasłużony Kulturze Gloria Artis”.
Również w 2010 jej imieniem nazwano polską szkołę w Pojana Mikuli na Bukowinie w Rumunii, a także szkołę podstawową w Skoczowie (jako pierwszą w Polsce). W 2011 odsłonięto poświęconą jej tablicę pamiątkową w budynku Zespołu Szkół Ogólnokształcących nr 1 w Katowicach oraz tablicę pamiątkową na Wydziale Filologii Polskiej Uniwersytetu Śląskiego w Katowicach. Krystyna Bochenek została również patronką Centrum Kultury Katowice oraz ogólnopolskiego Konkursu Lady D. promującego kobiety z niepełnosprawnością, którego była współorganizatorką i przewodniczącą kapituły.

</doc>
<doc id="100314" url="https://pl.wikipedia.org/wiki?curid=100314" title="Świat gry">
Świat gry

Świat gry jest najczęściej fikcyjnym światem, w którym ma miejsce akcja gry fabularnej lub bitewnej. Kampania to ciąg przygód odbywających się w danym świecie gry. Najczęściej świat gry jest tworzony dla konkretnej gry (tak jak "Zapomniane Krainy" dla "Dungeons &amp; Dragons") lub konkretnej konwencji (np. średniowiecznej fantasy lub przygód science-fiction). Istnieje wiele światów gry dostępnych zarówno w formie podręczników jak i w internecie. Poza oficjalnymi, możliwymi do kupienia, istnieje też wiele światów autorskich, tworzonych przez mistrzów gry na potrzeby swoich autorskich systemów.
Termin „świat” należy traktować ostrożnie. Przykładowo "Greyhawk" zawiera opis całej kosmologii i wydarzeń z przestrzeni tysiąca lat, natomiast "" opisuje tylko jeden kraj i mały fragment alternatywnej historii.
Składniki.
Typowy świat gry składa się z następujących części:
Typy światów.
Światy pojawiające się w grach fabularnych, mimo iż często są między sobą krańcowo różne możemy dzielić i klasyfikować. Dwa główne sposoby podziału to podział ze względu na relację zachodzącą między światem gry a systemem/mechaniką oraz podział ze względu na gatunek (podobnie jak ma to miejsce w literaturze).
Podział ze względu na relacje między światem a systemem.
Istnieją trzy podstawowe typy światów gry. Pierwszy to światy związane wyłącznie z jednym systemem, jak na przykład "Warhammer" lub "Świat Mroku". Drugi typ to światy związane z systemami, które mogą posiadać wiele różnych światów ("Dungeons &amp; Dragons") lub też z systemami, które od początku miały nie być powiązane z jakimkolwiek światem ("GURPS"). Ostatni typ światów to te, które nie są związane z żadnym systemem ani mechaniką. Przykładami takich światów są na przykład "Gwiezdne wojny" lub legendarium Tolkiena.
Podział ze względu na gatunki.
Światy gry mogą należeć do dowolnego gatunku, począwszy od fantasy (były to pierwsze światy, które pojawiły się w historii gier RPG; przykładem jest np. "Warhammer") przez science fiction (np. "Gasnące Słońca") aż po horror (np. "Świat Mroku"). Nawet współczesne powieści szpiegowskie mają swoje miejsce wśród światów gry – przykładem jest "Spycraft".
Niektóre ze światów łączą w sobie kilka gatunków. Przykładowo w "GURPS Infinite Worlds" postacie graczy to agenci „Infinity Patrol”, którzy podróżują przez różne światy alternatywne.
Fantasy.
Światy fantasy czerpią swoją inspirację z literatury fantasy, np. z dzieł J.R.R. Tolkiena i Roberta E. Howarda. Rozwój technologiczny w owych światach przypomina najczęściej średniowieczną Europę. Elementy fantasy to między innymi obecność magii, oraz fantastycznych/mitycznych istot takich jak smoki, elfy i orkowie.
Pierwsze światy tego typu, które pojawiły się w późnych latach sześćdziesiątych i wczesnych siedemdziesiątych ("Greyhawk" i "Blackmoor") były głęboko zakorzenione w typowym fantasy tego okresu – powieściach Tolkiena i C.S. Lewisa. W późniejszych latach tego typu światy ewoluowały i rozwijały z ogromną prędkością. Pojawiły się nawet podgatunki. Światy te obecnie można podzielić przede wszystkim na światy high oraz low fantasy. W pierwszych zdarzenia nadnaturalne są powszechne, w drugich zaś są one rzadkie lub nawet niespotykane.
O ile światy „czystego” fantasy były początkowo popularne, to gry takie jak "Ars Magica" sprawiły, że popularne stały się światy łączące elementy fantastyczne z prawdziwą historią naszego świata. Późniejsze gry poszły w tym względzie jeszcze dalej – pojawiły się światy przenoszące elementy fantasy w czasy współczesne (tzw. urban fantasy) lub w przyszłość, łącząc urban fantasy z cyberpunkiem (np. "Shadowrun"). Nawet jeśli świat danej gry nie przypomina naszego świata, czerpią one wyraźnie z modeli historycznych, zmienionych jednak przez obecność magii. Także obecność bogów i ich bezpośredni wpływ na wydarzenia sprawia, że religie występujące w światach fantasy są często odmienne od tych znanych z Ziemi.
Ponieważ najpopularniejsza gra fabularna na świecie, Dungeons &amp; Dragons, należy do gatunku fantasy, światy fantasy można uznać za najpopularniejsze wśród światów gry. RPGi należące do tego gatunku często określa się zbiorczo jako „Fantasy roleplaying games” („FRP”).
Science fiction.
Światy science fiction były inspirowane literaturą science fiction. Są one najczęściej umiejscowione w dalekiej przyszłości, rzadziej w przyszłości bliskiej. Mimo określenia czasu często nie mają one wiele wspólnego ze światem w którym żyjemy (np. "Gwiezdne wojny"). Popularne elementy występujące w tego typu światach to między innymi futurystyczna technologia, kontakty z obcymi formami życia, eksperymentalne społeczności oraz podróże kosmiczne. Zdolności psioniczne (jak na przykład ESP lub telekineza) często zastępują znaną ze światów fantasy magię. Podobnie jak literaturę science fiction światy te można dzielić na pewne gatunki, np. cyberpunk lub space operę. SF to drugi po fantasy gatunek gier RPG, jeśli chodzi o popularność.
Światy science fiction pojawiły się po raz pierwszy w 1977 roku, w momencie wydania systemu "Traveller", który zawierał opis wielu światów i obcych ras. Dzięki sukcesowi "Gwiezdnych wojen" oraz ich ogromnemu wpływowi na popkulturę, pojawiło się dużo różnych światów tego typu, szczególnie w latach osiemdziesiątych. „Skala” światów science fiction jest najczęściej znacznie większa niż światów fantasy – można w nich często znaleźć opis całych planet lub nawet galaktyk. Często bogato opisane są w nich szczegóły dotyczące militariów oraz organizacji handlowych.
W systemie "Gamma World", który ukazał się w 1978 roku, zastosowano motyw zamiany tradycyjnych elementów fantasy na pseudonaukowe elementy związane z postapokalipsą. Świat ten oparto na typowym dla fantasy motywie podróżującej ze sobą drużyny poszukiwaczy przygód, co spowodowało skupienie się na opisie konkretnych miejsc i raczej luźne zdefiniowanie grup kulturowych czy rasowych.
Historyczne.
Światy historyczne są umiejscowione w przeszłości. Najczęstszym kryterium odróżniającym je od światów fantasy jest to, iż mają one swoje miejsce gdzieś na Ziemi, a nie w jakimś „świecie fantasy”, który jest do Ziemi podobny. Dobrym przykładem świata gry należącego do tego typu jest świat "Dzikich Pól".
Horror.
Horror jako gatunek literatury także ma swoje miejsce wśród światów gier fabularnych. Horrorowe gry fabularne można podzielić na dwie główne grupy.
Światy współczesnego horroru takie jak "Zew Cthulhu" pojawiły się po raz pierwszy we wczesnych latach osiemdziesiątych, tworząc swego rodzaju hybrydę horroru fantasy i współczesnych thrillerów. Światy te koncentrowały się na organizacjach i grupach zwykłych ludzi, walczących z nadnaturalnymi bytami. W grach tego typu przygody są najczęściej oparte na motywie „polowania na potwory”.
Drugi typ to gry które odwracają role w powyższym schemacie – gracze wcielają się w postacie takie jak wampiry lub wilkołaki. Ten styl gry został spopularyzowany przez grę "" wydawnictwa White Wolf. Wiele gier korzystało później z tego motywu oraz świata zwanego "Światem Mroku", który jest obecnie najpopularniejszym światem horrorowym. Jest on drugim po "Dungeons &amp; Dragons" światem jeśli chodzi o popularność w całym przemyśle związanym z grami fabularnymi.
W obu powyższych typach światów akcja gry ma najczęściej miejsce w latach pomiędzy XIX wiekiem a dniem współczesnym. Tworzenie odpowiedniego klimatu i napięcie jest bardzo ważne w tego typu grach.
Niektóre elementy gier fantasy były zawsze powiązane z horrorem. Przykładowo wampiry i duchy są częstymi przeciwnikami graczy. Światy łączące elementy horroru i fantasy to na przykład "Ravenloft" i "Ghostwalk". Do systemu D&amp;D powstał nawet podręcznik ("Heroes of Horror") skupiający się na wprowadzaniu do gry elementów związanych z horrorem.
Humorystyczne.
Światy humorystyczne to te oparte na pokazywaniu śmiesznych lub zabawnych sytuacji. Humor nie jest najczęściej gatunkiem samym w sobie (mimo iż może być), lecz dodatkiem do innych gatunków. W 1983 roku ukazało się "Bureau 13", które jako pierwsze pokazywało w sposób humorystyczny motywy współczesnego horroru/fantasy. W 1984, gra fabularna science fiction "Paranoia" przedstawiła absurdalny świat postapokaliptyczny w którym rolę dyktatora zajął komputer. Od tamtego czasu pojawiło się wiele innych systemów, które parodiują praktycznie wszystkie rodzaje światów, które można znaleźć w grach fabularnych. W tego typu światach najczęściej nie znajdzie się opisów miejsc i organizacji, natomiast bogato opisane są postacie niezależne oraz ogólny klimat rozgrywki.
Wielogatunkowe.
Światy wielogatunkowe to te, które łączą ze sobą różne gatunki. Przykładowo "" przedstawia Dziki Zachód dodając do niego elementy horroru oraz magii. "Castle Falkenstein" opisuje z kolei epokę wiktoriańską, do której dodano technologię znaną z powieści Juliusza Verne’a i H.G. Wellsa oraz elementy baśniowe i magię. Także światy gry związane z superbohaterami znanymi z komiksów (np. Marvela) łączą ze sobą elementy science fiction i fantasy w gatunek zwany science fantasy.
„Na licencjach”.
Światy „na licencjach” to te, które wyewoluowały ze światów prezentowanych w innych mediach. Przykładem może być świat "Warcraft" – pojawił się on po raz pierwszy w grze komputerowej a obecnie ma w nim miejsce gra fabularna "". Niegdyś były one rzadkie, obecnie jednak powstaje ich coraz więcej. Gry tego typu najczęściej uważa się za należące do gatunku z którego wywodzi się ich „rodzic”, a nie należące do gatunku osobnego. Wiele gier należących do tego gatunku jest obecnie porzuconych (nie są dalej rozwijane), gdyż wygasły ich licencje.

</doc>
<doc id="100316" url="https://pl.wikipedia.org/wiki?curid=100316" title="Programowanie sieciowe">
Programowanie sieciowe

Programowanie sieciowe – przedstawienie problemu w postaci grafu, a następnie analizowanie takiego grafu przy zastosowaniu teorii grafów.
Programowanie sieciowe wykorzystywane jest przy planowaniu, harmonogramowaniu i kontroli realizacji przedsięwzięć (metody CPM i PERT, diagram Gantta). Programowanie sieciowe pomaga w identyfikacji odstępstw od planu i ich skutków, modyfikacjach harmonogramu.
Programowanie sieciowe w teleinformatyce.
Termin "programowanie sieciowe" jest także używany w teleinformatyce w zupełnie innych znaczeniu, gdzie odnosi się do programowania połączeń sieciowych (np. gniazd TCP).

</doc>
<doc id="100318" url="https://pl.wikipedia.org/wiki?curid=100318" title="Most Westchnień">
Most Westchnień

Most Westchnień (wł. "Ponte dei Sospiri") – most w Wenecji. Został on zaprojektowany przez Antonia Contina, zaś budowę ukończono w 1614 roku. 
Jest widoczny z mostów Ponte della Paglia oraz Ponte della Canonica.
Historia.
Most Westchnień łączy ścianę wschodnią Pałacu Dożów z budynkiem dawnego więzienia (Piombi). Został zbudowany w 1614 roku według projektu Antonia Contina z białego kamienia z Istrii, w stylu barokowym. Jest zamknięty i zadaszony. Składa się z dwóch korytarzy przedzielonych ścianą. Wspiera się na arkadowym łuku, zawieszonym nad Rio del Palazzo. Na zewnątrz zdobi go płaskorzeźba z postacią Sprawiedliwości i herb doży Marina Grimaniego, a w części dolnej – dekoracja z masek. Nazwa mostu pochodzi od smutnych westchnień (sospiri) więźniów spoglądających po raz ostatni na Wenecję w drodze do sali sądowej. Swoją popularność zawdzięcza przypuszczalnie brytyjskiemu libertynowi Lordowi Byronowi, który wspomniał o nim w jednym ze swoich poematów.
W latach 2007–2011 przeprowadzono restaurację mostu. Powód do niej dał fragment muru, który odpadł ze ściany raniąc pewnego niemieckiego turystę. Restauracja kosztowała 2,8 miliona euro i została częściowo sfinansowano dzięki wywieszeniu na fasadzie kontrowersyjnej, zewnętrznej reklamy wielkoformatowej, która zasłoniła cały most, uniemożliwiając jego oglądanie. 

</doc>
<doc id="100327" url="https://pl.wikipedia.org/wiki?curid=100327" title="Adam Poniński (zm. 1816)">
Adam Poniński (zm. 1816)

Adam Poniński herbu Łodzia (ur. 1758 lub 1759, zm. 1816) – książę, poseł na sejm grodzieński, kawaler orderu Virtuti Militari, uczestnik wojny polsko-rosyjskiej 1792 i insurekcji kościuszkowskiej, komandor maltański (w zakonie od 1786 roku).
Życiorys.
Syn marszałka sejmu rozbiorowego Adama Ponińskiego i Józefy Lubomirskiej.
Służył w 1 Małopolskiej Brygadzie Kawalerii Narodowej. W randze rotmistrza uczestniczył w kampanii 1792 podczas której został odznaczony Krzyżem Wojskowym „Virtuti Militari”. 18 sierpnia awansował do stopnia majora. Po zwycięstwie targowiczan podał się do dymisji. Otrzymawszy dymisję opuścił brygadę.
W 1794 aktywnie włączył się do insurekcji. Walczył w bitwie pod Racławicami, gdzie wyróżnił się i został ranny. Organizator i dowódca pułku strzelców pieszych. 21 kwietnia awansował na generała majora z nominacją na dowódcę 7 Dywizji – operował w Lubelskiem. Odznaczył się pod Szczekocinami, i w obronie Warszawy. Za potyczkę z Austriakami pod Józefowem otrzymał od Kościuszki złotą obrączkę. Wskutek spóźnienia rozkazów nie zdołał na czas dotrzeć na pole walki bitwy pod Maciejowicami, za co był niesłusznie podejrzewany o zdradę i celowe spóźnienie oraz obwiniany o klęskę. Bezskutecznie zabiegał o wyjaśnienie sprawy w czasie dogorywającego powstania. Dopiero znacznie później został przez historyków zrehabilitowany. Załamany psychicznie znalazł schronienie na dworze Stanisława Szczęsnego Potockiego w Tulczynie.

</doc>
<doc id="100328" url="https://pl.wikipedia.org/wiki?curid=100328" title="Adam Poniński">
Adam Poniński



</doc>
<doc id="100330" url="https://pl.wikipedia.org/wiki?curid=100330" title="Lawa trzewiowa">
Lawa trzewiowa

Lawa trzewiowa, pahoehoe – jedna z odmian lawy, najczęściej występuje w materiale erupcyjnym na Hawajach oraz Islandii.
Cechuje się małą lepkością, dużą ilością gazu, zawartego w postaci drobnych pęcherzyków oraz zazwyczaj bazaltowym składem. W czasie stygnięcia zewnętrzna część stygnie szybko, tworząc szklistą powłokę, natomiast wnętrze potoku lawy, ze względu na jej małą lepkość, porusza się jeszcze, co powoduje, że powierzchnia potoku marszczy się, tworząc formy przypominające ściśle związane ze sobą sznury, trzewia. Są one zazwyczaj poskręcane i powyginane. Nigdy nie tworzy gładkiej powierzchni. Pospolite wśród law trzewiowych są powstające w ich obrębie tunele i jaskinie.

</doc>
<doc id="100331" url="https://pl.wikipedia.org/wiki?curid=100331" title="Gnu pręgowane">
Gnu pręgowane

Gnu pręgowane ("Connochaetes taurinus") – gatunek kopytnego ssaka z rodziny wołowatych. Żyje w dużych stadach, najczęściej wraz z zebrami, gazelami i żyrafami zamieszkują południową i wschodnią Afrykę. W poszukiwaniu pokarmu odbywają długie wędrówki, w czasie których pokonują wiele przeszkód, np. głębokie rzeki.
Opis.
Ubarwienie: sierść szara z pionowymi brunatnymi pręgami.Rogi u osobników obu płci.
Gnu pręgowane tworzą stałe stada złożone z samic z małymi albo z samców. Stada samic z młodymi liczą przeciętnie ok. 10 osobników. W sprzyjającym okresie wykazują terytorializm, dopiero w porze suchej przemieszczają się w poszukiwaniu pokarmu tworząc większe skupiska. W regionach stale suchych tworzą olbrzymie stada, liczące nawet kilka tysięcy osobników, migrujące w poszukiwaniu bardziej sprzyjających warunków. Młode samce po osiągnięciu dojrzałości płciowej (w wieku ok. 1,5 roku) są odganiane od matki i łączą się w luźne grupy samców.Gnu żyje średnio 15-20 lat.
Rozmnażanie.
Ruja przypada na czerwiec. Samica rodzi jedno młode po ciąży trwającej około 8-8,5 miesiąca. Biega ono razem z matką już po kilku godzinach. Z pokarmu matki może korzystać nawet do 8 miesiąca życia, mimo że trawę zaczyna jeść po tygodniu.
Hodowla.
Gnu pręgowate jest hodowane w licznych zoo, gdzie dość dobrze się rozmnaża. Pierwsze na świecie narodziny gnu pręgowanego w warunkach hodowlanych miało miejsce w roku 1887 we wrocławskim zoo.
Podgatunki.
Wyróżniono pięć podgatunków gnu pręgowanego:

</doc>
<doc id="100332" url="https://pl.wikipedia.org/wiki?curid=100332" title="Procesy krasowe">
Procesy krasowe



</doc>
<doc id="100333" url="https://pl.wikipedia.org/wiki?curid=100333" title="Miedza">
Miedza

Miedza – nieuprawiany pas terenu rozgraniczający pola.
Mimo wyłączenia z uprawy, pasy gruntu stanowiące miedzę przynoszą istotną korzyść dla produkcji rolniczej, większą niżeli włączenie tych pasów do użytkowania. Wynika to z korzystnego oddziaływania miedz jako siedlisk gatunków pożytecznych dla przyległych upraw, zwłaszcza drapieżnych chrząszczy i pająków, ale też dzikich gatunków pszczół (zapylaczy) oraz dżdżownic. Miedze mogą stanowić cenne siedliska dla roślinności, zwłaszcza muraw kserotermicznych i zarośli ciepłolubnych, a w przypadku występowania zarośli stanowią też miejsca bytowania ssaków i ptaków. Na stokach miedze ograniczają spływ powierzchniowy i erozję gleb. 
Wraz z intensyfikacją rolnictwa następuje eliminacja miedz w ramach powiększania pól i likwidacji mozaiki siedlisk w krajobrazie rolniczym, negatywnie na rolę ekologiczną zachowywanych miedz wpływa także intensywna chemizacja rolnictwa – nadmierne nawożenie azotowe powoduje ich drastyczne zubożenie gatunkowe, a często też dzika roślinność miedz bywa niszczona herbicydami.
Konflikt o miedzę stanowi jeden z motywów polskiej kultury, np. powieść "Ogniem i mieczem" z 1884 Henryka Sienkiewicza czy film fabularny "Sami swoi" z 1967 w reż. Sylwestra Chęcińskiego.

</doc>
<doc id="100335" url="https://pl.wikipedia.org/wiki?curid=100335" title="BGM-109 Tomahawk">
BGM-109 Tomahawk

BGM-109 Tomahawk – amerykański taktyczny pocisk manewrujący. W wersji bazowania lądowego BGM wycofany z użytku. Obecnie, na wyposażeniu amerykańskiej marynarki wojennej znajduje się wyłącznie morska wersja tego pocisku UGM-109/RGM-109 Tomahawk SLCM. Używany również przez brytyjską marynarkę wojenną. Trwa również wprowadzanie pocisków do marynarki Australii i Kanady.
Historia.
Geneza pocisku Tomahawk sięga roku 1972, kiedy to Departament Obrony Stanów Zjednoczonych zlecił podjęcie prac studyjnych nad możliwymi środkami przenoszenia broni jądrowej nienaruszającymi świeżo podpisanego traktatu SALT I. Jako rozwiązanie zaproponowano możliwość budowy pocisku manewrującego napędzanego silnikiem odrzutowym. Projekt broni został skonstruowany w dość szybkim czasie. Do sprzedaży licencji kandydowały dwie firmy - General Dynamics (za którą głosowała marynarka wojenna) i Boeing (popierało ją dowództwo sił powietrznych). W końcu produkowały ją obydwa zakłady. Broń pod nazwą BGM-109G GLCM weszła do służby na początku lat osiemdziesiątych.
Poddźwiękowy pocisk manewrujący dalekiego zasięgu Tomahawk może atakować cele naziemne (Tomahawk Land Attack Missile - TLAM) oraz nawodne (Tomahawk Anti-Ship Missile - TASM). TLAM może być uzbrojony zarówno w głowicę nuklearną (TLAM-N), jak i w konwencjonalne: burzącą (TLAM-C) i zawierającą ładunek kasetowy (TLAM-D).
W roku 1991 prezydent USA George H.W. Bush nakazał wycofanie wielu rodzajów broni nuklearnej z czynnej służby wojskowej. W wyniku tego US Army zostało pozbawione całej taktycznej broni jądrowej. Rok po tym wydarzeniu ze służby zostały zwolnione UGM-109A TLAM-N Tomahawk i na uzbrojeniu pozostały tylko nowsze wersje tego pocisku (TLAM-C/D).
Pocisków TLAM bardzo często używano do ostrzeliwania wielu różnych celów. Według danych US Navy, na 297 planowanych odpaleń pocisków 290 wystrzelono, a 242 z nich trafiły w wyznaczony cel.
Opis techniczny.
Gdy Tomahawk zostanie odpalony, uruchamia się niewielkich rozmiarów rakietowy silnik startowy napędzany paliwem stałym, który po starcie rozpędza pocisk do odpowiedniej prędkości, zanim uruchomiony zostanie marszowy silnik turbowentylatorowy. Tomahawk jest trudno wykrywalny, gdyż pozostawia małe odbicie radarowe, a ponadto silnik nie emituje dużo ciepła, więc wykrycie go przez czujniki podczerwieni jest bardzo utrudnione. 
Awionika i nawigacja.
Pocisk jest sterowany dzięki odbiornikowi GPS unowocześnionego systemu DSMACN i układowi kontroli TOA. Wersja Tomahawka przeznaczona do ostrzeliwania celów naziemnych wyposażona jest w system nawigacji bezwładnościowej oraz system TERCOM (korzysta on z trójwymiarowej mapy terenu i za jej pomocą ustala aktualne położenie pocisku zmieniając kurs w razie ewentualnych zboczeń z trasy). Koszt jednostkowy pocisku wycenia się na 1-1,5 mln USD.

</doc>
<doc id="100336" url="https://pl.wikipedia.org/wiki?curid=100336" title="Ptasznikowate">
Ptasznikowate

Ptasznikowate (Theraphosidae) – rodzina pająków z podrzędu Opisthothelae i infrarzędu ptaszników (Mygalomorphae). Obejmuje ok. 1050 opisanych gatunków najczęściej dużych pająków o bardzo różnorodnym ubarwieniu.
Występowanie.
Przedstawiciele rodziny występują na wszystkich kontynentach oprócz Antarktydy, jednak najliczniej reprezentowani są w strefie tropikalnej i subtropikalnej. Największą różnorodność osiągają w krainie neotropikalnej, gdzie występuje prawie połowa znanych rodzajów. Liczni są także w krainie etiopskiej (około ¼ rodzajów) i orientalnej (ponad 10% rodzajów). W Europie występują tylko 2 rodzaje: "Ischnocolus" (śródziemnomorska Hiszpania i Sycylia) oraz "Chaetopelma" (Kreta). W Stanach Zjednoczonych (Nearktyka) występuje naturalnie tylko rodzaj "Aphonopelma", za to reprezentowany tam przez ponad 50 gatunków. Zasiedlają Kalifornię, Nevadę, Kolorado, Kansas, Arizonę, Nowy Meksyk, Teksas oraz częściowo Missouri, Arkansas i Luizjanę.
Opis.
Ptasznikowate to w większości duże pająki. Największe gatunki, jak "Theraphosa blondi", dorastają do 10 cm długości ciała i 30 cm rozpiętości odnóży, podczas gdy samce najmniejszych gatunków, jak "Aphonopelma paloma" i "Cyriocosmus elegans", osiągają dojrzałość przy długości ciała poniżej 1,5 cm. Ich ciało porośnięte jest dwoma rodzajami włosków: krótszymi i dłuższymi, ochronnymi. U większych gatunków włoski ochronne są dłuższe i liczniejsze, przez co pająk wygląda na bardziej "puchatego", u mniejszych zaś są krótsze i silniej rozproszone nadając wygląd bardziej aksamitny.
Cechami rodziny o charakterze autapomorfii są dobrze rozwinięte kępki włosków przypazurkowych i "scopulae". Ponadto występowanie "scopulae" na wszystkich stopach uznaje się za synapomorfię. Wszystkie gatunki mają na opistosomie parzące włoski, a większość ma częściowo zredukowaną liczbę kolców na odnóżach dwóch ostatnich par. Podobnie jak Paratropididae mają dobrze rozwinięte płaty szczękowe.
Tryb życia.
Ptaszniki żyją na drzewach, w dziuplach, w szczelinach skalnych lub w norkach wykopanych w ziemi. Zazwyczaj nie budują sieci łownych, polują aktywnie, głównie w nocy. Pajęczynę wykorzystują do budowy gniazda lub kokonów. Można je spotkać zarówno na terenach półpustynnych, jak i w chłodniejszych rejonach górzystych.
Ptaszniki, w zależności od gatunku, dojrzewają w ciągu 1–5 lat, samce nieznacznie szybciej. Duży wpływ na dorastanie ma temperatura i obfitość pokarmu (im wyższe wartości, tym szybszy metabolizm, dojrzewanie i krótsze życie). Samiec po ostatniej wylince ma kilka miesięcy życia, zwykle przestaje jeść, uzupełniając tylko zapasy płynów i wyrusza na poszukiwanie samicy. Podczas kopulacji często ginie zjedzony przez partnerkę. Samice mogą dożyć 20 lat.
Preferencje pokarmowe.
Głównym pokarmem ptaszników są bezkręgowce, czasem drobne kręgowce. Wbrew nazwie, ptaki czy też gryzonie padają ich ofiarą nadzwyczaj rzadko.
Jad.
W związku z tym, że ofiarami ptasznikowatych padają nie tylko bezkręgowce ale także drobne kręgowce z różnych gromad, ich jad działa toksycznie na szerokie spektrum gatunków. Skład jadu jest bardzo skomplikowany. Zawiera on różne peptydy, enzymy i substancje drobnocząsteczkowe. Spośród tych ostatnich wykryto m.in. jony potasu (K+), kwas cytrynowy, nukleotydy, histaminę, oktopaminę, serotoninę, acetylocholinę i acylopoliaminy. Głównym składnikiem są peptydy, których w jadzie ptasznikowatych wykryto do 2011 ponad 1000. Dominują wśród nich bogate w disiarczki peptydy o masie 2,6–7,2 Da, które działają neurotoksycznie. Określane są one jako "theraphotoxines" (od nazwy rodziny) i stanowią około 25% wszystkich znanych toksyn pajęczych. Około ⅓ z nich oddziałuje na kanały potasowe, około ¼ na kanały wapniowe i tyle samo na sodowe.
Wpływ na człowieka.
Brak udokumentowanych przypadków śmierci od ukąszenia ptasznikowatego. W większości przypadków skutkiem ukąszenia jest krwawienie z pozostawionej rany i ból, rzadko nudności czy wymioty – nie jest więc groźne dla życia. Niektóre gatunki australijskie są jednak w stanie zabić psa, a ukąszenie niektórych gatunków azjatyckich i afrykańskich powodować może poważniejsze skutki u ludzi. Np. gatunki z rodzaju "Poecilotheria" wstrzykują jednorazowo bardzo dużą dawkę jadu, a skutki ich ukąszeń obejmują silny ból, opuchliznę, wymioty, utrzymujące się nawet przez kilka tygodni drgawki, problemy z oddychaniem, podwyższone tętno, a nawet utratę przytomności. Do innych rodzajów uznawanych za silnie jadowite i agresywne należą m.in. "Citharischius", "Chilobrachys", "Ornithoctonus", "Selenocosmia", "Ceratogyrus", "Hysterocrates", "Stromatopelma", "Haplopelma", "Heteroscodra" i "Pterinochilus".
Natomiast za stosunkowo niegroźne ptaszniki, o słabszym jadzie, uchodzą np. amerykańskie ptaszniki z rodzajów "Brachypelma", "Grammostola", "Nhandu", "Psalmopoeus", "Trixopelma", "Xenesthis", "Vitalius", "Phormictopus", "Iridopelma", "Bonnetina", "Avicularia", "Aphonopelma, Lasiodora."
Systematyka.
Ptasznikowate są największą rodziną z infrarzędu ptaszników, a analizy filogenetyczne potwierdzają jej monofiletyzm. Do marca 2017 opisano 1039 ich gatunków z 156 rodzajów. Klasyfikuje się je w 11 podrodzinach:
Wykaz rodzajów według stanu na sierpień 2022 przedstawia się następująco:

</doc>
<doc id="100337" url="https://pl.wikipedia.org/wiki?curid=100337" title="Tomahawk">
Tomahawk

Tomahawk – rodzaj siekierki bojowej z drobnym obuchem i długim drzewcem. Najczęściej był obosieczny, czasami jedna strona ostrzona w szpic. Używany przez Indian północnoamerykańskich jako broń obuchowo-sieczna lub broń miotana. Pierwotnie miał kamienny toporek, później, po przybyciu Europejczyków, stosowano żelazo.
Słowo zapożyczone od Indian używających języków algonkiańskich weszło do języka angielskiego w XVII w.
Czasami używano tomahawków krótkich, z jednym szpicem. Służyły one do rzucania (miotania).

</doc>
<doc id="100339" url="https://pl.wikipedia.org/wiki?curid=100339" title="Choroba alkoholowa">
Choroba alkoholowa



</doc>
<doc id="100342" url="https://pl.wikipedia.org/wiki?curid=100342" title="Institut des hautes études cinématographiques">
Institut des hautes études cinématographiques

Institut des hautes études cinématographiques (IDHEC) – prestiżowa wyższa szkoła filmowa w Paryżu, założona w 1943 przez Marcela L’Herbiera oraz kompozytora Yves’a Baudriera, który nauczał w niej w latach 1945–1965. W 1986 uczelnia została wchłonięta przez Fondation européenne pour les métiers de l'image et du son (Fémis), pod taką nazwą istnieje do dziś i jest jedną z dwóch publicznych szkół kinematograficznych we Francji.

</doc>
<doc id="100347" url="https://pl.wikipedia.org/wiki?curid=100347" title="Norma przedmiotowa">
Norma przedmiotowa

Norma przedmiotowa – norma wyrobu, która określa wymagania jakie musi spełnić wyrób, by można było go uznać za funkcjonalny.
Norma przedmiotowa dostępna jest zazwyczaj w postaci unormalizowanego pisemnego przepisu (dokumentu technicznego lub techniczno-prawnego) przyjętego bez sprzeciwu przez wszystkie zainteresowane zagadnieniem w niej poruszanym strony i jest zatwierdzona przez odpowiednią jednostkę administracyjną lub prawną.
Rozróżnia się normy krajowe, międzynarodowe oraz zakładowe. Przykładem norm krajowych są normy PN (polska), ASTM (amerykańska); międzynarodowych – EN i ISO; a zakładowych – ZN.
Istnieją również normy sporządzane przez niezależne laboratoria naukowo-badawcze, np. WT (Warunki Techniczne) i MBAP (Metody Badawcze Artura Pałasza) opracowane przez Artura Pałasza

</doc>
<doc id="100350" url="https://pl.wikipedia.org/wiki?curid=100350" title="Drzewołaz niebieski">
Drzewołaz niebieski

Drzewołaz niebieski, drzewołaz lazurowy, drzewołaz błękitny ("Dendrobates tinctorius") – gatunek owadożernego płaza bezogonowego z rodziny drzewołazowatych. 
Występowanie.
Występuje w południowym Surinamie oraz przyległych obszarach Gujany Francuskiej, Gujan i Brazylii. Zamieszkuje lasy deszczowe otoczone suchą sawanną, a leżące na wysokości około 315–430 m n.p.m. W zamieszkiwanym przez "D. tinctorius" środowisku w dzień temperatura wynosi 22–27 °C, w nocy około 20 °C. Drzewołazy niebieskie preferują okolice strumieni i pokryte mchem kamienie; przeważnie przebywają na ziemi, niekiedy są znajdywane na drzewach do wysokości 5 m nad ziemią.
Morfologia.
Drzewołazy niebieskie osiągają długość ciała 3–4,5 cm przy wadze około 3 g. Samice są nieco większe od samców. W skórze tego gatunku znajdują się liczne gruczoły produkujące wydzielinę zawierającą toksyczne alkaloidy. Sam płaz ubarwiony jest niebiesko, na brzuchu jaśniej. Na grzbiecie i głowie występują ciemnoniebieskie i czarne plamy.
Rozród.
Samica składa 5–10 jaj, z których po 14–18 dniach wykluwają się kijanki; mierzą około 10 mm, z czego blisko 6 mm przypada na ogon. Po 12–14 tygodniach stają się samodzielne; wcześniej żywią się jeszcze niezapłodnionymi jajami składanymi przez samicę. Rola samca sprowadza się do przeniesienia kijanek z miejsca złożenia jaja do małego zbiornika wody, nawet tego utworzonego przez liście rośliny czy małej dziupli. Dojrzałość płciową drzewołazy niebieskie osiągają w wieku około 2 lat; w niewoli dożywają 12 lat.

</doc>
<doc id="100353" url="https://pl.wikipedia.org/wiki?curid=100353" title="Surykatka szara">
Surykatka szara

Surykatka szara, surykatka ("Suricata suricatta") – gatunek drapieżnego ssaka z podrodziny Mungotinae w obrębie rodziny mangustowatych (Herpestinae). W Afryce oraz krajach anglojęzycznych znana jest pod nazwą "meerkat". Ta nazwa została błędnie zaczerpnięta z języka niderlandzkiego, a tłumaczyć ją można jako "kot jeziorowy". W niderlandzkim surykatka zawsze była nazywana "stokstaartje", a niderlandzkie słowo "meerkat" odnosi się do koczkodana.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1776 roku niemiecki przyrodnik Johann Christian Daniel von Schreber pod nazwą "Viverra suricatta". Holotyp pochodził z Przylądka Dobrej Nadziei, w Południowej Afryce. Jedyny żyjący współcześnie przedstawiciel rodzaju surykatka ("Suricata").
Autorzy "Illustrated Checklist of the Mammals of the World" rozpoznają trzy podgatunki. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Surykatka szara występuje w Afryce Południowej zamieszkując w zależności od podgatunku:
Morfologia.
Długość ciała samców 24,5-29 cm, samic 26–28,5 cm, długość ogona samców 20,5-24 cm, samic 19–23 cm, długość tylnej stopy 6,3–7,4 cm, samic 6,5–7,4 cm, długość ucha samców średnio 2,1 cm (1,9–2,3 cm), samic średnio 1,9 cm (1,7–2 cm); masa ciała samców 626–797 g, samic 620–969 g. Samice stają się znacznie większe i cięższe po zajęciu pozycji dominującej, osiągając ciężar ciała wynoszący średnio 750 g; u niedominujących samic masa ciała średnio wynosi 710 g. Odstawione od mleka młode osiągają średnio 1-4% masy ciała na godzinę podczas każdego ranka w okresie ich szczytowego magazynowania zasobów (35-75 dzień życia). Smukła sylwetka, wierzch ciała jasnopopielaty z czarnym, poprzecznym pręgowaniem. Głowa biała, uszy czarne. Ogon ciemno żółty o czarnym końcu.
Tryb życia.
Prowadzi dzienny tryb życia, zazwyczaj w stadach zajmujących określone terytorium. Liczące do 30 osobników stado składa się zwykle z dwóch lub trzech grup rodzinnych. Grupę rodzinną tworzy przystępująca do rozrodu para oraz ich potomstwo, które nie osiągnęło jeszcze dojrzałości płciowej. Dominujące samce są ojcami większości narodzonych młodych we wszystkich grupach. Na terenie otwartym surykatki kopią nory, lecz gdy jest to możliwe, korzystają ze skalnych szczelin.
Surykatki mają silnie rozwinięte zachowania socjalne. Wykazują wiele zachowań antydrapieżniczych, od sygnałów alarmowych po czynną, grupową obronę przed atakującym drapieżnikiem. W czasie żerowania co najmniej jeden z członków stada zajmuje pozycję w najwyższym punkcie terenu i obserwuje otoczenie. W razie niebezpieczeństwa strażnik wydaje odpowiedni do zagrożenia dźwięk alarmowy, na który stado reaguje stosownie do sytuacji.
Starsze surykatki uczą młode, jak obchodzić się ze zdobyczą, organizując dla nich „szkoły łowieckie”. Najpierw młoda surykatka dostaje martwe zwierzę (np. skorpiona) w celu poznania ofiary, następnie zaś żywe, nieuzbrojone zwierzę (np. skorpiona bez żądła). Dopiero na końcu młoda surykatka dostaje żywe, uzbrojone zwierzę (np. skorpiona z żądłem) w celu jak najszybszego zabicia go.
Surykatki mają podwyższoną odporność na jad niektórych gatunków węży i skorpionów.
Przez wiele miesięcy mogą żyć bez wody, gdyż przeżuwają dzikie melony, wilgotne korzonki i bulwy, które wcześniej wykopały.
Wszystkożerna, głównie owady i inne bezkręgowce, ale również gady, ptaki i ssaki uzupełnione pokarmem roślinnym.
Rozród.
W warunkach naturalnych surykatki mogą rodzić młode o każdej porze roku. Ciężarne samice spotyka się najczęściej od sierpnia do marca. Ciąża trwa 11 tygodni, a w miocie rodzi się zazwyczaj 2 do 4 młodych. Samica może urodzić do trzech miotów w roku. Długość życia surykatek dochodzi do 12 lat (średnio 7 lat). Młode surykatki można łatwo oswoić. Wykorzystuje się je jako łowców gryzoni, co często robią Afrykańczycy.

</doc>
<doc id="100364" url="https://pl.wikipedia.org/wiki?curid=100364" title="Lorazepam">
Lorazepam

Lorazepam – organiczny związek chemiczny, lek psychotropowy z grupy benzodiazepin o silnym działaniu przeciwlękowym i uspokajającym. Działa też przeciwdrgawkowo i nasennie. Podany domięśniowo wykazuje skuteczność w leczeniu aktywnego stanu padaczkowego. Czas działania 1 mg lorazepamu wynosi około 12 godzin. Ma też właściwości amnestyczne, proporcjonalne do dawki.
Jest stosowany do krótkotrwałego leczenia silnych stanów lękowych, wspomagająco w bezsenności na tle lękowym oraz w premedykacji celem wywołania niepamięci. Czas leczenia i dawka powinny być ograniczone do bezwzględnego minimum.
Wykazuje silny potencjał uzależniający. Jego sporadyczne stosowanie (np. doraźnie w atakach lęku) nie grozi uzależnieniem, natomiast dłuższe stosowanie powoduje silne uzależnienie fizjologiczne. Przyjmowany w dużych dawkach może wywołać zespół abstynencyjny już po dwóch tygodniach, jeśli okresowo był stosowany wcześniej.
Nagłe odstawienie może spowodować silne lęki, niepokój, drżenie rąk (czasem całego ciała), a także osłabienie, nudności i biegunkę. Najlepiej odstawiać lorazepam zmniejszając jego dawkę o 1/4 co tydzień lub w zaawansowanych przypadkach co dwa tygodnie. Zmniejszanie dawki po przewlekłym stosowaniu trwa zwykle przez miesiąc po czym zalecane jest przyjmowanie coraz rzadziej pozostałej dawki. Powyższy schemat odstawiania lorazepamu dotyczy fizycznego przyzwyczajenia organizmu do leku.
Jest metabolizowany na drodze glukuronidacji wątrobowej. Udało się wyizolować jedynie śladowe ilości innych metabolitów lorazepamu u ludzi.
Preparaty.
W Polsce preparat dostępny wyłącznie w trybie importu docelowego.

</doc>
<doc id="100368" url="https://pl.wikipedia.org/wiki?curid=100368" title="Temazepam">
Temazepam

Temazepam – organiczny związek chemiczny, pochodna 1,4-benzodiazepiny, krótko działający lek psychotropowy o działaniu nasennym, uspokajającym oraz słabszym przeciwdrgawkowym i rozluźniającym napięcie mięśniowe, znajdujący zastosowanie także w dysforii w padaczce.
Działanie.
Temazepam działa przeciwlękowo i nasennie przez pobudzanie receptorów benzodiazepinowych. W konsekwencji, poprzez nasilenie działania GABA, następuje otwarcie sprzężonych z receptorem GABAA kanałów chlorkowych co w ostateczności skutkuje przechodzeniem jonów chlorkowych do wnętrza neuronów, ich hiperpolaryzację i zahamowanie aktywności.
Wskazania do stosowania.
Doraźnie i krótkotrwale:
Stany napięcia i niepokoju związane z problemami dnia codziennego nie są wskazaniem do stosowania leku.
Interakcje.
Opioidowe leki przeciwbólowe, inhibitory MAO, leki przeciwdrgawkowe, anestetyki, leki nasenne, leki psychotropowe, leki przeciwdepresyjne, leki przeciwhistaminowe, leki hipotensyjne o działaniu ośrodkowym oraz alkohol nasilają depresyjny wpływ temazepamu na ośrodkowy układ nerwowy.
Działania niepożądane.
Podczas leczenia może rozwinąć się psychiczne i fizyczne uzależnienie. Przerwanie leczenia może wywołać zespół abstynencyjny: ból głowy, ból mięśni, zwiększony lęk, napięcie, niepokój, dezorientacja, drażliwość; w ciężkich przypadkach: derealizacja, depersonalizacja, nadwrażliwość na dźwięki, światło, hałas, kontakt fizyczny, uczucie drętwienia i mrowienia kończyn, omamy, napady padaczkowe. Po przerwaniu leczenia może też wystąpić nasilenie bezsenności "z odbicia". Podczas terapii może ujawnić się wcześniej istniejąca niezdiagnozowana depresja.
Dawkowanie.
Dawkę leku i czas podawania należy ustalać indywidualnie, należy stosować najmniejszą skuteczną dawkę przez możliwie jak najkrótszy czas. Temazepamu nie powinno się podawać dłużej 4 tygodnie wliczając w to okres stopniowego odstawiania leku.
Zaburzenia snu: zwykle 10–20 mg podawane 30min przed snem, w razie braku odpowiedzi na lek dawkę można zwiększyć do 40 mg na dobę.
Premedykacja: zwykle 20–40 mg w dawce jednorazowej 30–60min przed planowanym zabiegiem.
Przedawkowanie.
Podobnie, jak w przypadku innych benzodiazepin, celowe lub przypadkowe przedawkowanie temazepamu rzadko może stanowić zagrożenie dla życia, z wyjątkiem przypadków, gdy został on zażyty jednocześnie ze środkami hamującymi czynność ośrodkowego układu nerwowego (w tym z alkoholem).
Do częstych objawów przedawkowania należą: senność, zaburzenia koordynacji, zaburzenia mowy oraz ataksja i depresja oddechowa. Po doustnym przyjęciu większych ilości leku wskazane jest jak najszybsze wykonanie płukania żołądka lub podanie węgla aktywnego aby zapobiec dalszemu wchłanianiu leku. W przypadku silnego zahamowania czynności ośrodka oddechowego można rozważyć podanie flumazenilu, który jest antagonistą receptora benzodiazepinowego. Flumazenil może być stosowany jedynie pod ścisłym nadzorem medycznym ze względu na krótki okres półtrwania i możliwość nawrotu objawów przedawkowania oraz działaniu wywołującym drgawki.
Preparaty.
Dostępny w Polsce preparat prosty:
Preparat jest produkowany od 1977 roku.

</doc>
<doc id="100369" url="https://pl.wikipedia.org/wiki?curid=100369" title="Klonazepam">
Klonazepam

Klonazepam () – organiczny związek chemiczny z grupy benzodiazepin, stosowany jako lek psychotropowy o silnym i długotrwałym działaniu przeciwdrgawkowym i przeciwlękowym. Profilem działania przypomina fenobarbital.
Działanie.
Działa na struktury ośrodkowego układu nerwowego, głównie na układ limbiczny i podwzgórze (ułatwia przekaźnictwo GABA-ergiczne). Działanie objawia się silnym i długotrwałym efektem przeciwdrgawkowym. Jest jedną z najsilniejszych benzodiazepin, wykazuje silne powinowactwo do ośrodkowego receptora benzodiazepinowego. Klonazepam działa również przeciwlękowo, uspokajająco, umiarkowanie nasennie i zmniejsza napięcie mięśni szkieletowych.
Lek dobrze się wchłania z przewodu pokarmowego. Całkowity czas działania wynosi powyżej 24 godzin. Czas połowicznego rozpadu wynosi 30-40 h. Przenika przez barierę krew – płyn mózgowo-rdzeniowy i przez łożysko. Ulega przemianie w wątrobie do aminoklonazepamu o znikomo małej aktywności wobec receptora benzodiazepinowego.
Wykazano, że klonazepam zmniejsza aktywność serotoninergiczną neuronów, działając jako antagonista receptorów postsynaptycznych 5-HT1A.
Wskazania.
Leczenie i zapobieganie napadom padaczki u dorosłych i u dzieci, także w leczeniu skojarzonym, somnambulizmu, w różnego typu formach wzmożonego napięcia mięśniowego, przełomy psychomotoryczne. Bezsenność i zaburzenia snu (szczególnie u chorych z organicznym uszkodzeniem OUN). Tłumienie lęków. (Obecnie w tych zaburzeniach nie jest stosowany rejestracyjnie). Niekiedy wspomagająco w neuralgiach. Leczenie wspomagające w psychozach. Obecne wskazania rejestracyjne dopuszczają stosowanie klonazepamu tylko do leczenia padaczek, głównie z uwagi na znaczny potencjał uzależniający.
Przeciwwskazania.
Dopuszcza się jego stosowanie, gdy podanie leku matce jest bezwzględnie konieczne. Długotrwałe stosowanie leku prowadzi do stopniowego osłabienia działania w wyniku rozwoju zjawiska tolerancji. Należy unikać długotrwałego podawania leku u osób w wieku podeszłym, ze względu na nasilenie działań niepożądanych w tej grupie wiekowej. Ze względu na możliwość interakcji z klonazepamem, inne leki można stosować po uzgodnieniu z lekarzem. Należy zachować ostrożność podczas podawania leku osobom z zaburzeniami czynności wątroby i nerek, z przewlekłymi chorobami dróg oddechowych i u pacjentów z uzależnieniem alkoholowym oraz z zaburzeniami osobowości. W przypadku wystąpienia reakcji paradoksalnych (stany pobudzenia psychoruchowego, bezsenność) należy przerwać leczenie.
Klonazepam wykazuje znaczny potencjał uzależniający. Nawet krótkotrwałe przyjmowanie leku może doprowadzić do uzależnienia psychofizycznego oraz wystąpienia zespołu odstawiennego w przypadku nagłego odstawienia. Zespół odstawienny charakteryzuje się niepokojem psychoruchowym, drgawkami i (lub) stanami padaczkowymi - (niebezpieczne dla życia), urojeniami, omamami, depersonalizacją, wzmożoną drażliwością, bezsennością, i obniżeniem nastroju. Czas leczenia powinien być jak najkrótszy i nie powinien przekroczyć kilku tygodni włącznie z okresem stopniowego odstawiania leku. Maksymalna dawka dobowa (u dorosłych): 20 mg, Stosować najniższe skuteczne dawki.
Przedawkowanie.
W wyniku przedawkowania mogą wystąpić objawy:
Postępowanie w przedawkowaniu sprowadza się do opróżnienia żołądka (wymioty lub płukanie żołądka), oraz do monitorowania podstawowych czynności życiowych (oddech, tętno, ciśnienie tętnicze).
Specyficznym antidotum jest flumazenil.
Działania niepożądane.
Działania niepożądane, zwłaszcza te niepowiązane bezpośrednio z działaniem na OUN, pojawiają się zwykle w przypadku przewlekłego stosowania. Pacjenci donosili o takich niechcianych objawach, jak:
Przewlekły zespół odstawienia.
U niektórych osób po odstawieniu przewlekle stosowanych benzodiazepin występuje przedłużający się zespół odstawienia. Objawy mogą utrzymywać się niekiedy nawet do kilku miesięcy. W niektórych przypadkach przewlekły zespół odstawienia mógł powstać ze względu na fizykochemiczne uszkodzenia neuronów, które mogą być stałe lub powoli odwracające się.

</doc>
<doc id="100371" url="https://pl.wikipedia.org/wiki?curid=100371" title="Diplont">
Diplont

Diplont, diplobiont – organizm, którego cały cykl życiowy (z wyjątkiem fazy haploidalnych gamet) jest diploidalny. Oznacza to w praktyce, że jego komórki somatyczne zawierają w swoim genomie podwójny zestaw chromosomów homologicznych (oznaczany jako 2n). Diplontami są wszystkie tkankowce, a także niektóre brunatnice i okrzemki.
W cyklu życiowym diplontów wyróżnia się dwa organizmy:

</doc>
<doc id="100373" url="https://pl.wikipedia.org/wiki?curid=100373" title="Grupa cyjanianowa">
Grupa cyjanianowa

Grupa cyjanianowa – grupa funkcyjna występującą w cyjanianach, o wzorze –O–C≡N. 
Od izomerycznej grupy izocyjanianowej (–N=C=O) różni się sekwencją atomów.

</doc>
<doc id="100376" url="https://pl.wikipedia.org/wiki?curid=100376" title="Nitrazepam">
Nitrazepam

Nitrazepam (łac. "Nitrazepamum") (ATC: N05 CD02) – lek nasenny i uspokajający, pochodna benzodiazepiny.
Skutkami ubocznymi działania leku mogą być m.in. brak koncentracji, problemy z pamięcią, poczucie zmęczenia, koszmarne sny.
Nitrazepam działa na ośrodki limbiczne i podwzgórze. Zwiększa powinowactwo kwasu gamma-aminomasłowego do receptora GABA-A.
Wykazuje przede wszystkim komponentę nasenną. Po wprowadzeniu do lecznictwa nowszego estazolamu rola nitrazepamu zmalała.
Preparaty.
Preparat produkowany od 1973 roku. Krajową produkcję tabletek rozpoczęły ówczesne Poznańskie Zakłady Farmaceutyczne "Polfa" (obecnie GlaxoSmithKline Poznań).

</doc>
<doc id="100379" url="https://pl.wikipedia.org/wiki?curid=100379" title="Pokrzywowate">
Pokrzywowate

Pokrzywowate ("Urticaceae" Juss.) – rodzina roślin zielnych z rzędu różowców ("Rosales"). Należą tu 54 rodzaje z ok. 2,6 tysiącem gatunków (z czego ok. 1,2 tys. to w niemal równych częściach dwa rodzaje – pilea "Pilea" i "Elatostema"). Rodzina o zasięgu globalnym – brak jej przedstawicieli tylko na obszarach pokrytych wieczną zmarzliną i skrajnie suchych. Najwięcej gatunków spotykanych jest w tropikach, ale liczne rosną także w klimacie umiarkowanym. Do flory Polski zaliczane są tylko rośliny z dwóch rodzajów: parietaria i pokrzywa. Pokrzywowate rosną w różnorodnych siedliskach, często w lasach, zwłaszcza w równikowych, często jako pnącza i epifity, poza tym na mokradłach, na siedliskach ruderalnych. Wiele roślin wyposażonych jest we włoski parzące, w tym pokrzywy i szczególnie piekące – rośliny z rodzaju "Dendrocnide". Rośliny zwykle wiatropylne, przy czym pyłek pokrzyw stanowi istotny alergen.
Duże znaczenie ekonomiczne jako rośliny włóknodajne mają szczmiel biały "Boehmeria nivea" i "Laportea canadensis", ale włókien dostarczają też inni przedstawiciele tych i innych rodzajów, np. pokrzywa zwyczajna. Różne gatunki z rodzajów pokrzywa "Urtica", laportea "Laportea" i "Girardinia" spożywane są jako warzywo, a "Pouzolzia tuberosa" dostarcza jadalnych bulw. Jadalne owoce mają m.in. "Oreocnide frutescens", "Debregeasia longifolia" i "Pourouma cecropiifolia". Bardzo popularnymi roślinami ozdobnymi uprawianymi w doniczkach są rozmaite gatunki z rodzaju pilea "Pilea" oraz soleirolia rozesłana "Soleirolia soleirolii", rosnące czasem także jako chwasty w szklarniach.
Systematyka.
Rodzina od czasu systemu APG II z 2003 klasyfikowana jako siostrzana dla morwowatych "Moraceae" w obrębie rzędu różowców "Rosales" w kladzie różowych roślin okrytonasiennych. Od dawna łączona była z morwowatymi, konopiowatymi, wiązowatymi i wyodrębnianymi "Cecropiaceae", ale pozycja systematyczna tej grupy pozostawała niejasna do czasu zastosowania metod molekularnych na przełomie XX i XXI wieku. Wcześniej w różnych systemach rodzina zaliczana była do takich rzędów jak: oczarowce "Hamamelidales", wilczomleczowce "Euphorbiales", bukowce "Fagales" i ślazowce "Malvales".
Plemię "Cecropieae" (syn. "Cecropiaceae" )
Plemię "Boehmerieae" 
Rodzaje "Rousselia" i "Parietaria" bywają wyodrębniane w plemię "Parietarieae", a "Forsskaolea" i "Droguetia" w "Forsskaoleae".
Plemię "Elatostemateae" 
Plemię "Urticeae" :
"Incertae sedis":

</doc>
<doc id="100380" url="https://pl.wikipedia.org/wiki?curid=100380" title="Pokrzywa zwyczajna">
Pokrzywa zwyczajna

Pokrzywa zwyczajna ("Urtica dioica" L.) – gatunek rośliny z rodziny pokrzywowatych ("Urticaceae"). Występuje w stanie dzikim w Europie, Azji, Afryce Północnej, Ameryce Północnej, a zawleczona została także na inne obszary i kontynenty. Rośnie w wilgotnych lasach i zaroślach oraz bardzo często, jako gatunek synantropijny, na żyznych siedliskach ruderalnych.
Pokrzywa zwyczajna jest użytkowana na wiele sposobów – jest rośliną leczniczą i kosmetyczną, jadalną i paszową, dostarcza także włókien, barwnika i jest użytkowana w ogrodnictwie. Pokrzywa odgrywa też rolę w ludzkiej kulturze duchowej. Z powodu obecności kłująco-parzących włosków powoduje bolesne podrażnienia skóry ludzi i zwierząt.
Rozmieszczenie geograficzne.
Zwarty zasięg podgatunku typowego (subsp. "dioica") obejmuje całą kontynentalną Europę oraz Wyspy Brytyjskie, wybrzeża Morza Czarnego i Zakaukazie, zachodnią i środkową Syberię. Występuje poza tym w Azji środkowej (też w centralnej części Himalajów, gdzie sięga do wysokości 4800 m n.p.m.), na mniejszych obszarach rośnie także na wyspach Morza Śródziemnego, na Bliskim Wschodzie, w Afryce Północnej oraz na Islandii. Jako takson zawleczony występuje w Ameryce Północnej, łącznie z Grenlandią, jak również na Wyspie Świętej Heleny, w Afryce południowej i w Etiopii, w Ameryce Południowej (od Ziemi Ognistej poprzez Brazylię, Peru po Wielkie Antyle), a także na Nowej Zelandii. Podgatunki północnoamerykańskie (czasem uznawane za odrębne gatunki) występują na obszarze od Meksyku po północną Kanadę. Podgatunki azjatyckie występują w Azji od Afganistanu po środkowe Chiny.
W Polsce pokrzywa zwyczajna (tylko podgatunek nominatywny) jest pospolita na niżu i w niższych położeniach górskich sięgając w Tatrach do wysokości 1700 m n.p.m., w górach Hiszpanii rośnie do 2500 m n.p.m.
Morfologia.
Gatunek bardzo zmienny pod względem wielkości, kształtu liści i kwiatostanów oraz stopnia owłosienia. Istotny wpływ na morfologię roślin ma siedlisko (→ zmienność fenotypowa). W miejscach nasłonecznionych rośliny są np. silniej owłosione.
Biologia.
Rozwój.
Pokrzywa zwyczajna jest byliną – hemikryptofitem – pędy nadziemne obumierają jesienią i roślina spędza zimę w postaci podziemnych kłączy. Wraz z nadejściem wiosny, z pąków śpiących znajdujących się na kłączach wyrastają nad ziemię w drugiej połowie marca ulistnione pędy i szybko rosną. Pokrzywa jest wiatropylna. Kwitnie od czerwca do października (na północy zasięgu do końca sierpnia), przy czym pylenie następuje podczas gorących dni, kiedy to kwiaty męskie po zagrzaniu się, rozwijają się i prostują nitki pręcików, wysypując przy tym pyłek. Kwiaty żeńskie otwierają się zwykle nieco później od męskich. Do zapłodnienia konieczne jest zapylenie krzyżowe. W sierpniu zaczynają dojrzewać owoce. W tym też czasie liście zaczynają więdnąć, a łodygi żółkną lub czerwienieją. Owoce rozsiewane są przez wiatr, często jednak pozostają na roślinach do samych mrozów. Nasiona nie są spoczynkowe i mogą kiełkować już 5–10 dni po dojrzeniu, przy czym kiełkują w 90%. Większość nasion ma krótką żywotność, część jednak zachowuje zdolność do kiełkowania przez 5, a nawet 10 lat. Kiełkowanie jest hipogeiczne, ale wzrost hipokotylu powoduje wyniesienie liścieni nad powierzchnię gruntu. Liścienie są owalne o szerokości do 1 mm i długości od 1,5 do 4 mm, z wycięciem na końcu. Osadzone są na ogonkach długości 2–5 mm. Zarówno ogonki, jak i blaszka liścieni pokryte są rzadko jednokomórkowymi włoskami. Epikotyl (łodyga nadliścieniowa) ma do 9 mm długości i na niej powstają już włoski parzące. Młodociane liście siewki są szerokojajowate, na brzegu grubo piłkowane, przy czym ząbki są zaokrąglone. Blaszka osadzona na ogonkach długości 1–2 mm osiąga 4–8 mm długości. Młoda roślina jest luźno owłosiona, włosków parzących jest niewiele.
Pokrzywa rozprzestrzenia się za pomocą nasion, ale także wegetatywnie, przy czym w warunkach niekorzystnych (np. w przy północnej granicy swego zasięgu) głównie za pomocą kłączy. Poszczególne osobniki z czasem tworzą rozległe klony (polikormony) składające się z wielu pędów nadziemnych (ramet). Młode rośliny zaczynają rozrastać się wegetatywnie już w pierwszym roku życia. Kłącze w ciągu roku może się wydłużyć o ponad 1,5 m (najczęściej 0,5 m). Szacowany czas życia pojedynczych osobników klonalnych może przekraczać 50 lat.
Genetyka.
Liczba chromosomów wynosi 2n=48 lub 52. Znaczne zróżnicowanie heterozygotyczne roślin prowadzi do dużej heterogeniczności potomstwa uzyskiwanego z nasion, co wpływa na zmienność gatunku (np. różnice w terminie kwitnienia roślin uzyskanych z nasion jednej rośliny sięgają 4 tygodni). Sformułowano hipotezę, że tetraploidalna pokrzywa zwyczajna powstała w wyniku hybrydyzacji gatunków diploidalnych – pokrzywy poziewnikolistnej "Urtica galeopsifolia" i "Urtica sondenii".
Anatomia.
Pędy nadziemne pokryte są mniej lub bardziej gęsto włoskami parzącymi. Zawierają one płyn drażniący, który dostawszy się do skóry już w ilości 0,0001 mg powoduje powstawanie na niej bąbli. Włosek parzący jest pojedynczą komórką osadzoną na wielokomórkowej podstawie włoska. Komórka ta w dolnej części jest rozszerzona, w górnej zwężona i tutaj nieco zgięta i zwieńczona małą główką. Ściany komórki przesycone są krzemionką i węglanem wapnia i tuż pod główką są bardzo cienkie. W efekcie nawet delikatne dotknięcie powoduje odłamanie wierzchołka i wbicie ostrego i twardego włoska w skórę oraz uwolnienie zawartości wakuoli. Główka na szczycie włoska wysycona jest krzemionką. W tkankach pokrzywy zwyczajnej znajdują się również cystolity zbudowane z krzemionki (fitolity) o wielościennym, trójkątnym kształcie.
Udział łyka wynosi od 18 do 22% masy suchych łodyg (u odmian uprawnych więcej). Elementarne włókna mają długość od 2 do 12 cm, najczęściej od 2 do 4 cm i średnicę zwykle 40–50 μm. Włókna budowane są z czystej celulozy, a drewnienie następuje rzadko tylko na ich powierzchni. Starsze liście na szczycie są punktowane z powodu zawartych w komórkach kulistych cystolitów.
Cechy fitochemiczne.
W korzeniach pokrzywy zidentyfikowano lektyny, aglutyniny (w tym charakterystyczna dla pokrzywy tzw. Urtica dioica aglutynina = UDA), różnorodne polisacharydy (glukany, arabinogalaktan, związku glukozowo-galakturonowe) i sterole, w tym m.in. β-sitosterol, kwasy organiczne (glikolowy i glicerowy), lecytynę, woski i śluzy, sole mineralne (w tym krzemionkę), skopoletynę, lignany, kwasy tłuszczowe oraz znikome ilości monoterpenów, triterpenów, fenoli, tanin, kumaryn.
W liściach obecne są: flawonoidy, kwasy fenolowe, krzemowe i kwasy organiczne (np. pantotenowy), skopoletynę, znaczne ilości chlorofili (do 1%, przy czym chlorofil a w stosunku do chlorofilu b występuje w proporcji 3:1), dużo jest także β-karotenu (0,003%, do 50 mg% suchej masy), ksantofili (0,12%), protoporfiryn, witaminy C (0,1–0,6%), poza tym: triterpeny, sterole, oksylipiny, garbniki, glikokininy oraz 19% soli mineralnych, w tym szczególnie dużo potasu (42,8 g w kg suchej masy), wapnia, żelaza (1668 mg w 1 kg suchej masy), fosforu (5,5 g w 1 kg suchej masy). Wyróżniają się też wysoką koncentracją niektórych rzadkich pierwiastków, np. zawierają do 80 ppm tytanu (u innych roślin jest go zwykle ok. 1 ppm). Liście pokrzywy zawierają poza tym witaminę K, B2 oraz ślady olejku eterycznego (antofenu). We włoskach parzących znajduje się związek bliski kwasom żywicznym, acetylocholina, histamina, serotonina i śladowe ilości kwasu mrówkowego.
Suszone pędy pokrzyw zawierają 20,8% białek (w sianie białka strawne stanowią 10,8% masy), 2,5% tłuszczów, 18% celulozy i kilkanaście procent soli mineralnych.
Ekologia.
Siedlisko.
Pokrzywa zwyczajna jest rozpowszechnionym w strefie klimatu umiarkowanego gatunkiem budującym liczne zbiorowiska roślinne kształtujące się zwłaszcza w dolinach rzecznych. Występuje w różnorodnych lasach łęgowych, w tym w europejskich i północnoamerykańskich łęgach wierzbowych i topolowych, europejskich łęgach z olszą czarną ("Alnus glutinosa") i amerykańskich z olszą białą ("A. rhombifolia"). W zagłębieniach bezodpływowych rośnie często jako gatunek runa lasów olesowych, choć jednak brak ich w uboższych siedliskowo olsach torfowcowych. Jest rozpowszechniona poza tym w rozmaitych zbiorowiskach leśnych związanych z siedliskami żyznymi i wilgotnymi, w tym także z gatunkami iglastymi, np. w Europie w wyżynnym jodłowym borze mieszanym ("Abietetum polonicum"), w buczynach i grądach, a w Ameryce Północnej w lasach żywotnika olbrzymiego ("Thuja plicata"). Nad rzekami stanowi istotny składnik ziołorośli zarówno niżowych, jak i górskich (zwłaszcza w zespole "Rumicetum alpini"), poza tym rośnie często w szuwarach mozgi trzcinowatej, trzciny pospolitej i innych. Rozpowszechniona jest zwłaszcza na obrzeżach terenów podmokłych – np. na granicy turzycowisk i zbiorowisk wyżej położonych.
Jako apofit rośnie często i licznie na siedliskach ruderalnych (na przydrożach, przypłociach, wysypiskach odpadów), występuje jako chwast w ogrodach, sadach i na obrzeżach pól oraz na pastwiskach. W klasyfikacji zbiorowisk roślinnych jest w Europie Środkowej gatunkiem charakterystycznym dla Cl. "Artemisietea vulgaris" i gatunkiem wyróżniającym dla Ass. "Poo-Arabidetum". Pokrzywa zwyczajna tworzy zwarte i rozległe płaty na porzuconych łąkach wstrzymując przez okres od kilku do kilkunastu lat inne przemiany sukcesyjne. W miarę upływu lat ekspansja pokrzyw powoduje zanikanie gatunków dawnej runi łąkowej, a z czasem wśród jej pędów zaczynają się pojawiać gatunki leśne.
Jako roślina azotolubna wymaga gleb żyznych, głębokich, bogatych w azot i fosforany, często przenawożonych. Unika gleb kwaśnych (preferuje zakres pH od 5,6 do 7,6), ubogich (zwłaszcza w fosforany) i zasolonych. Jest gatunkiem najwyraźniej odpornym na skażenie gleby metalami ciężkimi. Preferuje miejsca z dobrym dostępem do światła, w których obficie kwitnie i owocuje, w miejscach zacienionych rośnie słabiej. Najlepiej rośnie na glebach wilgotnych i mokrych, jednak źle znosi długotrwałe zalewy.
Interakcje międzygatunkowe.
Konkurencja roślinności trawiastej ogranicza rozrastanie się pokrzywy zwyczajnej. Z kolei jest ona bardzo ekspansywna na terenach podmokłych, na których nastąpił spadek poziomu wód oraz w lasach w przypadku wykonania zrębu na wilgotnym i żyznym siedlisku. W miejscach masowego występowania znacznie ogranicza zróżnicowanie gatunkowe roślin towarzyszących. Do nielicznych gatunków, wobec których pokrzywa nie jest konkurentem zmniejszającym liczebność, należy przytulia czepna wykorzystująca pędy pokrzywy jako podpory.
Pokrzywy ze względu na obecność włosków parzących są raczej omijane przez zwierzęta roślinożerne, zwłaszcza bydło i konie, częściej zjadane są zaś przez owce i króliki. Zwierzęta roślinożerne zjadają pokrzywy preferując rośliny i ich części o mniejszej gęstości włosków parzących. Stwierdzono zwiększenie gęstości włosków parzących na roślinach odrastających po zgryzieniu, w stosunku do stanu wcześniejszego. Większą gęstość włosków parzących zarejestrowano też w takich przypadkach na roślinach rosnących na obrzeżach płatów (bardziej narażonych na zgryzienie) niż w ich centrum.
Pokrzywa odgrywa istotną rolę w ekosystemie jako roślina żywicielska wielu gatunków owadów. Szczególnie masowo mogą się pojawiać na pokrzywach gąsienice rusałki pokrzywnika ("Aglais urticae") i rusałki pawika ("Inachis io"). Mniej licznie żerują na pokrzywach takie motyle jak: rusałka admirał ("Vanessa atalanta"), rusałka osetnik ("Cynthia cardui") i "Doralis urticaria". Pokrzywa zwyczajna jest rośliną żywicielską dla szkodnika upraw warzyw korzeniowych z rodziny selerowatych – połyśnicy marchwianki ("Chamaepsila rosae"). Żywią się nią także chrząszcze z gatunków "Nedyus quadrimaculatus", "Chrysolina polita", "Phyllobius pomaceus" oraz larwy "Parathelcus pollinarius" i "Phyllobius pomaceus", pluskwiaki: "Heterogaster urticae", "Plagiognathus chrysanthemi", "Heterotoma planicornis", "Orthonotus rufifrons", z równoskrzydłych "Microlophium carnosum" oraz wciornastek "Thrips urticae". Liście są minowane przez larwy muchówek z rodzaju "Agromyza", podczas gdy larwy innych muchówek ("Melanagromyza aenea" i "Phytomyza flavicornis") zasiedlają łodygi.
Również ślimaki żywią się tkankami pokrzywy zwyczajnej. W przypadku ślimaka zaroślowego "Arianta arbustorum" i wstężyka gajowego "Cepaea nemoralis" pokrzywa bywa często najważniejszym źródłem pokarmu roślinnego. Pokrzywą żywi się także: krążałek plamisty "Discus rotundatus", "Hygromia striolata" i "Helix aspersa".
Gęste skupienia pokrzyw nad wodą są wykorzystywane jako biotop lęgowy przez krakwy i krzyżówki. Między innymi w zbiorowiskach pokrzyw bytuje preriokur bażanci, a także inne drobne ptaki i ssaki.
Pokrzywa porażana jest przez grzyby z gatunków: "Peronospora debaryi", "Pseudoperonospora urticae", "Erysiphe urticae", "Septoria urticae", "Phyllosticta urticae", "Puccinia urticata", "Calyptella capula" i "Ramularia urticae".
Pokrzywa zwyczajna należy do podstawowych roślin żywicielskich dla kanianki pospolitej.
Zmienność.
Gatunek bardzo zróżnicowany i zmienny, o problematycznej i zmiennej taksonomii. W jego obrębie wyróżnia się szereg taksonów wewnątrzgatunkowych. W randze podgatunków zalicza się tu kilka taksonów północnoamerykańskich w przeszłości traktowanych czasem jako odrębne gatunki. Szereg dawniej opisywanych form i odmian ma wątpliwą wartość taksonomiczną w związku ze znaczną heterogenicznością potomstwa uzyskiwanego z nasion tej samej rośliny.
W randze podgatunków wyróżnia się następujące taksony:
Z obszaru od Iranu po Turcję podawany jest poza tym podgatunek "U. dioica" subsp. "kurdistanica" Chrtek in Rechinger (ma liście głęboko piłkowane i gęste włoski parzące skupione jednak tylko w dolnej części pędu i spodniej stronie liści), a z Cypru opisano "U. dioica" subsp. "cypria" H. Lindb. (rośliny jednopienne, z nielicznymi włoskami parzącymi w górnej części pędu) – takson bardzo zbliżony do północnoamerykańskiego subsp. "gracilis".
Kilka taksonów wyróżnianych w różnych źródłach jako podgatunki "Urtica dioica" traktowane są w taksonomicznej bazie danych "The Plant List" jako odrębne gatunki. Wśród taksonomów także przeważa pogląd o celowości wyodrębnienia ich w randze gatunków:
Za formę typową podgatunku nominatywnego uważane były rośliny umiarkowanie pokryte parzącymi włoskami. Wyróżniane były poza tym takie formy jak: f. "horrida" Wedd. (gęsto szczeciniasto owłosiona, włącznie z okwiatem kwiatów żeńskich), f. "trilobescens" Ullep. (liście z boków z pojedynczymi ząbkami wyraźnie większymi od reszty, prawie trójklapowe), f. "carpatica" Zap. (rośliny wysokie z okazałymi, choć cienkimi liśćmi, z nielicznymi włoskami parzącymi i silnie sercowatą nasadą dolnych liści). Rośliny rosnące w lasach, mające liście górne równowąsko-lancetowate o nasadzie klinowatej wyróżniane są jako odmiana var. "angustifolia" (Fisch.) Ledeb.
Pokrzywa zwyczajna tworzy mieszańce z pokrzywą żegawką. Nie ma także bariery reprodukcyjnej z bliżej spokrewnionymi gatunkami, uznawanymi w różnych ujęciach także za podgatunki, jak np. w przypadku pokrzywy poziewnikolistnej, z którą tworzy płodne mieszańce o cechach pośrednich.
W wyniku hodowli pokrzyw prowadzonych w XX wieku w Niemczech przez profesora Gustawa Bredemanna uzyskano klony pokrzywy zwyczajnej o zwiększonej zawartości łyka (włókien), wynoszącej od 13 do 16%. Rośliny te nie są zarejestrowanymi odmianami uprawnymi.
Nazewnictwo.
Pokrzywa zwyczajna znana jest w języku polskim pod licznymi nazwami zwyczajowymi i ludowymi: koprywa (określenie stosowane na kresach), kropiewa (z rosyjskiego), parzawica, pokrzywa chyrzawka, p. dwupienna, p. parząca, p. wielka. Nazwa „pokrzywa” pojawia się w szeregu publikacji z XVI wieku. W XIX wieku stosowano dla gatunku raczej nazwę „pokrzywa wielka” (też „pokrzywy wielkie”). Nazwa „pokrzywa zwyczajna” spopularyzowana została przez kolejne wydania „Roślin polskich” (począwszy od 1924).
Nazwa naukowa "Urtica dioica" ustalona została zgodnie z zasadami nomenklatury botanicznej przez Karola Linneusza w jego dziele Species Plantarum z 1753. Jednak nazwa ta stosowana była wcześniej np. przez Adriaana van Royena na początku XVII wieku. Jeszcze wcześniej gatunek był opisywany często pod nazwą "Urtica major", ewentualnie jako "Urtica vulgaris" (przez Jeana Bauhina i Hieronima Bocka), "Urtica urens maxima" (przez Gasparda Bauhina), "Urtica sylvestris" (przez Konrada Gesnera). Nazwa "Urtica" w odniesieniu do pokrzywy stosowana była już u autorów rzymskich, przy czym pochodzi od łacińskiego słowa "uro" znaczącego "palę, piekę, parzę". Epitet gatunkowy "dioica" oznacza dwudomowy, rozdzielnopłciowy i powstał jako wyraz złożony z greckich słów "dis" (=dwa) i "oicos" (=dom).
W nomenklaturze botanicznej jako epitet gatunkowy stosowane jest nierzadko określenie "urticifolius" ("-ia") w znaczeniu „pokrzywolistny” (mający liście podobne do pokrzywy).
Zastosowanie.
Pokrzywa jest rośliną od dawna wszechstronnie użytkowaną, przy czym wśród roślin użytkowych należy do najbardziej niedocenianych. O jej właściwościach leczniczych pisali już w starożytności m.in. Hipokrates, Skryboniusz Largus, Pedanios Dioskurydes i Pliniusz Starszy. W średniowieczu chwalili jej właściwości Hildegarda z Bingen oraz Paracelsus. Albert Wielki opisywał jej zastosowanie przędzalnicze. Hieronim Bock w XVI wieku wskazywał ją jako jedną z najważniejszych roślin użytkowych o wielostronnych zastosowaniach. W XIX wieku roślina została zapomniana i traktowana tylko jako pokarm dla ubogich. Wracała do łask jednak w czasach kryzysu (np. podczas wojen światowych). W końcu XX wieku wraz z rozwojem wiedzy o jej właściwościach leczniczych, kosmetycznych, żywieniowych oraz wraz z rosnącym zapotrzebowaniem na naturalne produkty – pokrzywa zyskała ponownie na znaczeniu i popularności.
Roślina kosmetyczna.
Pokrzywa wykorzystywana jest do pielęgnowania urody. Z liści pokrzywy otrzymuje się chlorofil, a i b. Ma on szerokie zastosowanie w produkcji kremów, maseczek i toników. Kosmetyki z pokrzywy wykorzystywane są do pielęgnacji skóry i włosów skłonnych do przetłuszczania się. Regularne płukanie włosów roztworem uzyskanym z zalania 100 g posiekanych liści 0,5 l gorącej wody, do którego po ostudzeniu dodaje się 0,5 l 4% octu powoduje, że włosy nie wypadają, stają się elastyczne i lśniące. Pokrzywa pozwala też zwalczyć łupież. W przypadku niektórych osób o bardzo wrażliwej cerze, pokrzywa obecna w kosmetykach może powodować reakcję alergiczną.
Roślina jadalna.
Pokrzywa zwyczajna (jak również inne gatunki pokrzyw) była rośliną jadalną w wielu regionach. Jadana była w całej Polsce, przy czym doniesienia dotyczące pokrzywy żegawki są rzadsze, choć może to wynikać z ich nierozróżniania. Zwykle traktowana była jak pożywienie głodowe. Jej spożycie w Polsce spadało, zwłaszcza na początku XX w., od II wojny światowej stało się incydentalne, ograniczone głównie do zjadania na surowo jako przekąski dla osób starszych (pamiętających jej częste używanie), dzieci czy osób zainteresowanych. W odróżnieniu od wielu innych gatunków, których spożywanie również zarzucono w okresie XVIII–XX w., pamięć o jej kulinarnym potencjale była żywa również w XX w., co ułatwiło częściowy powrót do tego typu wykorzystania w środowiskach zainteresowanych restytucją naturalnego stylu życia. Obecnie liście pokrzywy bywają traktowane jako tzw. zdrowa żywność.
Młode pokrzywy (stare stają się włókniste, w starszych liściach powstają cystolity szkodliwe dla nerek) stanowią cenny składnik pokarmowy ze względu na dużą zawartość i zróżnicowanie soli mineralnych, witamin i białek. Szczególnie cenione były na przednówku stanowiąc jeden z ważniejszych składników pożywienia głodowego. Spożywano je jako warzywo, sporządzano z nich zupy lub okrasę do ziemniaków. Lokalnie z pokrzyw sporządzano postne potrawy w czasie Wielkiego Tygodnia. Pokrzywy mogą być spożywane analogicznie jak szpinak warzywny. W celach spożywczych zbiera się młode rośliny o wysokości 15–20 cm w okresie od przedwiośnia do maja (później ew. tylko młode liście z wierzchołków pędów), które spożywa się po obróbce cieplnej (przynajmniej sparzeniu, przy czym zalecane jest gotowanie ich w niewielkiej ilości wody z dodatkiem masła i czosnku) lub wysuszeniu. Suszone liście używane są do sporządzania zimą rozgrzewających naparów.
Chlorofil pozyskiwany z pokrzyw wykorzystywany jest jako zielony barwnik spożywczy oznaczany kodem E140. Sok ze świeżych liści bywa używany jako roślinny zamiennik podpuszczki przy wyrobie serów podpuszczkowych (pozwala na wyrób nabiału wegetariańskiego).
Roślina pastewna.
Pokrzywa jest bardzo cenną rośliną pokarmową ze względu na dużą zawartość białka strawnego (stanowi 10,8% paszy – więcej niż w zwykłym sianie, a przy tym białko to jest łatwiej dostępne ze względu na niewielki udział błonnika), bogactwo witamin, karotenów i soli mineralnych. Nie ustępuje wartością pokarmową roślinom motylkowatym. Może być stosowana do karmienia zwierząt w postaci kiszonki w mieszance z innymi roślinami pastewnymi, w postaci świeżego, posiekanego i sparzonego ziela, siana oraz mieszanek z sieczką. Pokrzywy powinny być mieszane z innymi paszami ze względu na ich działanie przeczyszczające (zaleca się nieprzekraczanie 30% udziału pokrzyw w pożywieniu). Obecność młodych pokrzyw w pożywieniu ma zwiększać mleczność krów i zawartość tłuszczu w mleku. Kury karmione pokrzywami poprawiają swoją nieśność, dając przy tym jajka o ciemnym żółtku. Indyki tuczone paszą z udziałem pokrzyw dają mięso miękkie i bardziej czerwone. W przypadku koni dodatek pokrzyw do karmy, ewentualnie pojenie jednodniowym maceratem z tych roślin poprawia stan ich sierści.
Ze względu na właściwości parzące, pokrzywy nie są zjadane w postaci świeżej na pastwiskach przez bydło i konie (według niektórych źródeł rzadko najwyraźniej są zjadane, bowiem w odchodach tych zwierząt stwierdzano nasiona pokrzyw). Chętnie wyjadane są natomiast, nawet w stanie świeżym, przez kozy, świnie i kury. Po ścięciu i przewiędnięciu pokrzyw wszystkie zwierzęta roślinożerne chętnie się nimi pożywiają. Ze względu na ekspansję i konkurowanie pokrzyw z innymi roślinami oraz omijanie ich przez bydło, w gospodarce łąkowo-pastwiskowej uważane są za chwasty.
Roślina włóknista.
Włókna pokrzyw są gładkie, mocne, miękkie i sprężyste, barwy szarobiałej. Długość włókien technicznych wynosi do 80 cm, przy czym włókna elementarne rzadko przekraczają 12 cm. Włókna otrzymywane są z łodyg z wydajnością od 8 do 12% (u odmian uprawnych od 13 do 16%). Pod wpływem roszenia lub obróbki chemicznej łatwo następuje kotonizacja i dlatego do obróbki we włókiennictwie stosuje się zwykle kotoninę. Jest ona trudnym surowcem do obróbki mechanicznej.
Pokrzywy jako surowiec włókienniczy kosi się w sierpniu i wrześniu – gdy pędy zaczynają więdnąć. Po parudniowym suszeniu opadają liście i łodygi powiązane w pęczki moczy się (należy przy tym nie dopuścić do ich gnicia). Po utłuczeniu i utarciu pędów wyczesuje się surową przędzę, która powinna być przechowywana w suchym pomieszczeniu. Do uzyskiwania włókien stosuje się obecnie zarówno metody mechaniczne i moczenie, jak i metody enzymatyczne i mikrobiologiczne.
Pokrzywy jako rośliny przędzalnicze opisywane były w XII wieku, ale tkaniny z nich znajdowane są w Europie na stanowiskach archeologicznych już z epoki brązu. Pokrzywy traktowane były jako rośliny włókniste mniejszej wartości, przy czym jednak wzrost ich zastosowania następował sukcesywnie do XVII wieku, po czym wyparte zostały przez jedwab i bawełnę. Według niektórych źródeł tkaniny z pokrzyw były cenione, a wyparte zostały przez tańsze materiały bawełniane. Powszechnie wykorzystywano włókna pokrzyw do produkcji szpagatu, lin i tkanin, zarówno grubych (żaglowych, workowych, namiotowych), jak i bieliźnianych. Rejon francuskiego miasta Angers słynął z wyrobu cenionych prześcieradeł z pokrzywy. W całości także z pokrzyw utkano mundury armii francuskich w czasie wojen napoleońskich. Obrusy i prześcieradła z pokrzyw stosowano m.in. w Szkocji i Tyrolu. Ponieważ włókna pokrzyw nie nasiąkają i nie gniją w wodzie, używane były do wyrobu sprzętu rybackiego. Jeszcze w XIX wieku wyrabiano z tych roślin tkaniny oraz sita do cedzenia miodu i przesiewania mąki. Pokrzywa wracała do łask w czasie kryzysów np. podczas I wojny światowej w państwach centralnych z powodu braku dostępu do cenniejszych surowców importowanych. Wyrabiano wówczas z pokrzywy nawet tkaniny ubraniowe, a w Berlinie działało Berlińskie Towarzystwo Uprawy Pokrzywy wypłacające premie pieniężne za uprawę tego gatunku. W efekcie w czasie I wojny światowej szybko rosła produkcja materiałów tekstylnych z pokrzyw, już w 1916 sięgając wydajności 2,7 tys. ton. Z tkanin z włókien pokrzyw szyto m.in. mundury armii niemieckiej. Później w okresie międzywojennym pokrzywy w znacznych ilościach eksportowane były z Niemiec do Wielkiej Brytanii. W czasie II wojny światowej w Niemczech i Austrii uprawiano pokrzywę na ok. 0,5 tys. ha. Od lat 30. do co najmniej 50. XX wieku także w Związku Radzieckim produkowano z pokrzywy powrozy i tkaniny opatrunkowe. W drugiej połowie XX i na początku XXI wieku w kilku instytutach badawczych wciąż utrzymywano klony pokrzyw o podwyższonej zawartości włókien i zwłaszcza na przełomie wieków zintensyfikowano prace badawcze nad ich technicznym wykorzystaniem. Wiodące znaczenie w tych badaniach mają instytucje badawcze z Niemiec, Austrii, Finlandii i Włoch.
Wraz z rosnącym popytem na produkty przyjazne środowisku rośnie współcześnie zainteresowanie tkaninami z pokrzyw, czyniąc ich produkcję ekonomicznie opłacalną. Tkaniny utkane z pokrzyw mają nieco połyskującą fakturę, są delikatniejsze od tkanin lnianych i mocniejsze niż bawełniane.
Roślina barwierska.
Chlorofil z liści używany jest jako zielony barwnik wykorzystywany w farmaceutyce, produkcji kosmetyków oraz w przemyśle spożywczym. Jeśli podczas farbowania wełny za pomocą pokrzywy użyty zostanie siarczan miedzi jako zaprawa (utrwalacz) – uzyska się barwę miękko szarozieloną. Jeśli wełna zaprawiona zostanie ałunem, kwasem winowym lub siarczanem żelaza – zabarwi się na szarozielono. Zaprawiona ałunem wełna farbowana korzeniem pokrzywy nabiera barwy żółtej. Liście i korzenie mogą służyć także do barwienia białych jajek odpowiednio na zielono i żółto. Przy barwieniu za pomocą korzeni trzeba ich posiekać 200 g i zagotować w wodzie z jajkami.
Zastosowanie w ogrodnictwie.
Wyciąg wodny z pokrzyw (popularnie zwany „gnojówką z pokrzyw”) działa biostymulująco na inne rośliny ze względu na zawartość elicytorów. Zwiększa odporność roślin na atak owadów i grzybów chorobotwórczych, przyśpiesza wzrost roślin, a także aktywuje rozkład kompostu i odstrasza niektóre owady (mszyce, zwójkowate), a także roztocze. Preparat wykonuje się z pokrzyw zebranych przed kwitnieniem, zalanych w niemetalowym pojemniku niechlorowaną wodą o temperaturze pokojowej. Wywar należy napowietrzać (np. przez codzienne mieszanie) po czym, gdy przestanie wydzielać się gaz ciecz należy starannie odcedzić (szczątki roślinne w wyniku rozpadu gnilnego spowodowałyby wydzielanie nieprzyjemnego zapachu). Uzyskany płyn stosuje się do podlewania lub oprysków. Wywar z korzeni i kłączy pokrzyw ma działanie antygrzybowe (za sprawą lektyn), skuteczne w przypadku mączniaka jabłoni i szarej pleśni malin. Potwierdzono także antygrzybowe działanie wyciągów z pokrzywy na inne patogeny, w szczególności wobec "Alternaria alternate" i "Rizoctonia solani".
Zwalczanie.
W przypadku, gdy pokrzywa jest niepożądana, najlepszym sposobem jej eliminacji jest usuwanie roślin wraz z kłączami wówczas, gdy tylko zacznie się pojawiać w uprawie. Podczas powtarzanego spulchniania gleby za pomocą motyki należy wydobywać z ziemi kłącza pokrzyw i niszczyć siewki pojawiające się wiosną i jesienią. Pokrzywa nie toleruje regularnego wzruszania i przekopywania gleby na głębokości kłączy – źle znoszą one fragmentację i rośliny nie regenerują się z niewielkich ich odcinków. Na dużych powierzchniach zalecane jest powtarzane wydobywanie kłączy za pomocą kultywatorów lub bron. W przypadku wyrastania pokrzyw w runi trawiastej regularne koszenie także skutecznie eliminuje pokrzywy (jednak koszenie jednorazowe w ciągu roku lub nieregularne sprzyja ekspansji pokrzyw). Na pastwiskach ogranicza ich występowanie regularne tratowanie roślin przez zwierzynę. Chcąc wyeliminować kępy pokrzyw na pastwisku warto w ich sąsiedztwie umieszczać lizawki soli. Skuteczne dla eliminacji pokrzyw porastających użytki zielone jest też ich wykoszenie podczas suszy i upału, w takich warunkach bowiem zamierają organy podziemne. Występowanie pokrzyw ogranicza też wałowanie użytków zielonych.
Obecność w kulturze i symbolice.
Pokrzywa zwyczajna towarzysząc osadom ludzkim, boleśnie parząca i mająca wielorakie zastosowania nie mogła pozostawać ludziom obojętna – odgrywała istotną rolę w wierzeniach, obrzędowości i symbolice.
W mitologii rzymskiej pokrzywa była poświęcona Wenus i była traktowana jako afrodyzjak. Działać tak miały sproszkowane nasiona z miodem popijane winem. Juwenalis pisał, że także chłosta pokrzywami przywraca bogatym mężczyznom ochotę do życia. W wierzeniach germańskich gatunek odgrywał istotną rolę – poświęcony był skandynawskiemu Thorowi oraz południowogermańskiemu odpowiednikowi – Donarowi. Jako że byli oni władcami piorunów, pokrzywa miała chronić przed ich uderzeniami. Jeszcze w końcu XIX wieku Oskar Kolberg pisał, że także w polskiej tradycji ludowej chroniono domostwa podczas nawałnicy, burzy i grzmotów poprzez okadzanie ich święconymi wianeczkami z pokrzyw. Dla ochrony domów przed demonami zawieszano wiązki pokrzyw w noc świętojańską. W tym też czasie okadzano krowy pokrzywami, by ustrzec je przed wiedźmami i innym złem. Wierzono poza tym, że liść pokrzywy włożony pod podeszwę do buta chroni przed „zmordowaniem w tańcu i chodzeniu dalekim”. Pokrzywa miała także zapewnić narodziny męskiego potomka, o ile mąż w tajemnicy przed żoną umieścił pod jej łożem wiązkę pokrzyw zerwaną w pełnym słońcu.
W Starym Testamencie pokrzywa pojawia się jako uosobienie chwastów porastających rolę próżniaka i winnicę głupca. Albert Wielki przypisywał jej ochronę przed czarami, strachami i złym mocom. W średniowieczu roślina sama jednak miała ogromne znaczenie magiczne. Wiązka pokrzyw pod łóżkiem chorego miała zapewnić mu uzdrowienie, a noszona chroniła przed złym spojrzeniem. Dla wypędzenia złych mocy i ochrony przed diabłem i duchami smarowano ciało kremami i maściami z pokrzyw. Podobne moce przypisywane są także pokrzywie we współczesnych zbiorach wiedzy magicznej, gdzie zalecana jest do noszenia jako amulet oraz ochrony domostw przed złem. W Meksyku kąpiele z pokrzywą uważane są za skutecznie oczyszczające od złego ze względu na „drapieżność” tej rośliny.
Pokrzywy święcono podczas Bożego Ciała i podczas dnia Matki Boskiej Zielnej. Na Kresach Wschodnich na polach zasianych zbożem smagano pokrzywami dziewczęta, by zapewnić urodzaj.
W Prusach wiązkę pokrzyw podrzucano 1 maja w oknach dziewcząt, których obyczaje chciano w ten sposób potępić jako nazbyt lekkie (szanowanym i lubianym tego dnia wręczano konwalie). Pokrzywy wręczano także zrywając związek.
Biały liść pokrzywy widnieje na herbie Szlezwika-Holsztynu, gdzie symbolizuje historyczną krainę Holsztyn.
Zaznacza swą obecność pokrzywa także w sztuce. Victor Hugo wielbi ją w jednym z poematów cyklu "Kontemplacje" oraz wychwala jej walory w "Nędznikach". Pokrzywy odgrywają ważną rolę w baśni Hansa Christiana Andersena – "Dzikie łabędzie". Są one tam materiałem włókienniczym, którego pozyskanie wiąże się z cierpieniem, będącym zapłatą za magiczne właściwości.

</doc>
<doc id="100382" url="https://pl.wikipedia.org/wiki?curid=100382" title="Urartu">
Urartu

Urartu, Ararat, Biajnili, Królestwo Wan (urart. KURbi-a-i-na, orm. Ուրարտու, tur. Urartular, pers. اورارتو) – starożytne państwo na Bliskim Wschodzie, na Wyżynie Armeńskiej (współcześnie terytorium byłego Urartu znajduje się w granicach Armenii, Turcji i Iranu). Najwcześniejsze wzmianki o Urartu jako związku plemion pochodzą z XIII wieku p.n.e. Jako samodzielne państwo wymienione zostało w źródłach pisanych z VIII wieku p.n.e. Upadek królestwa nastąpił w VI wieku p.n.e., przedtem Urartu zajmowało silną pozycję wśród państw Bliskiego Wschodu.
Stan badań.
Historia badań archeologicznych.
Urartu odkryto na początku XIX wieku. Naukowcy zwrócili uwagę na relację średniowiecznego historyka ormiańskiego Mojżesza Choreńskiego (I,16) o patronacie królowej asyryjskiej Semiramidy nad budową miasta na brzegu jeziora Wan. W 1827 roku Francuskie Towarzystwo Azjatyckie wysłało w okolice jeziora ekspedycję badawczą pod kierunkiem Friedricha Edwarda Schulza (dwa lata po rozpoczęciu prac naukowiec został zabity przez Kurdów). Materiały jego badań dopiero w 1840 roku dotarły do Francji, gdzie zostały opublikowane. Schulz skopiował napisy klinowe i był pierwszym, który opisał ruiny na Skale Wan w Tuszpie jako rezydencję władców samodzielnego państwa, tym samym obalając pogląd, że ruiny i napisy należą do kultury asyryjskiej.
W 1879 roku ekspedycja Muzeum Brytyjskiego prowadziła wykopaliska archeologiczne w okolicach miast Wan i Rusahinili. W latach 1898–1899 zmienił ją zespół badaczy niemieckich. Obie ekspedycje znalazły i skopiowały dużo naskalnych napisów w języku Urartu, w tym roczniki króla Argisztiego I. Większa część znalezionych pod koniec XIX wieku zabytków ruchomych trafiła do Muzeum Brytyjskiego i Muzeum Azji Przedniej w Berlinie. W latach 1911–1916, kiedy znaczna część dawnego Urartu znalazła się w granicach Imperium Rosyjskiego, wykopaliskami archeologicznymi zajęła się ekspedycja rosyjska pod kierunkiem Iosifa Orbelego i Nikołaja Marra. W trakcie badań w niszy Skały Wan odkryte zostały roczniki króla Sarduriego II.
We wschodniej Turcji początek prac archeologicznych został opóźniony z powodu pierwszej wojny światowej, politycznej niestabilności w regionie i niepodległościowych zrywów Kurdów. Niektóre stanowiska archeologiczne, na przykład Toprakkale, zostały obrane za punkty stacjonowania tureckich jednostek wojskowych. Dlatego współcześnie wykopaliska na obszarze Turcji znajdują się jeszcze w stadium początkowym.
Zorganizowanie prac archeologicznych w zachodnim Iranie przez długi czas nie było możliwe z powodu rewolucji islamskiej w 1979 roku. Pod koniec XX wieku rząd irański zezwolił na eksplorację kilku stanowisk archeologicznych.
Na terytorium współczesnej Armenii badania nad północno-wschodnią częścią Urartu prowadzone były od 1939 roku i trwają nieprzerwanie. Wykopaliska na wzniesieniu Karmir Blur zaowocowały liczniejszymi odkryciami niż badania jakiegokolwiek innego miasta Urartu. Uwarunkowane to było niespodziewanym zniszczeniem miasta podczas nocnego szturmu, po którym zostało ono zapomniane, oraz skrupulatnością i dokładnością archeologów. Publikacja kierownika wykopalisk na stanowisku Karmir Blur Borisa Piotrowskiego "Królestwo Wan" jest uważana za najpełniejszą historię Urartu.
Źródła do badań.
Współcześni naukowcy mają niewiele źródeł dotyczących Urartu. Większość materiałów zawiera jedynie krótkie wzmianki i ma ograniczoną tematykę. Do dyspozycji badaczy są następujące źródła pisane:
Zachowały się urartyjskie pomniki i dzieła sztuki, z których część dotychczas jest niezbadana. Wiele z nich znajduje się w Muzeum Brytyjskim, Ermitażu, w muzeach historycznych Niemiec, Turcji, Armenii i Gruzji. Najwięcej zabytków kultury materialnej Urartu przechowywanych jest w muzeum w Wanie.
Badania nad językiem.
Podczas wykopalisk archeologicznych, prowadzonych w latach 1842–1844 pod patronatem konsula francuskiego w Niniwie i pałacu Sargona II w Dur-Szarrukin, oraz w latach 1845–1849 w Nimrudzie pod kierunkiem A.H. Layarda odkryto gliniane tabliczki, pokryte pismem klinowym, które – po odczytaniu go w połowie XIX wieku – stały się najważniejszym źródłem informacji o Urartu. Rozszyfrowanie pisma, które odkrył Schulz, nastąpiło dopiero pod koniec XIX wieku. Przedtem naukowcy nie mieli jednolitego zdania na temat przynależności języka Urartu. Stawiano tezy bez pokrycia, że jest on spokrewniony z językiem gruzińskim, ormiańskim lub semickim. Przełom zapoczątkowała publikacja A.H. Sayce, poświęcona gramatyce języka Urartu. Jako pierwszy postawił i udowodnił tezę, że język ten jest spokrewniony z językiem huryckim Niemiec J. Friedrich, który również wydał gramatykę języka Urartu.
W ZSRR związki języka urartyjskiego z grupą języków kaukaskich w latach pięćdziesiątych badał Marr. Gruziński historyk Georgij Melikiszwili przetłumaczył i opublikował wszystkie znalezione napisy w tym języku. Rosyjski orientalista Igor Djakonow w tym samym czasie skompletował i przetłumaczył wszystkie wzmianki o Urartu w źródłach asyryjskich, a w następnej dekadzie uzupełnił swoje dzieło o nowe znaleziska. Badania nad językiem urartyjskim prowadzone są na podstawie zachowanych napisów. Językiem tym posługiwali się władcy i prawdopodobnie mieszkańcy centralnej części państwa. Piśmiennictwo Urartu nie upowszechniło się na całym obszarze państwa; było wyłącznie atrybutem królów – wszystkie zachowane napisy opisują wydarzenia z perspektywy panujących.
Większa część naukowców uważa, że język urartyjski należał do grupy huryckiej. Kilka napisów pozostało nadal nieodczytanych, mimo że do ich odszyfrowania stosowano ideogramy urartyjskie. Pismo urartyjskie stworzone zostało na podstawie uproszczonego asyryjskiego pisma klinowego. Na przykład wieloznacznego ideogramu asyryjskiego Urartyjczycy używali tylko w jednym znaczeniu. Z drugiej strony pismo asyryjskie nie było dopasowane do cech fonetycznych języka urartyjskiego, na przykład głoska "o", której nie posiadał język asyryjski, była zastępowana znakiem "u".
Charakterystyka fizycznogeograficzna.
Urartu znajdowało się we wschodniej górzystej części Azji Mniejszej – na Wyżynie Armeńskiej, której wysokość waha się od 1500 do 1800 m n.p.m. Jednym z jej szczytów jest Ararat. Na Wyżynie Armeńskiej biorą początek cztery rzeki Azji Przedniej: Tygrys, Eufrat, Murat i Araks. Do największych jezior na tym obszarze należą Wan, Urmia i Sewan. Wan znajduje się na wysokości 1720 m n.p.m. Poziom wody w jeziorze cyklicznie zmienia się. Woda jest słona i nie nadaje się do picia. W jeziorze żyją ryby z rodziny karpiowatych. Urmia znajduje się na wysokości 1250 m n.p.m., ma słoną wodę. Niskie nabrzeże jeziora umożliwia uprawę ziemi. Sewan znajduje się na wysokości 1915 m n.p.m., ma słodką wodę i różnorodną faunę.
Krajobraz Urartu tworzyły doliny z łagodnym klimatem i urodzajną glebą, łąki alpejskie, pustynie i lasy. Wyżyna Armeńska posiada klimat kontynentalny, charakteryzujący się mroźną zimą. Najbardziej surowe warunki klimatyczne ma jej północno-zachodnia część – Płaskowyż Urzurumski, położony na wysokości 1800 m n.p.m. Tutaj zima trwa około siedmiu miesięcy, a temperatura dochodzi do –40 °C. Region Wyżyny Armeńskiej charakteryzują częste opady w rejonach górskich. Na pozostałym obszarze suma opadów nie przekracza 300 mm. Południowo-wschodnia część wyżyny posiada miękki klimat śródziemnomorski.
Już w starożytności na terytorium Urartu odkryto złoża żelaza, miedzi, ołowiu i cyny. Surowce te stanowiły materialną podstawę rozwoju państwa.
Toponimika.
Państwo, istniejące na Wyżynie Armeńskiej w XIII–VI wiekach p.n.e., było określane za pomocą następujących nazw:
Historia.
Plemiona Nairi.
Ludność Urartu była niejednolita pod względem etnicznym. Obecnie pod pojęciem etnogenezy ludności Urartu środowiska naukowe rozumieją pochodzenie plemienia dominującego, którego przedstawiciele sprawowali rządy w państwie, a które posługiwało się językiem urartyjskim. Badacze wypracowali konsensus odnośnie do pokrewieństwa języka urartyjskiego z huryckim, a także rozpoczęcia ekspansji plemion urartyjskich na obszar Wyżyny Armeńskiej z rejonu Rewanduz w zachodnim Azerbejdżanie, gdzie znajdowało się starożytne miasto Musasir, zamieszkane przez plemiona urartyjskie. Skromne znaleziska archeologiczne oraz brak zachowanego piśmiennictwa innych plemion Nairi nie pozwala na określenie ich pochodzenia.
Naukowcy przypuszczają, że ludność Urartu prowadziła podwójny tryb życia: osiadły i nomadyczny. Nie ma jednolitego zdania co do obecności imigrantów z państw sąsiednich, położonych na południowy wschód, północny wschód i zachód od Urartu. Zgodni są natomiast co do faktu obecności dużej grupy Hurytów, którzy rozproszyli się po upadku państwa Mitanni, a których prawdopodobnie Asyryjczycy określali mianem Nairi.
Prowadzi się także badania nad obecnością w składzie Urartu plemion protoormiańskich, które mogły posługiwać się językiem protoormiańskim. Etnogeneza Ormian znajduje się w centrum zainteresowań naukowców ormiańskich. W historiografii światowej panuje jednak pogląd, że plemiona protoormiańskie przybyły z Zachodu na Wyżynę Armeńską pod koniec drugiego tysiąclecia p.n.e. przed ukształtowaniem się państwa Urartu i osiedliły się na terenach historycznej Armenii i współczesnej tureckiej prowincji Malatya.
Kształtowanie się państwa (XIII–IX wiek p.n.e.).
Najstarsza historyczna wzmianka o Urartu pochodzi z tekstów króla Asyrii Salmanasara I z XIII wieku p.n.e. Wiadomo z nich, że król Urartu bez powodzenia prowadził wojny z Asyrią. Wojska asyryjskie regularnie plądrowały Urartu i wywoziły łupy: bydło i złoto. Jeden z wojennych pochodów został opisany w imieniu Salmanasara I:
Liczne teksty asyryjskie nazywają Urartu Nairi. Nazwa ta prawdopodobnie służyła do określenia plemienia zamieszkującego Urartu. Wymienione krainy Uruatri w opowieści Salmanasara I, wzmianki o królach Nairi potwierdzają przypuszczenie, że w XIII wieku p.n.e. Urartu nie stanowiło jednolitej państwowości, lecz raczej było związkiem spokrewnionych plemion.
Badacze Urartu są zdania, że konflikty z Asyrią przyczyniły się do powstania najpierw związku plemion, a później scentralizowanego państwa na Wyżynie Armeńskiej. Bogactwa naturalne sprzyjały temu procesowi, jednak czynniki polityczne i militarne nie pozwalały na rychłe zjednoczenie aż do epoki żelaza. Skuteczną obronę przed Asyryjczykami umożliwiła dopiero technologia obróbki żelaza. Użycie żelaznej broni przyśpieszyło sukcesy militarne. Narzędzia pracy z tego metalu umożliwiły budowę masywnych i trwałych twierdz obronnych.
Proces zjednoczenia plemion i umocnienie państwa trwały kilka stuleci. Pierwsza, nieudana, próba centralizacji Urartu miała miejsce za panowania króla Arame. W latach 858–856 p.n.e. Asyria dokonała kilka najazdów na Urartu. Wojska Salmanasara III zburzyły pierwsze stolice Nairi – Sugunię i Arzaszku, których położenie dotychczas nie zostało odkryte. Następna próba zjednoczenia miała miejsce około 844 roku p.n.e. Na czele plemion urartyjskich stał wówczas Sarduri I. Wzniósł on nową stolicę – Tuszpę – na wschodnim brzegu jeziora Wan. Na drodze do niej stworzył także siatkę twierdz. Wybór miejsca dla budowy Tuszpy był prawdopodobnie uwarunkowany czynnikami religijnymi: stolica powstała w miejscu ośrodka kultu religijnego urartyjskiego boga słońca – Sziwini. Na zachodnich stokach Skały Wan zachował się mur twierdzy; złożony był z wielkich głazów, sięgających sześciu metrów wzdłuż i około jednego metra wzwyż. Na murze zachowały się napisy asyryjskie, informujące o budowie twierdzy przez króla Sarduriego, syna Lutipriego. Za panowania króla asyryjskiego Salmanasara III zarówno asyryjskie, jak i urartyjskie źródła zawierają informacje o centralizacji Urartu i powstaniu urartyjskiej dynastii królewskiej.
Po umocnieniu państwa przez Sarduriego I Asyryjczycy zaprzestali najazdów w głąb Urartu, zadowalając się plądrowaniem południowych obszarów przygranicznych. Podczas bezpośrednich starć na terenie otwartym wojska urartyjskie przegrywały z asyryjskimi. Atutami Urartu w razie wojny były surowy klimat Wyżyny Armeńskiej i mocne kamienne twierdze, które zdobyć można było przy pomocy ciężkich machin oblężniczych. Mocy takich maszyn oraz sił żołnierzy, którzy je transportowali, starczyło na kilka nieznacznych zwycięstw, wyprawy wojenne wojsk asyryjskich w głąb Urartu zostały udaremnione.
Potęga Urartu (koniec IX–połowa VIII wiek p.n.e.).
Pod koniec IX wieku p.n.e., za panowania króla Ispiniego, syna Sarduriego I, nastąpił wzrost potęgi Urartu z ośrodkiem władzy w Tuszpie. Państwo stopniowo poszerzało swe terytorium: na południu przyłączono obszar między jeziorami Wan i Urmia oraz terytoria na południe od Urmii, na północy – dolinę rzeki Araks. Nastąpiła również centralizacja religii urartyjskiej. Bóstwa poszczególnych plemion zostały połączone w jeden panteon, na czele którego stały bóstwa centralnej części państwa: Chaldi, Tejszeba i Sziwini. W tym samym okresie pojawiły się także tabliczki, zapisane pismem klinowym w języku urartyjskim.
Wraz z rozpoczęciem panowania syna Ispiniego – Menui – na terytorium Urartu rozpoczęto na szeroką skalę budownictwo. Za jego panowania w latach 810–786 p.n.e. powstały twierdze, chroniące dostępu do obszarów położonych nad Wanem, pałace, świątynie oraz kanał, który dostarczał wodę do Tuszpy. W całym kraju prowadzono liczne prace irygacyjne. Okres panowania Menui zbiegł się z rządami w Asyrii królowej Semiramidy. Ustały walki między dwoma państwami, Urartu weszło w fazę wpływów kulturowych Asyrii. Mimo że budowle nad jeziorem Wan były związane z imieniem rządzącego Menui, jako bardziej popularne określenie czasu ich powstania służy okres panowania Semiramidy. Armeński historyk średniowieczny, Mojżesz Choreński, przytoczył legendy o osobistym zaangażowaniu królowej asyryjskiej w prace budowlane Urartu.
Za panowania Menui nie zaniechano ekspansji terytorialnej na północ w kierunku Zakaukazji i na południowy zachód wzdłuż Eufratu. Poszerzenie granic Urartu pozwoliło na objęcie kontroli nad szlakiem handlowym z Asyrii do Azji Mniejszej. Spowodowało to osłabienie strategicznej pozycji Asyrii, która tą drogą sprowadzała z Azji Mniejszej żelazo i konie. Utrudniło to także dostarczanie koni na obszary położone na wschód od Urmii.
Napięcia o podłożu ekonomicznym między Asyrią a Urartu przerodziły się w sześcioletni okres wojen, które rozpoczął król asyryjski Salmanasar IV, panujący w latach 783–772 p.n.e. W tym czasie rządy w Urartu sprawował syn Menui – Argiszti I. Udało mu się obronić granice państwa i nie pozwolił na przywrócenie wpływów Asyrii na terytoriach przygranicznych.
Argiszti I dokonał kilku udanych wypraw wojennych na Mannę, podbijając terytoria na południowy wschód od Urmii. Za jego panowania powstały nowe osady i miasta na Kaukazie Południowym, na terytorium dzisiejszej Armenii. Do takich miast należały, między innymi, Argisztihinili i Erebuni. Pierwsze przez długi okres było jednym z potężniejszych centrów administracyjnych Urartu, drugie, położone niedaleko współczesnego Erywania, było miastem-twierdzą chroniącym Dolinę Ararat przed najazdami z północy.
Na okres panowania Argisztiego I przypadł szczyt potęgi Urartu. Państwo kontrolowało tereny wokół Urmii (Zakaukazja), asyryjskie szlaki handlowe. Asyria, po utracie możliwości sprowadzenia żelaza i koni z Azji Mniejszej, znalazła się w okresie ekonomicznego i politycznego upadku. Salmanasar IV, współczesny Argisztiemu I, opisał króla urartyjskiego: „Argiszt Urartyjczyk, którego imię jest straszne jak ciężka burza, którego moc jest wielka”. Po Argisztim I nastąpił okres panowania jego syna – Sarduriego II, który kontynuował politykę ojca. Dokonał licznych wypraw wojennych, kontynuując poszerzanie granic państwa.
Urartu w połowie VIII wieku p.n.e. stanowiło typowy przykład państw tego okresu: królowie pełnili władzę despotyczną, dążyli do podbojów sąsiednich plemion i państw. Z podbitej ludności czyniono niewolników bądź przesiedlano ją na inne obszary. Nie istniały dokładnie wytyczone granice, a królowie Urartu przez kilka wieków dokonywali wypraw wojennych na terytoria przygraniczne w celu zastraszenia podległych plemion. Urartu nigdy nie osiągnęło takiej potęgi jak Asyria w szczytowym okresie swojego istnienia: władza nad wieloma sąsiednimi plemionami była krótkotrwała. Charakterystyczną cechą Urartu było rozbicie pod względem kulturowym i językowym. Władza centralna w krótkim czasie po zjednoczeniu plemion ustanowiła model państwa, którego wzorzec zapożyczyła z Asyrii: na ogromnym terytorium zostało upowszechnione rolnictwo, wspierane sztucznym nawadnianiem, wprowadzone pismo klinowe, charakterystyczną dla Międzyrzecza religię politeistyczną oraz kanon sztuki. Do tego modelu Urartu dodało architekturę obronną. Przygraniczne rejony, które podporządkowała Tuszpa, nie były jednak zbytnio integrowane z centrum, dlatego, w razie potencjalnej zmiany równowagi sił w regionie, mogły zostać utracone.
Osłabienie państwa (połowa VIII–koniec VII wieku p.n.e.).
W 744 roku p.n.e. panowanie w sąsiedniej Asyrii objął Tiglat-Pileser III, którego polityka była skierowana na przywrócenie potęgi swojego państwa w Azji Przedniej. W tym celu Tiglat-Pileser III przeprowadził reformę w armii asyryjskiej, po czym rozpoczął działania militarne skierowane przeciwko Urartu. W 735 roku p.n.e. miała miejsce decydująca bitwa nad zachodnim brzegiem Eufratu. Asyryjczycy pokonali armię Urartu, uprowadzając dużą liczbę jeńców i zdobywając wiele trofeów. Sarduri II uciekł z pola bitwy i ukrył się za murami Tuszpy, a Tiglatpilesar III wyruszył w głąb państwa:
Okoliczności śmierci Sarduriego II pozostają niewyjaśnione. Po porażce państwo Urartu częściowo rozpadło się, a niektóre podbite plemiona zbuntowały się przeciwko władzy centralnej. Rusa I, który wstąpił na tron w 735 roku p.n.e., zastał osłabione państwo. Jego panowanie cechowało dążenie do zachowania państwowości Urartu i zapobiegania dalszej utracie ziem. Odnaleziono stelę Rusy I z wyrytą inskrypcją „Z moimi dwoma końmi i moim woźnicą, własnymi rękoma opanowałem Urartu”. Rusa I zdławił większą część buntów w różnych częściach państwa i przez długi okres unikał konfrontacji z Asyrią. Gdy na tronie Asyrii zasiadł Salmanasar V, między dwoma państwami zawarto pokój, który Rusa I wykorzystał na odbudowę państwa. Dużo uwagi poświęcono na wzmocnienie północnych obszarów nad Urmią. Powstało tam nowe centrum – miasto Ulcha. Na skale, niedaleko Tuszpy, zbudowano nową stolicę Urartu – Rusahinili.
W 722 roku p.n.e. królem Asyrii został wojowniczy młodszy syn Tiglat-Pilesera III, Sargon II, który pozbawił tronu swojego brata, Salmanasara V. Celem polityki Sargona II było przywrócenie potęgi Asyrii. W latach 722–719 p.n.e. Asyria zaangażowała się w wojny w Syrii i Palestynie. Po uporaniu się z sytuacją na zachodzie, w 718 roku p.n.e., Sargon II skierował się na północ. Jego posunięcia strategiczne były dokładnie przemyślane. Zachowały się tabliczki w rezydencji Dur-Szarrukin, zawierające doniesienia zwiadowców Sargona II w Urartu. Wywiad miał duże znaczenie dla Asyrii. Świadczy o tym fakt, że dowodzącym został mianowany Sennacheryb, syn Sargona II i jego następca na tronie.
W latach 718–715 p.n.e. wojny między Asyrią a Urartu trwały na terytorium Manny, położonej na wschód od Urmii. Kilka razy Sargon II podbijał to państewko i wyznaczał lojalnego wobec Asyrii króla. W odpowiedzi Rusa I popierał powstania Mannijczyków na czele z zależnym od siebie królem.
W 714 roku p.n.e. Sargon II otrzymał od szpiegów informację, że wyprawa Rusy I na Kimerów zakończyła się niepowodzeniem. Skierował więc swoje wojska na Mannę. Zdobycie tego państewka nie stanowiło problemu dla doskonale wyszkolonej armii asyryjskiej. Lojalne wobec Rusy I wojsko Manny ratowało się ucieczką w głąb Urartu. Sargon II ruszył za nim. Po otrzymaniu doniesienia, że Rusa I zebrał siły w dolinie na wschód od Urmii i zamierza zaatakować od tyłu armię asyryjską, Sargon II zmienił swoje plany i skierował się naprzeciw wojskom urartyjskim. Asyryjczykom udało się nocą, z zaskoczenia, zaatakować Rusę I. Wojska uratyjskie poniosły klęskę, a ich król uciekł z pola bitwy. Armia asyryjska przemieszczała się dalej na północ, zdobyła Ulchę i dotarła do jeziora Wan, gdzie Sargon II otrzymał kolejne doniesienia swoich zwiadowców. Prawdopodobnie były one niekorzystne dla Asyryjczyków, skoro król asyryjski odesłał większość swoich wojsk do Dur-Szarrukinu. Z pozostałą częścią swojej armii Sargon II przedsięwziął niebezpieczną wyprawę przez porośnięte lasem góry i niespodziewanie dla Urartyjczyków znalazł się w pobliżu Musasiru, ośrodka kultu Chaldiego, miejsca koronacji królów urartyjskich od czasu panowania Ispiniego. Miasto i świątynia zostały zniszczone. Na wieść o tym Rusa I popełnił samobójstwo.
Dokładna trasa wyprawy Sargona II jest tematem naukowych debat. Część badaczy uważa, że armia asyryjska przemieszczała się drogą na północ od Wanu i Urmii, część przypuszcza, że na północ tylko od Urmii. Są jednak zgodni, że Urartu poniosło klęskę i utraciło Musasir, wraz ze zburzeniem którego zachwiała się wiara w potęgę bóstwa Chaldiego.
Pod koniec VIII wieku p.n.e. Sargon II zginął na skutek zamachu. Krótko po tym Asyria została pogrążona w kryzysie politycznym na skutek rywalizacji z Babilonią i Medią. Państwa te niecałe sto lat później doprowadziły Asyrię do upadku. W Urartu nastąpił okres panowania syna Rusy I, Argisztiego II.
Polityka zewnętrzna Urartu i Asyrii zmieniła się: konflikty coraz częściej starano się rozwiązywać drogą dyplomacji. Obawiając się nowych klęsk w razie wybuchu kolejnej wojny, Urartu zrezygnowało z pretensji do północnych terenów zależnych od Asyrii, zachodnich wzdłuż Eufratu, południowych nad Urmią. Asyria natomiast zaniechała większych wypraw wojennych na północ. Stosunki między dwoma państwami polepszyły się na tyle, że Argiszti II uzyskał pozwolenie wykupienia od Asyrii posągu z brązu boga Chaldiego. Na przełomie VIII–VII wieku p.n.e. Urartu kierowało ekspansję terytorialną jedynie we wschodnim kierunku. Zasięg granic wschodnich najdalej sięgnął właśnie za czasów Argisztiego II.
Rusa II, następca Argisztiego II, korzystając z długotrwałego pokoju, rozpoczął odbudowę państwa. Za jego panowania zbudowano liczne miasta-twierdze i świątynie. Do najważniejszych budowli należały, między innymi, twierdza Tejszebaini na wzniesieniu Karmir Blur, która niespełna sto lat później jako ostatnia została zdobyta przez Babilończyków, Bastama i Ajanis. W pobliżu Tuszpy powstała nowa stolica – Rusahinili. Prawdopodobnie budowniczymi byli potomkowie Hetytów, przesiedleni za czasów Argisztiego I do Erebuni. Zdaniem niektórych badaczy dali oni początek Ormianom. Część naukowców uważa, że plemiona protoormiańskie rozprzestrzeniły się na obszarze Wyżyny Armeńskiej za panowania Rusy II.
Zmierzch (koniec VII–VI wiek p.n.e.).
Niecałe sto lat po śmierci Rusy II Urartu zniknęło ze starożytnych map i zostało zapomniane. O schyłku Urartu zachowało się mało źródeł, dlatego istnieje kilka sprzecznych poglądów o kolejności sprawowania władzy królów urartyjskich. Najbardziej prawdopodobna chronologia władców została opracowana na podstawie badań archeologicznych na wzniesieniu Karmir Blur: Sarduri III panował około 639–625 p.n.e., Sarduri IV – 625–620 p.n.e., Erimena, świadek upadku Asyrii, – 620–605 p.n.e., Rusa III – 605–595 p.n.e. Rusa IV – 595–585 p.n.e.
W VII wieku p.n.e. Asyria znalazła się w stanie głębokiego kryzysu politycznego, mimo to Urartu nie podejmowało żadnych prób przejęcia na nowo kontroli nad szlakami handlowymi łączącymi Mezopotamię z Azją Mniejszą. Z badań korespondencji Sarduriego III i Aszurbanipala wynika, że Urartu znajdowało się w zależności politycznej od Asyrii.
Zmieniła się równowaga sił w regionie. Pojawili się nowi przeciwnicy, którzy zagrażali obu państwom. Od północy Urartu było atakowane przez plemiona Scytów i Kimerów, od południowego wschodu – przez Medów, którzy systematycznie burzyli miasta-twierdze. Zostały podbite, między innymi, Tuszpa i Rusahinili. Resztki wojsk urartyjskich schroniły się w ostałych ośrodkach w Zakaukazji. Rolę stolicy Urartu w tym okresie pełniło miasto Tejszebaini. Istnieją przypuszczenia, że twierdza w tym mieście mogła paść pod naciskiem Medów lub Babilończyków, bardziej prawdopodone jest jednak, że zdobyli ją Scytowie i Kimerowie.
Gospodarka.
Ekonomia Urartu nie różniła się zbytnio od systemów gospodarczych innych państw Starożytnego Bliskiego Wschodu, w szczególności Asyrii. Najważniejszą gałęzią gospodarki była uprawa ziemi przy sztucznym nawadnianiu pól uprawnych. Kierowanie pracami irygacyjnymi leżało w gestii panującego. Praktycznym budowaniem systemu sztucznego nawadniania zajmowali się wolni mieszkańcy państwa przy pomocy jeńców wojennych i niewolników. Namiestnicy królewscy, elita i wolni mieszkańcy posiadali na własność ziemie uprawne. Na rzecz władzy centralnej z wyznaczonych obszarów ściągano podatki w postaci plonów, koni i wołów. W czasach pokoju Urartu prowadziło aktywny handel z Asyrią. Eksportowało bydło, konie, żelazo i wino.
Na podstawie badań archeologicznych ustalono, że początek rozwoju rolnictwa w Urartu przypada na trzecie tysiąclecie p.n.e. Sposoby uprawy ziemi systematycznie doskonalono – wiele technik zapożyczono z Asyrii. Ze źródeł pisanych wiadomo, że uprawiano pszenicę, jęczmień sezam, orkisz, rozwijało się sadownictwo, a także uprawa winorośli i produkcja wina.
Rolnictwo niektórych regionów Wyżyny Armeńskiej wymagało gęstej siatki kanałów irygacyjnych. Zachowały się ślady budownictwa starożytnego systemu sztucznego nawadniania. Ich powstanie datuje się na czasy Argisztiego I i Menui. Niektóre kanały do dziś są wykorzystywane do doprowadzania wody na pola.
Roślin wiechlinowatych, w szczególności prosa, używano do wypiekania chleba i warzenia piwa. Z sezamu tłoczono olej. Upowszechniona była produkcja wina, które na szeroką skalę eksportowano do Mezopotamii, gdzie warunki naturalne nie były korzystne dla uprawy winogron.
Urartu miało rozwiniętą technologię rolniczą. Większość narzędzi wyrabiano z żelaza. Do orki wykorzystywano ciężkie pługi, zaprzężone w parę, rzadziej w dwie pary, wołów. Nad kanałami nawadniającymi budowano młyny. Spichlerze, zakłady produkujące olej oraz piwnice do przechowywania wina budowano blisko pałacu królewskiego.
Praktyka chowu zwierząt była znana już w trzecim tysiącleciu p.n.e. Bydło urartyjskie systematycznie trafiało do Asyrii w ramach handlu, kontrybucji lub wojennych trofeów, zagarnianych przez Asyryjczyków. Urartyjczycy z kolei organizowali wypady na tereny Zakaukazji, żeby sprowadzić stamtąd stada zwierząt hodowlanych. Gospodarka pasterska w Urartu miała formę cyklicznych wypasów zwierząt na jajłach – typowych dla górskich rejonów letnich pastwiskach. W dokumentach zachowały się wzmianki o hodowli byków, krów, owiec, odkryto szczątki świń domowych i wielbłądów. Podczas wykopalisk archeologicznych znaleziono pozostałości po maselnicach, naczynia do wyrabiania sera, ślady istnienia technologii garbowania. Ze źródeł wiadomo, że regularnie składano bydło w ofierze.
Strategiczne znaczenie dla Urartu miała hodowla koni. Warunki naturalne sprzyjały rozwojowi tej gałęzi gospodarki. Konie były najbardziej rozpowszechnionymi zwierzętami domowymi w Urartu. Stanowiły też najbardziej pożądany łup wojenny dla Asyrii, która miała ograniczone możliwości dla ich hodowli i najczęściej sprowadzała je z Azji Mniejszej i Urartu. Kiedy pod koniec IX wieku p.n.e. Urartu opanowało szlaki handlowe, łączące Mezopotamię z Azją Mniejszą, Asyria utraciła na pewien czas potęgę militarną.
Wyżyna Armeńska to najstarsze centrum metalurgii. Pierwsze dowody na użycie technologii obróbki metalu pochodzą z przełomu VIII–VII tysiąclecia p.n.e., z okresu sprzed powstania tu ceramiki. Prace archeologiczne w osadzie Chaionu-Tepe, położonym u źródeł Tygrysu, zaowocowały odkryciem wyrobów z miedzi.
Na terytorium Urartu znajdowało się kilka kopalni żelaza, miedzi, ołowiu i cyny. Istnieją przypuszczenia, że technologia wytopu żelaza została opracowana na obszarze Wyżyny Armeńskiej. Rzemieślnicy urartyjscy produkowali dużą ilość wyrobów metalowych, w tym z żelaza. Wykorzystywano je w rolnictwie i do produkcji uzbrojenia. Wyroby z żelaza były eksportowane do Mezopotamii i Medii, na obszary dzisiejszego Iranu, i do Azji Przedniej.
Kultura Urartu wytworzyła własny system obróbki kamieni, które wykorzystywano przede wszystkim do budowy twierdz. Podczas wykopalisk znalezione zostały również delikatnie grawerowane kamienne ozdoby, które wymagały precyzji i czasochłonnej obróbki. W Skale Wan wydrążona została jaskinia, którą zagospodarowano na rezydencję króla, świątynię i pomieszczenia użytkowe. Kamienie pozostałe z tych prac wykorzystano do budowy pobliskich umocnień.
Wytwarzanie wyrobów ceramicznych było rozpowszechnione w całym państwie. Dużą ilość naczyń wypalano na potrzeby produkcji wina. Urartyjskie gliniane garnki i kotły miały ornamenty i ozdoby. Prawdopodobnie rozwinięta była technika obróbki drewna, tkactwo i inne rzemiosła, jednak niewiele takich wyrobów zachowało się.
Wojskowość.
Początkowo wojsko urartyjskie wzorowało się na hetyckim. Świadczą o tym wizerunki żołnierzy urartyjskich na płaskorzeźbach z IX wieku p.n.e. Nosili skórzane hełmy i zbroje.
Zwycięskie pochody Salmanasara III na Urartu przyczyniły się do reformy armii urartyjskiej. Nastąpiło to za panowania Aramea i Sarduriego I. Przekształcenie polegało na przejęciu wzorca asyryjskiego. Od VIII wieku p.n.e. piechota była uzbrojona w żelazne miecze i łuki. Większość żołnierzy posiadała hełmy i zbroje z brązu. Na wyposażeniu armii urartyjskiej znajdowały się rydwany bojowe, które swoim kształtem przypominały rydwany późnoasyryjskie.
Głównodowodzącym armii Urartu był król. By podtrzymać wysokie morale w armii przeprowadzano igrzyska, w których brali udział najlepsi żołnierze, a niekiedy też królowie.
Podczas bitew na otwartym terenie armia urartyjska nigdy nie dorównała asyryjskiej. Wygrywała natomiast w wojnach obronnych, wykorzystując swoje niedostępne twierdze.
Średnio raz w roku odbywały się wyprawy wojenne. Ich celem było poszerzenie terytorium państwa kosztem słabszych sąsiadów lub zastraszenie i zagarnięcie łupów z własnych terenów, położonych na obrzeżach państwa. Zachowały się wzmianki o wielkości wojska króla Iszpuiniego: sto rydwanów, dziesięć tysięcy jazdy i trzy tysiące piechoty.
Religia.
Religia Urartu miała wiele wspólnych cech z religiami Mezopotamii. Posiadała własny panteon bóstw. Większość z nich została zapożyczona z religii Sumeru, Akkadu i Asyrii. Powszechne było składanie ofiar z wołów i owiec. Zachowały się ślady ofiar z jeńców. Obrzędy sprawowano w wykutych w skale świątyniach, które swoim kształtem przypominały zigguraty. Na czele panteonu bogów urartyjskich stali Chaldi, Tejszeba i Sziwini. Głównym ośrodkiem kultu Chaldiego był Musasir. Bóstwo było czczone także w kilku miastach na północy sąsiedniej Asyrii. Zburzenie Musasira przez Sargona II w 714 roku p.n.e. przyczyniło się do osłabienia kultu Chaldiego.
W jednej ze świątyń odkryto tabliczkę ze spisem bogów i liczbą zwierząt, które należało złożyć każdemu bóstwu w ofierze.
Sztuka.
Określenie „sztuka Urartu” należy rozumieć jako sztukę plemion posługujących się językiem urartyjskim i stanowiących główny element państwowości Urartu w okresie jego istnienia. Zabytki, charakterystyczne dla sztuki urartyjskiej, zostały znalezione w centralnej części państwa i miejscach niegdysiejszych ośrodków władzy i kultów religijnych. Różnią się one od znalezisk w innych częściach kraju. Rozkwit sztuki Urartu przypada na okres największej jego potęgi. Większość znalezisk pochodzi z czasów panowania Menui, Argisztiego I i Saruriego II. Wpływy kultury asyryjskiej utrudniają niekiedy badania. Liczne przedmioty, znajdujące się muzeach, przedtem należały do prywatnych kolekcjonerów, którzy niekiedy nabywali je od rabusiów grobów na czarnym rynku. W takich przypadkach naukowcy nie zawsze mogą dokładnie określić, czy przedmiot należy do sztuki asyryjskiej, czy urartyjskiej.
Sztuka Urartu powstała pod wpływem skanonizowanej sztuki asyryjskiej. Wytworzyła jednak kilka własnych reguł, między innymi, mocną kolorystykę malowideł. Do odnalezionych dzieł sztuki urartyjskich należą odłamki tronu królewskiego z brązu, którego części trafiły do Muzeum Brytyjskiego i Ermitażu, oraz charakterystyczne figurki, ozdoby, broń, uzdy.
Większość z zachowanych budowli urartyjskich ma charakter obronny. Twierdze budowano przeważnie w ciężkodostępnych miejscach: na skałach, wzniesieniach, nad wodą. Mury cyklopowe z kamieni o wymiarach 6x0,8x0,8 m miały do trzech metrów szerokości. Górne części twierdz wykańczano cegłami z dodatkiem słomy. Większość warowni służyła tylko do obrony. Twierdze budowano bez fundamentów. Ważnym elementem była możliwość doprowadzenia wody. Istniały także potężne cytadele, chroniące miasta, na przykład, miasto-twierdza Tejszebaini zajmowało obszar czterech hektarów i miało około stu pięćdziesięciu pomieszczeń. Potężna architektura obronna przyśpieszyła proces zjednoczenia plemion i rozwój państwowości.
Osady urartyjskie cechowała geometryczność. Zarówno mury, jak i ulice przebiegały po wymierzonych prostych liniach i posiadały dodatkowe kontrforsy. W celach oszczędności budynki mieszkalne i gospodarcze miały niekiedy wspólne ściany wewnętrzne.
Sposób budowy niektórych świątyń Urartu przypominał frygijskie i paflagońskie obiekty sakralne. Do nich nawiązuje świątynia w Musasirze. Mury większości budowli urartyjskich były malowane, na wzór tradycji późnoasyryjskiej i babilońskiej.
Dziedzictwo.
Kilka dekad przed zniszczeniem Urartu było bogatym i potężnym państwem. Sposób budownictwa monumentalnego wyróżniał się na tle innych państw Azji Przedniej. System budowania konstrukcji hydrotechnicznych był niekiedy doskonalszy od konstrukcji w pozostałych państwach starożytnego Wschodu. Tym niemniej wykorzystywanie tych osiągnięć skupiało się przeważnie wokół ośrodków władzy. Po zdobyciu i zburzeniu centrów politycznych Urartu w dużej mierze utraciło swoje dziedzictwo.
Badania nad dokonaniami Urartyjczyków potwierdzają, że kultura urartyjska za pośrednictwem Medii wywarła swoje wpływy na państwo Achemenidów. Widoczne one są, między innymi, w architekturze i sztuce. Przypuszcza się, że Apadana w Persepolis budowana była pod wpływem jednej z monumentalnych budowli uraryjskich. Istnieją tezy, że piśmiennictwo państwa Achemenidów zapożyczone zostało z Urartu.
Tematem dyskusji naukowych są wpływy kultury urartyjskiej na architekturę i sztukę klasycznej Grecji oraz na kulturę scytyjską.
Najbardziej z osiągnięć kultury urartyjskiej skorzystały jednak narody zamieszkujące Kaukaz po upadku Urartu, dotyczy to w szczególności kultury Wielkiej Armenii – państwa, które powstało na terytorium Urartu kilka stuleci po jego upadku. W mniejszym stopniu dziedzictwo Urartu przejęły organizmy państwowe na obszarze dzisiejszych Azerbejdżanu i Gruzji.
Przedmiotem debat naukowych jest zagadnienie dziedziczenia kultury Urartu przez Armenię. Ta kwestia w ormiańskich środowiskach naukowych ma zabarwienie polityczne i mitologiczne. W Armenii popularnością cieszą się różne nienaukowe teorie, które utożsamiają ten kraj z Urartu i próbują udowodnić autochtoniczność Ormian na Wyżynie Armeńskiej. Koncepcje te nie znajdują poparcia w kręgach naukowych, gdzie uznaje się jedynie częściowe wchłonięcie dorobku kulturowego Urartyjczyków przez Ormian.
Po podbiciu terytorium Urartu przez Medów, na Wyżynie Armeńskiej nastąpił proces zanikania kultury urartyjskiej. Osiągnięcia Urartyjczyków zostały zapomniane, z wyjątkiem Skały Wan i twierdzy Erebuni, które były używane przez Achemenidów. Większość mieszkańców wyżyny nadal zajmowała się rolnictwem. Nastąpił regres społeczeństwa do poziomu plemienia. Nie odnaleziono żadnego potwierdzenia na istnienie handlu w tym okresie. Źródła pisane dotyczące Armenii pochodzą dopiero z V wieku p.n.e. Nie znaleziono także śladów nowego budownictwa w okresie od upadku państwa do I wieku n.e. Starożytni geografowie i historycy nie wspominają o istnieniu ośrodków miejskich na tym obszarze. Na mieszkańców Wyżyny Armeńskiej po upadku państwa składali się Urartyjczycy, Huryci, Semici, Hetyci, Luwijczycy i plemiona protoormiańskie. W drugiej połowie pierwszego tysiąclecia p.n.e. proces powstawania narodowości ormiańskiej znajdował się w końcowym stadium rozwoju.
Po podbiciu Wyżyny Armeńskiej przez Achemenidów mieszkańcy byłego Urartu nie mieli alternatywnej drogi rozwoju kulturowego. Dlatego znaleźli się pod wpływem zwycięzców: na tym obszarze upowszechnił się zoroastryzm, który przetrwał do przyjęcia chrześcijaństwa. Tym niemniej za pośrednictwem Achemenidów wpływy kultury urartyjskiej przenikały do Armenii. Widoczne to było w ubiorze oraz używaniu urartyjskich dzieł sztuki, na przykład wyrobów jubilerskich. Społeczeństwo Wyżyny Armeńskiej odziedziczyło część urartyjskich konstrukcji hydrotechnicznych, potrzebnych do rolnictwa. Kanał Menua jest w użyciu do dziś. Język ormiański wchłonął wiele słów z języków urartyjskiego i huryckiego. Właściwie część Hurytów i Urartyjczyków zasymilowała się z Ormianami, tworząc jedną z dziedziny badań etnogenezy Ormian.

</doc>
<doc id="100386" url="https://pl.wikipedia.org/wiki?curid=100386" title="Buprenorfina">
Buprenorfina

Buprenorfina (łac. "Buprenorphinum") – wielofunkcyjny organiczny związek chemiczny, pochodna tebainy. Stosowany jako silny, półsyntetyczny opioidowy lek przeciwbólowy i znieczulający; jest częściowym agonistą receptorów opioidowych μ i ma do nich wysokie powinowactwo. Wykazuje silne i długotrwałe działanie przeciwbólowe. Według różnych wytycznych jest 75–115 razy silniejsza niż morfina. Charakteryzuje się jednak niższą od niej aktywnością wewnętrzną (morfina jest pełnym agonistą), więc nigdy nie osiąga maksymalnej skuteczności jak w przypadku morfiny. Rzadziej i w mniejszym stopniu wywołuje objawy euforyczne, ma słabsze działanie kurczące na mięśnie gładkie i mniejszą tendencję do wywoływania uzależnienia.
W leczeniu silnego i przewlekłego bólu stosuje się plastry przezskórne, które wymienia się co 3–4 dni.
W przypadku bólu przebijającego dodatkowo stosuje się tabletki podjęzykowe, z których substancja czynna wchłania się poprzez śluzówkę jamy ustnej.
Buprenorfina używana jest także, podobnie jak metadon, do leczenia uzależnienia od opioidów w substytucyjnej terapii opioidowej. Ze względu na duże powinowactwo do receptorów μ i silne wiązanie między agonistą a receptorem – heroina jest wypierana z receptorów lub też nie może związać się z receptorami μ, czego skutkiem jest niewywołanie (lub też w niewielkim zakresie) objawów euforii.
Sprzedawana jest w formie tabletek podjęzykowych, roztworów do iniekcji i plastrów. Preparaty proste dopuszczone w Polsce (stan na rok 2017), to "Bunondol", "Bunorfin", "Buprenorfina", "Buprenorphine Alkaloid", "Melodyn", "Norfinox", "Norspan", "Norvipren" i "Transtec". Preparat złożony "Suboxone" (buprenorfina + nalokson) jest stosowany w leczeniu uzależnień. Do użytku weterynaryjnego dopuszczone w Polsce są preparaty "Vetergesic Vet" i "Bupaq Multidose".
Buprenorfina bywa używana pozamedycznie jako środek odurzający, między innymi w krajach skandynawskich.

</doc>
<doc id="100387" url="https://pl.wikipedia.org/wiki?curid=100387" title="Medal „Partyzantowi Wojny Ojczyźnianej”">
Medal „Partyzantowi Wojny Ojczyźnianej”

Medal „Partyzantowi Wojny Ojczyźnianej” (, trans. "Miedal «Partizanu Otieczestwiennoj wojny»") – radzieckie odznaczenie wojskowe.
Historia.
Medal „Partyzantowi Wojny Ojczyźnianej” został ustanowiony dekretem Prezydium Rady Najwyższej ZSRR w dniu 2 lutego 1943 roku w celu nagrodzenia uczestników radzieckiego ruchu partyzanckiego podczas II wojny światowej. W tym dniu ustanowiono regulamin medalu oraz opis odznaki, 19 czerwca 1943 roku dokonano poprawek w opisie odznaki, a 26 lutego 1947 roku – poprawek regulaminu.
Medal posiadał dwie klasy i był nadawany przez Prezydium Rady Najwyższej ZSRR. Był pierwszym radzieckim medalem podzielonym na klasy.
Zasady nadawania.
Zgodnie z regulaminem, medalem nagradza się: „partyzantów wielkiej wojny ojczyźnianej, dowódców oddziałów partyzanckich i organizatorów ruchu partyzanckiego, którzy wykazali się odwagą, wytrwałością i męstwem w partyzanckiej walce za Ojczyznę na tyłach przeciw niemiecko-faszystowskiemu najeźdźcy”.
Medalem nagradzano partyzantów, dowódców i organizatorów ruchu partyzanckiego:
Pierwsze medale nadano partyzantom z Białorusi z rozkazu gen. Piotra Kalinina 19 marca 1943 roku. Nadano wówczas 99 medali (63 medale I kalsy i 36 II klasy), wśród odznaczonych I stopniem byli m.in. organizatorzy ruchu partyzanckiego na Białorusi W. I. Kozłow, W. Z. Korż, R. N. Maczulskij, I. D. Warwaszenja, F. F. Kapusta, A. I. Stepanowa. Wg innych danych pierwsze medale w liczbie 70 otrzymali partyzanci z obwodu kalinińskiego 18 listopada 1943.
Medalem I klasy nagrodzono 56 883 osoby, II klasy – 70 992 osoby (stan na 1995). Jedynie sporadycznie medal nadawano dwukrotnie.
Opis odznaki.
Odznakę medalu stanowi wykonany ze srebra próby 925 – dla I klasy i z mosiądzu – dla II klasy krążek o średnicy 32 mm, na którym na awersie zostały umieszczone popiersia na pierwszym planie Józefa Stalina, na drugim Włodzimierza Lenina, z lewego profilu. Popiersia okala zwieńczona u dołu wstęga szerokości 4 mm, na której znajduje się w dolnej części gwiazda z sierpem i młotem oraz napisem CC * CP (ZS * RR), a w górnej części napis po obwodzie: * ПАРТИЗАНУ ОТЕЧЕСТВЕННОЙ ВОЙИЫ * (pol.: PARTYZANTOWI WOJNY OJCZYŹNIANEJ). Na rewersie znajduje się napis: ЗА НАШУ / СОВЕТСКУЮ / РОДИНУ (pol. „ZA NASZĄ RADZIECKĄ OJCZYZNĘ”), a nad napisem – symbol ZSRR sierp i młot. Wszystkie napisy i rysunki są wypukłe. Medal I klasy zawiera 20,792 g srebra. Autor projektu: malarz N. Moskalew.
Medal zawieszany jest na pięciokątnej blaszce obciągniętej wstążką koloru jasnozielonego szerokości 24 mm z wąskim paskiem pośrodku szerokości 2 mm, dla I klasy – koloru czerwonego, dla II klasy – koloru granatowego.
Medal noszony był na lewej piersi, w kolejności po Medalu „Za pracowniczą wybitność”.

</doc>
<doc id="100389" url="https://pl.wikipedia.org/wiki?curid=100389" title="Kjell Magne Bondevik">
Kjell Magne Bondevik

Kjell Magne Bondevik (ur. 3 września 1947 w Molde) – norweski duchowny i polityk. Dwukrotnie premier Norwegii w latach 1997–2000 oraz 2001–2005.
Życiorys.
Ukończył teologię na Uniwersytecie w Oslo w 1975. W 1979 został pastorem luterańskiego Kościoła Norwegii. Jest żonaty z Bjørg Rasmussen, z którą ma trójkę dzieci.
Reprezentując partię Kristelig Folkeparti, zasiadał w Stortingu od 1973 do 2005. Był przewodniczącym klubu parlamentarnego partii w latach 1981–1983, 1986–1989, 1993–1997, 1997 oraz 2000–2001. Pełnił również funkcję przewodniczącego partii w latach 1983–1995. W latach 1989–1990 sprawował urząd ministra spraw zagranicznych Norwegii w rządzie Jana Pedera Syse, od 1983 do 1986 był ministrem ds. kościoła i edukacji w rządzie Kåre Willocha. W latach 1985–1986 jednocześnie zajmował stanowisko wicepremiera.
W latach 1997–2000 był premierem rządu tworzonego Kristelig Folkeparti, liberalne ugrupowanie Venstre i Partię Centrum (Senterpartiet). W latach 2001–2005 kierował rządem tworzonym przez macierzystą partię chadecką, konserwatywną partię Høyre i liberałów. Po odejściu z parlamentu założył organizację działającą na rzecz praw człowieka.

</doc>
<doc id="100390" url="https://pl.wikipedia.org/wiki?curid=100390" title="GURPS">
GURPS

GURPS (skrót od Generic Universal Role-Playing System) – uniwersalna mechanika do gier fabularnych, wydana przez Steve Jackson Games w 1986 roku (kolejne edycje 1987, 1988, 2004). Pozwala na grę w różnych realiach – fantasy, science fiction, świat współczesny, historyczny, horror. Skomplikowane zasady mają realizować założenia dużej szczegółowości, eksponowania elementu taktycznego, zwłaszcza przy tworzeniu postaci i rozgrywaniu walki, oraz kompromisu między realizmem a konwencją „filmową”.
GURPS jest systemem bardzo aktywnie wspieranym przez wydawcę, ukazały się setki dodatków wspomagających grę w określonych gatunkach, zawierających opisy świata gry lub określone aspekty naszego świata. Jako dodatki do GURPSa wydanych zostało kilka licencjonowanych adaptacji światów z literatury fantastycznej bądź innych gier RPG, na przykład , Deadlands, Blue Planet, Traveller, GURPS: Uplift na podstawie cyklu o Wspomaganych (Uplift Saga) Davida Brina, GURPS: Witch World opisujący "Świat Czarownic" Andre Norton.
System GURPS miał być użyty także w grze Fallout, ale ostatecznie użyto w niej systemu SPECIAL.

</doc>
<doc id="100392" url="https://pl.wikipedia.org/wiki?curid=100392" title="Pompejusze">
Pompejusze

Pompejusze ("Pompeii") to znaczny ród rzymski w I w. p.n.e. 
Zobacz też 

</doc>
<doc id="100393" url="https://pl.wikipedia.org/wiki?curid=100393" title="Medal „Za obronę Leningradu”">
Medal „Za obronę Leningradu”

Medal „Za obronę Leningradu” () – radzieckie odznaczenie wojskowe. 
Medal „Za obronę Leningradu” został ustanowiony dekretem Prezydium Rady Najwyższej ZSRR z 22 grudnia 1942 roku dla nagrodzenia męstwa obrońców Leningradu podczas II wojny światowej.
Zasady nadawania.
Medalem „Za obronę Leningradu” nagradzano:
Medalem nagradzane były również osoby ewakuowane z miasta w okresie jego obrony, np. ze względu na odniesione rany, choroby lub konieczność wykonywania innych zadań poza miastem. 
Pierwsze medale wręczono w kwietniu 1943. Do 1985 Medalem „Za obronę Leningradu” nagrodzono około 1 470 000 osób .
Opis odznaki.
Odznakę medalu stanowi wykonany z mosiądzu krążek o średnicy 32 mm, na którego awersie na tle gmachu Admiralicji w Leningradzie (Sankt Petersburgu) znajdują się skierowane w lewo postacie obrońców z karabinami z bagnetami – żołnierze, marynarz i robotnik oraz robotnica. U góry umieszczona jest mała pięcioramienna gwiazda i napis na obwodzie: ЗА ОБОРОНУ * ЛЕНИНГРАДА (pol.: „ZA OBRONĘ LENINGRADU”). Na rewersie jest na górze sierp i młot, pod nim napis w trzech wierszach: ЗА НАШУ / СОВЕТСКУЮ / РОДИНУ (pol.: „Za Naszą Radziecką Ojczyznę”). Projektantem rysunku był malarz N. Moskalew.
Medal zawieszany jest na metalowej pięciokątnej blaszce obciągniętej wstążką koloru oliwkowego szerokości 24 mm z zielonym wąskim paskiem szerokości 2 mm pośrodku.
Medal noszony był na lewej piersi, w kolejności po Medalu „Za ratowanie tonących”.

</doc>
<doc id="100397" url="https://pl.wikipedia.org/wiki?curid=100397" title="Ustroje polityczne (lista państw)">
Ustroje polityczne (lista państw)



</doc>
<doc id="100401" url="https://pl.wikipedia.org/wiki?curid=100401" title="Rozwój zrównoważony">
Rozwój zrównoważony



</doc>
<doc id="100403" url="https://pl.wikipedia.org/wiki?curid=100403" title="Otulina (ekologia)">
Otulina (ekologia)



</doc>
<doc id="100404" url="https://pl.wikipedia.org/wiki?curid=100404" title="ISU-122">
ISU-122

ISU-122 – radzieckie działo samobieżne z okresu II wojny światowej.
Historia.
Aby zwiększyć siłę ognia czołgu IS-2, postanowiono zamontować na jego podwoziu haubicoarmatę kalibru 152 mm. Problemy techniczne ominięto rezygnując z obrotowej wieży. W ten sposób powstało działo samobieżne ISU-152. Ponieważ powstawało więcej kadłubów niż dział 152 mm, zdecydowano się montować poddane modyfikacji armaty 122 mm wzór 1943/1944. Działa pozbawiano hamulca wylotowego, a ich zamek śrubowy zamykano ręcznie. Nowy typ pojazdu wszedł do produkcji w końcu 1943.
Rok później powstała przeznaczona dla czołgu IS-2 armata D-25T (wz. 1943) kalibru 122 mm. Ponieważ nadal dostarczano zbyt małe ilości dział 152 mm, postanowiono montować nowo powstałe armaty 122 mm oznaczane jako D-25S w kadłubach ISU. Nowe działo z hamulcem wylotowym i półautomatycznym zamkiem klinowym znacznie zwiększyło szybkostrzelność. Zmodyfikowane działa, oznaczane ISU-122S, weszły do produkcji wiosną 1944.
Wszystkie trzy działa (ISU-152, ISU-122 i ISU-122S) miały wspólny kadłub, zawieszenie, silnik, układ transmisji, wyposażenie elektryczne i radiowe z czołgiem IS-2, co znacząco ułatwiało produkcję.
Służba.
ISU-122, dzięki potężnemu uzbrojeniu, okazał się dobrym niszczycielem czołgów, jednak do jego słabych stron należały duży martwy kąt znajdujący się poza szczelinami obserwacyjnymi oraz trudności w poruszaniu się w terenie (przyczyną była długa lufa).
W muzeach.
Działa samobieżne ISU-122 są eksponowane w następujących polskich muzeach:

</doc>
<doc id="100409" url="https://pl.wikipedia.org/wiki?curid=100409" title="Wolica (rejon mościski)">
Wolica (rejon mościski)

Wolica, Lacka Wola (ukr. Волиця, "Wołycia"; hist. "Tytowa Wola") – wieś na Ukrainie, w obwodzie lwowskim, w rejonie mościskim. W 2001 roku liczyła 1040 mieszkańców.
Według danych z 2001 roku 69,2% mieszkańców jako język ojczysty wskazało ukraiński, 30,3% – polski, 0,3% – białoruski, 0,1% – rosyjski.
Wieś była wzmiankowana po raz pierwszy w 1433 roku. Wieś królewska Tytowa Wola położona była w 1589 roku w starostwie przemyskim w ziemi przemyskiej województwa ruskiego. W czasie zaboru Galicji była w posiadaniu Jana Klemensa Branickiego. Dwór w Lackiej Woli posiadał dr Andrzej Kłodzianowski.
W II Rzeczypospolitej do 1934 roku samodzielna gmina jednostkowa. Następnie należała do zbiorowej wiejskiej gminy Mościska w powiecie mościskim, w województwie lwowskim. 
W 1931 r. wieś liczyła 317 zagród i 1914 mieszkańców, prawie sami Polacy. Wierni rzymskokatoliccy należeli do parafii w Mościskach, a od 1930 r. do nowo utworzonej parafii z Trzcieńcu. We wrześniu 1939 r. Niemcy chcieli rozstrzelać 53 mieszkańców, ale egzekucję wstrzymano dzięki interwencji ks. proboszcza Zygmunta Dziedziczaka. 24 czerwca 1941 r. żołnierze z ukraińskiego batalionu "Nachtigall" bez żadnego powodu rozstrzelali 49 mężczyzn. W następnych latach nacjonaliści ukraińscy zamordowali kolejnych pięciu Polaków. 
Po wojnie wieś weszła w struktury administracyjne Związku Radzieckiego. W 1946 roku zmieniono nazwę wsi na Wolica.

</doc>
<doc id="100410" url="https://pl.wikipedia.org/wiki?curid=100410" title="Motor">
Motor



</doc>
<doc id="100415" url="https://pl.wikipedia.org/wiki?curid=100415" title="Temistokles">
Temistokles

Temistokles (gr. , trl. Themistoklḗs; ur. ok. 524 p.n.e. w Atenach, zm. ok. 459 p.n.e. w Magnezji nad Meandrem) – polityk i wódz ateński, piastujący oficjalne stanowiska archonta i stratega, przywódca stronnictwa demokratycznego, twórca potęgi morskiej Aten w V wieku p.n.e.
Pochodzenie.
Wywodził się z arystokratycznego rodu Lykomidów, był synem Neoklesa, choć jego matka często opisywana była jako cudzoziemka, co stawiałoby Temistoklesa na niskim szczeblu drabiny społecznej.
Kariera polityczna.
Na szczytach władzy.
 i zaraz rozpoczął umacnianie Pireusu, ateńskiego portu i bazy floty. Wystąpił z planem budowy potężnej floty na bazie dochodów z nowo odkrytych złóż srebra w górach Laurion (około 200 talentów rocznego dochodu) i pomimo opozycji, której przewodził Arystydes Sprawiedliwy, proponującej rozdanie zysków pomiędzy obywateli, udało mu się przekonać ateńskie Zgromadzenie Ludowe do swojego planu. Temistokles uzasadniał potrzebę budowy silnej floty wymogami wojny z Eginą, choć wiedział, że flota ta przyda się w nieuniknionej konfrontacji z Persami, którzy w tym momencie wydawali się odlegli i nie budzący obawy u większości Ateńczyków. Przy okazji doprowadził do wygnania z Aten swojego najgroźniejszego (w owym czasie) przeciwnika politycznego Arystydesa (483 lub 482 p.n.e.).
Wojna z Persją.
W efekcie szeroko zakrojonej akcji rozbudowy floty w momencie agresji perskiej w 480 p.n.e. Ateny dysponowały już ok. 300 okrętami (3 lata wcześniej tylko 70), przy czym wszystkie nowe okręty były nowoczesnymi trierami. Flota ateńska stała się najsilniejszą w całej Grecji i Ateny wysunęły się na pierwszy plan w wojnie z Persją. Temistokles brał udział w nierozstrzygniętej bitwie pod Artemizjonem w sierpniu 480 p.n.e. Był autorem planu ewakuacji ludności Aten na Salaminę oraz koncentracji floty ateńskiej w Zatoce Salamińskiej po klęsce pod Termopilami. Mimo że formalnie to nie on dowodził siłami greckimi w bitwie pod Salaminą, to niemal w całości jemu należy przypisać sukces w tej bitwie. Spartanie byli przeciwni walce w tym momencie z silniejszą flotą perską, zamierzając wycofać się na Peloponez, jednak on sprowokował Persów – wiedząc, że warunki sprzyjają Grekom, zawiadomił Kserksesa I przez swojego zaufanego niewolnika Skinnosa, że Hellenowie zamierzają uciec. W tej sytuacji perski władca wydał rozkaz natychmiastowego otoczenia i zniszczenia floty greckiej. Bitwa okazała się całkowitym sukcesem połączonych sił greckich. Po ostatecznym zwycięstwie Greków pod Platejami w 479 p.n.e., nie wierząc w trwałość sojuszu Aten ze Spartą, na jednym ze zgromadzeń ludowych chciał oświadczyć swój zbawienny dla Aten plan, lecz przestrzegł ich, że nikt nie powinien go znać. Zgromadzeni obywatele w roli jego powiernika wyznaczyli więc Arystydesa. Oznajmił mu, iż flota lacedemońska znajduje się na lądzie pod Gyteum i że można ją potajemnie podpalić, by zniszczyć przewagę Sparty. Arystydes wrócił do ludu, który oczekując z zaciekawieniem jego słów rzekł, że propozycja Temistoklesa mimo, iż korzystna była nieuczciwa. Ateńczycy, bez wnikania w dalsze szczegóły odrzucili ten pomysł. Temistokles odbudował Pireus, był inicjatorem rozpoczęcia odbudowy zniszczonych przez Persów Aten od wzniesienia murów obronnych, co spotkało się ze sprzeciwem Sparty, oraz połączenia Aten z Pireusem tzw. długimi murami. W 478 p.n.e. nie dopuścił do ukarania miast neutralnych lub stojących po stronie perskiej podczas najazdu perskiego, przeciwstawiając się w ten sposób Sparcie, dążącej do hegemonii w Grecji. Był współtwórcą, obok Arystydesa, I Ateńskiego Związku Morskiego (zima 478/477 p.n.e.).
Upadek i emigracja.
Polityka Temistoklesa wrogości wobec Sparty napotkała opór Kimona, który główne zagrożenie widział w Persach. Ataki na Temistoklesa pojawiły się już około połowy lat siedemdziesiątych. W 472 lub 471 p.n.e. Temistokles padł ofiarą ostracyzmu w Atenach. Udał się wówczas do Argos (wrogiego Sparcie), gdzie prowadził ożywioną działalność antyspartańską. Przebywał także w Mantinei i innych miastach-państwach Peloponezu. Władze Sparty zaniepokojone efektywnością poczynań Temistoklesa na Peloponezie, oskarżyły go w Atenach o współdziałanie z Pauzaniaszem w knowaniach z Persami. Na podstawie wątpliwych dowodów wrogowie Temistoklesa doprowadzili do zaocznego skazania go na śmierć.
Ostatnie lata.
Ścigany Temistokles uciekł z Argos na Korkyrę (ok. 467 p.n.e.), później do Epiru, gdzie jako błagalnik znalazł schronienie u króla Molossów, Admeta, aby ostatecznie w 465 p.n.e. znaleźć się na dworze króla perskiego Artakserksesa I Makrocheira, który za dobrą służbę oddał mu we władanie Magnezję, Lampsakos i Myontos, nad którymi panował jako perski namiestnik. Zmarł – według Tukidydesa – śmiercią naturalną, według innych autorów popełnił samobójstwo poprzez otrucie, nie chcąc walczyć przeciwko swoim rodakom po stronie Persów.
Rodzina.
Temistokles był dwukrotnie żonaty, obie żony były Atenkami. Druga z nich, Archippe, wyjechała wraz z nim i młodszymi dziećmi do Azji. Dwie córki Temistoklesa nosiły niezwykłe imiona: Sybaris i Italia.
W oczach starożytnych.
O Temistoklesie w starożytności pisali: Arystoteles w „Ustroju politycznym Aten”, Diodor Sycylijski w „Bibliotheke” (Biblioteka), Herodot w „Dziejach”, Nepos w „Żywotach wybitnych mężów”, Plutarch z Cheronei w „Moraliach”, Tukidydes w „Wojnie peloponeskiej”.
Wśród starożytnych uważany był za postać kontrowersyjną. Dzieła Herodota i Plutarcha noszą ślady korzystania ze źródeł nieprzychylnych Temistoklesowi. Natomiast Tukidydes tak go oceniał „... zasługiwał na większy podziw niż ktokolwiek inny; dzięki bowiem wrodzonemu talentowi, bez żadnych uprzednich, czy późniejszych studiów, oceniał po krótkim zastanowieniu najtrafniej każdą aktualną sytuację i najlepiej przewidywał daleką przyszłość ... Bystro przenikał dobre i złe strony przyszłych wypadków, osnutych jeszcze mrokiem tajemnicy. Słowem był to człowiek, który dzięki wrodzonemu geniuszowi umiał od razu trafić w sedno rzeczy”.

</doc>
<doc id="100421" url="https://pl.wikipedia.org/wiki?curid=100421" title="United States Navy Intelligence">
United States Navy Intelligence

United States Navy Intelligence (pol. Wywiad Marynarki wojennej Stanów Zjednoczonych) – najdłużej istniejąca służba wywiadowcza Stanów Zjednoczonych.
Historia.
Jej początki sięgają 1882, kiedy utworzono Biuro Wywiadu Marynarki Wojennej (ONI), instytucję pełniącą rolę sztabu wywiadowczego sekretarza marynarki wojennej i szefa operacji morskich. Floty miały własny personel wywiadowczy. Pod koniec II wojny światowej ONI przejęło także zadania wywiadu operacyjnego, pozostające dotąd w gestii poszczególnych flot.
Oficerowie Wywiadu Marynarki Wojennej USA służyli również w sztabach flot i stanowili personel ich ośrodków wywiadu. W czasie II wojny światowej powstało kilka odrębnych agencji (sztabów niższego rzędu) Wywiadu Marynarki Wojennej USA, w tym niezwykle ważny, utworzony w 1941, Ośrodek Interpretacji Danych Fotograficznych Marynarki Wojennej ("Naval Photographic Interpretation" – NAVPIC).
W okresie zimnej wojny ściśle wyspecjalizowanych instytucji tego rodzaju jeszcze przybyło. Początkowo podlegały Biuru Wywiadu Marynarki Wojennej, jednakże w 1967, w ramach zasadniczej reorganizacji marynarki wojennej, zmierzającej do redukcji personelu sztabowego i stworzenia jednolitego ośrodka dowodzenia i kontroli wszystkich jej ośrodków wywiadu, utworzone zostało Dowództwo Wywiadu Marynarki Wojennej ("Naval Intelligence Command" – NIC). Cechą charakterystyczną ery zimnej wojny był radykalny wzrost znaczenia wywiadu naukowego i technicznego, co w 1960 doprowadziło do utworzenia Ośrodka Wywiadu Naukowego i Technicznego Marynarki Wojennej ("Naval Scientific and Technical" [S&amp;T] "Intelligence Center" – NAVSTIC).
W 1964, w ramach prób stworzenia równoległej struktury organizacyjnej, powstał Ośrodek Wsparcia Rozpoznawczego i Technicznego Marynarki Wojennej ("Naval Reconnaissance and Technical Support Center" – NRTSC). Podjęto próbę konsolidacji, w związku z czym wymienione ośrodki, a także inne, podporządkowano utworzonemu w 1967 Dowództwu Wywiadu Marynarki Wojennej, na czele którego stał oficer w stopniu kontradmirała, pełniący zarazem funkcję zastępcy Dyrektora Wywiadu Marynarki Wojennej USA. Ponieważ zarówno "NAVSTIC", jak "NRTSC" zajmowały się analizą danych fotograficznego rozpoznania satelitarnego, w 1972 obie te agencje połączono w Ośrodek Wsparcia Wywiadowczego Marynarki Wojennej ("Naval Intelligence Support Center"), który szybko zyskał opinię najlepszej placówki naukowo-technicznej całego pionu wywiadu Departamentu Obrony. (W 1988 przemianowano go na Ośrodek Wywiadu Technicznego Marynarki Wojennej – "Naval Technical Intelligence Center" – NTIC).
Tymczasem w 1957 sekcja wywiadu operacyjnego ONI, Wydział Rozpoznania Specjalnego, otrzymała nazwę Biuro Wywiadu Operacyjnego Marynarki Wojennej ("Navy Field Operational Intelligence Office" – NFOIO) i została przeniesiona do Fort Meade w stanie Maryland, gdzie mieściła się Agencja Bezpieczeństwa Narodowego (NSA). W 1970 wobec znacznego nasilenia się radzieckich operacji morskich, NFOIO zlecono organizację sekcji wywiadu bieżącego. W ten sposób powstał Ośrodek Oceanicznego Dozoru Wywiadowczego Marynarki Wojennej ("Navy Ocean Surveillance Intelligence Center" – NOSIC) z siedzibą w Suitland.
Niesłabnące zaniepokojenie radzieckimi działaniami morskimi skłoniło marynarkę wojenną do połączenia w 1981 NFOIO i NOSIC w Ośrodek Wywiadu Operacyjnego Marynarki Wojennej ("Naval Operational Intelligence Center"), mieszczący się w Suitland i na terenie międzynarodowego portu lotniczego Baltimore – Waszyngton. Ośrodek ten, śledzący wszystkie poczynania radzieckie mające związek z operacjami morskimi, monitorował dane wszelkiego rodzaju systemów wykrywania i ostrzegania oraz dane rozpoznania bieżącego i badań głębinowych.
W 1969 powstała dodatkowo tzw. Grupa Operacyjna 168 ("Task Force 168") (TF168), jednostka mająca koordynować gromadzenie danych wywiadowczych i wspierać działania rozpoznawcze flot. Z czasem przekształciła się w samodzielną agencję Wywiadu Marynarki Wojennej USA, utrzymującą personel we wszystkich zakątkach świata.
Pod koniec lat 80., wraz z pierwszymi oznakami końca zimnej wojny, kierujący wówczas Wywiadem Marynarki Wojennej USA kontradmirał Edward D. Sheafer, uczynił decydujący krok w kierunku jego konsolidacji. W 1991 (w październiku), "NITC", "NAVDPINTEN", "TF168" i część innych, nieustannie zmieniających nazwy instytucji wywiadowczych, połączono w nowy Ośrodek Wywiadu Morskiego Marynarki Wojennej ("Naval Maritime Intelligence Center"), z siedzibą w Suitland. Pozostałe zaś w końcu stycznia 1993 połączono w podporządkowany Biuru Wywiadu Marynarki Wojennej – Narodowy Ośrodek Wywiadu Morskiego ("National Maritime Intelligence Center"), do którego później włączono również personel Wywiadu Korpusu Piechoty Morskiej i Straży Przybrzeżnej.
Poza agencjami i instytucjami wymienionymi, marynarka wojenna od początku zimnej wojny utrzymywała znaczną liczbę jednostek wywiadu rezerwy marynarki wojennej, których członkowie zasilali, w czasie kryzysów i wojen, personel floty i jednostek wywiadu.

</doc>
<doc id="100430" url="https://pl.wikipedia.org/wiki?curid=100430" title="Diplobiont">
Diplobiont



</doc>
<doc id="100431" url="https://pl.wikipedia.org/wiki?curid=100431" title="Temperatura barwowa">
Temperatura barwowa

Temperatura barwowa – temperatura ciała doskonale czarnego, w której wysyła ono promieniowanie tej samej chromatyczności, co promieniowanie rozpatrywane. Innymi słowy, jest to obiektywna miara wrażenia barwy danego źródła światła, np.:
W astronomii określenie temperatura barwowa (inaczej: temperatura barwna, temperatura barwy lub temperatura kolorowa) wykorzystuje się do scharakteryzowania promieniowania gwiazdy, gdy nie znamy dokładnie całego widma promieniowania i temperaturę gwiazdy wyznaczamy w sposób przybliżony w oparciu o wskaźnik barwy lub w przypadku, gdy kształt widma promieniowania gwiazdy przypomina kształt widma ciała doskonale czarnego, ale ma inną normalizację emisyjności z jednostki powierzchni, niż funkcja Plancka.

</doc>
<doc id="100432" url="https://pl.wikipedia.org/wiki?curid=100432" title="Proxima Centauri">
Proxima Centauri

Proxima Centauri ( – najbliższa) – gwiazda typu czerwony karzeł, znajdująca się około 4,24 lat świetlnych (40 bilionów km) od Ziemi, w gwiazdozbiorze Centaura. Została odkryta w 1915 przez Roberta Innesa. Jest najbliższą Słońca gwiazdą, jednak jej blask jest zbyt słaby, aby można ją było dostrzec gołym okiem. Znajduje się w odległości ok. 0,205 roku świetlnego () od układu podwójnego Alfa Centauri i najprawdopodobniej stanowi razem z nim układ potrójny, mając okres orbitalny wynoszący .
Dzięki niewielkiej odległości tej gwiazdy od Ziemi udało się bezpośrednio zmierzyć jej rozmiar kątowy i na tej podstawie określić jej średnicę na około 1/7 średnicy Słońca. Ponieważ jej masa wynosi około 1/8 masy Słońca, jej średnia gęstość jest około 40 razy większa niż gęstość Słońca. Proxima Centauri jest gwiazdą rozbłyskową i choć jej średnia jasność jest bardzo niewielka, może się gwałtownie zwiększać w wyniku aktywności magnetycznej. Pole magnetyczne tej gwiazdy powstaje w wyniku konwekcji w obrębie gwiazdy, a wywoływane przez nie rozbłyski w zakresie promieniowania rentgenowskiego dorównują jasnością tym wytwarzanym przez Słońce. Dzięki niewielkiej emisji energii i konwekcyjnemu mieszaniu paliwa jądrowego w całej swej objętości, Proxima Centauri może pozostać w ciągu głównym przez następne 4 biliony lat, czyli prawie 300 razy dłużej niż obecny wiek Wszechświata.
Dokładne pomiary prędkości radialnej pozwoliły na wykrycie w 2016 roku planety typu ziemskiego o nazwie Proxima Centauri b, krążącej w ekosferze wokół Proximy. Bardzo prawdopodobne jest istnienie mniejszej planety (Proxima Centauri d) na bardzo bliskiej orbicie, możliwe jest też istnienie planety Proxima Centauri c na dalszej orbicie. Obserwacje przy użyciu dokładniejszych urządzeń pomiarowych, takich jak Teleskop Kosmiczny Jamesa Webba, zapewne pozwolą na scharakteryzowanie tych planet. Ponieważ Proxima Centauri jest czerwonym karłem i gwiazdą rozbłyskową, kwestia możliwości istnienia życia na planecie krążącej wokół niej jest dyskusyjna. Niezależnie od tego z powodu swojej bliskości była ona proponowana jako cel lotu międzygwiezdnego.
Obserwacje.
W 1915 Robert Innes, kierownik Union Observatory w Johannesburgu, odkrył gwiazdę o takim samym ruchu własnym jak Alfa Centauri. Zaproponował dla niej nazwę "Proxima Centauri". W 1917, korzystając z teleskopu w South African Astronomical Observatory na Przylądku Dobrej Nadziei, holenderski astronom Joan Voûte zmierzył paralaksę tej gwiazdy i potwierdził, że znajduje się ona w tej samej odległości co Alfa Centauri. Potwierdził też, że jasność absolutna tej gwiazdy jest najmniejsza ze wszystkich dotychczas znanych. Dokładniejsze pomiary paralaksy Proximy Centauri, przeprowadzone przez amerykańskiego astronoma Harolda Lee Aldena w 1928, ustaliły ją na 0,783 ± 0,005″.
W 1951 amerykański astronom Harlow Shapley odkrył, że Proxima Centauri jest gwiazdą rozbłyskową. Badania jej fotografii pokazały, że na około 8% z nich można zaobserwować widoczne zmiany jej jasności, co oznaczało, że była najaktywniejszą dotychczas znaną taką gwiazdą. Dzięki niewielkiej odległości możliwe było przeprowadzenie dokładnych obserwacji. W 1980 teleskop kosmiczny Einstein Observatory zmierzył jej zmiany aktywności w zakresie promieniowania rentgenowskiego. Kolejne obserwacje były prowadzone przy użyciu satelitów Exosat, ROSAT, ASCA, XMM-Newton i Chandra.
Ponieważ Proxima Centauri znajduje się na niebie południowym, może być obserwowana jedynie na południe od równoleżnika 27° N. Z racji tego, że gwiazda jest czerwonym karłem, świeci zbyt słabo, żeby można było zaobserwować ją gołym okiem. Nawet dla kogoś patrzącego z orbity Alfy Centauri A lub B byłaby jedynie gwiazdą czwartej lub piątej wielkości. Jej obserwowana wielkość gwiazdowa wynosi 11, co oznacza, że do jej zobaczenia potrzebny jest teleskop o aperturze co najmniej 8 cm (przy czystym niebie i gdy Proxima jest wysoko nad horyzontem).
Charakterystyka.
Proxima Centauri jest klasyfikowana jako czerwony karzeł, ponieważ znajduje się w ciągu głównym na diagramie Hertzsprunga-Russella, a jej typ widmowy to M5,5. Typ ten oznacza, że jest mało masywna nawet jak na czerwonego karła. Jej jasność absolutna wynosi 15,5. Całkowita ilość wydzielanej przez nią energii na wszystkich długościach fali to 0,17% energii wydzielanej przez Słońce, ale w świetle widzialnym jej jasność to jedynie 0,0056% jasności Słońca. Ponad 85% emitowanej przez nią energii należy do podczerwieni.
W 2002 za pomocą Very Large Telescope zmierzono rozmiar kątowy Proximy Centauri, równy 1,02 ± 0,08 milisekundy kątowej. Ponieważ znana jest odległość do niej, wyliczono na tej podstawie jej średnicę wynoszącą około 1/7 średnicy Słońca (1,5 razy większą niż Jowisz). Szacowana masa gwiazdy wynosi 12,3% masy Słońca (129 mas Jowisza). Jej średnia gęstość wynosi zatem 56,8 g/cm³. Jest to około 40 razy więcej niż średnia gęstość Słońca wynosząca 1,409 g/cm³. Jest to zgodne z modelami ewolucji gwiazd, mówiącymi, że gęstość gwiazd ciągu głównego jest tym mniejsza, im większa jest masa gwiazdy.
Proxima Centauri ma na tyle małą masę, że jej strefa konwektywna obejmuje całą jej objętość, co oznacza, że energia wytworzona w wyniku fuzji jądrowej jest transportowana na powierzchnię przez fizyczne przemieszczanie się plazmy, a nie tylko przez promieniowanie. Ta konwekcja powoduje, że wytworzony w wyniku fuzji hel nie pozostaje w jądrze tak jak to się dzieje w przypadku Słońca, tylko jest rozprowadzany w całej objętości. W przeciwieństwie do Słońca, które w ciągu swojego istnienia przekształci w hel około 10% swojego wodoru, Proxima Centauri wypali niemal cały posiadany wodór, zanim ustaną w niej reakcje jądrowe.
Konwekcja powoduje również powstanie pola magnetycznego, które na powierzchni anihiluje wywołując gwałtowne rozbłyski. W przypadku Proximy Centauri rozbłyski te mogą osiągać rozmiary samej gwiazdy i temperaturę 27 milionów K – wystarczająco dużo, aby emitować promieniowanie rentgenowskie. W stanie uśpienia Proxima Centauri emituje w postaci promieni rentgena około 4–16 W, czyli mniej więcej tyle co Słońce. W momencie rozbłysku moc emitowanego promieniowania może sięgać 1021 W.
Chromosfera gwiazdy jest bardzo aktywna, a jej widmo optyczne zawiera wyraźną linię emisyjną pojedynczo zjonizowanego magnezu o długości fali 280 nm. Około 88% jej powierzchni może być aktywne, co oznacza o wiele większą aktywność niż Słońca u szczytu jego aktywności. Nawet w okresach spoczynku, gdy na powierzchni nie pojawiają się żadne rozbłyski, aktywność ta zwiększa temperaturę jej korony do 3,5 miliona kelwinów (temperatura korony słonecznej sięga 2 milionów kelwinów). W porównaniu z innymi gwiazdami typu M, aktywność Proximy Centauri jest jednak uważana za niewielką. Ponieważ szacowany wiek Proximy Centauri to 4,85 miliarda lat, jest to zgodne z modelami ewolucji gwiazd, przewidującymi, że aktywność czerwonych karłów stopniowo maleje przez miliardy lat, w miarę zwalniania ich ruchu obrotowego. Aktywność Proximy Centauri wydaje się ulegać cyklicznym zmianom o okresie 442 dni, wyraźnie krótszym niż jedenastoletni cykl Słońca.
Proxima Centauri generuje stosunkowo słaby wiatr gwiazdowy, o intensywności nie większej niż 20% wiatru słonecznego. Ponieważ jest znacznie mniejsza niż Słońce, spowodowana tym utrata masy w przeliczeniu na jej powierzchnię może być jednak osiem razy większa niż u Słońca.
Czerwony karzeł o masie Proximy Centauri powinien pozostać w ciągu głównym przez około 4 biliony lat, czyli prawie 300 razy dłużej niż obecny wiek Wszechświata. W miarę zwiększania się zawartości helu będzie się stawać coraz mniejszy i gorętszy, stopniowo zmieniając barwę z czerwonej na niebieską. Pod koniec tego okresu stanie się o wiele jaśniejszy, osiągając 2,5% jasności Słońca w ciągu ostatnich miliardów lat istnienia. Gdy wodór w jej wnętrzu się wypali, Proxima Centauri zamieni się w białego karła (bez przechodzenia przez fazę czerwonego olbrzyma) i zacznie stopniowo stygnąć.
Odległość i prędkość.
Paralaksa Proximy Centauri, zmierzona za pomocą sondy Gaia, jest równa 768,50 ± 0,20 milisekund łuku. Na tej podstawie można określić, że znajduje się ona około 4,24 lat świetlnych od Ziemi, czyli około 270 000 razy dalej niż Słońce. Widziana z Ziemi odległość kątowa między Proximą Centauri a Alfą Centauri to 2,18°, czyli około 4 średnice Księżyca. Proxima ma też stosunkowo duży ruch własny, przemieszczając się po niebie o 3,85 sekundy łuku rocznie. Jej prędkość radialna w kierunku Słońca wynosi 22,4 km/s.
Spośród znanych gwiazd Proxima Centauri znajduje się najbliżej Słońca od około 32 tys. lat i pozostanie najbliższa przez kolejne 33 tys. lat. Po tym czasie bliżej znajdzie się Ross 248. Obliczono, że Proxima znajdzie się najbliżej Słońca za około 26 400–26 700 lat, w odległości 2,9–3,11 roku świetlnego. Proxima Centauri krąży wokół centrum Drogi Mlecznej w odległości od 8,3 do 9,5 kpc, a ekscentryczność jej orbity wynosi 0,07.
Od momentu jej odkrycia podejrzewano, że Proxima Centauri może być częścią układu Alfa Centauri. Będąc w odległości 0,21 roku świetlnego (15 000 ± 700 jednostek astronomicznych), może wykonywać okrążenia wokół tego układu z okresem 500 000 lat lub dłuższym. Dlatego czasem określa się ją nazwą Alfa Centauri C. Współczesne pomiary, biorące pod uwagę niewielkie różnice we względnej prędkości tych gwiazd sugerują, że szansa na przypadkowe ułożenie się tych gwiazd w takiej konfiguracji wynosi około jeden do miliona. Dane z satelity Hipparcos, w połączeniu z naziemnymi obserwacjami, potwierdzają hipotezę, że te trzy gwiazdy tworzą układ związany. Proxima Centauri jest obecnie blisko apocentrum swojej orbity, punktu najdalszego od Alfa Centauri AB. Aby to potwierdzić, wymagane były dokładniejsze pomiary prędkości radialnej tych trzech gwiazd, szczególnie słabo świecącej Proximy. Pomiar ten stał się możliwy dzięki instrumentowi HARPS należącemu do ESO. W 2016 roku astronomowie wykazali z wysokim poziomem ufności, że gwiazdy te tworzą układ związany grawitacyjnie i wyznaczyli parametry orbity Proximy wokół pary Alfa Centauri AB.
Jeśli Proxima Centauri była związana z Alfą Centauri od swojego powstawania, gwiazdy te powinny mieć podobny skład chemiczny. Proxima Centauri mogła wpłynąć swoją grawitacją na proces formowania się planet w dysku protoplanetarnym, w szczególności zwiększając ilość lotnych substancji takich jak woda w wewnętrznych regionach układu. Potencjalnie może to zwiększać szanse na powstanie życia na planetach skalistych.
Zidentyfikowano sześć gwiazd, dwa układy podwójne i jeden układ potrójny gwiazd, które poruszają się w przestrzeni z prędkościami podobnymi jak Proxima Centauri i Alfa Centauri. Może to sugerować, że wszystkie stanowią gromadę gwiazd pochodzącą z jednego źródła.
Proxima Centauri jest najbliższą znaną gwiazdą, ale obserwacje teleskopów podczerwonych pozwoliły też odkryć nieznane wcześniej brązowe karły w otoczeniu Słońca. Najbliższy taki obiekt to para karłów WISE 1049-5319, odległa o 6,5 roku świetlnego, odkryta dopiero w 2013 roku.
Układ planetarny.
Grawitacja planet krążących wokół Proximy Centauri sprawia, że sama gwiazda również krąży wokół wspólnego środka masy. Im większa masa planety, tym silniejszy jest ten efekt. Jeśli płaszczyzna tych orbit nie jest prostopadła do kierunku, z którego ją obserwujemy, krążenie to da się zauważyć jako okresowe zmiany prędkości radialnej Proximy Centauri. W przypadku dużego nachylenia orbity, astrometria pozwala zauważyć „kołysanie się” gwiazdy. Pomiary pozwalają wykluczyć możliwość istnienia wokół tej gwiazdy planet o dużej masie. Planety o małych masach mogły uniknąć wcześniejszego wykrycia, ponieważ poziom aktywności tej gwiazdy sprawia, że dokładne pomiary jej prędkości radialnej są utrudnione.
W 1998 spektrograf zamontowany na teleskopie Hubble’a wykrył sygnały mogące stanowić dowód istnienia planety w odległości około 0,5 au. Próby zaobserwowania tej planety za pomocą Wide Field and Planetary Camera 2 zakończyły się jednak niepowodzeniem. Proxima Centauri, razem z Alfa Centauri A i B, była głównym celem obserwacji dla anulowanej Space Interferometry Mission, która mogłaby wykryć planety o masie trzech mas Ziemi, krążące w odległości dwóch jednostek astronomicznych.
W 2016 roku w czasopiśmie Nature ogłoszono odkrycie planety Proxima Centauri b o masie minimalnej ok. 1,3 krążącej w odległości 0,0485 ± 0,0041 au. Warunki panujące na powierzchni tej planety nie są znane, ale obliczona temperatura równowagowa mieści się w zakresie, w którym na powierzchni może występować ciekła woda, a zatem planeta leży w obrębie ekosfery.
Proxima c.
Proxima Centauri c jest superziemią lub gazowym karłem o masie 7 mas Ziemi, krążącym na orbicie około 1,5 au (220 000 000 km) co 1900 dni (5,2 roku). Średnica orbity Proximy Centauri c ma się do średnicy orbity Proximy Centauri b tak jak średnica orbity Neptuna do średnicy orbity Ziemi. Ze względu na dużą odległość od Proxima Centauri jest mało prawdopodobne, aby na planecie panowały warunki sprzyjające życiu, przy niskiej temperaturze wynoszącej około 39 K. Planeta została po raz pierwszy opisana przez włoskiego astrofizyka Mario Damassa i jego współpracowników w kwietniu 2019 roku. Zespół Damassa zauważył drobne ruchy Proxima Centauri w danych dotyczących prędkości radialnej z instrumentu HARPS ESO, wskazując na możliwość dodatkowej planety krążącej wokół Proxima Centauri po znacznie dalszej orbicie, poza ekosferą W 2020 roku istnienie planety zostało potwierdzone przez dane astrometryczne teleskopu Hubble’a z ok. 1995 roku. Ewentualny bezpośredni odpowiednik obrazowania został wykryty w podczerwieni za pomocą SPHERE, ale autorzy przyznają, że „nie uzyskali wyraźnej detekcji”. Jeśli ich potencjalnym źródłem jest w rzeczywistości Proxima Centauri c, byłaby ona zbyt jasna jak na planetę o jej masie i wieku; wytłumaczeniem może być otaczający ją układ pierścieni o promieniu około 5 . Jednak w 2022 roku pojawiła się praca, według której sygnał prędkości radialnej przypisywany planecie jest tylko efektem nieuwzględnienia błędów systematycznych; to wszakże nie tłumaczy detekcji innymi metodami.
Ekosfera.
Aby znajdować się w ekosferze, planeta krążąca wokół Proxima Centauri powinna utrzymywać się w odległości 0,023–0,054 au od gwiazdy, a jej okres obiegu powinien wynosić 3,6–14 dni. W tej odległości siły pływowe zsynchronizowałyby obrót tej planety, tak że byłaby ona zwrócona cały czas tą samą stroną w kierunku gwiazdy. W ten sposób jedna część planety wystawiona byłaby cały czas na światło, a druga byłaby w permanentnych ciemnościach. Obecność atmosfery mogłaby jednak umożliwić rozprowadzenie ciepła z oświetlonej strony na nieoświetloną.
Rozbłyski Proximy Centauri mogłyby zniszczyć atmosferę planety znajdującej się w tej odległości. Niektórzy astrobiolodzy spekulują, że planeta mogłaby tego uniknąć. Gibor Basri z University of California stwierdził, że jeśli planeta miałaby wystarczająco silne pole magnetyczne, mogłoby ono chronić atmosferę przed rozbłyskami. Nawet powolna rotacja planety obracającej się synchronicznie wystarczałaby do wygenerowania pola magnetycznego, jeśli tylko jądro planety pozostałoby stopione. Inni naukowcy, w szczególności zwolennicy hipotezy rzadkiej Ziemi, nie zgadzają się z tym poglądem. Peter D. Ward napisał, że tak powolny obrót sprawiałby, że planeta miałaby słabe pole magnetyczne, przez co koronalne wyrzuty masy z gwiazdy łatwo niszczyłyby jej atmosferę. Wyniki badań z 2017 roku przeprowadzonych przez interferometr radiowy ALMA wskazują na występowanie rozbłysków tak silnych, że uniemożliwiają istnienie warunków odpowiednich do istnienia życia.
Lot międzygwiezdny.
Proxima Centauri była proponowana jako pierwszy cel lotu międzygwiezdnego. Choć sondy programu Voyager mają jako pierwsze wejść w przestrzeń międzygwiezdną, poruszają się one stosunkowo powoli, z prędkością ok. 17 km/s (około 61 tysięcy kilometrów na godzinę). Oznacza to, że przebycie jednego roku świetlnego zajmie im ponad 10 tysięcy lat. Dla porównania Proxima Centauri aktualnie zbliża się do naszego układu z prędkością 22,4 km/s. Zbliży się jednak jedynie na 3,11 roku świetlnego i za 26 700 lat zacznie się oddalać. Dlatego powoli poruszające się sondy miałyby tylko kilkadziesiąt tysięcy lat na osiągnięcie Proximy Centauri w czasie jej zbliżenia i mogłyby jej nie dogonić, gdy zacznie się ona oddalać.
Przy użyciu współczesnych niejądrowych napędów, podróż do układu Proximy Centauri zajęłaby prawdopodobnie tysiące lat. Silnik nuklearny umożliwiłby dotarcie do niej w czasie poniżej stu lat. Był on rozważany kolejno w niezrealizowanych programach Orion (1955), Dedal (1978) i Longshot (1988).
Celem ogłoszonego w 2016 roku projektu Breakthrough Starshot jest skonstruowanie mikropróbników rozpędzanych przez lasery o mocy około 100 gigawatów. Po osiągnięciu prędkości równej około 20% prędkości światła w próżni, mikropróbniki mogłyby dotrzeć do układu Alfa Centauri w czasie 20 lat.
Z orbity Proximy Centauri Słońce byłoby jasną gwiazdą o wielkości 0,4, zlokalizowaną w gwiazdozbiorze Kasjopei.
Poniższa tabela przedstawia potencjalny czas lotu na Proximę Centauri (z założeniem, że poszczególne maszyny będą lecieć regularnie ze swoją maksymalną prędkością oraz że odległość pomiędzy układem słonecznym a Proximą będzie stale wynosić 40 bln km):
Odniesienia w kulturze.
Ze względu na bliskie względem Ziemi położenie i potencjalną dostępność dla lotu międzygwiezdnego, Proxima Centauri często pojawia się w utworach pisarzy science fiction, bądź jako cel pierwszych wypraw międzygwiezdnych ludzi, bądź też jej układ planetarny jest miejscem akcji lub siedliskiem pozaziemskiej cywilizacji, z którą ludzkość wchodzi w interakcje. Jednym z pierwszych takich utworów jest nowela "Proxima Centauri" Murraya Leinstera, wydana w 1935 roku. W powieści Stanisława Lema "Obłok Magellana" ziemscy astronauci w trakcie wyprawy odwiedzają układ planetarny Proxima Centauri. Podobnie motyw Proximy Centauri wykorzystywali w swej twórczości m.in. Philip K. Dick i Harry Harrison. Inną powieścią mówiącą o wyprawie do Alfy Centaura jest trylogia Krzysztofa Borunia i Andrzeja Trepki, złożona z części "Zagubiona przyszłość", "Proxima" i "Kosmiczni bracia", napisana we wczesnych latach 50. 

</doc>
<doc id="100435" url="https://pl.wikipedia.org/wiki?curid=100435" title="Kod IATA">
Kod IATA



</doc>
<doc id="100436" url="https://pl.wikipedia.org/wiki?curid=100436" title="Kod ICAO">
Kod ICAO



</doc>
<doc id="100437" url="https://pl.wikipedia.org/wiki?curid=100437" title="Sarmatia (korporacja akademicka)">
Sarmatia (korporacja akademicka)

Sarmatia − korporacja akademicka założona została w Petersburgu 8 maja 1908 r. wśród studiujących tam Polaków. Jest jednym z najstarszych stowarzyszeń studentów i absolwentów uczelni warszawskich. Sarmatia jest szóstą, według zasad starszeństwa, polską korporacją akademicką.
Celem Korporacji ma być praca dla dobra Polski i narodu polskiego. Realizowane jest to poprzez studencką samopomoc, zacieśnianie przyjacielskich więzi oraz kultywowanie najstarszych tradycji i zwyczajów akademickich. Dzięki temu Korporacja uczestniczy w kształtowaniu, wychowywaniu i edukowaniu swych członków. Podstawową formą jej działalności są cotygodniowe spotkania edukacyjne i towarzyskie. Uprawiana jest też szermierka i organizowane są wspólne wyjazdy krajoznawcze. Do tradycyjnych uroczystości korporacyjnych należą: komersze, kawy jesienne i kawy wiosenne, fidułki oraz bale.
Historia.
Sarmatia została założona 8 maja 1908 r. w Petersburgu z połączenia dwóch tajnych polskich związków akademickich: Klubu Nietoperzy oraz Lechitii. Oba związki działały na Uniwersytecie w Petersburgu. Kultywowały one polską tradycję narodową, sarmatyzm, ideę powstań narodowych oraz pamięć o filomatach i filaretach. Głównymi założycielami Sarmatii byli Piotr Bomas, Władysław Cimkowicz, Edmund Janowski, Olgierd Malinowski i Stanisław Totwen wywodzący się z polskiej szlachty kresowej. Uroczyste zebrania nowo powstałej korporacji odbywały się w kaplicy Zakonu Kawalerów Maltańskich w Petersburgu. Na pamiątkę tego faktu do dnia dzisiejszego Sarmaci noszą Krzyż Maltański z wplecioną literą S.
Z chwilą wybuchu I wojny światowej Sarmatia zawiesiła swą działalność, by w roku 1915 wznowić ją w Warszawie. Po wielu niepowodzeniach Sarmatia oficjalnie zarejestrowała swoją działalność na Politechnice Warszawskiej jako pierwsza korporacja na tej uczelni. W listopadzie 1918 roku Sarmaci uczestniczyli w rozbrajaniu wojsk niemieckich i innych walkach o niepodległość. W wolnej Polsce Sarmatia została zarejestrowana jako legalna organizacja międzyuczelniana. Lata 20. i 30. XX wieku to okres największego rozkwitu Korporacji. Do 1939 roku przez Sarmatię przewinęło się 226 członków, głównie ze środowiska ziemiańskiego i mieszczańskiego.
W wojnie polsko-bolszewickiej w 1920 roku około 40 Sarmatów ochotniczo stanęło do walki. W wojnie tej zginęli barwiarze Bronisław Gąsiorowski i Tadeusz Kuczyński. W roku 1921 Sarmatia była inicjatorem powstania Związku Polskich Korporacji Akademickich. W tym czasie przy Sarmatii powstały lub kandydowały do ZPK!A też inne, młodsze korporacje: Aquilonia (1921), Coronia (1922), Filomatia (1925), Ostoja (1926) i Vigintia (1927). W roku 1926 w czasie przewrotu majowego Sarmaci wystąpili w obronie Konstytucji. W wyniku starć zginął Sarmata Com! Andrzej Gliński.
W okresie międzywojennym Korporacja wiele razy zmieniała swoją siedzibę. Kolejno były to siedziby przy ulicach: Al. Ujazdowskie, ul. Bagatela w Domu Politechniki, filar mostu Poniatowskiego przy ul. Smolnej, ul. Czerniakowska, ul. Filtrowa oraz ul. Czerniakowska 204/21, w którym mieściła się Kwatera aż do wybuchu wojny. 1 września 1939 roku Sarmatia liczyła 209 członków.
W czasie II wojny światowej Korporacja zawiesiła swoją działalność przenosząc wszystkich swych członków w stan filisterski, także fuksów. Wszyscy Sarmaci wzięli udział w walce w obronie Ojczyzny. Brali udział w bitwie o Anglię, walczyli w Dywizjonie 303, w bitwie o Monte Cassino, w powstaniu warszawskim i wielu innych. W walce z Niemcami zginęło 41 Sarmatów, a z rąk sowieckich (głównie w Katyniu) 9 Sarmatów. 32. emigrowało, głównie do Europy Zachodniej i USA.
Półjawną działalność Sarmatii w tradycyjnych formach wznowiono sylwestrem 1956 r. Dodatkowo 8 maja 1978 roku Sarmaci z Wielkiej Brytanii powołali Koło Filistrów Korporacji Sarmatia na Obczyźnie. Udało się nawiązać kontakt z pozostałymi członkami Sarmatii. Z kolei osoby przebywające na terytorium PRL były wielokrotnie prześladowane przez komunistów. Niemniej jednak nieformalne spotkania członków odbywały się nadal. W roku 1988 Sarmatia otwarcie uczciła swoje osiemdziesięciolecie i podjęła staranne przygotowania do przyjęcia nowych członków.
Wraz z obchodami 80-lecia powstania Korporacji wydano Księgę Osiemdziesięciolecia K! Sarmatia oraz wmurowano dwie tablice pamiątkowe w kościele Św. Anny w Warszawie. Trzecią tablicę wmurowano w latach 70. w kościele Św. A. Boboli w Londynie. Dodatkowo w latach 1978-1989 Koło Filistrów K! Sarmatia na Obczyźnie wydawało „Komunikaty”. Było to czasopismo wewnąrzkorporacyjne, które stanowiło forum dyskusji, wymiany poglądów i utrzymania wzajemnych kontaktów. Dzisiaj „Komunikaty” są dobrym przykładem wieloletniej przyjaźni rozpoczętej w czasach studenckich.
III Rzeczpospolita.
Rok po Komerszu Osiemdziesięciolecia, w 1989 roku, odżyły nadzieje na pełną odbudowę Sarmatii. W grudniu 1992 roku wznowiono działalność akademicką Korporacji, czego dowodem jest oficjalne zarejestrowanie Stowarzyszenia 8 lutego 1993 r. Pełną reaktywację zwieńczyło nadanie barw nowym członkom na Komerszu 85-lecia w 1993 roku. Pierwszymi powojennymi barwiarzami byli studenci ówczesnej Akademii Teologii Katolickiej. Od tego momentu Korporacja Akademicka Sarmatia zaczęła nowy rozdział w swych dziejach. Cotygodniowe Kwatery gromadziły liczne grono studentów, którzy na początku lat 90., czując się wreszcie wolnymi, próbowali zmienić otaczającą ich rzeczywistość. Kolejnym ważnym wydarzeniem było połączenie się K! Sarmatii z częścią Korporacji Polonia, która istniała zaledwie kilka lat i nie stanowiła rzeczywistej korporacji akademickiej. Na przełomie XX i XXI wieku większość Członków stanowili już studenci i absolwenci Uniwersytetu Warszawskiego oraz Politechniki Warszawskiej.
Członkowie K! Sarmatia kierują się kodeksem honorowym, a menzury są fakultatywne. To właśnie przestrzeganie kodeksu honorowego odróżnia korporację od innych stowarzyszeń studenckich.
Początkowo Korporacja swą Kwaterę posiadała w jednej z rogatek przy placu Unii Lubelskiej, skąd przeniosła się na ul. Bracką, gdzie cotygodniowe spotkania odbywają się do dzisiaj. W roku 2008 Korporacja liczyła 25 członków, w tym trzech Filistrów Seniorów, którzy Sarmatami zostali jeszcze przed II wojną światową.
10 maja 2008 roku uroczyście uczczono setną rocznicę założenia Korporacji Akademickiej Sarmatia. Elementami tego wydarzenia była msza św. w intencji poległych i zmarłych Sarmatów, uroczysty Komersze Stulecia oraz wystawa pamiątek w Muzeum Politechniki Warszawskiej.
Od początku swej reaktywacji w 1992 r. Korporacja Akademicka Sarmatia prowadzi aktywną działalność międzykorporacyjną. Sarmatia była inicjatorem reaktywacji Związku Polskich Korporacji Akademickich. Ponadto udzieliła swej siedziby Związkowi Filistrów Polskich Korporacji Akademickich. W przeciągu lat 1992-2008 Sarmatia pomagała w reaktywacji, lub reaktywowała wprost, następujące polskie korporacje akademickie: K! Lechicja (2004 r.), K! Aquilonia (1994 r.), K! Kujawja (2003 r.), K! Respublica (1995 r.) oraz K! Coronia (1996 r.)
Korporacja Akademicka Sarmatia podpisała w roku 2000 kartel filisterski z Korporacją Akademicką Lechicja. 
Symbole.
W okresie petersburskim (1908-1915) Sarmatia posługiwała się barwami amarantowo-biało-zielonymi, czyli połączeniem historycznych barw narodowych z zielenią symbolizująca nadzieję na odzyskanie niepodległości. Pierwszym hasłem Korporacji było wezwanie Filaretów „Młodzieży bądź szałem rozumna”. Jej pierwsi członkowie wywodzili się głównie z kresów dawnej Rzeczypospolitej. Dekle były koloru czerwonego i zdobiła je tzw. gwiazda bałtycka. Do dzisiaj pozostałością tego faktu jest dekiel petersburski Oldermana, czyli opiekuna fuksów i strażnika tradycji korporacyjnej.
Po przeniesieniu Sarmatii do Warszawy w 1915 roku Korporacja, aby odróżnić się od jaskrawej kolorystyki korporacji niemieckich, przyjęła barwy brązowo-srebrno-seledynowe, symbolizujące stałość, honor i przyjaźń. Brąz na deklach wziął się z barwy czapek studentów Politechniki Warszawskiej, tzw. czapek bratniackich. Sarmatia przyjęła za nową dewizę hasło obywateli wolnej Polski: „Honor i Dobro Narodu i Państwa Najwyższym Prawem Każdego Obywatela. Gospodarzami w Polsce – Polacy”. Oprócz dewizy Korporację wyróżnia unikatowy herb, sztandar, cyrkiel i hymn, i jak każdą inną korporację charakterystyczne nakrycia głowy, tzw. dekle, oraz tzw. bandy. Fuksy Sarmatii mają prawo do noszenia i podpisywania się tzw. bączkiem, który jest też wpięty w brązową bandę. Symbol bączka widnieje także na szczycie wszystkich sarmackich dekli od 1915 roku.
Cyrkiel K! Sarmatia jest monogramem łacińskiej sentencji „Vivat, Crescat, Floreat Sarmatia” i jest rysowany jednym pociągnięciem pióra. Dodany do niego wykrzyknik symbolizuje gotowość do dania satysfakcji honorowej przez każdego Członka Sarmatii. W Korporacji występują następujące typy band noszonych, wzorem wstęg oficerskich, na piersi: banda fuksowska (w całości brązowa), zwykła banda barwiarska (brązowo-srebrno-seledynowa ze srebrną perkusją na brzegach), banda komerszowa (szeroka na 10 cm) oraz uroczysta banda prezydialna (szeroka na ok. 35 cm).

</doc>
<doc id="100439" url="https://pl.wikipedia.org/wiki?curid=100439" title="Modern Talking">
Modern Talking

Modern Talking – niemiecki duet dance'owo-popowy, który zyskał popularność w latach 80. dzięki wydaniu takich przebojów, jak „You’re My Heart, You’re My Soul”, „Cheri, Cheri Lady”, „Brother Louie”, „You Can Win If You Want”, „Geronimo’s Cadillac” czy „Atlantis Is Calling (S.O.S. for Love)”.
Znakiem rozpoznawczym zespołu w większości utworów jest śpiewana falsetem druga część refrenu. Zespół działał w latach 1983–1987, kiedy to zdecydował się zawiesić działalność. W 1998 duet zdecydował się powrócić na scenę i zmienić gatunek granej przez siebie muzyki z euro disco na eurodance. Wydał wówczas nowe wersje słynnych przebojów, w tym m.in. „You’re My Heart, You’re My Soul ’98” czy „Brother Louie ’98”. Do 2003 zespół co roku wydawał nowe płyty z premierowym materiałem, a 21 czerwca 2003 podczas pożegnalnego koncertu w Berlinie ogłosił zakończenie działalności.
Skład.
W latach 80. zespół nie koncertował, występował za to w telewizji, będąc częstym gościem programów, takich jak "Peter’s Pop Show" czy "Wetten, dass..?". W 1998 został utworzony stały koncertowy skład, który towarzyszył Bohlenowi i Andersowi podczas występów na żywo w latach 1998–2003. Większość jego członków koncertuje obecnie z Thomasem Andersem jako Modern Talking Band.
Historia.
Zespół Modern Talking został założony w 1983 przez producenta i kompozytora Dietera Günthera Bohlena, który po długich poszukiwaniach wokalisty wybrał Bernda Weidunga, posługującego się od tego czasu pseudonimem Thomas Anders. Pierwszy singiel duetu, „You’re My Heart, You’re My Soul”, został wydany 29 października 1984 i stał się przebojem, m.in. dotarł do pierwszej dziesiątki list przebojów w ponad 35 krajach. Niedługo potem muzycy wydali singiel „You Can Win If You Want”, którym zapowiadali swój debiutancki album pt. "The 1st Album", który wypuścili do sprzedaży w kwietniu 1985 i który osiągnął status platynowej płyty dzięki zyskaniu wyniku ponad 500 tys. sprzedanych egzemplarzy.
We wrześniu 1985 wydali singiel „Cheri, Cheri Lady”, który dotarł na szczyt list przebojów w Niemczech, Szwajcarii, Austrii i Norwegii oraz do pierwszej dziesiątki notowań w Szwecji i Holandii. Utworem zapowiadali swój drugi album pt. "Let’s Talk About Love", który wydali 14 października 1985 i za który uzyskali certyfikat platynowej płyty za sprzedaż w ponad 500 tys. nakładzie. Niedługo po ukazaniu się albumu wydali single „Brother Louie” i „Atlantis Is Calling (S.O.S. for Love)”, które zapowiadały ich trzecią płytę pt. "Ready for Romance" z 1986, a pod koniec roku premierę miał ich czwarty album pt. "In the Middle of Nowhere", promowany singlem „Geronimo’s Cadillac”. W 1987 wydali dwa kolejne albumy: "Romantic Warriors" (promowany singlem „Jet Airliner”) i "In the Garden of Venus", po czym zawiesili działalność zespołu, a głównym powodem tej decyzji była dezorganizacja pracy zespołu przez ówczesną żonę Andersa, Norę Balling.
Po zakończeniu współpracy Dieter Bohlen założył własny zespół Blue System, z którym nagrał łącznie 13 płyt, a także komponował piosenki m.in. dla Bonnie Tyler, C. C. Catch i Chrisa Normana z grupy Smokie. Również Thomas Anders wydawał kolejne płyty, jednak bez większego sukcesu. W 1998 zespół reaktywował się po 11-letniej przerwie i wydał album pt. "Back for Good" zawierający nowe wersje ich największych przebojów oraz cztery premierowe nagrania. Album osiągnął sprzedaż w nakładzie ponad 10 mln egzemplarzy. Kolejne płyty odniosły również spory sukces komercyjny. W lutym 1999 wydali album pt. "Alone", a pod koniec lutego 2000 płytę pt. "Year of the Dragon". W marcu 2001 wypuścili 10. album w swojej dyskografii pt. "America", w 2002 płytę pt. "Victory", a w 2003 album pt. "Universe". W tym samym roku stosunki między członkami zespołu ponownie uległy pogorszeniu, co doprowadziło do kolejnego rozpadu grupy. Głównym tłem nieporozumień były kwestie podziału zysków z koncertów, na których Anders występował samodzielnie oraz zaangażowanie się Bohlena w program "Deutschland sucht den Superstar". Pożegnalny koncert Modern Talking odbył się 21 czerwca 2003 w parku Wuhlheide w Berlinie, a na początku sierpnia ukazała się płyta kompilacyjna pt. "The Final Album" zawierająca największe przeboje duetu.
W latach 1998–2001 w singlowych utworach zespołu gościnnie pojawiał się raper Eric Singleton, a jego partie zastępowały wokalne zwrotki wykonywane oryginalnie przez Andersa. Raper występował również w teledyskach oraz pojawił się na tylnej okładce singla „China in Her Eyes”. Po rozpadzie grupy Anders kontynuował karierę solową, od momentu ponownego rozpadu Modern Talking wydał cztery płyty oraz zaangażował się w projekt muzyczny Anders &amp; Fahrenkrog z Uwe Fahrenkrogiem, z którym wydał album i zagrał kilka koncertów. Największym komercyjnym sukcesem Andersa został wydany w Rosji album pt. "Strong", który doczekał się statusu platynowej płyty. W 2008 był gwiazdą "Sopot Festival" oraz Festiwalu Muzyki Tanecznej w Ostródzie. Po zakończeniu działalności zespołu Dieter Bohlen został jurorem w niemieckiej wersji programów "Deutschland sucht den Superstar" oraz "Das Supertalent", zajmował się też komponowaniem i produkcją płyt dla innych wykonawców, w 2006 wznowił działalność solową dzięki wydaniu albumu ze ścieżką dźwiękową do autobiograficznego filmu rysunkowego, a w kolejnych latach kilkukrotnie koncertował w Rosji z repertuarem Modern Talking i Blue System.
W połowie 2014 pojawiły się w internecie informacje na temat reaktywacji zespołu z obydwoma muzykami. W tym samym roku ukazała się nowa płyta kompilacyjna duetu pt. "30" wydana z okazji 30-lecia istnienia Modern Talking.

</doc>
<doc id="100440" url="https://pl.wikipedia.org/wiki?curid=100440" title="Dioecja">
Dioecja



</doc>
<doc id="100442" url="https://pl.wikipedia.org/wiki?curid=100442" title="Śmiertelność">
Śmiertelność

Śmiertelność – termin występujący w ekologii, demografii i epidemiologii oznaczający zarówno zjawisko (przeciwieństwo nieśmiertelności), jak i częstość występowania tego zjawiska na określonym obszarze w określonym przedziale czasowym. Związana jest z nim miara zwana wskaźnikiem (współczynnikiem lub indeksem) śmiertelności (ang. "mortality rate", "death rate", "fatality rate"). Jest jednym z czterech podstawowych czynników decydujących o dynamice liczebności populacji obok rozrodczości, imigracji i emigracji.
Wskaźnik śmiertelności.
Wskaźnik śmiertelności jest to częstość zjawisk śmierci osobników określonej populacji zanotowana na określonym obszarze w określonym przedziale czasowym:
gdzie N jest liczebnością populacji na początku wyznaczonego przedziału czasowego, S liczbą osobników zmarłych stwierdzoną w określonym czasie spośród tych, które żyły w chwili formula_2 W ekologii często operuje się wskaźnikiem przeżywalności równym formula_3.
W badaniach wielu dzikich populacji wyliczanie tego wskaźnika napotyka na szereg trudności z racji trudności w ustaleniu liczebności populacji oraz wyznaczeniu wszystkich zjawisk śmierci jakie miały miejsce w danym czasie. W ekologii śmiertelność mierzy się bezpośrednio lub pośrednio. Metoda bezpośrednia polega to na wyznakowaniu pewnej liczby osobników w określonym czasie i sprawdzeniu ile z nich dożywa do końca wyznaczonego okresu badawczego. Wskaźnik śmiertelności szacuje się wtedy na podstawie wzoru:
gdzie formula_5 jest liczbą wyznakowanych osobników w chwili formula_6 formula_7 liczba wyznakowanych osobników, które dożyły do czasu formula_8 Metoda pośrednia może być wyznaczana wtedy, gdy możliwe jest rozróżnienie osobników należących do różnych grup wiekowych. Jeżeli w danym czasie określi się liczebność osobników w wieku formula_9 i w wieku formula_10 to wskaźnik śmiertelności osobników w wieku formula_9 jest równy:
gdzie formula_13 jest stwierdzoną liczebnością osobników w wieku formula_14 a formula_15 liczebnością osobników w wieku formula_16 Utożsamianie wskaźnika formula_17 ze wskaźnikiem śmiertelności jest możliwe tylko wtedy gdy nie zależy on istotnie od wieku osobników i dla różnych grup wiekowych daje zbliżone wartości. Stosowany jest on w odniesieniu do wielu populacji ryb.
Wskaźnik śmiertelności istotnie zależy od długości przedziału czasowego w jakim zlicza się zjawiska śmierci. Jeżeli założy się, że nie ulega on zmianie w czasie i w przedziałach formula_18 wynosił formula_19 to wskaźnik śmiertelności w przedziale czasowym formula_20 będzie równy:
Jeżeli zatem wyznaczono wskaźnik śmiertelności formula_22 w okresie formula_23 jednostek czasowych i standaryzuje się jego wartość tak by pokazywała śmiertelność w jednostce czasu to należy użyć wzoru:
Wychodząc z tego wzoru, można wyliczyć granicę formula_25 gdy w przedziale czasowym formula_26 obliczony doświadczalnie wskaźnik śmiertelności wynosił formula_27 i zakładamy, że przy podziale odcinka formula_26 na d małych odcinków wskaźniki śmiertelności w tych małych odcinkach są równe. W ten sposób powstaje punktowy wskaźnik śmiertelności [ang. "instantaneous mortality rate"] zwany także chwilowym współczynnikiem śmiertelności. Jest on równy:
Wielkość ta należy do mianowanych i wylicza się ją w jednostkach formula_30 gdzie jednostka czasu jest taka, w jakiej wyliczono długość przedziału formula_31 Jest wygodna w obliczeniach ze względu na swoją addytywność. Pozwala ona na porównanie śmiertelności różnych populacji bądź tej samej populacji w różnych sezonach.
Śmiertelność ekologiczna i minimalna.
W ekologii populacji wyróżnia się śmiertelność ekologiczną, czyli faktycznie istniejącą w populacji w rzeczywistym siedlisku, zajmowanym również przez inne gatunki, np. przez populacje tworzące biocenozę (zob. oddziaływania międzygatunkowe) lub śmiertelność minimalną, która miałaby miejsce, gdyby populacja żyła w optymalnych warunkach.
Śmiertelność w epidemiologii.
W epidemiologii śmiertelność definiuje się jako iloraz liczby zgonów spowodowanych daną chorobą i liczby chorych na tę chorobę.

</doc>
<doc id="100443" url="https://pl.wikipedia.org/wiki?curid=100443" title="Tegenaria domestica">
Tegenaria domestica



</doc>
<doc id="100444" url="https://pl.wikipedia.org/wiki?curid=100444" title="Kątnik domowy">
Kątnik domowy

Kątnik domowy, kątnik domowy mniejszy ("Tegenaria domestica") – gatunek pająka z rodziny lejkowcowatych.
Pająk ten ma karapaks o przyciemnionym brzegu i z dwoma symetrycznymi, podłużnymi pasami na grzbiecie. Przednia krawędź jego szczękoczułków ma 3, a tylna 3–4 zęby. Wzór na sternum składa się z jasnej przepaski środkowej i trzech par symetrycznie rozmieszczonych jasnych kropek. Na przedzie ciemnobrązowawej opistosomy biegnie żółtawa przepaska środkowa, która ku tyłowi przechodzi w szerokie szewrony. Kądziołki przędne tylno-bocznej pary zbudowane są z dwóch takiej samej długości członów, z których nasadowy jest jasny, a szczytowy ciemny. Na odnóżach występuje pierścieniowanie, niekiedy zredukowane do ciemnych kropek na biodrach i dosiebnych częściach ud. Stopy nóg krocznych mają 6–8 trichobotriów, zaś stopy nogogłaszczków są ich pozbawione.
Aparat kopulacyjny samca cechuje kropelkowaty, rozdwojony na końcu konduktor, ścięty embolus oraz "apophysis tibialis retrolateralis" złożona z dwóch odgałęzień: bocznego w kształcie kła i grzbietowego – szerokiego, silnie zesklerytowanego i skośnie ściętego w części odsiebnej. Samica ma epigyne z błoniastą częścią środkową oraz wklęśniętą przednią krawędzią sklerytu tylnego. Jej wulwa zawiera krótki przewód kopulacyjny, nieregularnie kulistą spermatekę i przewód zapładniający w postaci liściokształtnych przydatek.
Gatunek kosmopolityczny i synantropijny. Jego ojczyzną prawdopodobnie jest Europa. Aktywny nocą. Zasiedla ciemne miejsca, jak kwietniki, stosy drewna, piwnice i ciemne kąty w ludzkich siedzibach. Buduje lejkowate sieci łowne. Jego ukąszenie jest niegroźne.

</doc>
<doc id="100447" url="https://pl.wikipedia.org/wiki?curid=100447" title="Ordynariusz">
Ordynariusz

Ordynariusz – w Kościele rzymskokatolickim każdy wyższy przełożony – oprócz biskupa rzymskiego, także biskup diecezjalny oraz inni, którzy – choćby tylko czasowo – są przełożonymi Kościoła partykularnego lub wspólnoty do niego przyrównanej, jak również ci, którzy w nich posiadają ogólną wykonawczą władzę zwyczajną, mianowicie wikariusze generalni i wikariusz biskupi, a także – dla własnych członków – wyżsi przełożeni kleryckich instytutów zakonnych na prawie papieskim i kleryckich stowarzyszeń życia apostolskiego na prawie papieskim, którzy posiadają przynajmniej zwyczajną władzę wykonawczą. Jego odpowiednikiem w katolickich Kościołach wschodnich jest hierarcha.
Potocznie określenia tego używa się w stosunku do biskupa diecezjalnego. Tego określenia, na ogół wyłącznie do głównego biskupa danej diecezji, używają też niektóre Kościoły niekatolickie, np. polskokatolicki czy prawosławny.

</doc>
<doc id="100448" url="https://pl.wikipedia.org/wiki?curid=100448" title="Opisthothelae">
Opisthothelae

Opisthothelae – podrząd pająków charakteryzujących się niesegmentowanym odwłokiem. W zależności od ustawienia szczękoczułków wyróżnia się dwa infrarzędy: ptaszników i Araneomorphae.
Opisthothelae czasami przedstawiany jest jako klad bez rangi, a czasami jako podrząd wewnątrz Araneae. W tym ostatnim przypadku, Mygalomorphae i Araneomorphae są zaklasyfikowane w randze infrarzędów.
Stosunkowo niedawne wyróżnienie tego taksonu zostało uzasadnione koniecznością odróżnienia tych pająków od Mesothelae, które wykazują o wiele bardziej prymitywne cechy. Główne cechy odróżniające Mesothelae i Opisthothelae to:
Wśród Opisthothelae, kolce jadowe Mygalomorphae biegną prosto w dół z przodu otworu gębowego i pozwalają jedynie na chwycenie zdobyczy od góry i od dołu, podczas gdy u Araneomorphae zwrócone są ku sobie, jak kleszcze, co pozwala na bardziej zdecydowany chwyt. Trudno jest odróżnić Araneomorphae i Mygalomorphae na pierwszy rzut oka, chyba że okazy są wystarczająco duże, aby umożliwić natychmiastowe sprawdzenie kłów.

</doc>
<doc id="100449" url="https://pl.wikipedia.org/wiki?curid=100449" title="Ustrój polityczny Wielkiej Brytanii">
Ustrój polityczny Wielkiej Brytanii

Ustrojem politycznym Zjednoczonego Królestwa Wielkiej Brytanii i Irlandii Północnej jest monarchia parlamentarna, w ramach której funkcjonuje system gabinetowo-parlamentarny. Pod względem terytorialnym Wielka Brytania jest unią realną poszczególnych części składowych. Formalnie jest to państwo unitarne o silnym stopniu decentralizacji. Podstawy systemu prawnego stanowią konwenanse konstytucyjne, ustawy ustrojowe, prawo zwyczajowe, zasady ustrojowe oraz krajowe prawo stanowione, a także (w latach 1973-2020) prawo Unii Europejskiej.
Do najważniejszych organów państwa zalicza się monarchę, dwuizbowy Parlament i Gabinet wraz z Premierem. Dla ustroju charakterystyczny jest również system dwupartyjny i związane z nim funkcjonowanie gabinetu cieni.
Historia.
Obecny system polityczny Zjednoczonego Królestwa jest wynikiem wielowiekowej ewolucji ustroju. W badaniach politologicznych stosuje się jego następującą periodyzację:
XII-XVI wiek.
W XII wieku, pod koniec panowania dynastii normandzkiej mniej ważnym ośrodkiem życia publicznego staje się pałac królewski (łac. "'Curia Regis") oraz zgromadzenie wasali, które odbywać się mogło w następujących formach:
Z czasem zgromadzenie uległo rozszerzeniu o kolejne grupy – reprezentantów rycerstwa oraz miast i miasteczek. Za panowania Henryka III wobec rady królewskiej w najszerszym gronie po raz pierwszy użyto określenia parlament (łac. "parlamentum"). Zakres jej uprawnień obejmował kwestie ustawodawcze, administracyjne, finansowe oraz sądownicze. W 1215 roku Parlament doprowadził do uchwalenia Wielkiej Karty Swobód (łac. "Magna Charta Libertatum"), czyli przywileju m.in. ograniczającego prawa monarchy w zakresie nakładania podatków oraz dającego feudałom prawo do oporu wobec króla.
W wieku XII dokonał się już wyraźny podział Parlamentu na dwie odrębne izby – Izbę Gmin i Izbę Lordów. Na początku XIV stulecia ukształtowała się zasada, według której ważność każdej nowej ustawy zależała od zgody króla, lordów i gmin. W wieku kolejnym parlament sam zaczął redagować ustawy jedynie przedstawiając je do podpisu królewskiego. W tym czasie wykształciły się również nowe organy sądowe, przez co funkcje sądownicze Izby Gmin zostały zredukowane. Z kolei zwiększyła ona swe uprawnienia w kwestiach finansowych. W roku 1377 ukształtowała się procedura "impeachmentu", przyznająca Izbie Gmin prawo skargi do Izby Lordów przeciwko doradcom królewskim oskarżanym o nadużycia władzy.
XIX wiek.
Monarchia parlamentarna jest to forma ustroju politycznego, w którym głowa państwa jest monarcha, który współdzieli władzę z parlamentem. Arystokracja i kościół anglikański popierali króla, natomiast mieszczaństwo i nowa szlachta byli przeciwni rządom monarchy.
XX wiek i czasy współczesne.
W 1911 r. uchwalono "Parliament Act", który ostatecznie oddał niemal całą władzę ustawodawczą oraz prawo do powoływania i usuwania rządu Izbie Gmin, pozostawiając Izbie Lordów tylko prawo do rocznego weta ustaw i część funkcji kontrolnych oraz sądowniczych. Po dojściu do władzy Tony’ego Blaira rząd, zgodnie z obietnicami wyborczymi, dążył do zmian w Izbie Lordów. Uchwalono wówczas "House of Lords Act" z roku 1999, który o niemal połowę zmniejszył liczbę lordów dziedzicznych.
Konstytucja.
Specyficzną cechą ustroju Wielkiej Brytanii jest brak konstytucji w znaczeniu formalnym (konstytucji spisanej). Zamiast tego, o ustroju państwa informuje konstytucja w sensie materialnym, tzn. ogół norm i zasad dotyczących wykonywania władzy.
Prawo konstytucyjne Wielkiej Brytanii wywodzi się z pięciu źródeł:
Najważniejsze akty konstytucyjne Wielkiej Brytanii:
Monarcha.
Zjednoczone Królestwo jest monarchią dziedziczną. Teoretycznie w rękach królewskich spoczywa pełnia władzy ustawodawczej i wykonawczej. Należy jednak pamiętać, że zgodnie z uznaną maksymą "król panuje, ale nie rządzi" („rex regnat, sed non gubernat”), władza ta została ograniczona na rzecz Parlamentu, Premiera i Gabinetu. Mimo tych ograniczeń Panujący nadal posiada dość znaczne uprawnienia, z których korzysta co do zasady wyłącznie na wniosek Premiera. Należą do nich:
Jeśli monarcha uzna, że dobro państwa tego wymaga, może wykonywać swoje uprawnienia w pełni samodzielnie (ang. "Reserve powers").
Parlament.
Parlament brytyjski składa się z trzech członów: z Izby Gmin (izba niższa), Izby Lordów (izba wyższa) oraz z monarchy.
Skład liczbowy Izby Gmin jest zmienny, uzależniony od liczby jednomandatowych okręgów wyborczych. Obecnie Izba gmin liczy 650 członków. Czynne prawo wyborcze przysługuje od 18 lat, a bierne prawo wyborcze przysługuje obywatelom, którzy ukończyli 21 lat.
Pierwotnie okres pełnomocnictw (nie kadencji) mógł trwać maksymalnie pięć lat a monarcha posiadał prawo rozwiązania Parlamentu w dowolnym momencie. W latach 2011-2022 obowiązywała ustawa o stałej kadencji Parlamentu, która ustaliła czas trwania kadencji na 5 lat i zakazała (poza wyraźnie określonymi przypadkami) rozwiązywania go przed końcem kadencji. W marcu 2022 Parlament uchwalił ustawę przywracającą prerogatywy królewskie do stanu sprzed roku 2011. 
Izba Lordów składa się z dziedzicznych i dożywotnich lordów, z lordów duchownych. W 2012 roku prawo zasiadania w Izbie miało 782 członków z tego 667 lordów dożywotnich, 25 lordów duchownych (biskupów anglikańskich) i 90 lordów dziedzicznych.
W gestii parlamentu leży:
Ponadto do 2020 r. parlament zajmował się wdrażaniem dyrektyw Unii Europejskiej. W obydwu Izbach działały specjalne komisje, których zadaniem było dokładne badanie unijnych dyrektyw przed wprowadzeniem ich jako praw. Parlament wprowadzał również niezbędne zmiany w przepisach prawnych dostosowując je do wymogów prawa europejskiego.
Do 1911 roku obydwie izby parlamentu były równoprawne. Obecnie Izba Lordów pełni przede wszystkim funkcję doradczą, zgłaszając poprawki do ustaw opracowywanych w Izbie Gmin. Ponadto Izba Lordów pełniła funkcję sądu apelacyjnego najwyższej instancji. Władza ta była wykonywana przez dziewięciu powoływanych w tym celu lordów sądowych (lordów prawa). W 2009 r. powołano Sąd Najwyższy.
W końcu XX stulecia powołano do życia oddzielne parlamenty/zgromadzenia narodowe Szkocji (129 deputowanych), Walii (60 deputowanych) i Irlandii Północnej (108 deputowanych), a od 2017 roku 90 deputowanych.
Rząd i gabinet.
Specyficzną cechą ustroju jest rozróżnienie pomiędzy rządem a gabinetem. Rządem nazywa się ogół ministrów powoływanych przez premiera lub monarchę; ich liczba sięga stu osób. Gabinet to znacznie węższy (21), właściwy organ rządowy, który zbiera się na wspólnych posiedzeniach.
Po ogłoszeniu wyników wyborów do Izby Gmin monarcha powierza liderowi zwycięskiej partii stanowisko premiera ("prime minister" – pierwszy minister) oraz misję sformowania rządu. Premier musi być członkiem Izby Lordów lub Izby Gmin. Lider najsilniejszej w parlamencie partii opozycyjnej obejmuje stanowisko "Lidera Opozycji Jego Królewskiej Mości". Otrzymuje przy tym służbową pensję w wysokości trzech piątych pensji premiera. Partia opozycyjna powołuje własny rząd z pełną obsadą ministerialną (tak zwany "gabinet cieni"), dzięki czemu jest w każdej chwili gotowa by przejąć władzę. Ponadto członkowie "gabinetu cieni" mają rywalizować w trakcie debat parlamentarnych ze swoimi rządowymi odpowiednikami.
Skład oraz strukturę gabinetu oraz liczbę ministerstw i zakres ich obowiązków ustala premier. Liczba członków gabinetu nie jest limitowana prawnie. Odpowiednia ustawa z 1975 r. reguluje jedynie liczbę opłacanych z budżetu państwa Sekretarzy Stanu (może być ich maksymalnie dwudziestu jeden). Od czasów Roberta Walpole’a obowiązuje zasada, wedle której wszyscy członkowie gabinetu powinni być członkami parlamentu. Większość stanowisk obejmują zazwyczaj członkowie Izby Gmin, ale kilka z nich przysługuje zawsze przedstawicielom Izby Lordów: chcąc włączyć do gabinetu osobę, która nie jest członkiem Izby Gmin, premier oferuje jej członkostwo w Izbie Lordów.
Rząd dzieli się na "senior ministers" (ministrowie właściwi lub ministrowie Korony), kierujących pracą poszczególnych resortów, oraz podporządkowanych im "junior ministers" (ministrowie młodsi), zadaniem których jest przede wszystkim zapewnianie łączności pomiędzy rządem a Izbą Gmin. Rząd w całości ponosi solidarną odpowiedzialność polityczną przed Izbą Gmin.
System sądowniczy.
Struktura sądownictwa w Wielkiej Brytanii jest względnie prosta. Najniższy szczebel stanowią sądy pokoju, w których orzekają (bezpłatnie) niezawodowi sędziowie pokoju. Kadra sędziów zawodowych jest bardzo nieliczna, a większość spraw sądowych załatwiana jest w sądach pokoju. Wyższą instancję stanowią sądy hrabstw ("county courts"). Sądem Najwyższym jest Supreme Court of the United Kingdom w Londynie. W sądownictwie brytyjskim nie funkcjonuje instytucja sądów administracyjnych – ich funkcję pełnią sądy hrabstw i sądy pokoju.

</doc>
<doc id="100452" url="https://pl.wikipedia.org/wiki?curid=100452" title="Orthognatha">
Orthognatha



</doc>
<doc id="100453" url="https://pl.wikipedia.org/wiki?curid=100453" title="Labidognatha">
Labidognatha



</doc>
<doc id="100458" url="https://pl.wikipedia.org/wiki?curid=100458" title="Okrężnica (anatomia)">
Okrężnica (anatomia)

Okrężnica () to najdłuższa i największa część jelita grubego, dzieląca się na cztery części:
Okrężnica wstępująca ("colon ascendens") znajduje się po prawej stronie jamy brzusznej. Zaczyna się od jelita ślepego, biegnie pionowo do góry i, zaginając się pod prawym płatem wątroby tzw. zagięciem wątrobowym ("flexura coli dextra", "flexura coli hepatica"), przechodzi w okrężnicę poprzeczną ("colon transversum"). Poprzecznica biegnie mniej więcej poziomo w stronę lewą, następnie w lewym podżebrzu, pod śledzioną, ostro się zagina tzw. zagięciem śledzionowym ("flexura coli sinistra", "flexura coli lienalis") i przechodzi w okrężnicę zstępującą ("colon descendens"). Zstępnica biegnie w dół i przechodzi w esicę ("colon sigmoideum") w kształcie pionowej litery S. Esica przechodzi w odbytnicę ("rectum").
Charakterystyczną cechą okrężnicy są:

</doc>
<doc id="100460" url="https://pl.wikipedia.org/wiki?curid=100460" title="Γ Crv">
Γ Crv



</doc>
<doc id="100461" url="https://pl.wikipedia.org/wiki?curid=100461" title="Β Crv">
Β Crv



</doc>
<doc id="100462" url="https://pl.wikipedia.org/wiki?curid=100462" title="Δ Crv">
Δ Crv



</doc>
<doc id="100463" url="https://pl.wikipedia.org/wiki?curid=100463" title="Ε Crv">
Ε Crv



</doc>
<doc id="100464" url="https://pl.wikipedia.org/wiki?curid=100464" title="Α Crv">
Α Crv



</doc>
<doc id="100465" url="https://pl.wikipedia.org/wiki?curid=100465" title="Gazela (ujednoznacznienie)">
Gazela (ujednoznacznienie)



</doc>
<doc id="100468" url="https://pl.wikipedia.org/wiki?curid=100468" title="Herb Armenii">
Herb Armenii

Herb Armenii to pięciopolowa tarcza podtrzymywana przez lwa i orła, starożytne symbole królestwa Urartu. Na tarczy sercowej znajduje się góra Ararat z arką Noego, symbol narodu ormiańskiego.
W poszczególnych polach umieszczone są herby historycznych królestw armeńskich (kolejność heraldyczna):
Skierowany pionowo w górę miecz przecinający łańcuchy symbolizujące wielowiekową niewolę narodu ormiańskiego świadczy o gotowości do walki w obronie wolności, zaś kłosy zboża i gałązka oliwna symbolizują bogactwo kraju.
Godło pochodzi z roku 1918, gdy Armenia na krótko odzyskała niepodległość po 600 latach niewoli. Utrzymane jest w stylistyce heraldycznej i wywodzi się od dawnych herbów Armenii i ormiańskich dynastii, jednak nie jest herbem w ścisłym znaczeniu tego słowa, gdyż nie jest utworzone według heraldycznych reguł, zwłaszcza w kolorystyce tarczy. W latach następnych, gdy Armenia jako Armeńska Socjalistyczna Republika Radziecka była częścią ZSRR został on zastąpiony innym symbolem (godło Armeńskiej SRR). Herb Armenii przywrócono po rozpadzie ZSRR, 19 kwietnia 1992.
Herb Armenii z wizerunkiem góry Ararat jest godłem państwowym jednym z niewielu na świecie odwołującym się do obiektu znajdującego się na terenie innego państwa, gdyż Ararat leży na terenach dzisiejszej Turcji.

</doc>
<doc id="100470" url="https://pl.wikipedia.org/wiki?curid=100470" title="Benedykt XV">
Benedykt XV

Benedykt XV (; właśc. Giacomo della Chiesa; ur. 21 listopada 1854 w Genui, zm. 22 stycznia 1922 w Rzymie) – włoski duchowny rzymskokatolicki, arcybiskup Bolonii w latach 1907–1914, 258. papież w okresie od 3 września 1914 do 22 stycznia 1922.
Życiorys.
Wczesne życie.
Giacomo della Chiesa pochodził z rodziny patrycjuszowskiej i był synem Giuseppe della Chiesy i Giovanny Migliorati. Pierwsze nauki pobierał w domu rodzinnym, a następnie dostał się do Istituto Donavaro e Giusso (1862-1868), który przygotowywał do stanu kapłańskiego. Na skutek nalegań ojca przerwał edukację w tym kierunku. W 1869 eksternistycznie ukończył studia filozoficzne w seminarium w Genui i rozpoczął w tym mieście studia prawnicze (1871) na uniwersytecie królewskim, gdzie uzyskał w 1875 doktorat z pra­wa cywilnego. Dopiero wtedy ojciec pozwolił mu na studia przygotowujące do kapłaństwa. W latach od 1875 do 1879 studiował na uniwersytecie Gregorianum w Rzymie, na którym w 1879 uzyskał doktorat z teologii, a w rok później doktorat z prawa kanonicznego. Od 1879 do 1885 studiował nauki dyplomatyczne na Papieskiej Akademii Kościelnej.
21 grudnia 1878 w Rzymie przyjął święcenia kapłańskie. Dwa lata później przystąpił do III Zakonu św. Dominika, zostając tercjarzem. W latach 1882-1907 został zaangażowany w papieskiej służbie dyplomatycznej, gdzie zyskał sławę sprawnego dyplomaty. W 1901 został zastępcą sekretarza stanu. 18 grudnia 1907 papież Pius X mianował go arcybiskupem Bolonii i osobiście udzielił mu sakry 4 dni później w kaplicy Sykstyńskiej. W czasie sprawowania tej funkcji odwiedził wszystkie parafie i kaplice. Największą uwagę arcybiskup poświęcał wychowaniu kleru (nauce religii). Chciał w ten sposób przeciwstawić się wybuchającym w Bolonii zamieszkom wywoływanym przez socjalistów. Kapelusz kardynalski otrzymał dopiero 23 maja 1914 po śmierci kardynała Rampolli. Mówiono, że najwyższe władze kościelne obawiały się wzrostu wpływów kardynała Rampolli, gdyby do Kolegium Kardynałów dołączono jego ucznia.
Wybór na papieża.
Po śmierci Piusa X konklawe zebrało się już w trakcie pierwszej wojny światowej. O wyborze della Chiesy zadecydowało przekonanie kardynałów o potrzebie doświadczonego dyplomaty na tronie Piotrowym. W dziesiątym skrutynium, 3 września 1914 otrzymał 38 głosów na 57 wówczas oddanych. Jako papież przyjął imię Benedykta XV. Jego wybór był zaskoczeniem dla opinii publicznej. Koronacja – a zarazem oficjalna inauguracja pontyfikatu – odbyła się w kaplicy Sykstyńskiej 6 września 1914.
Pontyfikat.
I wojna światowa.
Pontyfikat Benedykta XV był uwarunkowany I wojną światową. Podejmował wiele inicjatyw pokojowych oraz starał się łagodzić skutki wojny, m.in. organizował pomoc dla ofiar wojny. W 1914 w Watykanie papież otworzył biuro opieki nad jeńcami oraz ośrodek informacyjny o jeńcach i zaginionych, który ułatwiał kontakt jeńców wojennych z ich rodzinami. Organizował pomoc sanitarną i żywnościową dla jeńców i ludności krajów objętych działaniami wojennymi. Wobec stron walczących starał się zachować maksymalną neutralność, przez co był oskarżany przez uczestników, o sprzyjanie stronie przeciwnej. W encyklice "Ad Beatissimi Apostolorum" ogłoszonej 1 listopada 1914 zwrócił się z apelem do panujących o zachowanie pokoju. Dodatkowym kłopotem dla papieża, było włączenie się do wojny Włoch (1915), podczas gdy Watykan nie był niepodległy. 1 sierpnia 1917 wydał notę pokojową skierowaną do walczących państw, w której wzywał do zawarcia pokoju bez zwycięzców i zwyciężonych. Apelował o uwzględnienie żądań narodów bałkańskich i Ormian. Opowiadał się także za przyznaniem niepodległości Polsce.
W 1915 nakazał odprawić w intencji pokoju w kościołach specjalne nabożeństwa do Serca Pana Jezusa. Francja i Hiszpania przemilczały wezwanie papieża, natomiast Niemcy, początkowo przychylni, zrezygnowali z propozycji papieża, gdy ich szanse na zwycięstwo urosły wobec wojny domowej w Rosji. Po zakończeniu wojny, w wyniku tajnych ustaleń aliantów z Włochami, nie dopuszczono Stolicy Apostolskiej do rokowań pokojowych. Papież natomiast 23 maja 1920 wydał encyklikę "Pacem Dei munus", w której nawoływał o pojednanie między narodami, a także poparł Ligę Narodów. Nawiązywał także stosunki dyplomatyczne z wieloma państwami, stwarzając warunki do zawierania konkordatów.
Lata powojenne.
W listopadzie 1919 uchylił zasadę "non expedit", która zabraniała katolikom włoskim działalności politycznej, a także pobłogosławił Luigiego Sturzo, założyciela Partii Ludowej. Starał się znaleźć rozwiązanie kwestii rzymskiej, którą dzięki jego działaniom dyplomatycznym udało się zakończyć za czasów jego następcy.
Benedykt XV ogłosił przygotowany przez poprzednika papieża Piusa X kodeks prawa kanonicznego (obowiązujący do 1983) i zniósł Kongregację Indeksu. Starał się o wznowienie katolickiej działalności misyjnej. Listem apostolskim "Maximum illud" z 1919 zapoczątkował nową erę w misjach katolickich. W 1915 powołał Kongregację Seminariów i Uniwersytetów a w 1917 Kongregację Kościołów Wschodnich oraz Instytut Orientalistyczny w Rzymie. Założył Katolicki Uniwersytet Najświętszego Serca w Mediolanie w 1921.
W encyklice "Humani generis redemptionem" wydanej w 15 czerwca 1917 zawarł teologiczne podstawy przepowiadania słowa Bożego w Kościele. 15 września 1920 ogłosił z okazji 1500. rocznicy śmierci św. Hieronima encyklikę "Spiritus Paraclitus" o inspiracji ksiąg biblijnych i ważności studium Pisma świętego. Wiernych zachęcał do czytania Biblii.
Benedykt XV wprowadził bullą "Incruentum" z 1919 prefację za zmarłych oraz przywilej odprawiania trzech mszy w Dzień Zaduszny. 9 maja 1920 dokonał kanonizacji Joanny d’Arc, a 5 października ogłosił Efrema Syryjczyka doktorem Kościoła.
Kreował 32 kardynałów na pięciu konsystorzach.
Śmierć.
Benedykt XV zmarł 22 stycznia 1922 w Rzymie na grypę, z której rozwinęło się zapalenie płuc. Został pochowany w bazylice św. Piotra.

</doc>
<doc id="100473" url="https://pl.wikipedia.org/wiki?curid=100473" title="Przepływność">
Przepływność

Przepływność () – ilość informacji (bitów) transmitowanych w jednostce czasu poprzez kanał komunikacyjny.
Mierzona jest w bitach na sekundę (b/s lub bps, od ang. "bits per second") lub, rzadko, w bajtach na sekundę (B/s lub Bps) i ich wielokrotnościach: kb/s, Mb/s, Gb/s, kB/s, MB/s. W praktyce spotykane są zarówno prefiksy dziesiętne (k = 1000, M = 1 000 000), jak i binarne (K = 1024, M = 1 048 576). Nie są stosowane inne przedziały czasowe niż sekunda.
Ze względu na tę samą jednostkę przepływność jest często mylnie utożsamiana z przepustowością. Ta pierwsza jest miarą chwilowego natężenia strumienia danych, natomiast ta druga stałym parametrem charakteryzującym tor lub kanał komunikacyjny.
Wyznaczanie przepływności.
Przepływność oblicza się według następującego wzoru:
gdzie:

</doc>
<doc id="100474" url="https://pl.wikipedia.org/wiki?curid=100474" title="Charles Nungesser">
Charles Nungesser

Charles Nungesser (Charles Eugene Jules Marie Nungesser; ur. 15 marca 1892 w Paryżu, zm. 8 lub 9 maja 1927) – francuski lotnik, jeden z czołowych asów myśliwskich okresu I wojny światowej. Należący do grona Balloon Buster - pilotów mających więcej niż pięć zestrzeleń balonów obserwacyjnych. Razem autor 43 zwycięstw powietrznych.
Przed I wojną światową.
Urodził się 15 marca 1892 w Paryżu w zamożnej rodzinie. Uczęszczał do szkoły artystycznej, zajmował się też sportem, w tym boksem. W wieku 17 lat porzucił szkołę i wyjechał do Brazylii, następnie Argentyny, gdzie imał się różnych zajęć, między innymi kierowcy wyścigowego. Nauczył się też pilotażu i kupił pierwszy samolot. 
I wojna światowa.
Po wybuchu I wojny światowej w 1914 został wezwany do Francji i powołany do wojska. Początkowo został przydzielony do kawalerii - 2. pułku huzarów. W służbie szybko dokonał kilku spektakularnych wyczynów, między innymi 3 września 1914 podczas wypadu za linię frontu z dwoma piechurami zdobył i przyprowadził niemiecki samochód sztabowy, po wzięciu do niewoli załogi (według innych źródeł, wystrzelaniu). Za ten czyn został odznaczony Medalem Wojskowym (Médaille Militaire). Przy okazji dekoracji, poprosił o przeniesienie do lotnictwa, które lepiej odpowiadało jego temperamentowi. 
Po ukończeniu kursu pilota wojskowego, 8 kwietnia 1915 został przydzielony do eskadry bombowo-rozpoznawczej VB106, latającej na powolnych dwumiejscowych bombowcach Voisin. Podczas spotkań samolotów wroga próbował je jednak ścigać i podejmować walkę powietrzną. W pogoni za zwrotniejszym samolotem niemieckim zapędził się 26 kwietnia nad linie niemieckie, po czym jego samolot został zestrzelony przez artylerię przeciwlotniczą, lecz zdołał wylądować awaryjnie po francuskiej stronie frontu. Bazując w Nancy, na początku sierpnia wystartował dla przechwycenia formacji niemieckich samolotów rozpoznawczych, po czym obserwator z załogi Nungessera zdołał zestrzelić jeden z nich. Za czyn ten Nungesser otrzymał Krzyż Wojenny (Croix de Guerre) oraz karę 8 dni aresztu za start bez zezwolenia przełożonych.
Z uwagi na widoczny temperament Nungessera, dowództwo francuskie przeniosło go w listopadzie do lotnictwa myśliwskiego. Po przeszkoleniu, skierowany został do eskadry N 65, latającej na myśliwcach Nieuport 11 „Bébé”. W listopadzie 1915 zestrzelił pierwszy samolot niemiecki w charakterze pilota myśliwskiego. Wkrótce zaczął odnosić dalsze zwycięstwa, stając się ulubieńcem prasy. Na swoich samolotach malował duże godło osobiste w postaci czaszki z piszczelami, trumną i lichtarzami na tle czarnego serca. Oprócz świetnego i brawurowego pilotażu znany był także z rozrywkowego nocnego trybu życia, który nie przeszkadzał mu w lataniu (w czym towarzyszył mu m.in. Jean Navarre). 4 grudnia 1915 Nungesser został odznaczony Legią Honorową. Wkrótce zaczął być także znany z latania pomimo doznawanych ciężkich obrażeń.
29 stycznia 1916 Nungesser został ciężko ranny w katastrofie oblatywanego samolotu, m.in. doznał złamania nóg i przebicia podniebienia, lecz już 28 marca, nie wyleczony do końca, powrócił do latania w swojej jednostce. W tym okresie toczyła się bitwa pod Verdun, wiążąca się ze wzmożoną aktywnością obu stron w powietrzu. Nungesser odniósł kilkanaście kolejnych zwycięstw, latając myśliwcem Nieuport 17. Na skutek intensywnego latania i doznanych w tym czasie kilkakrotnie dalszych ran, dzielił praktycznie czas pomiędzy latanie i pobyt w szpitalu a do kabiny samolotu wsiadał i wysiadał z niej z pomocą mechaników. Do grudnia 1916 Nungesser miał już na „koncie” 21 zestrzelonych samolotów i balonów. Doznał w tym okresie m.in. złamania szczęki i wybicia kolana. 
Po dłuższym okresie odpoczynku, w maju 1917 ponownie powrócił na front, mimo że lekarze uznawali go za niezdolnego do służby. Stacjonował teraz w okolicy Dunkierki. 12 maja Nungesser, wyzwany na „pojedynek” przez Niemców, dostał się w zasadzkę 6 niemieckich myśliwców, na skutek czego zestrzelił dwa myśliwce Albatros, a następnie zestrzelił jeszcze omyłkowo atakujący go myśliwiec angielski. W październiku 1917 Nungesser został odsunięty od latania bojowego i skierowany do szkolenia pilotów, lecz w grudniu uległ kolejnemu poważnemu wypadkowi, tym razem na skutek szybkiej jazdy samochodem. Mimo to po kilku miesiącach powrócił znowu do latania bojowego, na nowym myśliwcu SPAD S.XIII, którego zamienił następnie na słabszego, lecz zwrotniejszego Nieuporta 24. 18 maja 1918 został oficerem Legii Honorowej. 16 lipca 1918 uzyskał 40. zwycięstwo, a 15 sierpnia uzyskał swoje ostatnie zwycięstwo. 
Nungesser był trzecim pod względem liczby zwycięstw francuskim asem (po Georges Guynemerze i Rene Foncku). Uzyskał 43 (według innych źródeł, 45) zwycięstw, w tym 7 nad balonami. Podczas swojej kariery lotniczej był 17 razy ranny, co stanowiło swojego rodzaju „rekord”. 
Po I wojnie światowej.
Po wojnie, Nungesser był przez pewien czas we Francji popularnym bohaterem, co wykorzystywał oddając się swojemu ulubionemu życiu towarzyskiemu. Założył następnie szkołę pilotażu w Paryżu, która jednak zbankrutowała na skutek nieudolnego zarządzania. Wyjechał wówczas do USA i tam z kilkoma lotnikami założył latający cyrk, występujący na pokazach lotniczych. 
W drugiej połowie lat 20. Nungesser postanowił podjąć próbę przelotu przez Atlantyk, z Paryża do Nowego Jorku, wraz z nawigatorem François Coli. Po uzyskaniu funduszy i specjalnie adaptowanego nowego jednosilnikowego samolotu rozpoznawczego Levasseur PL-8 nazwanego "L'Oisseau Blanc" (Biały ptak), Nungesser i Coli wystartowali 8 maja 1927 rano z lotniska Le Bourget w Paryżu. Dla zmniejszenia masy, samolot odrzucił podwozie po starcie, nie był również wyposażony w radiostację. Samolot jednak nie dotarł do celu i zaginął po drodze; nie ustalono miejsca ani przyczyn katastrofy. 
Przez długi czas uważano, że załoga wpadła do Atlantyku, lecz w latach 80. odkryto relacje świadków, którzy twierdzili, że słyszeli samolot mogący być samolotem Nungessera i Coliego nad stanem Maine w USA, który prawdopodobnie następnie rozbił się w lesie. Być może więc udało im się dokonać międzykontynentalnego przelotu nad Atlantykiem, przed Lindberghiem.

</doc>
<doc id="100475" url="https://pl.wikipedia.org/wiki?curid=100475" title="Woski">
Woski

Woski – grupa substancji stałych pochodzenia naturalnego lub syntetycznego o stosunkowo niskiej temperaturze topnienia i małej lepkości w stanie stopionym. Parametry wosków są różnie określane przez różne źródła. Według Niemieckiego Towarzystwa Nauki o Tłuszczach woski mają następujące właściwości:
Według innych definicji są to substancje nierozpuszczalne w wodzie, o temperaturze topnienia 50–95 °C i gęstości 0,875–0,999 g/cm³, lub substancje będące zwykle mieszaninami i topiące się bez rozkładu powyżej 40 °C.
Woski pochodzenia zwierzęcego to przede wszystkim estry wyższych kwasów tłuszczowych monokarboksylowych (do 80 atomów węgla) oraz wyższych alkoholi monowodorotlenowych. Kwasy tłuszczowe są zwykle nasycone, natomiast alkohol może być nasycony lub nienasycony. Niektóre woski składają się z alkoholi złożonych z grupy steroli (np. cholesterol). Są nierozpuszczalne w wodzie ze względu na zbyt słaby charakter polarnej główki (tj. grupy estrowej). Powoli rozpuszczają się w rozpuszczalnikach organicznych. Ulegają trudniej hydrolizie niż glicerydy, przez co są od nich bardziej trwałe.
Funkcje biologiczne.
Woski w organizmach żywych spełniają rolę ochronną, powlekają cienką warstwą pióra, liście (chroniąc przed transpiracją), owoce; w skórze zwierząt wpływają na jej elastyczność, hydrofobowość i chronią przed wnikaniem drobnoustrojów.

</doc>
<doc id="100478" url="https://pl.wikipedia.org/wiki?curid=100478" title="Wojciech Reszczyński">
Wojciech Reszczyński

Wojciech Marian Reszczyński (ur. 9 kwietnia 1953 w Olsztynie) – polski dziennikarz radiowy i telewizyjny.
Życiorys.
Wczesne lata.
W 1976 ukończył studia na Wydziale Prawa i Administracji Uniwersytetu Mikołaja Kopernika. Od 1980 należał do NSZZ „Solidarność”.
Kariera.
Pracę w mediach rozpoczął w radiu. Najpierw pracował w "Sygnałach dnia" Polskiego Radia, a w okresie stanu wojennego trafił do radiowej Trójki. Od 1986 był głównym prezenterem "Teleexpress"u, programu informacyjnego w TVP1. W 1988 wyjechał na pół roku do USA. Część tego okresu przepracował w radiu, gdzie prowadził program dla Polonii, a część na budowach. 18 listopada 1989 zadebiutował jako prowadzący dziennik "Wiadomości", którego był pierwszym gospodarzem; samodzielnie prowadził serwis przez półtora miesiąca. Podczas kampanii przed wyborami prezydenckimi w 1990 prowadził audycje komitetu wyborczego Lecha Wałęsy. Po rozstaniu się z TVP założył i pełnił funkcję prezesa (1992–2002) Radia Wawa. Związany był także ze stacją telewizyjną RTL 7. 30 września 2004 został zatrudniony w Telewizji Puls. Do 26 lutego 2009 był wicedyrektorem Informacyjnej Agencji Radiowej. Od lutego 2012 jest członkiem zarządu warszawskiego oddziału Stowarzyszenia Dziennikarzy Polskich. Współpracuje bądź współpracował m.in. z „Naszym Dziennikiem”, „Naszą Polską”, „Moją Rodziną”, TVP Historia, PR3 i Radiem Maryja oraz tygodnikiem "W Sieci", jako autor felietonów na bieżące tematy.
Dwukrotnie (w 1987 i 1988) otrzymał Wiktora, nagrodę branży telewizyjnej. W geście sprzeciwu wobec sytuacji w polskich mediach swoje nagrody przekazał na rozwój mediów niezależnych.
Napisał książki: "Byłem dziennikarzem" (1991), "Wygrać prezydenta" (1995), "Jaka głowa taka mowa" (1997) i "Lech Kaczyński. Portret" (2010).
W czerwcu 2013 odmówił przyjęcia orderu państwowego, który miał mu nadać prezydent RP, Bronisław Komorowski z okazji dwudziestolecia uchwalenia ustawy o radiofonii i telewizji. W 2018 został zawieszony przez dyrekcję radiowej Trójki za brak reakcji, gdy w prowadzonej przez niego audycji Władysław Bartoszewski został nazwany „bydlakiem”. W 2020 odznaczony Złotym Krzyżem Zasługi.
Ma dwie córki. Zamieszkał na warszawskiej Sadybie, w domu wybudowanym w latach 80.
Kariera zawodowa.
Źródło

</doc>
<doc id="100480" url="https://pl.wikipedia.org/wiki?curid=100480" title="II wojna nad Zatoką Perską">
II wojna nad Zatoką Perską



</doc>
<doc id="100489" url="https://pl.wikipedia.org/wiki?curid=100489" title="Kontener (multimedia)">
Kontener (multimedia)



</doc>
<doc id="100490" url="https://pl.wikipedia.org/wiki?curid=100490" title="Jerzy Giedroyć">
Jerzy Giedroyć



</doc>
<doc id="100494" url="https://pl.wikipedia.org/wiki?curid=100494" title="OpenAL">
OpenAL

OpenAL () – specyfikacja uniwersalnego API do generowania dźwięku 3D.
Najczęściej używana jest w grach komputerowych. Styl kodowania i konwencja najbardziej przypomina ten z OpenGL.
Platformy.
OpenAL jest dostępna na następujące platformy:
Gry.
Wybrane gry używające specyfikacji OpenAL:

</doc>
<doc id="100495" url="https://pl.wikipedia.org/wiki?curid=100495" title="Linux From Scratch">
Linux From Scratch

Linux From Scratch (LFS, w wolnym tłumaczeniu z jęz. ang.: Linux od podstaw) – książka tworzona przez Gerarda Beekmansa, w której znajdują się instrukcje, jak krok po kroku zbudować z kodu źródłowego system GNU/Linux. Dostępna jest za darmo na stronie projektu.
Powstała też książka "Beyond Linux From Scratch", która opisuje dalsze możliwości rozwoju dystrybucji stworzonej za pomocą LFS. Wersja 5 tej książki została przetłumaczona na język polski przez Jerzego Iwaniuka, kolejne przez Tomasza Sekścińskiego.
Linux From Scratch jest najprostszą drogą na stworzenie działającego systemu GNU/Linux, samodzielnie budując go z kodu źródłowego. Jest to jednak o wiele bardziej skomplikowane, niż zainstalowanie gotowej dystrybucji. Główną ideą projektu jest zrozumienie działania systemu poprzez ręczną kompilację pakietów. Dodatkowo poprzez kompilację zyskujemy szybsze programy o mniejszym rozmiarze oraz możemy doskonale dopasować dystrybucję do naszych potrzeb – „Twoja dystrybucja, twoje zasady” ().
Instalacja.
Do zbudowania własnej dystrybucji potrzebna jest czysta partycja i działający system GNU/Linux. Na początku należy skompilować narzędzia takie, jak: gcc, glibc, GNU Binutils i inne wymagane pakiety. Następnie katalog główny musi zostać zmieniony (poprzez chroot) na partycję, na której znajdują się uprzednio skompilowane narzędzia i można rozpocząć budowanie systemu docelowego. Jednym z pierwszych pakietów, jakie trzeba przekompilować jest glibc; potem kolejno budujemy pozostałe pakiety.

</doc>
<doc id="100496" url="https://pl.wikipedia.org/wiki?curid=100496" title="LFS">
LFS



</doc>
<doc id="100498" url="https://pl.wikipedia.org/wiki?curid=100498" title="Kalendarium II wojny w Zatoce Perskiej">
Kalendarium II wojny w Zatoce Perskiej

Poniższe kalendarium prezentuje wydarzenia z II wojny w Zatoce Perskiej. Chronologiczne zestawienie zawiera godziny w czasie uniwersalnym (UTC). Czas w Polsce to + 2 godziny (do 30 marca + 1 godzina), natomiast w Iraku + 3 godziny.
Marzec 2003.
20 marca.
Pod przewodnictwem prezydenta RP Aleksandra Kwaśniewskiego odbyło się posiedzenie Rady Gabinetowej. Po posiedzeniu prezydent oświadczył: "Nie ma powodów do paniki, sytuacja jest pod kontrolą, wszystkie służby działają w stanie podwyższonej gotowości". Prezydent oświadczył także: "Realizujemy konsekwencje wynikające z rezolucji 1441; uczestniczymy w operacji militarnej, która ma taką podstawę w prawie międzynarodowym. [...] prawne podstawy są zbadane i są wystarczające, żeby polscy żołnierze mogli z czystym sumieniem w tych działaniach uczestniczyć". Na uwagę, że Rada Bezpieczeństwa ONZ nie zajęła jednoznacznego stanowiska, prezydent odpowiedział: "Zajęła to stanowisko 16 razy – ostatnio w rezolucji 1441, gdzie mówi, że jeżeli warunki nie zostaną spełnione, czyli nie nastąpi pełne rozbrojenie Iraku, będą podjęte "poważne konsekwencje" – to jest właśnie działania militarne".
Premier RP Leszek Miller po posiedzeniu zespołu ds. kryzysowych oświadczył: "Nie ma informacji o bezpośrednim zagrożeniu terytorium naszego kraju. Wzmocniono jednak ochronę ujęć wody pitnej, zapór na zbiornikach wodnych, systemu energetycznego państwa, lotnisk, dworców kolejowych oraz budynków szkół i uczelni". Polskie Ministerstwo Spraw Zagranicznych oświadczyło: "Środki pokojowe zostały wyczerpane i użycie siły wobec Iraku, zawsze uznawane za absolutną ostateczność, stało się koniecznością". 38-osobowy pluton likwidacji skażeń z 4 Brodnickiego Pułku Chemicznego dotarł do bazy lotniczej w Powidzu niedaleko Poznania. Wyposażenie: 2 transportery opancerzone BRDM, 12 ciężarówek „Star-266”, radiostacja na samochodzie „Honker”, 6 kontenerów ze sprzętem chemicznym.
21 marca.
Prezydent RP Aleksander Kwaśniewski oświadczył, iż interwencja wojsk koalicji w Iraku była konieczna ze względu na bezpieczeństwo światowe i bezpieczeństwo narodowe Polski, gdyż terroryzm stał się zagrożeniem globalnym. Ponadto stwierdził, że celem wojny jest doprowadzenie do demokratycznych przemian w Iraku. Dodał także, iż kwestia integralności terytorialnej Iraku nie może podlegać dyskusji. W nocy z 20 na 21 marca dwie sekcje jednostki specjalnej GROM wsparły działania sojuszników w porcie Umm Kasr, zapobiegając wysadzeniu urządzeń portowych. 38-osobowy pluton likwidacji skażeń z 4 Brodnickiego Pułku Chemicznego odleciał z bazy lotniczej w Powidzu w rejon Zatoki Perskiej dwoma ukraińskimi samolotami An-124 „Rusłan” i prezydenckim samolotem Tu-154.
22 marca.
O godzinie 22:50 rozpoczęły się walki o Nadżaf, 160 km na południe od Bagdadu.
23 marca.
O godzinie 0:10 amerykański sierżant z plutonu inżynieryjnego muzułmanin Asan Akbar dokonał zamachu w siedzibie dowództwa 101 Dywizji Powietrznodesantowej stacjonującej w Kuwejcie. Zginął 1 żołnierz, a 8 zostało rannych.
Sekretarz obrony Stanów Zjednoczonych Donald Rumsfeld pochwalił działania żołnierzy jednostki GROM w operacjach przeciwko Irakowi. Była to pierwsza informacja, że Polacy biorą udział w walkach. Agencja Reuters opublikowała zdjęcia żołnierzy GROM z dowódcą jednostki płk. Romanem Polką w rejonie portu Umm Kasr.
24 marca.
Premier RP Leszek Miller stwierdził, że żołnierze jednostki GROM przeprowadzili kilka udanych akcji w rejonie przybrzeżnym Zatoki Perskiej bez strat własnych. Operacje te są oceniane jako bardzo profesjonalne, bardzo skuteczne. Nasi żołnierze zbierają bardzo wysokie oceny. Polacy wzięli udział w co najmniej trzech akcjach niszczenia irackich punktów oporu w porcie Umm Kasr. Współdziałali z amerykańskimi oddziałami specjalnymi SEALs. Rząd polski zadeklarował gotowość wysłania do Turcji plutonu likwidacji skażeń liczącego do 50 żołnierzy.
25 marca.
Podczas spotkania z dziennikarzami w Katarze gen. Victor Renuart oświadczył: "Mamy wspaniałe wsparcie ze strony polskich wojsk."
26 marca.
W czasie wizyty w bazie lotniczej McDill na Florydzie, prezydent George W. Bush w przemówieniu do żołnierzy amerykańskich podziękował i wyraził uznanie polskim jednostkom biorącym udział w operacji "Iracka wolność": "Polskie oddziały wojskowe zabezpieczyły iracką platformę naftową w Zatoce Perskiej." Wspomniał także o udziale naszego kontyngentu we wspólnych przygotowaniach do zabezpieczenia sił koalicyjnych przed skutkami ewentualnego ataku bronią chemiczną lub biologiczną: "Siły koalicyjne są wykwalifikowane i odważne. Jesteśmy zaszczyceni, że mamy je u swojego boku."
28 marca.
Na lotnisku w Strachowicach we Wrocławiu odbyło się uroczyste pożegnanie pierwszych 8 żołnierzy z 10 Brygady Logistycznej z Opola, którzy odlatywali wraz z kontenerami, podnośnikami widłowymi i pojazdami w rejon Zatoki Perskiej ukraińskim samolotem An-124 "Rusłan".
29 marca.
Premier RP Leszek Miller podpisał tzw. list ośmiu, sygnowany przez przywódców Wielkiej Brytanii, Portugalii, Włoch, Hiszpanii, Danii, Węgier i Czech, zawierający poparcie tych państw dla polityki amerykańskiej wobec Iraku.
31 marca.
Stan polskiego kontyngentu w rejonie Zatoki Perskiej osiągnął 184 żołnierzy, w tym 74 wojsk chemicznych, załoga okrętu "Xawery Czernicki" oraz 54-osobowy oddział komandosów GROM i FORMOZA.
Kwiecień 2003.
1 kwietnia.
Rada Ministrów RP zaakceptowała wniosek do prezydenta Rzeczypospolitej Polskiej w sprawie użycia Polskiego Kontyngentu Wojskowego w operacji „Display Deterrence”, którą siły sojusznicze miały przeprowadzić w Turcji. Kontyngent w składzie: 36 żołnierzy (pluton likwidacji skażeń z 4 Brodnickiego Pułku Chemicznego, żołnierzy z 10 Opolskiej Brygady Logistycznej, żołnierze z 1 Pułku Specjalnego z Lublińca miał być przeznaczony do wzmocnienia tureckiej obrony przeciwchemicznej w okresie od 4 kwietnia do 30 września 2003. Podstawę prawną użycia wojsk stanowił art. 4 i 5 traktatu waszyngtońskiego oraz decyzja prezydenta Rzeczypospolitej. Polski kontyngent wojskowy został podporządkowany pod względem operacyjnym dowódcy sił sojuszniczych NATO w Turcji. Operacja „Display Deterrence” nie została przeprowadzona ze względu na zakończenie konfliktu zbrojnego w Iraku.
4 kwietnia.
O godzinie 20:03 dokonano zamachu samobójczego na posterunek kontrolny pod tamą Haditha. Zginęło 3 żołnierzy koalicji oraz dwie kobiety.
7 kwietnia.
Dwaj polscy dziennikarze Marcin Firlej z TVN24 i Jacek Kaczmarek z Polskiego Radia zostali zatrzymani przez uzbrojonych Irakijczyków w Al-Hilli na północ od Nadżafu.
8 kwietnia.
Prezydent RP Aleksander Kwaśniewski oświadczył, że nie żałuje wysłania polskich żołnierzy do Iraku i podjąłby obecnie taką samą decyzję. Odnaleziono zaginionych w Iraku polskich dziennikarzy Marcina Firleja i Jacka Kaczmarka, którym udało się zbiec z rąk Irakijczyków.
9 kwietnia.
Wiceprezydent Stanów Zjednoczonych Dick Cheney podziękował polskim żołnierzom za współudział w obaleniu reżimu Saddama Husajna.
10 kwietnia.
Premier RP Leszek Miller oświadczył, iż Stany Zjednoczone zaprosiły Polskę do udziału w konferencji dotyczącej odbudowy Iraku. Prezydent Stanów Zjednoczonych George W. Bush podziękował prezydentowi RP Aleksandrowi Kwaśniewskiemu za udział polskich żołnierzy w operacji zbrojnej w Iraku.
11 kwietnia.
Amerykański Departament Obrony potwierdził, że Polska została zaproszona na konferencję w An-Nasirijji dotyczącą przyszłości Iraku.
15 kwietnia.
W amerykańskiej bazie Tallil koło An-Nasirijji odbyła się konferencja w sprawie tworzenia nowych instytucji irackiego państwa oraz ustalenia kryteriów wyboru firm, które wezmą udział w odbudowie Iraku. Uczestniczyło w niej ok. 70 przywódców irackich reprezentujących różne ugrupowania religijne, plemienne, etniczne i polityczne oraz przedstawiciele krajów koalicji, wśród których był polski dyplomata Ryszard Krystosik. Konferencji przewodniczył emerytowany generał amerykański Jay Garner, szef Biura Odbudowy i Pomocy Humanitarnej (ORHA) przy Departamencie Obrony USA. Uczestnicy przyjęli 13-punktowe oświadczenie, iż Irak będzie federacyjnym krajem demokratycznym, kierującym się rządami prawa, rządzonym przez przywódców wybranych w wyborach powszechnych. Irak miał zostać podzielony na strefy administracyjne – ostatecznie wyodrębniono cztery.
Prezydent RP Aleksander Kwaśniewski oświadczył, iż przed siłami koalicyjnymi stoją nowe zadania, m.in. stworzenie czegoś na kształt sił stabilizacyjnych, które pewnie będą potrzebne przez co najmniej kilkanaście miesięcy, jeśli nie dłużej.
16 kwietnia.
Sekretarz obrony USA Donald Rumsfeld poinformował, iż zaproponował władzom polskim udział Wojska Polskiego w utrzymaniu porządku i stabilizacji w powojennym Iraku. Jednocześnie skierował do Danii propozycję kierowania tworzonymi w Iraku międzynarodowymi siłami porządkowymi.
17 kwietnia.
Gotowość do wysłania wojsk w ramach sił stabilizacyjnych zgłosiły Dania, Polska, Litwa, Łotwa i Estonia. Prezydent George W. Bush wezwał ONZ do uchylenia sankcji wobec Iraku. Amerykańska Agencja Rozwoju Międzynarodowego (USAID) przyznała pierwszy kontrakt na odbudowę Iraku firmie Bechtel Restoration z San Francisco. W Paryżu odbyła się międzynarodowa konferencja poświęcona programowi ratowania irackich zabytków. Szef UNESCO Koichiro Matsuura oświadczył, iż wystąpi do sekretarza generalnego ONZ o przyjęcie rezolucji zakazującej handlu zrabowanymi w Iraku bezcennymi zabytkami kultury regionu.
18 kwietnia.
Tysiące sunnitów i szyitów przemaszerowało ulicami Bagdadu, protestując przeciwko amerykańskiej obecności w Iraku. Ahmad al-Dżalabi, szef Irackiego Kongresu Narodowego wygłosił przemówienie w Bagdadzie, domagając się szybkiego utworzenia rządu przejściowego – Irackich Władz Tymczasowych ("Iraqi Interim Authority").
20 kwietnia.
Konwój 50 ciężarówek z 1400 t pszenicy dotarł do Bagdadu. Była to pierwsza większa dostawa żywności zorganizowana przez Światowy Program Żywnościowy ONZ.
21 kwietnia.
Do Bagdadu przybył dyrektor ORHA Jay Garner.
22 kwietnia.
Departament Obrony USA przedstawił bilans strat amerykańskich w Iraku: 109 poległych w walkach lub w wyniku ostrzelania przez własne jednostki, 17 zabitych w wypadkach, 459 rannych w walkach, 59 rannych w wypadkach, 2 uznano za zaginionych.
Około miliona pielgrzymów przybyło do meczetu w Karbali po raz pierwszy od wielu lat. Za rządów Saddama Husajna pielgrzymki szyitów były zakazane.
24 kwietnia.
Polska delegacja rządowa przeprowadziła w Waszyngtonie rozmowy na temat udziału polskich żołnierzy w siłach stabilizacyjnych oraz przedsiębiorstw w odbudowie Iraku.
28 kwietnia.
W Bagdadzie zebrało się ok. 300 delegatów irackich na drugim spotkaniu z gen. Jayem Garnerem, amerykańskim administratorem Iraku. Postanowiono zwołać w ciągu miesiąca konferencję narodową, która powołałaby pierwszy powojenny rząd.
30 kwietnia.
Rzecznik prezydenta Stanów Zjednoczonych poinformował, iż Polsce powierzono jedną ze stref okupacyjnych w Iraku.
Maj 2003.
1 maja prezydent Stanów Zjednoczonych George W. Bush w przemówieniu wygłoszonym na pokładzie lotniskowca USS „Abraham Lincoln” ogłosił zakończenie wojny w Iraku. Dodał jednak, że nie jest to jeszcze ostatecznie zwycięstwo.
Podczas konferencji w Londynie, w której uczestniczyli przedstawiciele 12 państw wchodzących w skład koalicji antyirackiej, Polska otrzymała propozycję objęcia kontroli wojskowej nad jedną z czterech stref stabilizacyjnych w Iraku.

</doc>
<doc id="100503" url="https://pl.wikipedia.org/wiki?curid=100503" title="Pancernikowate">
Pancernikowate

Pancernikowate (Dasypodidae) – rodzina ssaków łożyskowych z rzędu pancernikowców (Cingulata). Wyróżnia się najczęściej 7 gatunków, aczkolwiek istnieją rozbieżności w pracach różnych autorów. Tułów okrywa pancerz złożony z płyty ramiennej, płyty miednicznej i kilku ruchomych pasów pomiędzy nimi. Raczej owadożerne bądź wszystkożerne, wiodą najczęściej samotny tryb życia. Występuje opóźniona implantacja oraz poliembrionia, z jednego zarodka powstaje od 2 do 8 identycznych zarodków.
Budowa ciała.
Pancernikowate osiągają długość od 40 do 100 cm. Mniejsze gatunki, jak pancernik siedmiopaskowy, ważą około 1 kg, większe, jak pancernik większy 8-10 kg. Masa ciała innych gatunków leży gdzieś pomiędzy, np. pancernik dziewięciopaskowy 3-6 kg, a pancernik nizinny 1-2 kg. Samce i samice nie różnią się wielkością.
Mózg jest niewielki. U pancernika dziewięciopaskowego waży on zaledwie 57% masy oczekiwanej u ssaka podobnej wielkości. Bardzo słabo rozwinięty jest obszar odpowiedzialny za widzenie.
Oczy sprawiają wrażenie wręcz szczelin w skórze. Pancernikowate mają słaby wzrok. Siatkówka zawiera nieliczne pręciki, czopków nie ma wcale.
Duże, stożkowatego kształtu uszy pokryte sprawiającą wrażenie kamienistej skóry zapewniają dobry słuch.
Pancernikowate odróżniają się od swych krewnych Chlamyphoridae dłuższym pyskiem, od którego pochodzi nawet ich anglojęzyczna nazwa "long-nosed armadillos" (długonose pancerniki). Pysk jest smukły. Zwierzę nie potrafi szeroko otworzyć ust. W środku znajdują się słabo rozwinięte, kołkowatego kształtu zęby. Siekaczy ani kłów nie ma w ogóle, większość zębów stanowią przedtrzonowce w liczbie od 6 do 8 w każdej szczęce czy połówce żuchwy, po których następuje pojedynczy trzonowiec. W przeciwieństwie do Chlamyphoridae pancernikowate zachowały dwa funkcjonalne pokolenia zębów, zachowały też szkliwo, aczkolwiek wyłącznie na czubku zęba przed jego wyrzynaniem się. Zębom towarzyszy długi język pokryty lepką śliną, ułatwiającą przyklejanie się do języka owadów. Produkują ją gruczoły ślinowe, występuje też zbiornik magazynujący ślinę.
Charakterystyczną cechą pancernikowców jest pancerz ochraniający ciało. Składa się on z trzech części: przedniej płyty ramiennej, tylnej płyty miednicznej oraz luźniejszego pancerza pomiędzy nimi, budowanego przez kilka rzędów płyt. U pancernika siedmiopaskowego jest ich siedem, u dziewięciopaskowego, wbrew nazwie, od siedmiu do jedenastu. Pancerz jest zazwyczaj ciemnoszary, jaśniejszy choćby u pancernika dziewięciopaskowego. Zazwyczaj porastają go najwyżej pojedyncze włosy, wyjątek stanowi pancernik włochaty porośnięty gęstym, nieco czerwonawym futrem, pokrywającym większość ciała zwierzęcia, prócz karapaksu też policzki, pozostawiając nagie tylko dystalne części kończyn, część pyska i ogon. Brzuch zazwyczaj nie jest chroniony pancerzem. Obecność pancerz niektórzy autorzy łączą z wolnym metabolizmem pancernikowatych, z podstawowym tempem przemiany materii rzędu zaledwie połowy obserwowanego u innych zwierząt podobnej wielkości. Wobec ciepłego klimatu ich życia ważniejsze wydaje się raczej radzenie sobie z nadmiarem produkowanego w organizmie ciepła, niż go wytwarzanie. Bierze w tym udział pancerz odznaczający się dobrym przewodnictwem cieplnym.
Przednie łapy nie mają tak wyraźnych pazurów jak u bardziej przystosowanych do rycia w ziemi Chlamyphoridae. Tylne łapy są silne, i dobrze umięśnione zwłaszcza u pancernika dziewięciopaskowego.
Genetyka.
Diploidlalna liczba chromosomów w przypadku pancerników dziewięciopaskowego, nizinnego i pampasowego wynosi 2n = 64. Zsekwencjonowano cały genom pancernika dziewięciopaskowego.
Systematyka.
Nazwę Dasypodidae utworzył w 1821 J. E. Gray. W jego zamyśle objęła ona wszystkie współczesne pancernikowce. Wyróżniano 7 plemion, przy czym rodzaj "Dasypus" zaliczano do Dasypodini. Sytuacja taka przetrwała cały XX wiek i uległa zmianie dopiero za sprawą zmiany systematyki w drugiej dekadzie XXI wieku.
Gibb i współpracownicy (2016) przenieśli wszystkie rodzaje współczesnych pancernikowców poza rodzajem "Dasypus" do odrębnej rodziny Chlamyphoridae. Z analiz filogenetycznych przeprowadzonych przez Delsuca i współpracowników (2016) oraz Mitchella i współpracowników (2016) wynika, że pancerniki nie tworzą kladu, do którego nie należałyby także gliptodonty; na tej podstawie Delsuc i współpracownicy (2016) sklasyfikowali gliptodonty jako podrodzinę Glyptodontinae wchodzącą w skład rodziny Chlamyphoridae.
Do rodziny należy jeden występujący współcześnie rodzaj:
Zaliczają się do niej też rodzaje wymarłe: 
Według niektórych badań pancernikowate i Chlamyphoridae prawdopodobnie oddzieliły się od siebie około 45 milionów lat temu. Pancernikowate oddzieliły się od innych pancernikowców około 12 milionów lat temu. W rodzaju "Dasypus" najbardziej bazalnym wydaje się pancernik większy. Następnie wyodrębnił się klad złożony z pancernika siedmiopaskowego i pampasowego, co nastąpiło około 5 milionów lat temu, a następnie pomiędzy 4 a 2 milionami lat podzielił się on na wymienione dwa gatunki.
Większość skamieniałości znaleziono w Ameryce Południowej. Najstarsze pochodzą z późnego miocenu / wczesnego pliocenu i znalezione zostały na terenie dzisiejszej Argentyny.
Pozostają jednak pewne kontrowersje. Szeroki zasięg występowania pancernika dziewięciopaskowego wskazuje na możliwość występowania lokalnych podgatunków, z których niektóre mogłyby się właściwie okazać oddzielnymi gatunkami. Jeden z poglądów widzi w pancerniku większym trzy odrębne gatunki. Inny wyróżnia go do odrębnego podrodzaju "Heteroambon", uznawanego rzadziej za odrębny rodzaj. Inny rodzaj, o nazwie "Cryptophractus", kreowany został przez Fitzingera w 1856 dla pancernika włochatego, wyróżniającego się wyglądem. Pomimo niektórych współczesnych autorów pozostającym przy tym pomyśle gatunek raczej włącza się do "Dasypus".
Kladogram z pracy Feijó "et al." z 2019 (uproszczono):
Powyższy kladogram bazuje na badaniach mtDNA. Podgatunki pancernika większego uznano za osobne gatunki, a pancernik dziewięciopaskowy nie jest monofiletyczny.
Tryb życia.
Zwierzęta te wiodą najczęściej nocny tryb życia. Za dnia częściej opuszczają nory zimą, unikając chłodów. Niektóre gatunki jednak cały rok prowadzą dzienny tryb życia, czego przykładem pancerniki nizinny i pampasowy.
Pancernikowate spędzają czas w norach. Może im w tym pomagać wolne tempo metabolizmu wiążące się z dużą opornością na hipoksję. Potrafią też na kilka minut wstrzymać oddech. Wiąże się to również z umiejętnością pływania, w tym nurkowania. Niekiedy, przemierzając zbiornik, zwierzę nurkuje do dna, po czym kroczy po nim na drugą stronę. Natomiast żeby płynąć na powierzchni wody, pancernik połyka powietrze, by zwiększyć swą wyporność. Mimo że pływa wolno, płynąc pieskiem, potrafi tak przebyć istotny dystans. Nie wyjaśniono jednak, jak potrafi przebyć duże bariery wodne, takie jak rzeka Missisipi, która stanęła na drodze rozprzestrzeniającemu się na kontynencie północnoamerykańskim pancernikowi dziewięciopaskowemu. Nie wiadomo, czy ssaki te przebyły ją wpław, czy też korzystały z jakichś mostów.
Pancernik przystępuje do kopania nory, rozbijając glebę głową. Właściwą pracę zaczyna od przednich kończyn, którymi rozkopuje glebę. Tylnymi kończynami usuwa wykopaną ziemię, opierając się jednocześnie na ogonie. W swej norze pancernikowate śpią, odpoczywają, chronią się też przed zmianami temperatury. Ich areał osobniczy obejmuje zazwyczaj kilka nor, dzięki czemu w razie zagrożenia mają blisko do nory. Rzeczone nory nie cechują się skomplikowaną budową. Stanowią raczej prosty tunel (rzadko się rozgałęzia, a i wtedy rozgałęzienia są nieliczne) ciągnący się na długość na od 1 do 7 m, schodzący w głąb od 0,4 do 2 m, zakończony komorą sypialną wyłożoną liśćmi, trawą czy igłami. Pancernik siedmiopaskowy często dostosowuje do swoich potrzeb nory wydrążone przez zwierzęta innych gatunków. Zdolność "Dasypus" do drążenia w ziemi jest pośrednia pomiędzy przystosowanymi do podziemnego życia "Chlamyphorus" czy "Calyptophractus", a korzystającymi z nor w małym stopniu "Tolypeutes".
Na zewnątrz pancernik wychodzi na 4-6 godzin, głównie celem znalezienia pokarmu, po czym wraca do nory. Kieruje się głównie słuchem i węchem. Niekiedy powstaje na tylne łapy, uważnie nasłuchując. Pokarmu szuka w ściółce z pyskiem przy ziemi. Kroczy zwykle powoli. Badacze powtórnie odławiali pancerniki dziewięciopaskowe 150-200 m od miejsca ich poprzedniego napotkania.
Ochronę przed drapieżnikami zapewnia mu w pewnym stopniu pancerz. Dorosłe pancerniki padają ofiarą pumy czy jaguara, jak i aligatora amerykańskiego. Osobnikom młodociany grozi szerszy zbiór drapieżników, obejmujący także kojota czy duże ptaki drapieżne. Napotkawszy zagrożenie, pancernik zazwyczaj rzuca się od ucieczki, chroniąc się wśród gęstej roślinności, a w razie pogoni drapieżnika zmierza do jamy. W przypadku pancernika dziewięciopaskowego zaobserwowano pionowy wyskok w górę.
Pancernikowate wiodą samotny tryb życia. Relacje społeczne ograniczają się właściwie do rozrodu. Nie wydają licznych dźwięków, słaby wzrok w połączeniu z nocnym trybem życia wykluczają też komunikację wzrokowym. Jeśli już więc pancernikowate przesyłają sobie jakieś sygnały, to raczej komunikują się węchem. Mają specjalne gruczoły analne u podstawy ogona, ponadto pozostawiają mocz i kał. Obserwowano pancerniki dziewięciopaskowe ocierające się o podłoże. Jedynie w przypadku pancernika nizinnego obserwowano kilka samic przebywającym w tym samym czasie w jednej norze.
Areał osobniczy obejmuje od 0,5 do 20 ha. Areały sąsiadujących ze sobą pancerników mogą się na siebie nakładać. Zdarza się nawet, że kilka osobników korzysta z tej samej nory, jednak nigdy w tym samym czasie.
Cykl życiowy.
Niewiele wiadomo o rozrodzie większości gatunków, najlepiej poznano go w przypadku pancernika dziewięciopaskowego.
Gotowość do rozrodu Pancernikowate osiągają prawdopodobnie w wieku około roku. Samiec pancernika dziewięciopaskowego w tym właśnie wieku rozpoczyna spermatogenezę. Produkuje plemniki przez cały rok, co wiąże się ze stale wysokim stężeniem testosteronu we krwi, jednak przez większą jego część z nich nie korzysta. Plemnik o długości 63,2-68,2 mm mają stosunkową niewielką głowę. Od 50 do 60% z jej długości przypada na akrosom. Samica pancernika dziewięciopaskowego owuluje pierwszy raz w wieku półtora roku. W efekcie młodsze samice przystępują do rozrodu w tym samym sezonie rozrodczym później, niż starsze. Owulacja odbywa się raz do roku, a stężenia hormonów płciowych w jej krwi zmieniają się okresowo.
Rozród zaczyna się późną wiosną bądź początkiem lata. Samica gotowa na przyjęcie samca sygnalizuje to za pomocą falujących ruchów ogona w przód i w tył. Zainteresowaną samicą samiec kładzie przednie kończyny na pancerzu wybranki i zbliża pysk do okolicy jej gruczołów analnych, być może sprawdzając w ten sposób jej zdolności rozrodcze. U pancernika dziewięciopaskowego jeden samiec może pokryć w jednym sezonie dwie-trzy samice. Jeśli dojdzie do kopulacji i zapłodnienia, nie oznacza to automatycznie ciąży. Występuje bowiem zjawisko opóźnionej implantacji. Zarodek zagnieżdża się w macicy jesienią. W warunkach hodowlanych u pancernika siedmiopaskowego do implantacji dochodziło niekiedy nawet po dwóch-trzech latach. Być może wywołał to stres, jakiego zwierzęta doświadczały w niewoli. U pancernika nizinnego i siedmiopaskowego implantacja zachodzi po 2-4 miesiącach. Występuje zjawisko poliembrionii: z jednej zygoty powstaje na skutek podziałów kilka zarodków, często 4, jak u pancernika dziewięciopaskowego czy nizinnego. U pancernika większego przychodzą na świat tylko 2 młode. U pancernika siedmiopaskowego pojedynczy miot liczyć może od 4 do 8 młodych. W efekcie wszystkie młode z jednego miotu są identyczne. W ten sposób nie rozmnaża się żaden inny kręgowiec. Ciąża trwa od 120 do 180 dni. Poród odbywa się środkową lub późną wiosną.
Opiekę nad młodymi sprawuje wyłącznie samica. Karmi ona młode mlekiem czterech sutków ulokowanych pachwinowo. Odstawienie następuje po 6-8 tygodniach, Młode mają wtedy masę 15% dorosłego zwierzęcia, a więc dość niską. Wcześniejsze zaprzestanie karmienia może wiązać się z nadmiernym kosztem, przed jakim stawia ono matkę. Młode przybierają dziennie 10 g. Samce rosną szybciej od samic, prędzej też zaczynają przyjmować wodę i pokarmy niemleczne, aczkolwiek wiedza ta bazuje na obserwacji pojedynczych miotów pancernika dziewięciopaskowego. Masę ciała dorosłego osiągają po około 400 dniach życia.
Długość życia pancernika dziewięciopaskowego na wolności wynosi od 8 do 12 lat. W niewoli niektóre osobniki dożywały i 20. Podobne dane dla innych gatunków nie istnieją.
Rozmieszczenie geograficzne i siedlisko.
Pancernikowate zamieszkują otwarte tereny Ameryki Południowej i Północnej. Powstały one zapewne w Ameryce Południowej, jak i inne szczerbaki. Pancernik dziewięciopaskowy jako jedyny zasiedlił kontynent północnoamerykański, reszta zasiedla rejony tropikalne Ameryki Południowej.
Zwierzęta te zamieszkują rozmaite siedliska, jednakże wymagają odpowiedniej wilgotności. Spotyka się je w lasach tropikalnych, czego przykładem pancernik większy z dorzecza Amazonki czy też zamieszkujący wyłącznie nizinne lasy dorzeczy Amazonki i Orinoko pancernik większy, ale i na terenach trawiastych, gdzie żyje pancernik pampasowy. Nie stronią od środowisk górskich, jak pancernik reliktowy oraz osiągający wysokość do 3500 m nad poziomem morza pancernik włochaty. Radzą sobie także w siedliskach zmodyfikowanych działalnością człowieka. Nie spotyka się natomiast na terenach suchych, zwłaszcza pustynnych. Obszary takie w Ameryce Północnej ograniczają ekspansję pancernika dziewięciopaskowego.
Ekologia.
W przeciwieństwie do Chlamyphoridae pancernikowate nie są aż tak wyspecjalizowanymi mrówkożercami. Są raczej niewyspecjalizowanymi owadożercami, którzy nie stronią w razie dostępności od innego pokarmu. Spożywają imagines i larwy chrząszczy, mrówkowatych i termitów, które stanowią większą część ich diety. Konsumują też inne bezkręgowce, w tym pierścienice, nie pogardzą spożyciem jaj ptaków czy żółwi. Zjadają także pokarm roślinny, w tym owoce. W przypadku pancernika dziewięciopaskowego odnotowano konsumpcję raków, padliny, ale też młodych zajęczaków. Badanie żołądków osobników z Teksasu ujawniło, że 80% treści stanowiły nasiona "Diospyros texana". Zauważono pewne sezonowe różnice w zjadanym pokarmie, ale nie wiadomo, czy wynikają one raczej z dostępności pokarmu, czy z preferencji pancerników.
Zdobyczy pancernik szuka w ściółce, glebie czy pod kłodami, z nosem przy ziemi. Przednimi łapami potrafi rozgrzebywać glebę w poszukiwaniu jedzenia. Pokarm połyka z istotną ilością ziemi. Nie wiadomo, czy ma to jakieś znaczenie na przykład w uzupełnianie soli mineralnych.
Pancernikowate różnią się od Chlamydophoridae większą zależnością od źródeł wody. W razie jej dostępności Dasypodidae często piły, w przeciwieństwie do "Chaetophractus". Wiąże się to później z oddawaniem większej ilości moczu.
Patogeny nękające pancernikowate obejmują "Mycobacterium leprae", "Trypanosoma cruzi", "Toxoplasma gondii" oraz grzyby wywołują sporotrichozę i parakokcydioidomykozę.
Zagrożenia i ochrona.
Na pancernikowate negatywnie wpływać mogą pobór drewna drzew liściasty oraz choroby, jak trąd.
W kulturze.
Pancernikowate bywają konsumowane przez ludzi. Za jadalne uznaje się wszystkie gatunki. Poluje się na nie dla mięsa. Niekiedy też zabija się je ze strachu przed chorobą. O ile żywe zwierzę nie przenosi na człowieka patogenów, spożycie mięsa zarażonego pancernika może skutkować transmisją. Rodzimi mieszkańcy Ameryk niekiedy też wykorzystują pancernikowate w medycynie ludowej – do leczenia obrzęku, zapalenia oskrzeli, ukąszeń węży, głuchoty i bólu ucha (poprzez umieszczenie czubka ogona w uchu), kaszlu (syrop z ogona) – a także w rzemieślnictwie do wyrobu między innymi gitar i lamp.
Niektóre gatunki uważa się za szkodniki, przykładem pancernik pampasowy czy dziewięciopaskowy.

</doc>
<doc id="100504" url="https://pl.wikipedia.org/wiki?curid=100504" title="Najbliższe gwiazdy">
Najbliższe gwiazdy



</doc>
<doc id="100511" url="https://pl.wikipedia.org/wiki?curid=100511" title="Dobrzec P">
Dobrzec P

Dobrzec P (Dobrzec Południe) – osiedle Kalisza, położone w zachodniej części miasta, w którego skład wchodzi wielki zespół mieszkaniowy, około 3 km od Śródmieścia. Granice osiedla stanowi aleja Wojska Polskiego (do ronda Westerplatte), ul. Podmiejska, ul. Prymasa Stefana Wyszyńskiego oraz ul. Biskupicka. Na terenie osiedla znajduje się hala sportowo-widowiskowa Arena Kalisz.
Siedziba rady osiedla mieści się przy ul. Prymasa Stefana Wyszyńskiego 21 klatka 11.
Osiedle Dobrzec P wraz z osiedlami Dobrzec W i Dobro oraz sołectwem Dobrzec leżą na obszarze dawnej podmiejskiej wsi Dobrzec Wielki. Obszar ten jest jednym z największych pod względem liczby mieszkańców miasta Kalisza.
Handel wielkopowierzchniowy.
Na terenie osiedla Dobrzec P, znajduje się kilka wielkopowierzchniowych obiektów handlowych m.in. supermarket Tesco, salon meblowy Black Red White, galeria handlowa Mini Park wraz z marketem Biedronka i sklepem Pepco oraz supermarket Społem „Hanka”.
Komunikacja miejska.
Osiedle jest bardzo dobrze skomunikowane z pozostałymi częściami miasta i regionu autobusami Kaliskich Linii Autobusowych. Istniejące połączenia (2018) zapewniają docelowy dojazd do m.in. Chotowa, Kościelnej Wsi, Majkowa, Nowych Skalmierzyc, Opatówka, Ostrowa Wielkopolskiego, Sulisławic, Winiar, Wolicy i Żydowa.

</doc>
<doc id="100514" url="https://pl.wikipedia.org/wiki?curid=100514" title="Zawodzie">
Zawodzie



</doc>
<doc id="100515" url="https://pl.wikipedia.org/wiki?curid=100515" title="Areopag">
Areopag

Areopag ( "ho Areios pagos" – „wzgórze Aresa”) – w starożytnych Atenach najwyższa rada złożona z byłych archontów.
Nazwa rady pochodzi od miejsca obrad – wzgórza Aresa, które poświęcone było bogu wojny
i Eryniom, ich świątynia u stóp wzgórza była azylem dla zabójców. Nie jest znany dokładny czas powstania rady areopagu.
W skład Areopagu do czasów reform demokratycznych wchodzili wyłącznie przedstawiciele arystokracji. Areopagici mieli najwyższą władzę sądowniczą i polityczną w starożytnej Grecji. W gestii Areopagu leżało prowadzenie polityki oraz ogólnego nadzoru nad sądownictwem i prawami. W sprawach wielkiej wagi państwowej zajmowali się wymierzaniem kar za najcięższe przestępstwa i kontrolowaniem wszelkich urzędników, w tym archontów. Areopag miał prawo odwołać ich z urzędu.
Radę Starszych zreformował w 594 r. p.n.e. archont Solon, nadając jej cech organu strzegącego praw, obyczajów i moralności, co spowodowało stopniowe ograniczanie jej kompetencji. Upadek jej znaczenia na rzecz instytucji stworzonych przez Solona, Klejstenesa i Peryklesa miał wielki wpływ na kształtowanie się początków demokratyzacji Aten.

</doc>
<doc id="100516" url="https://pl.wikipedia.org/wiki?curid=100516" title="Dojrzałość wędrówkowa">
Dojrzałość wędrówkowa

Dojrzałość wędrówkowa – fizjologiczny stan organizmu ptaka pozwalający mu podjąć wędrówkę. Dojrzałość wędrówkowa najczęściej związana jest z intensywnym gromadzeniem tłuszczów, zdolnością ptaków do przestawienia się na nocny tryb życia, jeżeli są to gatunki, które wędrują nocą (np. rudzik). Osiągnięcie dojrzałości wędrówkowej regulowane jest hormonalnie i wynika m.in. ze zmiany długości dnia.

</doc>
<doc id="100517" url="https://pl.wikipedia.org/wiki?curid=100517" title="Republika Naddniestrza">
Republika Naddniestrza



</doc>
<doc id="100519" url="https://pl.wikipedia.org/wiki?curid=100519" title="Wędrówki ptaków">
Wędrówki ptaków

Wędrówki ptaków (migracje) – zjawisko przemieszczania się ptaków między dwoma obszarami (lęgowisko i zimowisko) spowodowane zmianami warunków atmosferycznych i co za tym idzie niedostępnością pokarmu. W klimacie tropikalnym wędrówka jest spowodowana zmianami pór: suchej i deszczowej. Poza wyjątkowymi przypadkami na zimowiskach ptaki nie przystępują do lęgów.
Wędrówki mogą mieć także charakter lokalnych, określane są wtedy jako:
Takie wędrówki noszą miano koczowania. Specyficznym typem wędrówki jest inwazja, występująca nieregularnie u ptaków, które są monofagami.
Skłonność ptaków do wędrówki jest utrwalona dziedzicznie. Krótko przed okresem wędrówki ptaki osiągają dojrzałość wędrówkową.
Wędrówka ptaków jest możliwa dzięki ich wrodzonym umiejętnościom do orientacji i zdolnością do osiągania wspomnianej już dojrzałości wędrówkowej.
Wiele gatunków ptaków migruje, aby wykorzystać optymalnie podaż pokarmu, jak również dogodne warunki rozrodcze. Oba aspekty związane są z różnicami temperatur w poszczególnych porach roku na różnych szerokościach geograficznych. Istnieje kilka typów wędrówek charakterystycznych dla różnych grup ptaków.
Wędrówki dalekodystansowe.
Wiele ptaków lądowych, siewkowych czy wodnych podejmuje roczne, dalekodystansowe migracje, wywoływane najczęściej przez zmiany długości światła dziennego i warunki pogodowe. Te grupy spędzają sezon rozrodczy w rejonach klimatu umiarkowanego lub subpolarnego, podczas gdy pozostały okres życia – w rejonach tropikalnych lub na przeciwległej półkuli. 
Przed migracją ptaki zwiększają wyraźnie zapasy tłuszczu w organizmie oraz zmniejszają niektóre ze swoich organów wewnętrznych. Wędrówki są bardzo wymagające, jeśli chodzi o zapotrzebowanie na energię, w szczególności jeśli ptaki muszą przelatywać nad obszarami pustynnymi albo oceanami, bez możliwości uzupełnienia rezerw i regeneracji sił. 
Lecąc, ptaki lądowe potrafią pokonywać dystanse ok. 3000 km, a siewkowe najczęściej do 4000 km, chociaż szlamnik zdolny jest do nieustannego lotu sięgającego aż do 10 200 km. Również ptaki morskie udają się w dalekie wędrówki. Najdalszą roczną migrację przypisuje się burzykowi szaremu, który gnieździ się w Nowej Zelandii i w Chile, a lato spędza na półkuli północnej, żerując na Oceanie Spokojnym u wybrzeży Japonii, Alaski i Kalifornii. Jego roczna wędrówka wynosi ok. 64 000 km. 
Inne morskie ptaki rozprzestrzeniają się po okresie rozrodczym, wędrując dookoła bez określonych tras migracyjnych. Albatrosy, gnieżdżące się na wybrzeżach Oceanu Antarktycznego, w okresie pozarozrodczym podejmują często wędrówki wokół bieguna południowego. 
Wiele gatunków odbywa dalekodystansowe wędrówki tworząc formacje zwane kluczami, które pomagają ptakom w oszczędzaniu energii potrzebnej do lotu.
Wędrówki krótkodystansowe.
Część gatunków podejmuje krótsze wędrówki, migrując jedynie, aby uniknąć złych warunków pogodowych i niedostatecznej podaży pokarmu. Do takich koczujących gatunków należy jemiołuszka, która może pojawić się w pewnych obszarach w jednym roku, i nie pojawić się tam w następnym. Istnieją gatunki, których osobniki z regionów bardziej wyeksponowanych na niskie temperatury wędrują na krótkie dystanse, dołączając do osobników tego samego gatunku, bytujących w bardziej dogodnych klimatycznie regionach. 
Są również gatunki, u których jedynie część populacji migruje – najczęściej są to samice i niedominujące samce. W niektórych regionach takie migracje części populacji mogą zachodzić na dużą skalę – w Australii badania wykazały, że 44% gatunków niewróblowatych oraz 32% wróblowatych to ptaki, których populacje częściowo migrują. 
Innym rodzajem krótkich wędrówek są migracje wysokościowe, podejmowane przez pewne gatunki, jak np. pomurnik. Spędzają one okres rozrodczy na położonych wyżej terenach górskich, a podczas niedogodnych warunków zimowych ograniczających podaż pokarmu zlatują na niższe poziomy.
Niektóre gatunki są nomadyczne, nie przywiązują się do określonego terytorium i dopasowują swoje wędrówki do warunków pogodowych i żywnościowych. Przykładem może być rodzina papugowatych, z której gatunki przeważnie nieregularnie wędrują na krótkie dystanse, koczując, zalatując albo rozpraszając się.
Orientacja ptaków.
Zdolność ptaków do powrotu w dokładnie te same miejsca po długodystansowych wędrówkach jest znana dzięki eksperymentowi, który został przeprowadzony w latach 50. XX w. – wypuszczony w Bostonie (USA-Massachusetts) osobnik burzyka popielatego powrócił do swojej kolonii w Skomer (Wielka Brytania-Walia) w przeciągu 13 dni, pokonując dystans 5150 km. 
Podczas migracji ptaki posługują się różnymi metodami orientacji. Dla gatunków migrujących dniem punktem orientacyjnym jest słońce, dla nocnych wędrowców – gwiazdy. Ptaki orientujące się za pomocą słońca rekompensują zmiany jego pozycji na niebie wewnętrznym wyczuciem czasu. Natomiast w nocnej orientacji ptaki kierują się położeniem gwiazd wokół Gwiazdy Polarnej. Dodatkowo zdolności czytania gwiazd wspierane są u niektórych gatunków przez zmysł wyczuwania geomagnetyzmu za pomocą specjalnych magnetoreceptorów.
Podział ptaków ze względu na charakter wędrówek.
Ze względu na prowadzony tryb życia, mający bezpośredni związek z podejmowaniem przez nie wędrówek, ptaki dzieli się na:
Ze względu na charakter występowania ptaków na danym obszarze, można je podzielić następująco:

</doc>
<doc id="100521" url="https://pl.wikipedia.org/wiki?curid=100521" title="Dniestr">
Dniestr

Dniestr (, "Dnister", , w starożytności lub "Nester") – rzeka płynąca przez Ukrainę i Mołdawię (a w praktyce będąc granicą mołdawsko-naddniestrzańską). Rzeka należy do zlewiska Morza Czarnego. Długość – 1362 km, powierzchnia zlewni – ok. 68 tys. km². 
Przebieg.
Główne źródła Dniestru leżą w Karpatach Wschodnich, około 3 km na południe od ukraińskiej wsi Rozłucz, pod kulminacją Czontyjówki (913 m n.p.m.). W górnym biegu ma charakter rzeki górskiej, potem płynie Wyżyną Wołyńsko-Podolską głęboko wciętym jarem z licznymi bystrzami (porohami). W dolnym biegu płynie przez Nizinę Czarnomorską. Uchodzi do Morza Czarnego w limanie Dniestru o szerokości 9 km i długości 32 km.
Na rzece – w okolicy miasta Nowodniestrowsk – zlokalizowana jest Dniestrzańska Elektrownia Wodna. Nieopodal miasta Dubosary znajduje się natomiast mniejsza elektrownia i zbiornik wodny.
Katastrofa ekologiczna.
We wrześniu 1983 roku doszło do awarii tamy, separującej od rzeki zbiornik na odpady z fabryki w Stebniku, produkującej nawóz na bazie siarczanu potasu. Do rzeki dostało się około 4,5 miliona m³ tej soli, która nie rozpuściwszy się w wodzie osiadała na dnie i przemieszczała się w dół biegu rzeki. Zanieczyszczenie zatrzymało się na tamie Nowo-Dniestrowskiej, gdzie zakumulowało się ponad milion m³ substancji. Na odcinku Dniestru przekraczającym 500 kilometrów substancje trujące zabiły całą biosferę rzeki, jak również zwierzęta hodowlane i ptaki, które piły zatrutą wodę. Katastrofa bezpośrednio nie doprowadziła do śmierci ludzi. Pod zarzutem niedopatrzenia aresztowano ośmiu pracowników fabryki. Sąd uniewinnił ich jednak, a za przyczynę katastrofy uznano skomplikowaną strukturę geologiczną terenu. Autorzy pracy "An Enviromental History of Russia" nazwali to wydarzenie jedną z największych katastrof ekologicznych w ZSRR.
Miasta nad Dniestrem.
Ważniejsze miasta leżące nad Dniestrem:

</doc>
<doc id="100523" url="https://pl.wikipedia.org/wiki?curid=100523" title="Zrzutka">
Zrzutka



</doc>
<doc id="100525" url="https://pl.wikipedia.org/wiki?curid=100525" title="Czaszki">
Czaszki

Czaszki – lewobrzeżne osiedle Kalisza, położone na południe od Śródmieścia; od 1906 w granicach miasta. 
Granice osiedla wytyczają ulice Górnośląska, Polna, Nowy Świat oraz Trasa Bursztynowa.
Historia.
Nazwa.
Nazwa osiedla "Czaszki" pochodzi od cmentarza żydowskiego, usytuowanego na tym terenie w XII w. (zlikwidowanego w latach 1940–1944). Rytualnie płytkie groby, w których chowano ciała zmarłych na cmentarzu, były często rozmywane przez deszcze, odsłaniając tym samym ich kości. W czasie wojny Niemcy likwidując cmentarz, wykorzystali nagrobki do umocnienia skarp Kanału Rypinkowskiego.
Przedmieście.
Czaszki jako wieś podmiejska nie miała dobrej sławy, wśród ubóstwa robotników i bezrobotnych mieszkających tam w prowizorycznych, drewnianych parterowych domkach, krytych papą lub gontem, budziły się liczne protesty oraz tworzyły pierwsze robotnicze związki zawodowe.
W 1786 na Czaszkach założono cmentarz grecko-prawosławny znany jako „Grecka Górka”.
W XIX w. obszar ten określano nazwą "Wydory". W 1827 odnotowano tu 19 domów i 230 mieszkańców.
Osiedle.
W XX w. powstały nowe osiedla mieszkaniowe oraz założono na wyrobisku po cegielni Park Przyjaźni o powierzchni około 10 ha.

</doc>
<doc id="100526" url="https://pl.wikipedia.org/wiki?curid=100526" title="Ndżamena">
Ndżamena

Ndżamena (arab. نجامينا, fr. "Ndjamena", także: "N'Djamena") – stolica i największe miasto Czadu, położone w południowo-zachodniej części kraju, na prawym brzegu rzeki Szari, niedaleko ujścia rzeki Logone.
Ndżamena jest głównym ośrodkiem politycznym, administracyjnym, gospodarczym, naukowym i kulturalnym kraju. Stanowi ważny węzeł komunikacyjny Afryki Środkowej, przy czym ze względu na słaby rozwój utwardzonych dróg dominującą rolę odgrywa transport lotniczy. Znajdują się tu siedziby prezydenta, zgromadzenia narodowego, Rady Ministrów oraz innych władz centralnych. Ndżamena jest ośrodkiem dystryktu stołecznego (fr. "Ville de Ndjamena").
Miasto jest centrum gospodarczym i handlowym Czadu, z wieloma zakładami przemysłowymi i przetwórczymi. Do najważniejszych gałęzi przemysłu reprezentowanych w mieście należą zakłady przetwórstwa ryb (rzecznych), mięsa i bawełny. Ndżamena jest również ośrodkiem handlu zwierzętami hodowlanymi, solą i zbożem.
Ndżamena jest największym miastem Czadu, jeśli chodzi o liczbę ludności (według szacunków w 2009 r. liczba mieszkańców mogła sięgnąć 993 tys. osób). Ze względu na złożoną sytuację polityczną, a także stosunkowo dobre, jak na warunki czadyjskie, perspektywy znalezienia pracy, liczba ludności miasta nieustannie rośnie.
Położenie.
Ndżamena leży w dolnym biegu rzeki Szari, w południowo-zachodniej części kraju, w odległości ok. 30 km od brzegów jeziora Czad. Teren, na którym rozpościera się miasto jest płaski, równinny, o średniej wysokości położenia 295 m n.p.m.
Miasto leży na prawym brzegu rzeki Szari, naprzeciwko ujścia rzeki Logone. Rzeka Szari tworzy w tym miejscu naturalną granicę państwową między Czadem i Kamerunem. Po drugiej stronie Szari leży kameruńskie miasto Kousséri, połączone z Ndżameną dwoma mostami drogowymi.
Klimat.
W Ndżamenie występuje klimat podrównikowy. Najchłodniejszym miesiącem jest styczeń, gdy średnie temperatury wynoszą +24 stopnie Celsjusza. W lipcu średnia temperatura zbliża się do +28 stopni. Roczne opady wynoszą 620–650 mm (dla porównania: średnie opady deszczu w Polsce wynoszą 550–600 mm).
Ludność.
Dynamika wzrostu liczby ludności zamieszkującej miasto jest znaczna. W 1911 r., a więc jedenaście lat po założeniu, miasto liczyło zaledwie 4000 mieszkańców. Dane z kolejnych lat, wskazują na szybki przyrost liczby mieszkańców, przy czym proces ten nabrał tempa po uzyskaniu przez Czad niepodległości w 1960, co widać po skokowym wzroście w dwudziestoleciu 1947-1968, z 18 tys. w 1947 r. do 126 tys. w 1968. Jeszcze szybszy wzrost można zaobserwować w kolejnym dwudziestoleciu, gdy liczba mieszkańców wzrosła czterokrotnie, ze 130 tys. w 1972 r. do 531 tys. w 1993 r.
Wzrost liczby mieszkańców Ndżameny ujęty został w poniższym wykresie:
Nieustanny wzrost liczby mieszkańców wynika przede wszystkim z ważnej roli gospodarczej, jaką miasto pełni w Czadzie. Ze względu na możliwość znalezienia pracy oraz - co za tym idzie - ustabilizowania sytuacji finansowej, miasto jest i było postrzegane przez mieszkańców prowincji jako atrakcyjne. Proces wewnętrznej migracji finansowej wzmacniany jest dużym stopniu przez niepewną sytuację społeczno-polityczną państwa: w Ndżamenie schronienia szukają uciekinierzy z rejonów objętych działaniami wojennymi bądź partyzanckimi.
Szybki wzrost liczby mieszkańców nie idzie jednak w parze ze wzrostem infrastruktury miejskiej (drogi, wodociągi, kanalizacja, śmieci, energia elektryczna), głównie ze względów finansowych. Dodatkowo burzliwe wydarzenia z najnowszej historii Czadu, wojny z Libią, konflikt z Sudanem oraz niepokoje wewnętrzne przekładają się na stałe obniżanie komfortu życia w mieście.
Główne wspólnoty etniczne, zamieszkujące Ndżamenę to czadyjscy Arabowie (11,08% ogółu ludności), a także lud Ngambay (16,41%), Hadjerai (9,15%), Daza (6,97%), Bilala (5,83%), Kanembu (5,80%), Maba (4,84%), Kanuri (4,39%), Gor (3,32%), Kuka (3,20%), Sara (2,24%) oraz Barma (2,10%).
Ludność jest bardzo zróżnicowana religijnie, choć większość mieszkańców wyznaje Islam.
Podział administracyjny.
Zgodnie z dekretem prezydenckim z dnia 10 marca 2009 r. Ndżamena podzielona jest na dziesięć jednostek, zwanych dzielnicami miejskimi (fr. "arrondissements municipaux"). Dzielnice nie mają odrębnych nazw, lecz przyporządkowane numery i dzielą się na mniejsze jednostki administracyjne (kwartały, fr. "quartier"), które posiadają własne, zwyczajowe nazwy.
Komunikacja.
Lotnisko.
W Ndżamenie działa międzynarodowy port lotniczy im. Hassana Djamousa (fr. "Aéroport International Hassan Djamous", kody lotniska: według IATA - NDJ, według ICAO - FTTJ) z którego korzysta kilka linii lotniczych, głównie afrykańskich (m.in. Cargolux, Air France, Ethiopian Airlines, Sudan Air oraz Cameroon Airlines). Połączenia z Europą są realizowane przez Paryż.
Od 1986 r. w pobliżu lotniska istnieje baza wojskowa francuskich sił zbrojnych, wykorzystywana przez lotnictwo francuskie podczas działań militarnych na terenie Czadu (np. w trakcie Operacji Krogulec w 1986 r.). W 2006 r. stacjonował tu personel wojskowy liczący ok. 1000 osób, myśliwce Mirage F-1, śmigłowce Puma oraz samoloty transportowe i zwiadowcze.
Z wyposażenia francuskiej bazy wojskowej oraz lotniska korzystają również Czadyjskie Siły Powietrzne.
Transport rzeczny.
Istotną rolę w regionie odgrywa transport rzeczny. Na odcinku między Ndżameną a jeziorem Czad rzeka Szari jest żeglowna przez cały rok, natomiast między stolicą a miastem Sarh komunikacja wodna możliwa jest we wrześniu i październiku. Również rzeka Logone, która wpada do Szari w Ndżamenie, jest żeglowna na odcinku od stolicy do przemysłowego miasta Moundou i wykorzystywana bywa do celów transportowych we wrześniu i październiku.
Mosty.
Do 1985 r. nie było żadnego połączenia drogowego między Ndżameną a położonym po drugiej stronie rzeki Szari kameruńskim Kousséri, zaś ruch między tymi miastami odbywał się przy pomocy promów. Gdy jednak w połowie lat 80. na skutek długotrwałej suszy poziom wody w rzece spadł za bardzo, przeprawa promem na drugi brzeg stała się niemożliwa. Zbudowano wówczas pierwszy most, który pozwolił wznowić ruch między obydwoma miastami.
Obecnie w Ndżamenie istnieją dwa mosty, łączące brzeg czadyjski z położonym po drugiej stronie rzeki Szari Kamerunem: wybudowany w latach 80. most Chagoua oraz Most Jedności.
Most Chagoua (nazwany tak od dzielnicy, w której się znajduje) zapewnia najkrótsze połączenie centrum Ndżameny z miastem Kousséri. Został on wzniesiony na 8 filarach i posiada jeden pas, pozwalający na jazdę samochodem tylko w jednym kierunku. Pośrodku mostu znajduje się kilkudziesięciometrowe rozszerzenie jezdni, dzięki któremu możliwe jest wymijanie się pojazdów zmierzających w dwóch kierunkach. Ponieważ przepustowość tak skonstruowanego mostu nie jest duża i ponieważ zdarzały się wypadki śmiertelne, gdy samochody wpadały do rzeki, pojawiła się konieczność zbudowania drugiego mostu. Został on wzniesiony w latach 1999-2002 kilkaset metrów na wschód od mostu Chagoua przy pomocy kapitału tajwańskiego. Most ten jest dłuższy (liczy 960 m) i szerszy (posiada dwa pasy) i pozwala na swobodną komunikację samochodową między Ndżameną i Kousseri. Nowa budowla oficjalnie nosi nazwę Mostu Jedności (fr. Pont de l’Unité), nieoficjalnie używa się także określenia Most Tajwański (fr. Pont Taïwanais). Całkowity koszt budowy mostu wyniósł 3 mld franków CFA.
Gospodarka.
Ndżamena jest głównym centrum administracyjnym, gospodarczym i kulturalnym kraju. Działa tu port na rzece Szari, położony niedaleko ujścia rzeki Logone. Po drugiej stronie Szari leży kameruńskie miasto Kousséri, z którym Ndżamena połączona jest dwoma mostami.
W Ndżamenie swoją siedzibę ma kilka banków i instytucji finansowych o znaczeniu regionalnym. Znajduje się tu siedziba Banku Państw Afryki Środkowej (fr. "Banque des Etats de l'Afrique Centrale"), pełniącego rolę banku centralnego i głównego emitenta pieniędzy w krajach, należących do Wspólnoty Gospodarczej i Monetarnej Afryki Środkowej.
Ndżamena, obok miasta Moundou, jest najważniejszym w Czadzie ośrodkiem przemysłowym, w którym działają liczne, choć najczęściej niewielkie, zakłady wytwórcze i manufaktury, produkujące różnorakie towary przeznaczone głównie na rynek wewnętrzny. Ponieważ Czad jest krajem, w którym dominującą rolę w gospodarce odgrywa rolnictwo, większość działających w Ndżamenie zakładów przemysłowych nastawiona jest na obróbkę i przetwórstwo produktów rolnych. Są to m.in. wytwórnie napojów i lodu, mydła, oleju, papierosów; działają przędzalnie, szwalnie, jest browar, cukrownia, rzeźnia i przetwórnia mięsa, itp.
Edukacja.
Ndżamena jest największym ośrodkiem edukacji i nauki w Czadzie. Działa tu najstarsza i najważniejsza instytucja naukowa kraju - państwowy Uniwersytet Ndżameński, utworzony w 1971 r. Obecnie na uniwersytecie średnio ok. 6000 studentów rocznie, znajdując po ukończeniu nauki pracę w administracji państwowej, służbach cywilnych, a także jako nauczyciele w szkołach średnich.
W mieście działa także prywatny Uniwersytet Króla Fajsala, założony w 1991 r. z pieniędzy saudyjskich. Uniwersytet ten kształci głównie nauczycieli języka arabskiego oraz prawa islamskiego, przygotowując ich do pracy w szkołach na terenie Czadu.
Prywatną uczelnią jest również Wyższy Instytut Zarządzania (fr. "Institut supérieur de gestion"), w którym prowadzi się zajęcia z zakresu zarządzania, księgowości i informatyki
Oprócz tego w Ndżamenie działają liczne szkoły średnie ogólne i techniczne, zarówno państwowe, jak i prywatne.
Historia.
Ndżamena została założona pod nazwą "Fort-Lamy" 29 maja 1900 r. przez francuskiego wojskowego Émile Gentila. Nazwa została nadana na cześć Amédée-François Lamy, oficera, który został zabity w bitwie pod Kousséri kilka dni wcześniej.
Polski podróżnik Kazimierz Nowak, który podczas swej podróży przez Czarny Ląd dotarł do Fort Lamy 8 kwietnia 1936 r., tak opisuje to miasto:
Nowak, czekając na niezbędne zezwolenia, które umożliwiłyby mu dalszą podróż po Francuskiej Afryce Równikowej, spędził w Fort Lamy jakiś czas. Miał więc okazję zapoznać się z życiem codziennym jego białych mieszkańców, głównie urzędników kolonialnych:
Po zawieszeniu broni w Compiègne w 1940 roku Komitet Wolnej Francji wysłał do Francuskiej Afryki Środkowej majora Philippe’a Marie Leclerca z misją tworzenia na miejscu wojsk gaullistowskich. Bazą formowanych oddziałów Wolnych Francuzów stał się Fort Lamy, zaś trzon gromadzonych tu sił stanowiły miejscowe czarnoskóre oddziały kolonialne (tzw. "tirailleurs"), zorganizowane w "Régiment de Tirailleurs de Tchad". Podległe Leclercowi oddziały w listopadzie 1940 r. pokonały atakujące Czad wojska państw osi, zaś w latach 1941-1942 przeprowadziły przez Saharę szereg śmiałych rajdów, niszczących włoskie konwoje i wysunięte posterunki w południowej Libii.
Po ogłoszeniu przez Czad niepodległości w 1960 r. w Fort-Lamy pozostał francuski garnizon wojskowy, uznawany za największy w całej niepodległej Afryce. Stacjonowało tu ok. 3000 żołnierzy oraz 260 specjalistów wojskowych. 27 kwietnia 1964 r. czadyjski parlament uchwalił rezolucję, wzywającą rząd do wycofania wojsk francuskich z kraju. Na początku 1965 r. część oddziałów francuskich rzeczywiście wyjechała z Czadu, jednak ze względu na niepokoje wewnętrzne oraz walki we wschodnich obszarach kraju do całkowitego zlikwidowania bazy francuskiej w mieście nie doszło. Wojska francuskie brały w kolejnych latach udział po stronie rządowej przeciwko rebeliantom.
Prezydent François Tombalbaye na początku lat. 70. XX w. zainicjował akcję "afrykanizacji" przestrzeni publicznej Czadu, czyli usuwania obcych obyczajów, nazw i symboli i promowania takich, które uznane zostały za rodzime. W efekcie 6 kwietnia 1973 r. zmieniono nazwę miasta zastępując Fort-Lamy arabską nazwą jednej z sąsiednich wsi, (co oznacza "miejsce wypoczynku").
Miasto zostało częściowo zniszczone podczas wojny domowej w 1979 r. i ponownie w 1980. Wielu mieszkańców uciekło wówczas z oblężonego miasta, szukając schronienia po drugiej stronie rzeki Szari, w Kamerunie. Wiele instytucji i zakładów przestało wtedy działać (m.in. Uniwersytet Ndżameński, zamknięty aż do 1983 r.). Po zakończeniu działań wojennych liczba ludności dość szybko wzrosła.

</doc>
<doc id="100529" url="https://pl.wikipedia.org/wiki?curid=100529" title="Moralitet">
Moralitet

Moralitet – gatunek dramatyczny o tematyce religijnej, ukształtowany w XIV wieku na północy Europy. Moralitety ukazywały dzieje jednostkowego bohatera, wybierającego pomiędzy złem a dobrem, potępieniem a zbawieniem.
Bohater moralitetu pozbawiony był wszelkich cech jednostkowych, narodowych itp. i stanowił uosobienie całej ludzkości. Ważnym elementem utworu była psychomachia, w której o duszę bohatera walczyły personifikacje cnót i występków (np. Dobro, Zło, Zawiść, Wiara, Pycha itp.); zależnie od wyniku tej walki i dokonanych przez bohatera wyborów, uzyskiwał on albo Boskie miłosierdzie i zbawienie, albo zostawał skazany na piekielne męki. Przesłanie miało być uniwersalne, moralitety unikały więc wszelkich konkretów, zarówno w określeniu miejsca akcji, jak i konstrukcji bohatera.
Były to zazwyczaj utwory długie (nawet ponad 20000 wersów). Chociaż tematyka moralna była przedstawiona w sposób poważny, to czasami występowały w nich elementy komiczne, związane z postaciami diabłów i demonów piekielnych.
Niektóre moralitety to: angielskie "Mankind", "The Nature of the Four Elements" i "Everyman", holenderski "Elckerlijc", niemiecki "Jedermann" oraz francuski "L'Homme pécheur". W Polsce moralitety pojawiły się dopiero w XVI wieku. Pisali je m.in. Mikołaj Rej ("Kupiec"), Jan Jurkowski ("Tragedia o polskim Scylurusie"), Marcin Bielski ("Komedyja Justyna i Konstancyjej").

</doc>
<doc id="100530" url="https://pl.wikipedia.org/wiki?curid=100530" title="Fort Lamy">
Fort Lamy



</doc>
<doc id="100531" url="https://pl.wikipedia.org/wiki?curid=100531" title="Jelito czcze">
Jelito czcze

Jelito czcze (łac. "intestinum" "jejunum") – jedna z trzech części jelita cienkiego, leżąca między dwunastnicą a jelitem krętym. W nim odbywa się wchłanianie pokarmu. U ludzi dorosłych osiąga długość od 2 do 3 metrów.
W błonie śluzowej jelita cienkiego występują liczne gruczoły wydzielające sok jelitowy lub zasadowy śluz (około 2 litrów na dobę) – wartość pH utrzymuje się w przedziale od 7 do 8, czyli jest neutralna lub lekko zasadowa. Błona śluzowa ma również mnóstwo malutkich, unerwionych wypustek (kosmków), do których dochodzą bardzo cienkie naczynia krwionośne i limfatyczne. Każdy kosmek ma na sobie tak zwane krypty, czyli lekkie wgłębienia na powierzchni, zaś komórki wyściełające wnętrze jelita posiadają mikrokosmki. Wchłania mleczko pokarmowe i za pomocą krwi odbiera pożywienie. Tutaj odbywa się zasadnicza część trawienia.
Jelito czcze zwłok jest zwykle puste – stąd jego nazwa.

</doc>
<doc id="100532" url="https://pl.wikipedia.org/wiki?curid=100532" title="Ada">
Ada



</doc>
<doc id="100534" url="https://pl.wikipedia.org/wiki?curid=100534" title="Ada (język programowania)">
Ada (język programowania)

Ada – strukturalny, kompilowany, imperatywny, statycznie typowany i obiektowy język programowania opracowany przez Jean Ichbiaha i zespół z CII Honeywell Bull w latach 70. XX wieku. Język ten wygrał konkurs zorganizowany przez Departament Obrony USA ("U.S. Department of Defense" – DoD), pokonując 19 innych projektów. Nazwa języka, nadana przez DoD, pochodzi od imienia lady Augusty Ady Lovelace, uważanej za pierwszą programistkę w historii.
Historia.
W latach 70. departament obrony USA dostrzegł problem polegający na wykorzystywaniu dużej liczby różnych języków programowania używanych do implementacji wewnętrznych projektów informatycznych dla systemów wbudowanych. Wiele z nich było już przestarzałych lub mocno związanych ze sprzętem, a żaden z nich nie wspierał bezpiecznego programowania modułowego. W 1975 roku została powołana grupa robocza High Order Language Working Group (HOLWG), której zadaniem była redukcja liczby używanych narzędzi lub zaprojektowanie nowego języka programowania, który spełniałby wymagania wszystkich dotychczas realizowanych projektów. Efektem działań grupy był język Ada, a liczba używanych języków spadła z ponad 450 w roku 1983 do 37 w 1996.
Grupa robocza HOLWG rozpoczęła prace od wydania Wymagań językowych Steelmana (ang. "Steelman Language Requirements"), serii dokumentów opisujących założenia, które poszczególne języki programowania powinny spełniać. Następnie dokonano formalnej weryfikacji wielu istniejących języków, lecz w 1977 stwierdzono, że każdy z nich posiada w świetle tych dokumentów poważne mankamenty, które go eliminują. Wobec tego ogłoszony został konkurs na stworzenie nowego języka. Do startu zaproszono cztery zespoły, którym nadano oznaczenia kolorystyczne:
W kwietniu 1978, po publicznych badaniach, propozycje zespołu czerwonego i zielonego przeszły do kolejnej fazy. Rok później ostateczne zwycięstwo przyznano koncepcji zielonej opracowanej przez CII Honeywell Bull. Otrzymała ona nazwę Ada na cześć lady Augusty Ady Lovelace, uważanej za pierwszą programistkę w historii. Zwycięska propozycja czerpała pomysły z języka LIS, który Ichbiah i jego grupa zaprojektowali w latach 70. Pierwsze wydanie dokumentacji języka Ada zostało opublikowane w ACM SIGPLAN Notices w czerwcu 1979 roku. Dokumentacja standardu wojskowego została zatwierdzona 10 grudnia 1980 roku (urodziny Ady Lovelace) i otrzymała numer MIL-STD-1815.
W roku 1981 C.A.R. Hoare skrytykował Adę w swojej mowie podczas odbioru Nagrody Turinga jako język zbyt skomplikowany, a przez to zawodny, lecz później prawdopodobnie zmienił zdanie, czego wyrazem jest przedmowa, którą napisał dla podręcznika Ady.
Pojawienie się Ady wywołało duże zainteresowanie wśród społeczności programistów w pierwszych latach swojego istnienia. Wśród zwolenników pojawiały się opinie, że może ona zostać głównym językiem programowania ogólnego przeznaczenia. Jean Ichbiah publicznie stwierdził, że w przeciągu 10 lat na rynku pozostaną jedynie dwa języki: Ada i Lisp. Wczesne kompilatory Ada z trudem radziły sobie z implementacją dużego, złożonego języka, a wydajność zarówno generowanego kodu, jak i procesu kompilacji, podobnie jak jakość narzędzi, pozostawiały wiele do życzenia. Twórcy kompilatorów skierowali swoje wysiłki ku uzyskaniu certyfikacji ACVC wymaganej przez agencje rządowe. Pierwszą certyfikowaną implementacją Ady był translator NYU Ada/Ed, który uzyskał ten status 11 kwietnia 1983 roku. Był on zaimplementowany w wysokopoziomowym języku SETL.
W 1987 roku Departament Obrony USA wydał zarządzenie wymagające użycia Ady w każdym projekcie programistycznym, gdzie nowy kod stanowił więcej niż 30% ogólnego wyniku, aczkolwiek często zezwalano na wyjątki od tej reguły. Reguła została zniesiona 10 lat później.
Przez lata 80. i 90. poprawiono ogólną jakość i wydajność kompilatorów Ady, lecz wciąż pojawiały się poważne problemy na drodze do pełnego wykorzystania możliwości języka. Jednym z nich był zaproponowany model wielozadaniowości, który znacząco odbiegał od dotychczasowych rozwiązań znanych programistom. Z uwagi na obecność kluczowych mechanizmów bezpieczeństwa, Ada jest obecnie używana nie tylko w aplikacjach wojskowych, ale także w projektach komercyjnych, gdzie błąd programistyczny może mieć kosztowne konsekwencje. Przykładami takich obszarów jest kontrola lotów, awionika samolotów, satelity, automatyczne systemy transportowe czy bankowość. Przykładowo, oprogramowanie systemu Fly-by-wire w samolocie Boeing 777 zostało w całości napisane w Adzie.
Właściwości.
Ada jest wieloparadygmatowym językiem programowania ogólnego przeznaczenia. Jego składnia została zaprojektowana w taki sposób, aby zminimalizować szanse popełnienia trudnych do wykrycia błędów. Uzyskiwane jest to poprzez przemyślany i konsekwentny dobór poszczególnych elementów składni, a także ich jednoznaczność.
Wśród kluczowych właściwości języka można wymienić:
Standaryzacja.
Język został standardem ANSI w 1983 roku (ANSI/MIL-STD 1815A), a następnie bez żadnych dodatkowych modyfikacji – standardem ISO w 1987 roku (ISO-8652:1987). Ustandaryzowana wersja języka jest powszechnie nazywana Ada 83 lub Ada 87, zależnie od tego, którą datę ogłoszenia standardu weźmiemy.
Wspólny standard ANSI/ISO (ISO-8652:1995) Ada 95 został opublikowany w lutym 1995 roku, przez co Ada stała się pierwszym obiektowo zorientowanym, ustandaryzowanym językiem programowania. Aby pomóc w dopracowaniu i przyjęciu standardu, US Air Force sfinansowała prace nad kompilatorem GNAT. Obecnie GNAT jest częścią pakietu GNU Compiler Collection.
Prace nad standaryzacją Ady są nieustannie kontynuowane. W październiku 2001 ukazała się techniczna errata do standardu Ada 95, a w 2007 – pierwsza znacząca poprawka ISO/IEC 8652:1995/Amd 1:2007. Nowy, ujednolicony tekst standardu został opublikowany 9 marca 2007 roku. Następna, aktualna rewizja została wydana w grudniu 2012 (ISO/IEC 8652:201z Ed. 3).
Przykłady.
Oto prosty przykład (funkcja Ackermanna) kodu w Adzie demonstrujący kilka jej cech.
Program, żeby się skompilować, musi być umieszczony w pliku „ackermann.adb” (wielkość liter bez znaczenia).
with Ada.Command_Line; use Ada.Command_Line;
with Gnat.Io; use Gnat.Io;
procedure Ackermann is
function Ack (x, y : in Integer) return Integer
is
begin
 if (x = 0) then
 return y + 1;
 elsif (y = 0) then
 return Ack (x - 1,1);
 else
 return Ack (x - 1, Ack (x, y - 1));
 end if;
end Ack;
x,y,a : Integer;
begin
 if (Argument_Count = 2) then
 x := Integer'Value (Argument (1));
 y := Integer'Value (Argument (2));
 elsif (Argument_Count = 1) then
 x := 3;
 y := Integer'Value (Argument (1));
 else
 x := 3;
 y := 3;
 end if;
 a := Ack (x, y);
 Put ("Ack (");
 Put (x);
 Put (",");
 Put (y);
 Put (") = ");
 Put (a);
 New_Line;
end Ackermann;
Można zauważyć, że:
Wartościowanie leniwe.
Operatorami "short circuit" nazywamy takie, które nie są obliczane jeśli nie jest to konieczne. Inną nazwą tego rodzaju jest wartościowanie leniwe.
W Adzie występują następujące konstrukcje:
Przykład („short_circuit.adb”):
with Text_IO, Ada.Integer_Text_IO;
use Text_IO, Ada.Integer_Text_IO;
procedure Short_Circuit is
function Is_Odd (i : Integer) return Boolean
is
begin
 Put ("Testing");
 Put (i);
 New_Line;
 return ((i / 2) * 2) /= i;
end;
begin
 Put_Line ("Testing if ""5 and 6"" are odd");
 if (Is_Odd (5) and Is_Odd (6)) then
 Put_Line ("True");
 else
 Put_Line ("False");
 end if;
 Put_Line ("Testing if ""5 or 6"" are odd");
 if (Is_Odd (5) or Is_Odd (6)) then
 Put_Line ("True");
 else
 Put_Line ("False");
 end if;
 Put_Line ("Testing if ""5 and then 6"" are odd");
 if (Is_Odd (5) and then Is_Odd (6)) then
 Put_Line ("True");
 else
 Put_Line ("False");
 end if;
 Put_Line ("Testing if ""5 or else 6"" are odd");
 if (Is_Odd (5) or else Is_Odd (6)) then
 Put_Line ("True");
 else
 Put_Line ("False");
 end if;
 Put_Line ("Testing if ""6 and 5"" are odd");
 if (Is_Odd (6) and Is_Odd (5)) then
 Put_Line ("True");
 else
 Put_Line ("False");
 end if;
 Put_Line ("Testing if ""6 or 5"" are odd");
 if (Is_Odd (6) or Is_Odd (5)) then
 Put_Line ("True");
 else
 Put_Line ("False");
 end if;
 Put_Line ("Testing if ""6 and then 5"" are odd");
 if (Is_Odd (6) and then Is_Odd (5)) then
 Put_Line ("True");
 else
 Put_Line ("False");
 end if;
 Put_Line ("Testing if ""6 or else 5"" are odd");
 if (Is_Odd (6) or else Is_Odd (5)) then
 Put_Line ("True");
 else
 Put_Line ("False");
 end if;
end Short_Circuit;
W przykładzie widać też użycie podwójnego znaku "" dla zaznaczenia " w łańcuchu. Umożliwia to obycie się bez skomplikowanych i podatnych na błędy zasad escape'owania znaków. W C taka składnia byłaby niemożliwa ponieważ C pozwala napisać "łańcuch 1" "łańcuch 2" (z rozdzielającymi spacjami lub bez), co oznacza to samo co "łańcuch 1łańcuch 2" i jest przydatne w preprocessingu.
Oto przykład programu wyświetlającego zawartość plików na ekran. Jako argumenty podawane z linii poleceń program przyjmuje nazwy plików. W razie podania błędnej wzniesie flagę błędu.
with Ada.Text_Io;
use Ada.Text_Io;
with Ada.Integer_Text_Io;
use Ada.Integer_Text_Io;
with Ada.Command_Line;
use Ada.Command_Line;
with Ada.Strings.Unbounded;
use Ada.Strings.Unbounded;
procedure Cat is
 Plik : File_Type;
 Litera : Character;
 LiczbaArgumentow : Natural;
 Nazwa : Unbounded_String;
begin
 if (Argument_Count /= 0) then
 LiczbaArgumentow := Argument_Count;
 Put ("Podales do programu: ");
 Put (Command_Name);
 Put (" argumenty");
 New_Line;
 for ThisArgument in 1 .. LiczbaArgumentow loop
 Put ( "Numer argumentu: ");
 Put (ThisArgument);
 Put (" jest nim: ");
 Put (Argument(ThisArgument));
 New_Line;
 end loop;
 for ThisArgument in 1 .. LiczbaArgumentow loop
 Nazwa := To_Unbounded_String (Argument (ThisArgument));
 Open (Plik, In_File, To_String (Nazwa));
 New_Line;
 Put ("Nastepny plik o nazwie: ");
 Put (Argument (ThisArgument));
 New_Line (2);
 loop
 exit when End_Of_File (Plik);
 Get (Plik, Litera);
 Put (Litera);
 if End_Of_Line (Plik) then
 New_Line;
 end if;
 end loop;
 Close (Plik);
 end loop;
 else
 Put ("Nie podales argumentow");
 end if;
end Cat;
Program korzysta z biblioteki Ada.Command_Line, która służy do obsługi linii poleceń.

</doc>
<doc id="100535" url="https://pl.wikipedia.org/wiki?curid=100535" title="Wzmacniacz operacyjny">
Wzmacniacz operacyjny

Wzmacniacz operacyjny – wielostopniowy wzmacniacz różnicowy prądu stałego charakteryzujący się bardzo dużym różnicowym wzmocnieniem napięciowym i przeznaczony zwykle do pracy z zewnętrznym obwodem sprzężenia zwrotnego, który decyduje o głównych właściwościach całego układu (zob. też wzmacniacz ze sprzężeniem zwrotnym).
Wzmacniacz operacyjny jest najbardziej rozpowszechnionym analogowym układem elektronicznym, realizowanym obecnie w postaci monolitycznych układów scalonych. Wielka uniwersalność przy jednoczesnym wykorzystaniu istotnych właściwości układów scalonych daje możliwość stosowania go w rozmaitych układach, urządzeniach i systemach elektronicznych, zapewniając masową produkcję, niską cenę i bardzo dobre parametry użytkowe.
Wzmacniacz operacyjny posiada dwa wejścia: odwracające (oznaczane symbolem napięcie na tym wejściu formula_1) i nieodwracające (oznaczane symbolem napięcie na tym wejściu formula_2) oraz jedno wyjście (napięcie na wyjściu formula_3); różnica napięć wejściowych nazywa się napięciem różnicowym formula_4
Parametry wzmacniacza operacyjnego.
Różnicowe wzmocnienie napięciowe.
Różnicowe wzmocnienie napięciowe jest to stosunek zmiany napięcia wyjściowego do zmiany różnicowego napięcia wejściowego:
Wejściowe napięcie niezrównoważenia.
W idealnym wzmacniaczu operacyjnym jeżeli na obu wejściach jest napięcie równe 0, to na wyjściu też powinno być napięcie równe 0. Ale w rzeczywistych wzmacniaczach tak nie jest.
Wejściowym napięciem niezrównoważenia określa się napięcie między wejściami wzmacniacza, gdy na wyjściu panuje napięcie równe 0.
Wzmocnienie sygnału współbieżnego.
Napięcie wyjściowe wzmacniacza może zależeć też od sumy napięć na wejściach wzmacniacza. Współczynnik wzmocnienia sygnału współbieżnego określa wzór:
W uproszczeniu, gdy napięcia na obu wejściach są równe, wzmocnienie sygnału współbieżnego określa wzór:
Współczynnik tłumienia sygnału współbieżnego.
W miejsce wzmocnienia sygnału współbieżnego często podawany jest współczynnik tłumienia sygnału współbieżnego (ang. "Common Mode Rejection Ratio", CMRR), który lepiej określa własności wzmacniacza. Określa go wzór:
Współczynnik CMRR wyrażany jest zazwyczaj w decybelach.
Wyjściowe napięcie niezrównoważenia.
Napięcie na wyjściu wzmacniacza, gdy na obu wejściach napięcie jest równe zero.
Rezystancja wejściowa.
Określa się:
Rezystancja wyjściowa.
Określa się jako rezystancję wyjścia przy obu sygnałach wejściowych równych zero.
Współczynnik tłumienia wpływu zasilania.
Współczynnik tłumienia wpływu zasilania (ang. "Power Supply Rejection Ratio", PSRR), określa się jako stosunek zmiany napięcia zasilania do wywoływanej przezeń zmiany napięcia wyjściowego.
Współczynnik PSRR wyrażany jest zazwyczaj w decybelach.
Zakres zmian napięcia wejściowego.
Zakres zmian napięcia na każdym z wejść względem masy, przy których wzmacniacz pracuje poprawnie.
Maksymalne napięcie wyjściowe.
Jest to maksymalne napięcie jakie można uzyskać na wyjściu bez nasycenia wzmacniacza.
Maksymalny prąd wyjściowy.
Jest to maksymalny prąd jaki może przepływać przez wyjście wzmacniacza przy jego prawidłowej pracy.
Wejściowy prąd polaryzujący.
Wymagane jest pewne minimalne natężenie prądu na wejściach wzmacniacza, aby prawidłowo pracował. Jest ono rzędu nA lub uA.
Szybkość zmian napięcia wyjściowego.
Jest to maksymalna szybkość zmiany napięcia na wyjściu wzmacniacza po pobudzeniu wejścia jednostkowym skokiem napięcia.
Zazwyczaj podawana jest to wartość w woltach na mikrosekundę.
Pasmo pętli otwartej.
Pasmo przenoszenia wzmacniacza przy otwartej pętli sprzężenia zwrotnego jest to częstotliwość, przy której amplituda sygnału wyjściowego jest o 3 dB (ok. 1,4 raza) mniejsza niż na płaskim odcinku charakterystyki wzmacniacza (czyli przy częstotliwościach znacznie mniejszych niż pasmo otwartej pętli). Pasmo otwartej pętli wynika z ograniczania wprowadzanego przez najwolniejszy filtr RC we wzmacniaczu (najczęściej Ccb pierwszego wzmacniacza OE i opór wyjściowy poprzedzającego go stopnia).
Iloczyn wzmocnienia i częstotliwości granicznej.
Iloczyn wzmocnienia i częstotliwości granicznej (zwykle oznaczany GBW od angielskiego "Gain Bandwidth Product"). Od tego parametru zależy górna częstotliwość graniczna praktycznego wzmacniacza przy określonym wzmocnieniu.
Czas narastania odpowiedzi na skok jednostkowy.
Parametr jest zdefiniowany jako maksymalny czas zmiany na wyjściu wzmacniacza w układzie o wzmocnieniu równym 1 i dużym sygnale wejściowym.
Pomiaru parametru dokonuje się w układzie wtórnika napięcia lub układzie odwracającym. Do wejścia wzmacniacza doprowadza się impulsy prostokątne o odpowiednio dużej amplitudzie i małym czasie narastania. Czas narastania, równy czasowi wzrostu napięcia w zakresie liniowym, określa się z oscylogramu przebiegu czasowego napięcia wyjściowego.
Współczynnik cieplny wejściowego napięcia niezrównoważenia.
Jest to stosunek zmiany wejściowego napięcia niezrównoważenia do powodującej ją zmiany temperatury. Parametr ten wyrażany jest w [μV/°C].
Wzmacniacz idealny.
Idealny wzmacniacz charakteryzuje się:
Wzmacniacz rzeczywisty.
Parametry rzeczywistego wzmacniacza odbiegają od tych założeń, i tak:

</doc>
<doc id="100536" url="https://pl.wikipedia.org/wiki?curid=100536" title="Wzmocnienie napięciowe">
Wzmocnienie napięciowe

Wzmocnienie napięciowe – jeden z parametrów charakteryzujących wzmacniacze, oznaczany jako formula_1 Wzmocnienie napięciowe jest to stosunek napięcia wyjściowego do napięcia wejściowego układu, jest wielkością bezwymiarową, ale dla podkreślenia rodzaju współczynnika wyrażany jest w woltach na wolt [V/V]:
lub częściej w decybelach [dB]:

</doc>
<doc id="100537" url="https://pl.wikipedia.org/wiki?curid=100537" title="Impedancja wejściowa">
Impedancja wejściowa

Impedancja wejściowa "Z"we w modelu układu elektronicznego jako czwórnika – stosunek napięcia wejściowego do prądu wejściowego układu, liczony przy wyłączonych autonomicznych źródłach napięciowych i prądowych, wyrażony w omach.

</doc>
<doc id="100538" url="https://pl.wikipedia.org/wiki?curid=100538" title="Impedancja wyjściowa">
Impedancja wyjściowa

Impedancja wyjściowa "Z"wy, w modelu układu elektronicznego jako czwórnika – stosunek napięcia wyjściowego do prądu wyjściowego układu, liczony przy wyłączonych autonomicznych źródłach napięciowych i prądowych, wyrażony w omach.

</doc>
<doc id="100539" url="https://pl.wikipedia.org/wiki?curid=100539" title="Liszaj płaski">
Liszaj płaski

Liszaj płaski (liszaj czerwony, łac. "lichen planus", "lichen ruber", ang. lichen planus, LP) – często występująca przewlekła choroba skóry i paznokci, zwykle również błon śluzowych, cechująca się powstawaniem drobnych czerwonych grudek, czemu nierzadko towarzyszy silny świąd.
Epidemiologia.
Choroba może pojawić się w każdym wieku (zwłaszcza między 30 a 60 rokiem życia).
Patogeneza.
Przyczyny nie są znane, ale często choroba występuje wraz ze schorzeniami o podłożu autoimmunologicznym, takimi jak GVHD, przewlekłe aktywne zapalenie wątroby i cukrzyca. Bardzo prawdopodobne jest także, że silnym czynnikiem wywołującym liszaj może być wstrząs psychiczny. Chorobę może wywołać zażycie niektórych leków, zwłaszcza penicylaminy, jednak w przypadku zmian skórnych towarzyszących zażywaniu leków zawsze należy je różnicować z osutką liszajowatą (lichenoid eruption).
Objawy.
Wykwity są charakterystyczne. Kolor grudek jest mieszaniną niebieskiego i purpurowego. Wykwity mają 1–3 mm średnicy, są wielokształtne o płaskiej błyszczącej powierzchni. Na powierzchni grudek można zaobserwować białawą, delikatną siateczkę (tzw. siateczka Wickhama lub prążki Wickhama). Występuje objaw Köbnera (kilka dni po zadrapaniu następuje linijny wysiew grudek w tym miejscu). Zmiany mogą występować na całej skórze, jednakże podatne miejsca to nadgarstki, dłonie, przedramiona, pępek, okolica krzyżowo-lędźwiowa i okolice narządów płciowych. U połowy chorych zmiany pojawiają się także w obrębie jamy ustnej. Zmiany na skórze pojawiają się nagle, na ogół są silnie swędzące, co jest najczęstszą przyczyną zgłoszenia się chorego do lekarza. W akademickim piśmiennictwie anglojęzycznym można się spotkać ze skrótem mnemotechnicznym pomocnym przy zapamiętaniu objawów – "5 "P"": swędzące ("p"ruritic), wieloboczne ("p"olygonal), purpurowe ("p"urple) płaskie ("p"lanar) grudki ("p"apules).
Główne odmiany liszaja płaskiego to:
Ustępujące ogniska chorobowe są brunatnie zabarwione. Niekiedy (zwłaszcza u rasy czarnej) zmiany są bardzo długotrwałe (nawet do paru lat) jednakże nie pozostawiają blizn.
Zmiany na paznokciach występują w postaci podłużnych żółtawych bruzd.
Obraz histologiczny.
W obrazie histologicznym charakterystyczne są zmiany na granicy skórno-naskórkowej, gdzie stwierdza się obfity naciek z limfocytów (większość stanowią limfocyty T) i makrofagów. Ponadto komórki warstwy podstawnej naskórka wykazują cechy zwyrodnienia, apoptozy i martwicy. Martwicze keratynocyty i ciałka apoptotyczne mają postać okrągłych, kwasochłonnych, pozbawionych jądra ciałek średnicy 15-20 μm – są to tzw. ciałka koloidowe (ciałka włókienkowe, ciałka Civattego). W warstwie podstawnej zaburzona zostaje palisadowata architektura komórek, zastąpiona przez układ podobny do występującego fizjologicznie w warstwie kolczystej. Międzybrodawkowe wpuklenia naskórka przypominają zęby piły, ostrzem zwrócone w kierunku skóry właściwej. Warstwa ziarnista naskórka jest pogrubiała, często nie na całej długości tylko ogniskowo. Można stwierdzić hiperkeratozę, niekiedy towarzyszy jej parakeratoza o niewielkim nasileniu. W odmianie zanikowej liszaja płaskiego naskórek ulega zanikowi, w innych postaciach mamy do czynienia z przerostem naskórka.
Leczenie.
Nie ma leczenia przyczynowego. Leczenie objawowe ogólne wdraża się w aktywnych zmianach wysiewnych i polega na podawaniu kortykosteroidów np. prednizonu przez kilka tygodni. W ciężkich przypadkach stosuje się metotreksat. W odmianie pęcherzowej dobre wyniki daje stosowanie sulfonów (np. dapsonu) w połączeniu z małymi dawkami sterydów.
W leczeniu miejscowym również stosuje się sterydy w postaci maści lub kremów. Optymalnym rozwiązaniem jest stosowanie maści z silnie działającymi kortykosteroidami (np. klobetazol - preparat Dermovate) podawanymi cienką warstwą wyłącznie na istniejące zmiany chorobowe oraz maści na bazie "ung. cholesteroli" i łagodniej działającego kortykosteroidu, a także wstrzyknięć do zmian przerosłych lub opatrunków zamkniętych. Wskazane jest stosowanie maści sterydów w połączeniach z lekami przeciwbakteryjnymi i przeciwgrzybiczymi.
Ostatnio próbuje się też leczenie fotoferezą.

</doc>
<doc id="100540" url="https://pl.wikipedia.org/wiki?curid=100540" title="Lichen planus">
Lichen planus



</doc>
<doc id="100543" url="https://pl.wikipedia.org/wiki?curid=100543" title="Sterowiec szkieletowy">
Sterowiec szkieletowy

Sterowiec szkieletowy – rodzaj aerostatu z silnikiem, którego szkielet kadłuba jest wykonany z drewna (dawniej) lub duraluminium (później), po czym pokryty specjalną powłoką, powlekaną od zewnątrz substancjami zapewniającymi dużą gładkość powierzchni oraz odporność na promieniowanie słoneczne i wilgoć.

</doc>
<doc id="100547" url="https://pl.wikipedia.org/wiki?curid=100547" title="Fortune 500">
Fortune 500

Fortune 500 – coroczny ranking 500 największych amerykańskich przedsiębiorstw, klasyfikowanych według przychodów brutto, po poprawkach dokonywanych przez magazyn Fortune wyłączających wpływ podatków akcyzowych nakładanych na przedsiębiorstwa.
Lista jest tworzona i publikowana przez amerykański magazyn gospodarczy Fortune. Obejmuje ona przedsiębiorstwa publiczne i prywatne, co do których informacja o przychodach jest dostępna publicznie. Pierwsza lista Fortune 500 została opublikowana w 1955 roku.
Choć lista Fortune 500 jest najbardziej znana, istnieją również podobne rankingi, jak Fortune 100 (obejmujący 100 największych amerykańskich przedsiębiorstw) czy szerszy Fortune 1000 (obejmujący 1000 największych amerykańskich przedsiębiorstw). Podczas gdy samo występowanie poszczególnych przedsiębiorstw na mniejszych z list jest dość stabilne, ich kolejność w rankingu ulega z czasem zmianom w zależności od przychodów, a często także z powodu fuzji przedsiębiorstw już znajdujących się na liście.
Historia.
Pomysłodawcą stworzenia listy Fortune 500 był Edgar P. Smith, redaktor magazynu Fortune.
Pierwotnie ranking Fortune 500 był ograniczony do przedsiębiorstw, których przychody pochodziły z produkcji, górnictwa lub wydobycia źródeł energii. W tym samym czasie Fortune opublikował listę Fortune 50, obejmującą 50 największych banków komercyjnych (klasyfikowanych według kapitału), przedsiębiorstw użyteczności publicznej (klasyfikowanych według kapitału), przedsiębiorstw handlu detalicznego (klasyfikowanych według przychodów brutto) oraz przedsiębiorstw transportowych (klasyfikowanych według przychodów). Magazyn Fortune zmienił tę metodologię w roku 1994, dołączając do listy przedsiębiorstwa usługowe. Wraz z tą zmianą do listy Fortune 500 dołączyło 291 nowych przedsiębiorstw, w tym 3 trafiły do pierwszej dziesiątki.
W roku 1955 listę otwierało przedsiębiorstwo General Motors z przychodem 9823,5 mln i zyskiem 806 mln dolarów. General Motors utrzymało się na liście Fortune w roku 2005 zajmując 3. miejsce z przychodem 193 517 mln i zyskiem 2805 mln dolarów.
W roku 1972 Katharine Graham została pierwszą kobietą na stanowisku dyrektora generalnego przedsiębiorstwa znajdującego się na liście Fortune 500 jako dyrektor generalny The Washington Post Company, a dyrektor generalny Apple Inc. Tim Cook został pierwszym homoseksualistą na stanowisku dyrektora generalnego przedsiębiorstwa z listy Fortune 500, otwarcie przyznając się do bycia gejem w roku 2014.
Linki zewnętrzne.
1955–2005,2006, 2007,2008, 2009,2010, 2011,2012, 2013,2014

</doc>
<doc id="100549" url="https://pl.wikipedia.org/wiki?curid=100549" title="Detektyw">
Detektyw

Detektyw (, z łac. "detego" co oznacza „odkryć, wykryć, wyjawić”.) – tytuł zawodowy osoby świadczącej usługi detektywistyczne oraz nazwa stanowiska utajnionego pracownika policji zajmującego się czynnościami śledczymi w sposób dyskretny.
Detektyw to potocznie osoba prowadząca śledztwo metodami niejawnymi, która posiada licencję na taką działalność w ramach prywatnego biura śledczego. Terminem stosowanym wobec osób prowadzących prywatne śledztwa jest termin "private detective" (pol. prywatny detektyw). Detektyw to również stanowisko służbowe w Policji, przeznaczone dla niektórych z policjantów wykonujących czynności operacyjno-rozpoznawcze.
Historia.
USA i Europa Zachodnia.
W Stanach Zjednoczonych agencje detektywistyczne istniały od połowy XIX wieku, a tworzyli je ludzie dziś już owiani legendą. Najbardziej znana, założona w 1850 roku przez Allana Pinkertona agencja detektywistyczna słynęła ze skuteczności i stosowania nowoczesnych, jak na tamte czasy metod świadczenia usług.
Jako pierwsi w Ameryce detektywi Pinkertona posłużyli się fotografią tworząc album przestępców. Zapobiegli pierwszemu zamachowi na prezydenta Lincolna oraz ujęli najgroźniejszych przestępców Ameryki takich jak John Reno, oraz członkowie związku Molly – Maguires. Pracownicy Pinkertona byli również o krok od ujęcia znanego dzisiaj z westernów Jessie Jamesa. Symbol agencji – otwarte oko, pod którym widniał napis „nie śpimy nigdy” dał początek określeniu prywatnego detektywa mianem „private eye”.
W Europie Zachodniej – we Francji jedną z pierwszych agencji detektywistycznych założył w 1833 roku Eugeniusz Franciszek Vidocq, były szef francuskiej policji kryminalnej Sûreté a wcześniej przestępca i awanturnik. Agencja Vidocqa osiągnęła finansowy sukces dzięki dokładnej znajomości świata przestępczego i jego członków, zwyczajów i metod, niektóre zaś wyczyny Vidocqa zostały opisane w powieściach Balzaka.
Polska.
W Polsce usługi detektywistyczne mają stosunkowo krótką historię. Agencje detektywistyczne i prywatny sektor ochrony pojawiły się bowiem w okresie przemian ustrojowych na początku lat 90. Wtedy to przepisy ustawy z dnia 23 grudnia 1988 r. o działalności gospodarczej statuujące zasadę wolności działalności gospodarczej stworzyły warunki dla podjęcia działalności gospodarczej w zakresie usług detektywistycznych oraz ochrony osób i mienia. Agencje detektywistyczne pojawiły się w Polsce wraz z agencjami świadczącymi usługi w zakresie ochrony osób i mienia. Na świecie działalność w zakresie usług detektywistycznych jak i ochrony osób i mienia jest określana jednym terminem – "private policing".
Status detektywa w Polsce.
Podstawa prawna i organizacja.
W Polsce detektyw jako zawód dopiero od 2001 r. jest uregulowany prawnie. Ustawą, która określa zasady wykonywania działalności gospodarczej w zakresie usług detektywistycznych, prawa i obowiązki detektywów oraz zasady i tryb nabywania uprawnień do wykonywania usług detektywistycznych jest Ustawa z dnia 6 lipca 2001 r. o usługach detektywistycznych.
Duża grupa przedsiębiorców łączy działalność detektywistyczną z usługami ochrony osób i mienia. Pomimo takiej praktyki nie można utożsamiać usług detektywistycznych wraz z przynależną im terminologią z usługami z zakresu ochrony osób i mienia, podmiotami ochrony, pracownikami ochrony, bezpośrednią ochroną fizyczną czy zabezpieczeniem technicznym. Są to różne formy działalności, z których każda posiada swoją specyfikę. Dodatkowo te dwie gałęzie "private policing" są w Polsce uregulowane odrębnymi aktami prawnymi. Również coraz częściej zauważyć można specjalizację przedsiębiorców i koncentrowanie się na jednej z tych dwóch dziedzin.
Samorządową organizacją detektywów w Polsce, reprezentującą ich interesy zawodowe, jest Polskie Stowarzyszenie Licencjonowanych Detektywów w Warszawie, na arenie międzynarodowej: World Association of Detectives oraz World Investigators Network.
Wymagania kwalifikacyjne.
O wydanie licencji może ubiegać się osoba, jeżeli:
Okoliczności, o których mowa w pkt 4–6 i 10, potwierdzają odpowiednio: pisemne oświadczenie osoby ubiegającej się o wydanie licencji oraz zaświadczenie o niekaralności, zaświadczenie o odbyciu szkolenia, o którym mowa w ust. 1 pkt 10, albo decyzja o uznaniu kwalifikacji zawodowych nabytych w państwach członkowskich Unii Europejskiej w sprawie uznania kwalifikacji w zawodzie detektywa. Dokumenty te osoba ubiegająca się o wydanie licencji jest obowiązana złożyć wraz z wnioskiem o jej wydanie. Licencję wydaje, odmawia jej wydania, zawiesza lub cofa, w drodze decyzji administracyjnej, komendant wojewódzki Policji właściwy ze względu na miejsce zamieszkania osoby ubiegającej się o wydanie licencji, a w przypadku osoby niemającej miejsca zamieszkania na terytorium Rzeczypospolitej Polskiej – Komendant Stołeczny Policji.
Prawa i obowiązki.
Do momentu wejścia w życie ustawy o usługach detektywistycznych osoby wykonujące czynności określone w art. 2 ustawy lub czynności do nich zbliżone, a więc generalnie osoby zajmujące się zbieraniem informacji na zlecenie, nie miały szczególnych uprawnień związanych z prowadzeniem takiej działalności. Osoby te, używające często tytułu „detektyw”, działały w oparciu o ogólne przepisy prawa – właściwe dla każdej innej osoby, nie były wyposażone w szczególne uprawnienia potrzebne dla uzyskania określonej informacji. Na detektywach nie ciążyły także dodatkowe obowiązki poza obowiązkami nakładanymi przez organ koncesyjny.
Po wejściu w życie ustawy o usługach detektywistycznych sytuacja zmieniła się zasadniczo jeżeli weźmiemy pod uwagę obowiązki nałożone na detektywów oraz przedsiębiorców świadczących usługi detektywistyczne. W sferze uprawnień sytuacja detektywów nie zmieniła się, wyjątek stanowi jedynie uprawnienie detektywów do przetwarzania przez detektywa danych osobowych zebranych w toku wykonywanych czynności bez zgody osób, których dane dotyczą.
Prawa i obowiązki detektywów określone zostały w rozdziale 2 ustawy. Do nałożonych na detektywów obowiązków należą:
Większość z obowiązków detektywa ma swoje źródło w ogólnych normach rzetelnego prowadzenia działalności gospodarczej. Przykładem jest chociażby obowiązek zachowania należytej staranności przy wykonywaniu czynności, lojalności wobec zlecającego usługę lub obowiązek sporządzenia końcowego pisemnego sprawozdania z wykonanych czynności. Niektóre z wymienionych obowiązków mają charakter bardzo ogólny, przykładem takiego obowiązku jest nakaz przestrzegania przepisów prawa oraz obowiązek odmowy wykonania czynności nieetycznej lub niezgodnej z prawem. O tym czy czynność nieetyczna lub sprzeczna z prawem może mieć miejsce musi zadecydować sam detektyw w konkretnej, realnej sytuacji.
Szczególne uprawnienia.
Ustawodawca nałożył na detektywów szereg wymienionych wyżej obowiązków, nie przyznając im w zasadzie szczególnych uprawnień. Wyjątek stanowi jedynie uprawnienie do przetwarzania przez detektywa danych osobowych zebranych w toku wykonywanych czynności bez zgody osób, których dane dotyczą. Co do zasady przetwarzanie danych przez inne podmioty jest dopuszczalne tylko wtedy, gdy osoba, której dane dotyczą, wyrazi na to zgodę. Niektóre podmioty (Policja, Agencja Bezpieczeństwa Wewnętrznego) w związku ze swoją działalnością przetwarzają dane osobowe bez uzyskiwania zgody osób, których te dane dotyczą. W uprawnienie to zostali wyposażeni także detektywi. Ustawodawca zastrzegł jednak, iż detektyw nie może powierzać przetwarzania danych innemu podmiotowi, przy przetwarzaniu danych osobowych jest obowiązany stosować przepisy ustawy o ochronie danych osobowych z wyłączeniem przepisów dotyczących konieczności uzyskania zgody – art. 25 ust. 1 i art. 32 – 35 tej ustawy. Podkreślić należy, iż w aktualnym stanie prawnym detektywi są uprawnieni do przetwarzania danych osobowych zebranych w toku wykonywanych czynności bez zgody osób, których dane dotyczą wyłącznie w czasie prowadzenia tej sprawy.
Wobec braku szczególnych uprawnień przysługujących detektywom podczas wykonywanych przez nich czynności zawodowych uznać należy, że mają oni, poza wspomnianym wyjątkiem dotyczącym zasad przetwarzania danych osobowych, takie same uprawnienia jak każdy inny obywatel. Detektywi nie są więc uprawnieni do legitymowania osób w celu ustalenia ich tożsamości, przeszukiwania osób, pomieszczeń i pojazdów.
Ustawa o usługach detektywistycznych nie przyznaje im prawa do stosowania środków przymusu bezpośredniego i broni palnej. W zakresie działań samoobronnych detektywi mają takie same uprawnienia jak każdy inny obywatel, podstawowe znaczenie mają więc przepisy kodeksu karnego dotyczące obrony koniecznej i stanu wyższej konieczności (art. 23, 24 k.k.). W związku z wykonywaniem czynności detektywom nie została przyznana szersza, niż przewidziana dla każdego obywatela ochrona prawna.
Czynności detektywa.
Innym terminem wprowadzonym przez przepisy ustawy o usługach detektywistycznych jest pojęcie czynności detektywa.
Termin ten należy wyraźnie odróżnić od pojęcia usług detektywistycznych.
Ustawodawca nie definiuje wprost czynności detektywa, w oparciu jednak o treść przepisów ustawy uznać należy, iż czynności detektywa są to czynności polegające na uzyskiwaniu, przetwarzaniu i przekazywaniu informacji o osobach, przedmiotach i zdarzeniach, realizowane na podstawie umowy zawartej ze zleceniodawcą, w formach i w zakresach niezastrzeżonych dla organów i instytucji państwowych na mocy odrębnych przepisów, a w szczególności:
Podobnie jak w przypadku pojęcia „usług detektywistycznych” w definicji czynności detektywa można wyróżnić trzy przesłanki, spośród których pierwsze dwie powinny łącznie wystąpić dla uznania danej czynności za czynność detektywa. Są nimi:
Czynności detektywa to czynności wykonywane jedynie w ramach usług detektywistycznych.
Postacie fikcyjne.
Wybrani detektywi literaccy i filmowi:

</doc>
<doc id="100550" url="https://pl.wikipedia.org/wiki?curid=100550" title="Sterowce ciśnieniowe">
Sterowce ciśnieniowe



</doc>
<doc id="100551" url="https://pl.wikipedia.org/wiki?curid=100551" title="Ziemowit Jacek Pietraś">
Ziemowit Jacek Pietraś

Ziemowit Jacek Pietraś (ur. 7 lipca 1943 w Pionkach, zm. 12 listopada 2004 w Lublinie) – politolog, prawnik, profesor zwyczajny, wykładowca Uniwersytetu Marii Curie-Skłodowskiej w Lublinie.
Życiorys.
Absolwent Wydziału Prawa UMCS (1966). W 1971 uzyskał stopień naukowy doktora na podstawie dysertacji „Wojna domowa ze stanowiska prawa międzynarodowego”, a w 1978 stopień doktora habilitowanego w zakresie prawa międzynarodowego publicznego na podstawie rozprawy „Dyplomatyczna misja specjalna jako instytucja prawa międzynarodowego”. W 1992 otrzymał tytuł naukowy profesora, zaś w 1994 profesora zwyczajnego nauk prawnych.
Od 1966 zatrudniony w UMCS. Wicedyrektor, a następnie dyrektor Międzyuczelnianego Instytutu Nauk Politycznych, twórca i wieloletni kierownik Zakładu Stosunków Międzynarodowych. W 1993 krótko prorektor i rektor (po nagłej śmierci prof. Eugeniusza Gąsiora) UMCS. W latach 1996–1999 prodziekan, a od 1999 do śmierci dziekan Wydziału Politologii.
Członek Komitetu Nauk Politycznych PAN (od 1990), Rady Edukacji Europejskiej MEN (1996–2000), Rady Głównej Szkolnictwa Wyższego (1996–1999) oraz Polskiego Towarzystwa Nauk Politycznych (1985–1998 wiceprezes), International Law Association, Polish European Community Studies Association i Lubelskiego Towarzystwa Naukowego. Ekspert MEN (od 1998). Zasiadał w radach naukowych Polskiego Instytutu Stosunków Międzynarodowych w Warszawie, Instytutu Europy Środkowo-Wschodniej w Lublinie oraz Instytutu Studiów Strategicznych w Krakowie. Uczestniczył w pracach 9 kolegiów redakcyjnych. W latach 1991–1996 redaktor naczelny "Polish Political Science Yearbook".
Wykładał na uczelniach amerykańskich: University of Pennsylvania, University of Minnesota, Macalester College w St. Pauli, University of Wisconsin. Wypromował ponad 30 doktorów, m.in. Hanny Dumały (1994), Dariusza Kondrakiewicza (1996), Agaty Ziętek (1996), Beaty Surmacz (2001).
Zainteresowania naukowe Z. J. Pietrasia koncentrowały się wokół zagadnień teorii stosunków międzynarodowych, teorii polityki, prawa międzynarodowego publicznego oraz europejskiego prawa wspólnotowego. Był autorem prawie 200 publikacji naukowych. Pośmiertnie wydana książka „Prawo wspólnotowe i integracja europejska" otrzymała nagrodę Ministra Edukacji Narodowej w kategorii „najlepszy podręcznik akademicki”.
Upamiętnienie.
Jego imieniem nazwano jedną z sal Wydziału oraz wydziałowy konkurs na najlepsze prace magisterskie z zakresu stosunków międzynarodowych.
Odznaczenia i wyróżnienia.
Był odznaczony Krzyżem Kawalerskim Orderu Odrodzenia Polski (1998), Złotym Krzyżem Zasługi (1986) i Medalem Komisji Edukacji Narodowej (1988).
Został pochowany na cmentarzu przy ulicy Lipowej w Lublinie.
Publikacje.
Był również redaktorem lub współredaktorem następujących prac zbiorowych:

</doc>
<doc id="100552" url="https://pl.wikipedia.org/wiki?curid=100552" title="Atawizm">
Atawizm

Atawizm (łac. "atavus" – przodek) – regresja ewolucyjna, pojawienie się u danego organizmu nietypowych dla niego cech bądź zachowań, charakterystycznych dla jego odległych przodków. 
Atawizmem nazywa się również cechy anatomiczne oraz instynkty, które w formie szczątkowej bądź nawet pełnej okazują się organizmom nieprzydatne, lecz były potrzebne ich przodkom. Szczególnie widoczne jest to u człowieka, jako że drastyczna zmiana warunków ludzkiego życia zaszła niezmiernie szybko (w ewolucyjnej skali czasu), natomiast ludzka natura kształtowała się przez setki tysięcy lat w warunkach zupełnie innych, wymagających konkretnych cech, co zdążyło utrwalić je w człowieku genetycznie. 
W XIX wieku Cesare Lombroso sformułował hipotezę o związku atawizmów z "niższą rasą" i cechami przestępców. Np. silnie rozwinięte łuki brwiowe, duża żuchwa, długie ręce, nadmierne owłosienie ciała miały być wyznacznikami genetycznej/rasowej niższości. Współcześnie jest to hipoteza odrzucona przez naukę. 
Przykłady.
U człowieka:
U innych zwierząt:
U roślin:

</doc>
<doc id="100553" url="https://pl.wikipedia.org/wiki?curid=100553" title="Cezary Kucharski">
Cezary Kucharski

Cezary Kucharski (ur. 17 lutego 1972 w Łukowie) – polski piłkarz występujący na pozycji pomocnika i napastnika, reprezentant Polski, menedżer piłkarski, poseł na Sejm VII kadencji.
Życiorys.
Kariera sportowa.
Zawodową karierę piłkarską rozpoczął w 1989 w Orlętach Łuków. W 1990 przeszedł do Siarki Tarnobrzeg, wypatrzył go trener tamtejszego klubu Janusz Gałek. Z Tarnobrzega wiosną 1994 trafił do szwajcarskiego FC Aarau. Od sezonu 1995/1996 był piłkarzem Legii Warszawa. W rundzie jesiennej sezonu 1997/1998 grał w hiszpańskim Realu Sporting de Gijón. Z Hiszpanii wrócił do Legii Warszawa, w której występował do końca sezonu 2002/2003 (z przerwą na sezon 1999/2000, kiedy to reprezentował barwy Stomilu Olsztyn). W sezonie 2003/2004 był zawodnikiem greckiego Iraklisu Saloniki. Kolejny sezon rozegrał w Górniku Łęczna, po czym po raz kolejny wrócił do Legii Warszawa.
Największe sukcesy sportowe odnosił podczas występów w Legii Warszawa: w sezonie 1996/1997 zwyciężył z tym klubem w rozgrywkach o Puchar Polski i doszedł do ćwierćfinału w Lidze Mistrzów w sezonie 1995/1996, w sezonie 2001/2002 zdobył mistrzostwo Polski i Puchar Ligi, zaś w sezonie 2005/2006 uzyskał z nim kolejny tytuł mistrzowski.
W latach 1996–2002 siedemnastokrotnie wystąpił w reprezentacji narodowej Polski. Debiutował 27 sierpnia 1996 w meczu przeciwko reprezentacji Cypru. Łącznie strzelił trzy bramki. Uczestniczył m.in. w turnieju finałowym mistrzostwa świata w 2002 w Korei i Japonii, gdzie wystąpił w wygranym meczu z USA.
W 2006 ogłosił zakończenie kariery. 2 czerwca 2007 w Łukowie został rozegrany pożegnalny mecz, w którym Orlęta Łuków przegrały z Legią Warszawa, w której wystąpili głównie zawodnicy grający w niej w 1996. Cezary Kucharski rozegrał każdą połowę w innym zespole.
Działalność zawodowa i publiczna.
Po zakończeniu kariery sportowej został właścicielem serwisu internetowego Legia.net, a także licencjonowanym menedżerem piłkarskim.
W 2010 został wspólnikiem i przedstawicielem na Polskę firmy Eurosportsmanagement GmbH z siedzibą w Liechtensteinie. Jako menedżer reprezentował m.in. Roberta Lewandowskiego, Michała Kucharczyka, Rafała Wolskiego, Jakuba Koseckiego.
W wyborach w 2011 uzyskał mandat poselski z listy Platformy Obywatelskiej w okręgu lubelskim, otrzymując 7910 głosów. W 2015 nie ubiegał się o reelekcję.
W 2012 otrzymał tytuł honorowego obywatela Tarnobrzega. Wystąpił jako menedżer Roberta Lewandowskiego w jednym z odcinków serialu komediowego "Piąty Stadion".
W październiku 2020 został zatrzymany przez funkcjonariuszy Policji pod zarzutem stosowania szantażu wobec Roberta Lewandowskiego. W tym samym miesiącu serwis internetowy Business Insider opublikował fragment rozmowy pomiędzy piłkarzem a jego ówczesnym agentem, który miał stanowić dowód tego szantażu. Cezary Kucharski nie przyznał się do zarzuconego mu czynu.

</doc>
<doc id="100554" url="https://pl.wikipedia.org/wiki?curid=100554" title="Balonet">
Balonet

Balonet – komora wypełniona powietrzem, znajdująca się wewnątrz powłoki balonu lub sterowca ciśnieniowego, służąca do utrzymywania odpowiedniego kształtu balonu na uwięzi lub sterowca.

</doc>
<doc id="100555" url="https://pl.wikipedia.org/wiki?curid=100555" title="Ataksja">
Ataksja

Ataksja, niezborność ruchów (z , "ataxiā", łac. "ataxia") − zespół objawów określających zaburzenia koordynacji ruchowej ciała. Stanowi jedną z manifestacji wielu chorób ośrodkowego układu nerwowego.
Jej istota polega na nieprawidłowym współdziałaniu mięśni agonistów i antagonistów w zakresie ich synchronii i regulacji napięcia mięśniowego. Ataksja przejawiać się może nieprawidłowościami chodu (chód chwiejny, na szerszej podstawie), niezgrabnością ruchów kończyn górnych szczególnie przy próbie wykonania określonych czynności oraz zaburzeniami wykonywania szybkich ruchów naprzemiennych (adiadochokineza).
Ataksja może być skutkiem:
Ataksja może być spowodowana przez choroby wrodzone (np. ataksję Friedreicha, zespół Retta, ataksję rdzeniowo-móżdżkową), infekcje wirusowe (np. różyczkę, zapalenie mózgu o innej etiologii), nabyte zmiany ogniskowe w obrębie ośrodkowego układu nerwowego i rdzenia kręgowego (np. ropnia mózgu, udar, guza mózgu), choroby zwyrodnieniowe (chorobę Creutzfeldta-Jakoba (CJD), zespół Gerstmanna-Strausslera-Scheinkera (GSS), zwyrodnienie wieloukładowe (MSA), zanik jądra zębatego, jądra czerwiennego, gałki bladej i jądra niskowzgórzowego (DRPLA) lub substancje toksyczne, jak np. alkohol lub substancje psychoaktywne, leki (np. fluwoksamina), metale ciężkie.

</doc>
<doc id="100557" url="https://pl.wikipedia.org/wiki?curid=100557" title="Sterowiec ciśnieniowy">
Sterowiec ciśnieniowy

Sterowiec ciśnieniowy ("bezszkieletowy, miękki") – to rodzaj sterowca, którego powłoka utrzymuje kształt dzięki nadciśnieniu gazu nośnego.
W zależności od temperatury i wysokości lotu gaz nośny zmienia swoją objętość, co wpływa na zmianę kształtu powłoki. Również napór powietrza może wywierać podobny wpływ. Aby temu zapobiec, w sterowcach ciśnieniowych stosuje się balonety, których objętość można, w miarę potrzeby, zmieniać przez tłoczenie do nich powietrza za pomocą dmuchaw lub niekiedy przez ciśnienie dynamiczne strumienia zaśmigłowego. W ten sposób kształt zewnętrzny sterowca nie ulega zmianie.

</doc>
<doc id="100558" url="https://pl.wikipedia.org/wiki?curid=100558" title="Bełt">
Bełt

Bełt – pocisk przeznaczony do wystrzeliwania z kuszy. W porównaniu ze strzałą stosowaną w łukach, jest od niej krótszy, cięższy i grubszy.
Podobnie jak w strzale, całość bełtu tworzą: grot, promień i niekiedy lotka. Jego zasięg i prędkość lotu uzależniona jest zarówno od kuszy i jej siły naciągu, jak i od długości oraz masy samego bełtu.
Groty bełtów zwykle miały ostrza graniaste kształtowane w formie ostrosłupów o podstawie kwadratowej; spotykane są też groty rozwidlone. Początkowo osadzano je w trzonie wbijając spodnim kolcem, później nakładano za pomocą tulei. Drewniany trzon bełtu zakończony był dwiema drewnianymi lotkami. Niekiedy owijany pakułami i oblewany smołą, zapalany przed wystrzeleniem, zamieniał bełt w pocisk zapalający. 

</doc>
<doc id="100559" url="https://pl.wikipedia.org/wiki?curid=100559" title="Waga prądowa">
Waga prądowa

Waga prądowa – klasyczny wzorzec prądu odtwarzający jego jednostkę, amper, w sposób definicyjny. Wynalazcą tego elektromechanicznego urządzenia był Lord Kelvin. Dziś znaczenie wagi prądowej jest głównie historyczne, gdyż mniejszy błąd odtworzenia uzyskuje się przy użyciu metod pośrednich (na przykład z wzorców napięcia i rezystancji).
Konstrukcja i działanie.
Jedno z ramion wagi obciążone jest odważnikiem na który działa siła zależna od masy odważnika i przyspieszenia ziemskiego: formula_1.
Drugie z ramion obciążone jest cewką umieszczoną wewnątrz innej, nieruchomej cewki. Obie cewki połączone są szeregowo i zasilane ze źródła prądowego.
Przepływ prądu przez tak umieszczone cewki wywołuje powstanie siły elektrodynamicznej oddziałującej na ruchomą cewkę: formula_2 Współczynnik c zależy od geometrii cewek.
W stanie równowagi obie siły są równe:
Zatem po przekształceniu mamy:
Problemy.
Błąd wyznaczonej wartości prądu wynika z:

</doc>
<doc id="100560" url="https://pl.wikipedia.org/wiki?curid=100560" title="Naczelnicy ZHP">
Naczelnicy ZHP



</doc>
<doc id="100562" url="https://pl.wikipedia.org/wiki?curid=100562" title="Lilia">
Lilia



</doc>
<doc id="100563" url="https://pl.wikipedia.org/wiki?curid=100563" title="Sterowiec półszkieletowy">
Sterowiec półszkieletowy

Sterowiec półszkieletowy – rozwiązanie pośrednie między sterowcem szkieletowym a ciśnieniowym. Zastosowanie kratownicy, umieszczonej wzdłuż dolnej części powłoki, usztywnia sterowiec, zmniejszając jego podatność na odkształcenia w locie, co zdarza się w wypadku sterowców ciśnieniowych.
Sterowce półszkieletowe mogą być konstrukcjami większymi od sterowców ciśnieniowych, bo choć kratownica zwiększa ich ciężar, to usztywnienie powłoki pozwala na zwiększenie jej objętości, co umożliwia zwiększenie też masy użytecznej. Kratownica jest na ogół stalowa lub duraluminiowa i biegnie wzdłuż całego kadłuba, przenosząc wszystkie obciążenia i równomiernie je rozprowadzając. Miękka powłoka służy jako przestrzeń gazowa – zazwyczaj zawiera balonety, pozwalające na poprawę sztywności powłoki, przez zwiększenie ciśnienia tłoczonego do nich powietrza, oraz komory gazowe, zawierające gaz nośny. Powłoka ma wszyte linki metalowe, służące do łączenia jej z kratownicą.
Pod sterowcem montuje się jedną lub więcej gondolę pasażerską, ładunkową, silnikową. Na końcu pojazdu umieszcza się stateczniki i powierzchnie sterowe.

</doc>
<doc id="100565" url="https://pl.wikipedia.org/wiki?curid=100565" title="PZL.50 Jastrząb">
PZL.50 Jastrząb

PZL.50 Jastrząb (PZL-50) – prototyp polskiego samolotu myśliwskiego konstrukcji inżyniera Wsiewołoda Jakimiuka, opracowany i wyprodukowany w Państwowych Zakładach Lotniczych w 1939 roku.
Historia.
Do połowy lat 30. XX wieku polskie lotnictwo wojskowe zostało w pełni wyposażone w metalowe górnopłaty myśliwskie o stałym podwoziu polskiej konstrukcji inż. Puławskiego PZL P.7 i PZL P.11. W chwili wejścia do służby były to samoloty jeszcze nowoczesne, lecz na skutek szybkiego rozwoju lotnictwa na świecie, od 1938 roku zaczęły tracić potencjał bojowy. Dowództwo Lotnictwa zdawało sobie z tego sprawę i już w połowie lat 30. zleciło rozwój nowych konstrukcji, lecz miał on iść dwutorowo: z jednej strony rozwijano szybki dwusilnikowy myśliwiec „pościgowy” PZL.38 Wilk, a z drugiej projekt lekkiego i stosunkowo taniego przejściowego myśliwca o umiarkowanych parametrach PZL.39 (LWS-4) inż. Ciołkosza. Z kolei termin przystąpienia do opracowania nowoczesnego docelowego armijnego samolotu myśliwskiego, późniejszego Jastrzębia, wyznaczono dopiero na jesień 1936 roku. Samoloty PZL.38 i 39 miały być napędzane polskim silnikiem rzędowym Foka o wysokich parametrach, który jednak okazał się nieudany i w konsekwencji oba programy poniosły porażkę wskutek braku odpowiednich silników, co stało się jasne w toku 1937 roku. Wobec powyższego przystąpiono do opracowywania jednosilnikowego samolotu myśliwskiego mającego zastąpić wysłużonego PZL P.11.
Opracowany przez inżyniera Jakimiuka projekt oznaczono jako PZL.50 Jastrząb. Pierwszy prototyp ukończony w październiku 1938 roku oblatano w lutym 1939 roku. Konstruktor skupił się w tym czasie nad projektowaniem samolotu pasażerskiego PZL.44 Wicher, co przedłużyło prace związane z budową prototypu „Jastrzębia” o cały rok. Opóźnienia w dostawie wciąganego podwozia angielskiej firmy Dowty opóźniły prace o kolejne pół roku. Pierwsze loty wykonane na początku 1939 roku wykazały niedostateczne osiągi samolotu. Zastosowanie silnika o zbyt małej mocy, około 725-730 KM, spowodowało znaczące obniżenie prędkości maksymalnej. Dodatkowo w trakcie pierwszych lotów moc silnika była jeszcze niższa z powodu zbyt małego wlotu powietrza do gaźnika. Tym samym osiągnięto prędkość 420 km/h na wysokości 3500 m, a po poprawkach 430 km/h, porównywalną z prędkością samolotu myśliwskiego PZL P.24. Jastrząb dysponował jednak znacznie gorszą zwrotnością, szczególnie widoczną przy wykonywaniu ciasnych zakrętów, oraz poniżej prędkości 150–160 km/h, kiedy to w sposób niekontrolowany zwalał się przez skrzydło. W próbach pozorowanej walki z „nieobciążonym bombami” samolotem bombowym PZL.37 Łoś nie był w stanie mu „wejść na ogon” (zająć pozycji do oddania strzału). Wynikało to z niedostatecznej mocy zastosowanego silnika, konstrukcji, profilu skrzydła oraz dość ciężkiej kratownicy kadłuba, która powiększając ciężar i obciążenie powierzchni, decydowała o brakach w walce manewrowej samolotu. W wyniku dokonanych poprawek konstrukcyjnych, pół roku później, w sierpniu 1939 roku samolot osiągnął prawdopodobnie prędkość 500 km/h. Wybuch II wojny światowej przerwał dalszy rozwój prototypu. Równocześnie z pracami nad pierwszym prototypem, prowadzono budowę drugiego prototypu, który miał posiadać mocniejszą konstrukcję i silnik oraz silniejsze uzbrojenie.
W lutym 1939 roku pierwszy prototyp Jastrzębia prezentowany był ministrowi spraw zagranicznych Włoch, a w kwietniu tego roku z samolotem zapoznali się piloci myśliwscy 1 pułku lotniczego w Warszawie.
Dalsze ewolucyjne rozwinięcie PZL.50, miał stanowić samolot oznaczony jako PZL.53 Jastrząb II.
Udział w walce.
Samolot ten nigdy nie wyszedł poza stadium prototypu. Jedyny latający prototyp nie wziął żadnego udziału w kampanii wrześniowej. Po wybuchu wojny jedyny nadający się do lotu egzemplarz PZL-50/I ewakuowano na lotnisko polowe w Popowie Kościelnym w widłach Bugu i Narwi na północ od Okęcia. Rankiem 6 września 1939 wraz z innymi prototypami (PZL-11g Kobuz, PZL-46/I Sum) wystartował do lotu ewakuacyjnego do Lwowa. Według relacji pilota inż. Jerzego Widawskiego przebył trasę w locie na niskim pułapie. Przed Lwowem w rejonie Rawy Ruskiej silnik przerwał pracę z powodu braku paliwa. Lądowanie przymusowe nastąpiło na młody las. Samolot został poważnie uszkodzony. Pilot wyszedł z tego zdarzenia bez szwanku. Drugi prototyp został wywieziony z Warszawy przez Niemców.
Przed wybuchem wojny budowano 5 seryjnych Jastrzębi, ale nie zdołano ich wykończyć (1 był już prawie wykończony).
Opis techniczny.
Całkowicie metalowy (duralowy) dolnopłat. Podwozie samolotu klasyczne dwukołowe chowane, z kółkiem ogonowym. Kabina pilota jednomiejscowa, zamknięta. Uzbrojenie stanowiły 4 karabiny maszynowe kaliber 7,9 mm oraz 100 kg bomb. Wersja PZL.50B miała dodatkowo posiadać 2 nkm 20 mm, i przenosić 300 kg ładunek bombowy. Napęd to jeden silnik gwiazdowy, w wersji PZL.50A Bristol „Merkury” VIII o mocy maksymalnej 825-835 KM, i nominalnej 725-730 KM. Dla wersji PZL.50B planowano zastosować silnik Bristol „Taurus” III o mocy 1145 KM. Śmigło trójłopatowe, metalowe.

</doc>
<doc id="100570" url="https://pl.wikipedia.org/wiki?curid=100570" title="PZL-50 Jastrząb">
PZL-50 Jastrząb



</doc>
