<doc id="100574" url="https://pl.wikipedia.org/wiki?curid=100574" title="Special Air Service">
Special Air Service

Special Air Service (SAS) – elitarna jednostka specjalnego przeznaczenia British Army, stanowi trzon sił specjalnych współczesnych brytyjskich sił zbrojnych (United Kingdom Special Forces). Została założona w 1941 roku przez Davida Stirlinga, początkowo jej głównym zadaniem było przeprowadzanie ataków dywersyjnych za liniami wroga w trakcie działań w Afryce Północnej.
Motto SAS brzmi "Who Dares Wins", co można przetłumaczyć jako: „Kto się ośmieli, zwycięży”.
Historia.
Historia pułku Armii Brytyjskiej Specjalnej Służby Powietrznej (SAS) rozpoczyna się wraz z jego sformowaniem podczas kampanii na pustyni Zachodniej w czasie II wojny światowej w Afryce i trwa do dnia dzisiejszego. 
Powstała z pomysłu porucznika Davida Stirlinga, który zakładał, żeby małe zespoły żołnierzy zrzucanych na spadochronach działały za liniami wroga, aby zdobyć informacje wywiadowcze, niszczyć wrogie samoloty, tabor samochodowy, oraz kolejowy, atakować trasy zaopatrzenia i wsparcia. Po spotkaniu z generałem dywizji Neilem Ritchie, zastępcą szefa sztabu, został przedstawiony nowemu dowódcy na Bliskim Wschodzie, generałowi Claude'owi Auchinleck'owi. Plan spodobał się Auchinleckowi i został zatwierdzony przez Naczelne Dowództwo Armii. W tym czasie na Bliskim Wschodzie istniała już organizacja oszukująca, która chciała stworzyć widmową brygadę powietrznodesantową stanowiącą mylne zagrożenie dla planowania wroga. Ta jednostka zwodnicza została nazwana "K Detachment Special Air Service Brigade", a zatem jednostka Stirlinga została oznaczona jako "L Detachment Special Air Service Brigade". Początkowo składała się z pięciu oficerów i 60 żołnierzy innych stopni.
W 1941 powstał projekt insygniów nowej jednostki. Zaproponowano płonący miecz Excalibur, legendarną broń króla Artura. Jako motto: „Who Dares Wins”, które wydawało się zachować właściwą równowagę między męstwem i pewnością siebie. Skrzydła spadochronowe we wzorze SAS, zaprojektowane przez porucznika Jocka Lewesa, przedstawiały skrzydła skarabeusza ze spadochronem. Skrzydła miały być noszone na prawym ramieniu po ukończeniu szkolenia spadochronowego. Po trzech misjach były noszone na lewej piersi nad wstążkami medalowymi. Skrzydła, jak zauważył Stirling, „były traktowane jak medale same w sobie”.
Po intensywnym szkoleniu w obozie Kabrit nad Nilem "Oddział L" podjął pierwszą operację, Operację Squatter, którego zrzut spadochronowy za liniami wroga został wykonany w ramach wsparcia operacji Crusader. W nocy z 16 na 17 listopada 1941 zaatakowali lotniska w Gazali i Timimi. Ze względu na opór jednostek państw Osi i niekorzystne warunki pogodowe misja zakończyła się katastrofą, w której zginęło lub zostało schwytanych 22 żołnierzy (jedna trzecia składu grupy). Podczas drugiej akcji, "L Detachment" zwerbował ludzi z Layforce Commando, które było w trakcie rozwiązywania. Ich druga misja była bardziej udana; zostali przetransportowani przez Long Range Desert Group (LRDG) i zaatakowali trzy lotniska w Libii, niszcząc 60 samolotów bez strat własnych.
1942.
Ich pierwszą misją w 1942 roku był atak na Bouerat, ważny port zaopatrzeniowy dla wojsk Rommla. Przetransportowane przez LRDG, spowodowały poważne szkody w porcie, zbiornikach na benzynę i obiektach magazynowych. Następnie w marcu miał miejsce atak na port w Benghazi z ograniczonym sukcesem, chociaż grupa rajdowa uszkodziła 15 samolotów w Al-Berka. W czerwcu 1942 nastąpiły akcje na lotnisko na Krecie w Heraklionie, Kasteli, Tympaki i Maleme, ale z sił atakujących w Heraklionie powrócił tylko major George Jellicoe. W lipcu 1942 Stirling dowodził wspólnym patrolem SAS/LRDG, który przeprowadził rajdy na lotniska Fuka i Mersa Matruh, niszcząc 30 samolotów.
W 1942 siły SAS zostały przeorganizowane w 1. pułk SAS i składały się z czterech zespołów brytyjskich, jednego zespołu Wolnej Francji, jednego zespołu greckiego i sekcji morskiej (SBS).
Operacje we wrześniu obejmowały "Operacja Agreement" i dywersyjny rajd "Operacja Bigamy". "Bigamy", dowodzona przez Stirlinga i wspierana przez LRDG, była próbą zakrojonego na szeroką skalę ataku na Benghazi w celu zniszczenia portu i magazynów oraz ataku na lotniska w Beninie i Barce. Zostały jednak wykryte przez żołnierzy z blokady drogowej. Po utracie elementu zaskoczenia Stirling postanowił nie kontynuować ataku i nakazał wycofanie się.
"Operacja Agreement" było wspólną operacją SAS i LRDG, która musiała opanować odcinek plaży w Mersa Sciausc, aby główne siły mogły wylądować drogą morską. SAS z powodzeniem uniknął zdemaskowania przez wroga dzięki niemieckojęzycznym członkom Specjalnej Grupy Przesłuchań i zdobył Mersę Sciausc. Główne lądowanie nie powiodło się jednak z powodu ostrzału z ciężkich karabinów maszynowych, zmuszając siły desantowe i siły SAS/LRDG do poddania się.
"Operacja Anglo", atak na dwa lotniska na wyspie Rodos, z którego wróciło tylko dwóch żołnierzy. Zniszczono trzy samoloty, skład paliwa i liczne budynki. Ocalali żołnierze SBS musieli ukrywać się na wsi przez cztery dni, zanim dotarli do oczekującej łodzi podwodnej.
1943.
David Stirling został schwytany w styczniu 1943 w rejonie Gabès przez specjalną jednostkę anty-SAS utworzoną przez Niemców. Resztę wojny spędził jako jeniec wojenny, wielokrotnie uciekając przed przeniesieniem do zamku Colditz. Został zastąpiony jako dowódca 1. SAS przez Paddy'ego Mayne'a. W kwietniu 1943 1. SAS został zreorganizowany w Specjalny Zespół Desantowy pod dowództwem Mayne'a i Specjalny Zespół Łodzi pod dowództwem George'a Jellico. Eskadra Łodzi Specjalnych działała na Morzu Egejskim i na Bałkanach do końca wojny i została rozwiązana w 1945.
Specjalny Zespół Desantowy podczas Operacji Husky odgrywał rolę komandosów w czasie lądowania na sycylijskich plażach. Podczas tych akcji ponieśli duże straty. Po zdobyciu Sycylii udali się do służby we Włoszech w nowo utworzonej 2. SAS, jednostce utworzonej w Algierii w maju 1943 przez starszego brata Stirlinga, podpułkownika Billa Stirlinga.
2. SAS po sformowaniu wspierał lądowanie aliantów na Sycylii. 10 lipca w ramach "Operacji Narcissus" (Operacja Narcyz) czterdziestoosobowy oddział wylądował na południowo-wschodnim wybrzeżu Sycylii w celu zdobycia tamtejszej latarni morskiej. Wbrew doniesieniom wywiadowczym obszar nie był obsadzony przez wojska Osi a pozycja nie stanowiła zagrożenia dla pobliskich lądowań w ramach operacji Husky. Żołnierze wycofali się bez oddania strzału.
We Włoszech kontynentalnych brali udział w Operacji "Begonia", która była powietrznym odpowiednikiem morskiej operacji desantowej "Jonquil". Od 2 do 6 października 1943 61 żołnierzy 2. SAS zostało zrzuconych na spadochronach między Anconą a Pescarą. Celem ich było odnalezienie zbiegłych jeńców wojennych w głębi kraju i zebranie ich na plażach w celu ich wywiezienia. Z powodu złej komunikacji pomiędzy grupami udało się wydostać nielicznych byłych jeńców. 
"Operacja Candytuft" była przeprowadzona siłami 2. SAS w dniach 27 października do 2 listopada. Po opuszczeniu kutra przez 16 członków zespołu między Ankoną a Pescarą, głównym zadaniem było wysadzenie pociągu na linii przybrzeżnej, zerwanie linii telefonicznych i elektrycznych, oraz zaminowanie drogi nadmorskiej. Po wykonaniu zadania grupa, poza dwoma żołnierzami, którzy zostali schwytani przez Niemców, została ewakuowana z plaży przez kuter torpedowy.
Pod koniec roku Specjalna Eskadra Szturmowa powróciła do poprzedniego tytułu 1. SAS i wraz z 2. SAS została wycofana z Włoch i przekazana pod dowództwo 1. Dywizji Powietrznodesantowej.
1944.
W marcu 1944 1. i 2. pułki SAS powróciły do Wielkiej Brytanii i dołączyły do nowo utworzonej Brygady SAS Korpusu Powietrznego Armii. Pozostałymi jednostkami Brygady były francuskie 3. i 4. SAS, belgijski 5. SAS i dywizjon F, który odpowiadał za łączność a dowódcą brygady był brygadier Roderick McLeod. Brygadzie nakazano wymianę beżowych beretów SAS na bordowe berety i oznaczenia na rękawach dla 1, 2, 3 i 4 SAS w kolorach sił powietrznodesantowych. Pułki francuskie i belgijskie również nosiły odznakę Airborne Pegasus. Brygada weszła teraz w okres szkolenia do udziału w inwazji na Normandię. Uniemożliwiono im prowadzenie działań do czasu rozpoczęcia inwazji przez 21. Grupę Armii. Ich zadaniem było wówczas powstrzymanie niemieckich posiłków kierujących się do strefy lądowania, poprzez zrzucenie ich na tyły linii frontu, by wspomóc francuski ruch oporu.
Wspierając inwazję, 144 żołnierzy 1. SAS wzięło udział w "operacji Houndsworth" między czerwcem a wrześniem, w rejonie Lyonu, Chalon-sur-Saône, Dijon, Le Creusot i Paryża. Ich celem było zakłócenie niemieckich linii komunikacyjnych, koordynacja działań francuskiego ruchu oporu i opóźnianie przemieszczania się niemieckich posiłków na przyczółki w Normandii, zwłaszcza 2. Dywizji Pancernej SS Das Reich. W czasie operacji „Houndsworth” wykolejono sześć pociągów, przecięto 22 linie kolejowe, zniszczono 70 pojazdów, 220 niemieckich żołnierzy zostało zabitych lub rannych, a około 3000 członków francuskiego ruchu oporu zaopatrzono w broń.
W czerwcu 178 żołnierzy francuskiego SAS i 3000 członków francuskiego ruchu oporu wzięło udział w "operacji Dingson". Jednak zostali rozproszeni po zaatakowaniu ich obozu przez Niemców. Francuskie SAS były również zaangażowane w "operacje Cooney", "Operację Samwest" i "Operację Lost" w tym samym okresie.[20]
W tym samym czasie 56 żołnierzy 1. SAS wzięło udział w "operacji Bulbasket" w rejonie Poitiers. Odnieśli pewien sukces, zanim zostali zdradzeni i otoczeni przez przeważające siły niemieckie zostali rozproszeni; zaginęło 36 żołnierzy SAS, z których 32 zostało schwytanych i straconych przez Niemców.
1945.
W marcu dowództwo brygady przejął były dowódca czinditów, brygadier Mike Calvert. 3. i 4. SAS Wolnych Francuzów razem z brytyjskim SAS brały udział w operacji "Amherst" w kwietniu. Operacja rozpoczęła się od zrzutu 700 spadochroniarzy w nocy 7 kwietnia. Drużyny rozproszyły się, aby zdobyć i chronić kluczowe obiekty przed Niemcami, przede wszystkim mosty nad holenderskimi kanałami, śluzy, lotniska i utrudniać przemieszczanie się sił niemieckich.
We Włoszech w okolicy Monte Cusna Reggio Emilia siły SAS między 4 marca i 23 kwietnia przeprowadziły operację "Tombola", podczas której zrywano tory, ostrzeliwano kolumny wroga na drogach i zaatakowano sztab niemieckiego LI Korpusu Strzelców Górskich. W czasie operacji ewakuowano wielu lotników ukrywających się wśród sił włoskiego ruchu oporu i ludności cywilnej.
Druga wojna światowa w Europie zakończyła się 8 maja i do tego czasu brygada SAS poniosła 330 ofiar, ale zabiła lub zraniła 7733 i wzięła do niewoli 23 000 wrogich żołnierzy. W tym samym miesiącu 1. i 2. SAS zostały wysłane w ramach operacji Doomsday do Norwegii w celu rozbrojenia ponad 300-tysięcznego garnizonu niemieckiego a 5. SAS znajdował się w Danii i Niemczech w operacjach kontrwywiadu. Brygada została wkrótce potem rozwiązana. We wrześniu belgijski 5. SAS został przekazany zreformowanej armii belgijskiej. 1 października 3 i 4 francuskie SAS zostały przekazane armii francuskiej, a 8 października brytyjskie 1 i 2 pułki SAS zostały rozwiązane i przekształcone w pułk armii terytorialnej, co doprowadziło do sformowania regularnego 22 Pułku Armii SAS. Od tego czasu SAS brał udział w większości wojen Wielkiej Brytanii.
Po wojnie SAS zostały rozwiązane i przekształcone w pułk Armii Terytorialnej, co następnie doprowadziło do utworzenia regularnego 22 Pułku Armii SAS. Od tego czasu SAS brał udział w większości wojen Wielkiej Brytanii: (Oman i Borneo, żołnierze SAS szkolili i pomagali siłom rządowym Omanu w walce z komunistyczną partyzantką - bitwa o Mirbat 19 lipca 1972, konflikt w Irlandii Północnej 1958-1972, oswobodzenie ambasady Iranu w Londynie 5 maja 1980, wojna o Falklandy-Malwiny, wojna kambodżańsko-wietnamska, II wojna w Zatoce Perskiej, wojna w Bośni i Hercegowinie, wojna w Kosowie, interwencja w Sierra Leone - operacja Barras, wojna w Afganistanie (2001–2021), międzynarodowa interwencja przeciwko Państwu Islamskiemu, wojna domowa w Libii).
Opis.
Obecnie istnieją trzy jednostki o nazwie SAS: 22 Professional Regiment of the Special Air Service – zawodowa jednostka wojskowa oraz 21 SAS (The Artists) i 23 SAS będące formacjami Armii Terytorialnej (ang. TA). Dwie pozostałe skupiają osoby zgłaszające się ochotniczo do służby w armii terytorialnej, stanowią naturalną bazę uzupełniania stanów osobowych w sytuacjach tego wymagających, na rzecz jednostki zawodowej. Służą w nich ludzie, którzy w swym czasie wolnym – a są to najczęściej wybrane weekendy – odbywają przysposobienie do działań bojowych. Podobny system przyjęli Australijczycy dla swojej bliźniaczej jednostki SASR.
Pułk SAS (22 SAS) jest główną formacją specjalną Armii Brytyjskiej, pełni także bardziej specjalistyczną rolę szeroko rozumianej formacji do walki z terrorem i organizowania przedsięwzięć ratunkowych. Pomimo iż nie jest jednostką ściśle antyterrorystyczną, ukierunkowaną wyłącznie na operacje o profilu CT/HRU zalicza się do liderów tej formy działań specjalnych.
Swego rodzaju wielozadaniowość w zakresie operacji specjalnych o najwyższym priorytecie stanowi inspirację dla centralnie podporządkowanych formacji specjalnych tworzonych współcześnie, tj.: polski GROM, kanadyjski JTF2, niemieckie KSK. Zdolność do wykonywania szerokiego spektrum działań bojowych o najwyższym priorytecie poza obszarem kraju, możliwości prowadzenia wywiadu we własnym zakresie (do pewnego stopnia), to idee leżące u podstaw tworzenia ww. formacji.
Brytyjczycy są konsultantami w swej dziedzinie, między innymi ze względu na doświadczenie oraz intensywne i wszechstronne szkolenie, mimo że wobec rosnącego wyrafinowania i skomplikowania sposobów walki terrorystów obecnie przeważają poglądy o koniecznej specjalizacji, np. w dziedzinie uwalniania zakładników. Wyrazem tego są chociażby operacje zwane PROM: na dużych obiektach ze znaczną liczbą zakładników.
Struktura.
Omawiana jednostka spełnia rolę głównej formacji do uwalniania zakładników w najpoważniejszych incydentach w Wielkiej Brytanii i poza jej granicami. Stąd każdy ze szwadronów pełni przez kilka miesięcy (rotacyjnie) rolę dyżurnego oddziału CT/HRU. Istnieje możliwość podzielenia go wówczas na dwa zespoły regularnie się zmieniające, tak by utrzymać stałą gotowość. Przydaje się to podczas prawdziwych działań bojowych, bo długie oczekiwanie na decyzję o rozwiązaniu siłowym wyczerpuje operatorów. Niejednokrotnie muszą pozostać w bezruchu całe godziny, dźwigając nawet ponad 40 kg wyposażenia, w maskach p-gaz., hełmach itd.
Odbiciem opisywanej elastyczności szkolenia SAS w jego strukturze, jest organizacja poszczególnych pododdziałów i całej jednostki. Składa się ona z: dowódców i sztabu, komórki analitycznej, komórki wywiadowczej, szwadronu łączności, szwadronu zapasowego i CRWW – skrzydła ds. zwalczania działań wywrotowych, a przede wszystkim z czterech szwadronów bojowych. Każdy z nich składa się z dowódcy w stopniu majora i czterech plutonów bojowych dowodzonych przez kapitana. Liczą one 16 żołnierzy, a każdy z plutonów w takim szwadronie skupia specjalistów od działań: na pojazdach – rajdy w głąb terytorium kontrolowanego przez nieprzyjaciela; powietrznych – skoki spadochronowe na „wolne otwarcie”; wodnych – na zbiornikach wodnych śródlądowych, choć nie tylko, co pokazały działania na Falklandach; górskich – operowanie w wysokich górach, w warunkach bardzo niskich temperatur. W ten sposób 22SAS ma cztery zespoły zdolne realizować teoretycznie niezależnie od siebie operacje w dowolnym terenie, mając jednocześnie wykwalifikowanych, wyspecjalizowanych w danej dziedzinie żołnierzy do poszczególnych zadań – naturalnie każdy z nich przechodzi standardowe szkolenie w działaniach w terenie otwartym, kursy CQB itd.
Każdy pluton z kolei opiera się na klasycznym dla filozofii Stirlinga zespole czteroosobowym, zwanym w slangu żołnierskim „cegłą”. Wielość umiejętności jakie musi w takich warunkach posiąść operator, sprawia, że szkolenie i zgrywanie trwa długo. .
Rekrutacja.
Kwalifikacje do CQB ("Close Quarter Battle") zdobywa się w tzw. Killing House, który jest budynkiem, gdzie całe pododdziały w kompletnym rynsztunku ćwiczą scenariusze operacji. Stosuje się amunicję bojową i takież materiały wybuchowe. Realizm zwiększa zagrożenie, ale i pozwala nabyć prawdziwych, a nie pokazowych umiejętności. Ograniczenia czasowe i środki pozoracji pola walki dają potrzebną symulację prawdziwego boju. Wymagania są wysokie: nawet do 4 sekund na opanowanie sytuacji w poszczególnych odbijanych pomieszczeniach, celne rażenie wroga i ewakuacja zakładników. Na potrzeby takich działań musiał powstać specjalistyczny sprzęt, np. łoża zintegrowane z latarkami do pm – Jednostka, jako jedna z nielicznych w świecie prowadzi cykliczne, podstawowe szkolenie w każdym środowisku klimatycznym dla wszystkich swych żołnierzy (m.in. dżunglowe w Malezji).
Opis działań.
Realizm, wysokie wymagania i poznawanie wszelkich środowisk walki pozwalają w toku szkolenia osiągnąć wysoką sprawność poszczególnych żołnierzy (zwanych współcześnie w takich jednostkach operatorami bojowymi) i zgranie wszelkich ogniw bojowych. Specyficznym testem takich umiejętności jest walka w bliskim dystansie, gdzie szybkość manewru i skuteczność ognia mają zasadnicze znaczenie. Walka w bliskim dystansie zaś następuje głównie w toku operacji wymierzonych w terrorystów i przy uwalnianiu zakładników.
Doświadczenie bojowe we wszelkich formach działań specjalnych sprawia, że jednostka jest wszechstronna. Pomaga to wydatnie w prowadzeniu działań związanych z uwalnianiem zakładników, czego przykładem jest udział i rola oddziału w operacji „Feuerzauber” w 1977 r. Anglicy nie tylko dostarczyli granaty ogłuszające, ale i pomogli wypracować plan ataku oraz nadzorowali ćwiczenia ataku już w trakcie pościgu za samolotem Lufthansy na Bliskim Wschodzie, dzieląc się swą wiedzą w zakresie walki w ograniczonej przestrzeni. Następnie sami wzięli udział w natarciu na porwany samolot. Kreatywność doświadczonych instruktorów i wiedza wyniesiona z operacji w różnych środowiskach na całym niemal świecie okazała się bezcenna. Wymieniona elastyczność sprawia, że użycie formacji brane jest pod uwagę w każdej kampanii, w jaką zaangażowana jest Wielka Brytania.
Najbardziej znana akcja jednostki to uwolnienie 19 zakładników przetrzymywanych w irańskiej ambasadzie w Londynie. Akcja miała miejsce 5 maja 1980 roku i nosiła kryptonim „Nimrod”. Po 6 dniach przetrzymywania zakładników komandosi SAS uwolnili 19 osób. Dwoje zakładników poniosło śmierć podczas akcji odbijania ambasady. Istnieją pewne przesłanki, by twierdzić, że podczas ataku doszło nie tyle do zabicia w walce dwu spośród terrorystów, co do ich rozstrzelania. Na filmie nagranym podczas akcji widać, jak z pokoju w którym się znajdowali wyrzucana jest broń (prawdopodobnie polski PM-63) i wywieszana jest biała flaga. Prowadzone postępowanie wyjaśniające nie potwierdziło tej wersji wydarzeń, jednak świadkowie-zakładnicy przedstawiają swoją wersję tego zdarzenia (jeden z irańskich dyplomatów). SAS brał udział w akcjach Loughall i „Flavius” na Gibraltarze, obie w 1988 r.
SAS razem z Sayeret Matkal brał udział w operacji odbicia zakładników na terytorium wroga w toku operacji „Barras” zrealizowanej w Sierra Leone w 2000 r.
Do gamy tzw. profili działań składających się m.in. na możliwości 22SAS, dodać należy tzw. działania wyprzedzające, związane z czynnym przeciwdziałaniem aktom terroru.
Skandal w Iraku.
18 kwietnia 2011 roku opublikowano film przedstawiający komandosów Special Air Service znęcających się nad Irakijczykiem. Jak opowiada źródło jednej z gazet, komandosi regularnie wywlekali cywilów z domów i bili ich. Nagranie przesłał redakcji brytyjskiego dziennika były żołnierz tej formacji, a zarazem świadek zdarzenia. Przyznał, że był przerażony faktem bicia i znęcania się, a film wykradł z laptopa oprawcy.

</doc>
<doc id="100576" url="https://pl.wikipedia.org/wiki?curid=100576" title="Dializa">
Dializa

Dializa (gr. "diálysis" = „rozpuszczanie”, „rozdzielanie”) – metoda oczyszczania roztworów koloidalnych z elektrolitów przy użyciu błony półprzepuszczalnej.
W nefrologii stosuje się zabiegi dializacyjne u pacjentów ze schyłkową niewydolnością nerek, którzy nie kwalifikują się do zabiegu przeszczepienia nerki albo oczekują na ten zabieg.
Zabieg ten umożliwia usunięcie większości szkodliwych produktów przemiany materii, w tym mocznika.
Poza tym zabiegi hemodializy wykorzystywane są w leczeniu niektórych zatruć, wówczas celem zabiegu jest usunięcie toksycznej substancji znajdującej się we krwi. Przykładem może być hemodializa w leczeniu zatrucia glikolem etylenowym.
Najczęściej stosowane są dwie metody zabiegu dializy:
Jest to najczęstsza w Polsce metoda leczenia stosowana w chorobie nerek wymagającej terapii nerkozastępczej; co roku dializowanych pacjentów jest ponad 130/mln.
Wskazania.
Wskazania do dializy to:

</doc>
<doc id="100579" url="https://pl.wikipedia.org/wiki?curid=100579" title="EMS">
EMS



</doc>
<doc id="100580" url="https://pl.wikipedia.org/wiki?curid=100580" title="Lilijka">
Lilijka

Lilijka – jeden z symboli harcerstwa (skautingu).
Pochodzenie i historia.
Wzorowana jest na symbolu oznaczającym północ na średniowiecznych kompasach, co ma oznaczać wskazywanie właściwej drogi. Pierwotnie północ oznaczano literą T (od włoskiego "tramontana" – wiatr północny), ale włoski żeglarz i wynalazca Flavio Gioja, który udoskonalił budowę kompasu, zastąpił ją symbolem lilijki na cześć Karola I, w którego herbach pojawiała się lilia herbowa (Od niedawna utrzymuje się, że Flavio Gioja nigdy nie istniał i jest tylko wynikiem błędu interpunkcyjnego).
Spopularyzowana przez Roberta Baden-Powella – w 1898 wykorzystana jako odznaka dowodzonego przez niego 5 Pułku Dragonów Gwardii.
4 grudnia 1916 r. Komenda Naczelna ZHP (pismem nr L. 11.) wydała pierwszy formalny rozkaz (Instrukcja organizacyjna L. 2.) ustalający odznaki ZHP: lilijkę ze zmianą liter "P.O.S." na "Z.H.P." i krzyż harcerski będący odznaką stopnia wykształcenia harcerskiego (III, II i I stopień).
W 1927 na ramionach lilijki używanej przez Związek Harcerstwa Polskiego umieszczono litery ONC – oznaczające hasło filaretów – "Ojczyzna, Nauka, Cnota". Były eksponowane na lilijce do 1965, kiedy na mocy nowego regulaminu zmieniono jej kształt (stał się bardziej kanciasty) i usunięto litery. Większość Drużyn Harcerskich zbojkotowała ten wzór nosząc nadal tradycyjną lilijkę, masowo produkowaną w prywatnych zakładach grawerskich. VII Zjazd ZHP w 1981 przywrócił tradycyjne oznaczenie i wygląd lilijki harcerskiej.
Prawie wszystkie pozostałe organizacje harcerskie w Polsce również używają symbolu harcerskiej lilijki. Wyjątkiem jest Stowarzyszenia Harcerstwa Katolickiego Zawisza, które używa modyfikacji tradycyjnej harcerskiej lilijki pod postacią Lilijki Zawiszackiej. Od czasu wstąpienia SHK „Zawisza” do FSE używana jest również lilijka Skautów Europy wpisana w krzyż ośmioramienny. Lilijka harcerska będąca symbolem ZHR (tradycyjna lilijka przepasana w węźle biało-czerwoną szarfą) została zaprojektowana w 1989 r. przez hm. Małgorzatę Wojtkiewicz.
Symbolika lilijki.
Na lilijce skautowej na płatkach znajdują się dwie gwiazdki symbolizujące szczytne ideały do których dążą harcerze, zawarte w Prawie i Przyrzeczeniu. Lilijka ta jest opleciona kręgiem z liny związanej płaskim węzłem. Krąg ten symbolizuje braterski krąg harcerzy. Węzeł jest symbolem dobrego uczynku, który harcerz powinien spełniać każdego dnia. Igła znajdująca się pośrodku lilijki oznacza igłę kompasu, wskazuje harcerzowi prawidłową drogę.
Lilijka skautowa jest elementem krzyża harcerskiego – znajduje się w środku krzyża, otoczona okręgiem i wieńcem dębowo-wawrzynowym. Od niej na wszystkie strony biegną promienie – oznaczające dążenie harcerstwa do promieniowania na cały świat.
Lilijka na mundurze i odznakach harcerskich.
Metalową lilijkę noszą harcerze na nakryciu głowy (rogatywce, berecie, kapeluszu). Harcerze, którzy nie złożyli jeszcze Przyrzeczenia Harcerskiego noszą ją także w miejscu krzyża harcerskiego – na lewej piersi (na wysokości serca). Instruktorzy harcerscy noszą też barwną lilijkę z materiału w kolorze podkładki instruktorskiej (odpowiadającej posiadanemu stopniowi instruktorskiemu).
Różnorodne modyfikacje lilijki są elementem często spotykanym na harcerskich sztandarach, proporcach, odznaczeniach i oznakach: plakietkach, emblematach itp.
Symbol lilijki poza harcerstwem.
Symbol lilijki jest wykorzystywany również poza harcerstwem. Przykładem może być herb Pilzna w województwie podkarpackim (w błękitnym polu znajduje się srebrna lilijka).

</doc>
<doc id="100581" url="https://pl.wikipedia.org/wiki?curid=100581" title="Allan Napier MacNab">
Allan Napier MacNab

Allan Napier MacNab (ur. 19 lutego 1798 w Newark (obecnie Niagara-on-the-Lake), zm. 8 sierpnia 1862 w Hamilton) – kanadyjski polityk i oficer, premier rządu Prowincji Kanady.
Życiorys.
Urodził się 19 lutego 1798 w Newark (współcześnie Niagara-on-the-Lake). Pochodził z lojalistycznej rodziny posiadającej bogate tradycje militarne. Wkrótce po urodzeniu Allana rodzina MacNab przeniosła się do miasta York (współcześnie Toronto), gdzie ojciec znalazł zatrudnienie jako urzędnik w biurze sekretarza prowincji Williama Jarvisa. W szkole młody Allan Napier nie wykazał większych zdolności i był dość słabym uczniem. Zainteresowany był raczej innymi zajęciami. I tak już w wieku lat piętnastu, zaciągnął się do kolonialnej milicji, gdzie pod komendą swego własnego ojca wziął udział w wojnie 1812. Po kilku miesiącach służby pieszej wstąpił do marynarki i wziął udział w działaniach zbrojnych na Wielkich Jeziorach. W końcowej fazie wojny znów walczył w oddziałach lądowych. Uczestniczył w ważnej i w istocie rozstrzygającej bitwie pod Plattsburghiem. Bitwa ta zakończona amerykańskim zwycięstwem ujawniła słabość dowódcy wojsk brytyjskich George Prévosta. Podobno po przegranej bitwie Allan Napier zdobył się na teatralny gest, złamał swoją szablę i publicznie ogłosił, że już nigdy nie będzie walczył pod dowództwem człowieka pokroju Prevosta. Ta legenda ujawnia cechy charakteru MacNaba, które miały się stać dominujące w jego przyszłej aktywności politycznej. Były to brak powściągliwości, wielkie poczucie godności oraz zapędy arystokratyczne (MacNabowie nigdy arystokratami nie byli).
Przekonania polityczne MacNaba były skrajnie konserwatywne. To ułatwiło mu karierę urzędniczą mimo istotnych braków w edukacji. Przy pomocy wpływowych przyjaciół uzyskał posadę urzędnika w biurze prokuratora generalnego Górnej Kanady. Praktyka ta została mu zaliczona w poczet studiów prawniczych i w 1829 został powołany do palestry. Otworzył swą własną praktykę adwokacką w Hamilton. Niedługi czas potem nazwisko MacNaba stało się słynne na skutek zajść ulicznych, jakie miały miejsce w Hamilton. W czasie zamieszek powieszono kukłę gubernatora Górnej Kanady sir John Colborne. Zajścia te, znane jako "Hamilton outrage", doczekały się parlamentarnego dochodzenia. Niejasnym jest, jaki był udział MacNaba w tych wydarzeniach, wszak jako konserwatysta i „arystokrata” brzydził się tłumem. Jednak, gdy został powołany jako świadek przed komisję parlamentarną, odmówił składania zeznań, motywując swą decyzję kwestią honoru. Wobec takiego obrotu sprawy, na wniosek przyszłego rebelianta Williama Lyona Mackenzie, MacNab został skazany na dziesięć dni aresztu. Stał się przez to męczennikiem sprawy konserwatystów, co automatycznie przyczyniło się do wzrostu jego popularności w kręgach konserwatywnych. Już rok później zadebiutował jako polityk i został posłem do parlamentu z okręgu Wentworth (Hamilton).
Pierwszą akcją parlamentarną, w jakiej wziął czynny udział, był rewanż na Mackenziem, którego usunięto z parlamentu za publikację krytycznych artykułów na temat władz brytyjskich w jego gazecie. W 1837 MacNab został marszałkiem izby parlamentu. W tym samym roku na krótko powrócił do służby wojskowej w czasie tłumienia rebelii w Górnej Kanadzie. Wziął także udział w tzw. incydencie Caroliny. Za swe zasługi w tłumieniu rebelii został uszlachcony. Wkrótce po utworzeniu Prowincji Kanady stał się jednym z liderów konserwatystów, ustępując jedynie Williamowi Draperowi. Po jego odejściu został faktycznym przywódcą konserwatystów i szefem dwóch kolejnych rządów sprawując władze w latach 1854–1856. Najistotniejszymi dokonaniami rządów MacNaba były negocjacje traktatu o wolnym handlu z USA i likwidacja systemu senioralnego w Dolnej Kanadzie. Zmuszony do rezygnacji z powodu stanu zdrowia rekomendował na swego następcę w partii i na fotelu premiera Johna Hillyard Camerona, lecz partia postawiła na wschodzącą gwiazdę konserwatystów Johna Macdonalda.
W celu ratowania zdrowia McNab udał się do Anglii. Tu stan jego zdrowia poprawił się na tyle, że postanowił powrócić do czynnej polityki, ubiegając się tym razem o mandat do parlamentu brytyjskiego. Bez sukcesu jednak. W czasie pobytu w Anglii otrzymał wiele tytułów honorowych, między innymi został podniesiony do statusu baroneta, honorowego pułkownika armii brytyjskiej i honorowego członka rady królewskiej. W 1860 powrócił do Kanady, gdzie ponownie zaangażował się w działalność partii konserwatywnej, nie odzyskał w niej jednak dawnej pozycji. Niemniej jednak zasiadał w parlamencie, a w sesji parlamentarnej 1862 r. spełniał funkcje marszałka izby, choć ze względu na ponowne kłopoty ze zdrowiem nie był w stanie wywiązywać się ze swych obowiązków. Zmarł 8 sierpnia tego samego roku.

</doc>
<doc id="100584" url="https://pl.wikipedia.org/wiki?curid=100584" title="Przesył">
Przesył



</doc>
<doc id="100585" url="https://pl.wikipedia.org/wiki?curid=100585" title="Podwozie">
Podwozie



</doc>
<doc id="100588" url="https://pl.wikipedia.org/wiki?curid=100588" title="Dekanat">
Dekanat

Dekanat (wikariat rejonowy, rejon) – jednostka organizacyjna kościołów katolickich, prawosławnych i zielonoświątkowych.
W katolicyzmie – z dziekanem (wikariuszem rejonowym, archiprezbiterem) na czele (zastępuje go wicedziekan), wizytującym parafie podległego mu rejonu w sposób określony przez biskupa diecezjalnego. Obowiązki i prawa dziekana określa prawo powszechne i partykularne. Dekanat obejmuje kilka do kilkunastu parafii, stąd wywodzi się nazwa (łac. "decanus" = zarządzający dziesięcioma).
Pierwsze dekanaty na obszarze Europy Zachodniej powstawały od około VI-VII wieku, a na ziemiach polskich prawdopodobnie od końca XII wieku. U schyłku średniowiecza nastąpiło wyraźnie zmniejszenie roli dekanatów oraz stojących na ich czele dziekanów na rzecz uprawnień archidiakonów. Dopiero w okresie potrydenckim doszło do wzmocnienia roli dziekana i rozwoju organizacji dekanalnej, która stała się pośrednim ogniwem administracji diecezjalnej.
Aktualnie rola dekanatu nie ogranicza się jedynie do zadań administracyjnych, dlatego dekanat obecnie traktowany jest jako zwarta struktura duszpasterska obejmująca część diecezji. Dzięki współpracy dekanalnej możliwe jest sprawniejsze organizowanie np. spowiedzi przedświątecznych w parafiach, przygotowań narzeczonych do przyjęcia sakramentu małżeństwa, lepiej także działają różne formy duszpasterstwa nadzwyczajnego. Celem dekanatu jest także umożliwienie księżom i katechetom pracującym na jego terenie twórczej wymiany doświadczeń, związanych z ich permanentną formacją intelektualną, pastoralną i duchową.
Dekanat jest także właściwą strukturą do rozwoju poradnictwa duszpasterskiego, wspólnych akcji charytatywnych, rekolekcji zamkniętych i pielgrzymek. Jest również platformą rozwijania dialogu i współpracy między duchownymi i świeckimi, wspólnych spotkań katechetów, służby liturgicznej, animatorów grup parafialnych, członków stowarzyszeń chrześcijańskich i ruchów kościelnych.

</doc>
<doc id="100589" url="https://pl.wikipedia.org/wiki?curid=100589" title="Twierdzenie Cauchy’ego (teoria grup)">
Twierdzenie Cauchy’ego (teoria grup)

Twierdzenie Cauchy’ego – twierdzenie teorii grup, mówi ono, że jeśli formula_1 jest grupą skończoną i formula_2 jest liczbą pierwszą, będącą dzielnikiem rzędu grupy formula_1 (liczby elementów grupy formula_1), to w formula_1 istnieje element rzędu formula_6 Oznacza to, że istnieje formula_7 taki, że dla najmniejszego niezerowego formula_2 zachodzi formula_9 gdzie formula_10 jest elementem neutralnym.
Powyższe twierdzenie związane jest z twierdzeniem Lagrange’a, które mówi, że rząd dowolnej skończonej podgrupy grupy formula_1 dzieli rząd grupy formula_12 Z twierdzenia Cauchy’ego wynika, że dla dowolnej liczby pierwszej formula_13 będącej dzielnikiem rzędu formula_14 istnieje podgrupa grupy formula_14 której rzędem jest formula_2 i jest to grupa cykliczna.
Twierdzenie Cauchy’ego jest uogólnione przez pierwsze twierdzenie Sylowa, które zakłada, że jeśli formula_2 jest liczbą pierwszą, a formula_18 jest dzielnikiem rzędu grupy formula_14 to formula_1 ma podgrupę rzędu formula_21
Twierdzenie i dowód.
Ukazało się wiele tekstów, w których twierdzenie dowodzone jest przez silną indukcję, przy użyciu równania klasy, niemniej w przypadku abelowym tak mocne narzędzia nie są konieczne. Można też odwołać się do działań grupy.
Twierdzenie: Niech
formula_1 będzie grupą skończoną, a formula_2 liczbą pierwszą. Jeśli formula_2 dzieli rząd grupy formula_14 to formula_1 ma element rzędu formula_6
Dowód 1.
Na początku udowodnimy twierdzenie w przypadku szczególnym, gdzie G jest abelowa, a następnie zajmiemy się przypadkiem ogólnym. Oba przypadki udowodnimy przez indukcję względem formula_28 Przypadek, gdzie formula_29 jest trywialny, ponieważ dowolny element (nie neutralny) ma rząd formula_6 Przypuśćmy najpierw, że formula_1 jest abelowa. Weźmy dowolny element formula_32 który generuje grupę cykliczną formula_33 Jeśli formula_2 dzieli formula_35 to formula_36 jest elementem rzędu formula_6 Jeśli formula_2 nie dzieli formula_35 to dzieli rząd formula_40grupy ilorazowej formula_41 która z założenia indukcyjnego zawiera element rzędu formula_6 Element ten jest warstwą formula_43 dla formula_44 Jeśli formula_45 jest rzędem formula_46 to formula_47 w formula_1 daje, że formula_49 "w" formula_41 więc formula_2 dzieli formula_52 Jak wcześniej, formula_53 jest elementem rzędu formula_2 w formula_14 co kończy dowód w przypadku abelowym.
Rozważmy teraz przypadek ogólny. Niech formula_56 będzie centrum formula_14 które jest podgrupą abelową. Jeśli formula_2 dzieli formula_59 to formula_56 zawiera element rzędu formula_2 w przypadku grup abelowych. Możemy założyć, że formula_2 nie dzieli rzędu formula_63 Ponieważ nie dzieli formula_64 to równanie klasy pokazuje, że istnieje co najmniej jedna klasa sprzężoności niecentralnego elementu, której rozmiar nie jest podzielny przez formula_6 Rozmiarem tym jest formula_66 więc formula_2 dzieli rząd centralizatora formula_68 elementu formula_69 w formula_14 który jest podgrupą właściwą, ponieważ formula_69 nie jest centralny. Z założenia indukcyjnego podgrupa ta zawiera element rzędu formula_13 co kończy dowód.
Dowód 2.
W tym dowodzie skorzystamy z faktu, że dla dowolnego działania w grupie (cyklicznej) rzędu formula_13 gdzie formula_2 jest liczbą pierwszą, jedynymi możliwymi rozmiarami orbity są formula_75 i formula_2 co wynika z twierdzenia o orbitach i stabilizatorach. Nasza grupa cykliczna działa na zbiór formula_77 skończonych ciągów z formula_1 o długości formula_13 których iloczyn daje element neutralny. Zbiór tych formula_2 elementów jest jednoznacznie określony przez wszystkie jego składniki z wyjątkiem ostatniego, ostatni element musi być odwrotnością iloczynu poprzednich elementów. Widać także, że formula_81 elementy mogą być dowolnie wybrane. Zatem zbiór formula_82 ma formula_83 elementów, które są podzielne przez formula_6
Z faktu, że jeśli formula_85 to także formula_86 wynika, że każda cykliczna permutacja wyrazów elementu z formula_82 daje element zbioru formula_88 Można określić działanie w grupie cyklicznej formula_89 rzędu formula_2 na formula_82 przez cykliczne permutacje składników. Innymi słowy, w formula_89 wybrany generator przypisuje formula_93
W ramach tego działania orbity mogą mieć wielkość formula_75 lub formula_6 Działo się tak dla uporządkowanego zbioru formula_96 dla którego formula_97 Zliczając elementy formula_82 na orbitach i redukując modulo p, widzimy, że liczba elementów spełniających formula_99 jest podzielna przez formula_6 Ale formula_101 jest jednym z takich elementów, więc musi być co najmniej formula_81 innych rozwiązań dla formula_103 i te rozwiązania są elementami rzędu formula_6 To kończy dowód.
Zastosowania.
Natychmiastową konsekwencją twierdzenia Cauchy’ego jest charakteryzacja p-grup skończonych, gdzie formula_2 jest liczbą pierwszą. W szczególności, skończona grupa formula_1 jest p-grupą (czyli wszystkie jej elementy mają rząd formula_107 dla dowolnej liczby naturalnej formula_108) wtedy i tylko wtedy, gdy formula_1 ma rząd formula_18 dla dowolnej liczby naturalnej formula_111 Możemy skorzystać z przypadku abelowego twierdzenia Cauchy’ego w dowodzie indukcyjnym pierwszego twierdzenia Sylowa podobnie jak w pierwszym dowodzie powyżej, chociaż istnieją dowody, w których unikamy sprawdzania osobno specjalnego przypadku.

</doc>
<doc id="100592" url="https://pl.wikipedia.org/wiki?curid=100592" title="Carl Gottlob Anstadt">
Carl Gottlob Anstadt

Carl Gottlob Anstadt, także Karol Gottlieb Anstadt (ur. 13 marca 1801 w Plauen w Saksonii, zm. 9 stycznia 1874 w Łodzi) − niemiecki przedsiębiorca, przybył do Polski z Saksonii w latach trzydziestych XIX w., twórca pierwszego przemysłowego browaru w Łodzi.
Życiorys.
Założył w Turku niewielką drukarnię tkanin. Prawdopodobnie w 1838 r. przeniósł się do Łodzi, gdzie założył w 1840 r. drukarnię perkalu. Pięć lat później zmodernizował produkcję, wprowadzając częściową mechanizację. Od 1849 r. był także właścicielem niedużej farbiarni. Kryzys w latach 1861–1864 zmusił go do poszukiwania innego rodzaju działalności.
W 1867 r. otworzył w Łodzi przy ulicy Średniej 34 (obecnie ulica Pomorska) browar parowy. Zakład powstał w latach 1866–1867 na terenie sięgającym koryta rzeki Łódki (obecnie przedłużenie ulicy Północnej). Był to pierwszy nowoczesny browar w Łodzi i jeden z dwóch największych, obok browaru "Bracia Gehlig". Dziś jest własnością spółki Browary Łódzkie S.A. przy ulicy Północnej. W 1869 r. zlikwidował drukarnię i farbiarnię.
Anstadt pochowany jest w części ewangelickiej łódzkiego Starego Cmentarza, a jego grobem opiekuje się Łódzki Krąg Bractwa Piwnego.

</doc>
<doc id="100593" url="https://pl.wikipedia.org/wiki?curid=100593" title="Zadziwiający Maurycy">
Zadziwiający Maurycy



</doc>
<doc id="100597" url="https://pl.wikipedia.org/wiki?curid=100597" title="Robert Biedermann">
Robert Biedermann

Robert Ludwik Karol Biedermann (ur. 21 sierpnia 1836 w Zduńskiej Woli, zm. 10 września 1899 w Łodzi) – łódzki fabrykant, jeden z pionierów rozwoju przemysłu w Łodzi.
Życiorys.
Pochodził z niemieckiej rodziny przybyłej w XVIII wieku do Wielkopolski, która przeniosła się później do Zduńskiej Woli, by ostatecznie osiąść w Łodzi.
Ojciec Roberta Biedermanna, Wilhelm Traugott Biedermann (1801–1852), był pastorem, a matka Justyna Rosina z Jehringów – córką farbiarza. Młody Biedermann wyszkolił się na farbiarza (pracując najpierw w Konstantynowie u wuja, Gustawa Jehringa, a następnie w farbiarni Józefa Paszkiewicza w Łodzi) uzyskując dyplom czeladnika w 1856 roku.
W 1863 roku otrzymał w wieczystą dzierżawę ponad 14 ha gruntów nad rzeką Łódką (rejon ulic Kilińskiego – Franciszkańska). W 1864 roku założył farbiarnię przędzy, tkanin wełnianych i bawełnianych. Pomogło mu w tym małżeństwo, zawarte 11 kwietnia 1863 roku, z Adelmą Emmą Braun (1844–1895), która wniosła do małżeństwa bogate wiano. Z czasem rozbudowywał zakład wprowadzając m.in. napęd parowy. W 1870 wystawił laboratorium chemiczne, a w 1877 roku wybudował mechaniczną suszarnię i apreturę pluszu meblowego i konfekcyjnego oraz produktów wełnianych: flaneli, wyrobów trykotowych, kaszmirów oraz szewiotów. Ponadto zarabiał na handlu przędzą wełnianą, którą po farbowaniu sprzedawał w Łodzi, Koburgu, Zduńskiej Woli, Rydze i Moskwie.
W 1878 roku koło drewnianego domu, gdzie mieszkał od czasu ślubu, wybudował mieszkalny jednopiętrowy dom murowany z oficyną w stylu renesansu włoskiego (tzw. Pałac Roberta Biedermanna), zaprojektowany przez Hilarego Majewskiego. Rok później odkupił od Teodora Kundela farbiarnię wraz z budynkiem mieszkalnym (ul. Kilińskiego 1/3), w której farbował tkaniny wełniane, półwełniane oraz przędzę. W II połowie lat 80. XIX wieku zakupił działki przy ul. Smugowej, gdzie w 1889 uruchomił przędzalnię, a w 1892 roku tkalnię bawełny. Dwa lata później w zakładzie zainstalowano zasilanie elektryczne. Inwestował także poza Łodzią kupując w 1888 roku 30 morgowy majątek „Źródło” w Bedoniu. Od 1890 roku dwaj jego najstarsi synowie – Robert i Alfred pomagali w zarządzaniu przedsiębiorstwem.
Biedermann był również filantropem: ufundował Dom Sierot (ul. Północna 70) oraz domy dla robotników przy ul. Smugowej, a w testamencie przeznaczył m.in. po 1500 rubli dla gminy ewangelickiej, żydowskiej, rzymskokatolickiej i prawosławnej. Zasiadał w Komitecie Kanalizacji i Wodociągów w Łodzi (1886).
Po śmierci Roberta Biedermanna, 10 września 1899 roku, zarządzanie przedsiębiorstwem zostało przejęte przez jego synów Alfreda i Bruna. W latach 1905–1907 Biedermannowie, podobnie jak wszyscy łódzcy fabrykanci, mieli poważne problemy w związku z serią strajków robotników firmy, związanych z rewolucją 1905 roku. Po II wojnie światowej przedsiębiorstwo zostało znacjonalizowane i otrzymało nazwę Zakłady Przemysłu Bawełnianego im. Szymona Harnama „Rena Kord”. Po remoncie i pracach konserwatorskich stało się siedzibą firmy „Atlas” (ul. Kilińskiego 2).
Życie prywatne.
11 kwietnia 1863 ożenił się z Adelmą Emmą, córką Friedricha Edwarda Brauna, właściciela manufaktury wyrobów półwełnianych. Małżeństwo doczekało się trzynaścioro potomstwa: Roberta (1864–1927), Emmy Adeli (1865–1940), Alfreda (1866–1936), Pauliny (1868–1921), Wilhelma Edwarda (1869–1888), Gustawa (1871–1953), Friedy (1872–1957), Adelmy Idy (1876–1928), Klary Fanni (1877–1966), Bruno Ottona (1878–1945), Elizy (1879–1901), Hedwig Johanny (1881–1958), Eugena – zmarł w dzieciństwie.

</doc>
<doc id="100598" url="https://pl.wikipedia.org/wiki?curid=100598" title="Przyrost rzeczywisty">
Przyrost rzeczywisty

Przyrost rzeczywisty – w demografii przyrost dający pełny obraz zmiany liczby mieszkańców danego obszaru. Otrzymywany jest poprzez zestawienie przyrostu naturalnego ze współczynnikami migracji.
Stanowi sumę wielkości przyrostu naturalnego i salda migracji.
Oblicza się go wzorem: Pr = Pn + Sm, gdzie:

</doc>
<doc id="100600" url="https://pl.wikipedia.org/wiki?curid=100600" title="Honorat Wiśniewski">
Honorat Wiśniewski

Honorat Wiśniewski, (ur. 11 stycznia 1942 w Rejowcu, zm. 15 listopada 2004 w Lublinie) – polski trener lekkoatletyczny i działacz sportowy, przewodniczący Centralnej Rady Trenerów Polskiego Związku Lekkiej Atletyki.
Był absolwentem Wydziału Pedagogiki i Psychologii Uniwersytetu Marii Curie-Skłodowskiej oraz studiów trenerskich w poznańskiej Akademii Wychowania Fizycznego, po ukończeniu których otrzymał tytuł trenera klasy mistrzowskiej. W latach 1986-1988 był szefem wyszkolenia w Polskim Związku Lekkiej Atletyki. Od trzech kadencji przewodniczył Centralnej Radzie Trenerów PZLA. Wielokrotnie wybierany do centralnych władz. Ostatnio był członkiem zarządu PZLA. W 2000 pełnił funkcję doradcy podsekretarza stanu w Ministerstwie Edukacji Narodowej.
W maju 1999 został odznaczony Krzyżem Kawalerskim Orderu Odrodzenia Polski. Był laureatem kilku plebiscytów na najlepszego trenera Lubelszczyzny.

</doc>
<doc id="100603" url="https://pl.wikipedia.org/wiki?curid=100603" title="George McGovern">
George McGovern

George Stanley McGovern (ur. 16 lipca 1922 w Avon, zm. 21 października 2012 w Sioux Falls) – amerykański polityk Partii Demokratycznej, kongresmen i senator ze stanu Dakota Południowa, kandydat w wyborach prezydenckich 1972. Pełnił funkcję globalnego ambasadora ONZ ds. światowego głodu.
Przed rozpoczęciem kariery politycznej.
McGovern urodził się w miejscowości Avon w stanie Dakota Południowa. W czasie wojny był pilotem bombowca B-24 Liberator. Ukończył historię na Northwestern University w Evanston w stanie Illinois, a później wykładał na Dakota Wesleyan University w Mitchell w Południowej Dakocie.
Kariera polityczna.
Został wybrany w skład Izby Reprezentantów w 1956. Bez sukcesu kandydował do Senatu w 1960, pokonany przez republikańskiego konkurenta. Następnie został pierwszym dyrektorem programu rządowego działającego przy administracji prezydenta Johna F. Kennedy’ego "Żywność dla pokoju".
Kandydował ponownie do Senatu w wyborach w 1962 i wygrał je. Pełnił mandat przez trzy kadencje do 1980.
Kandydat na prezydenta.
McGovern należał do najbardziej liberalnego skrzydła Partii Demokratycznej. Był zdecydowanym przeciwnikiem wojny w Wietnamie.
Po samoeliminacji senatora Teda Kennedy’ego (po wypadku, w którym śmierć poniosła jego młoda sekretarka), McGovern uzyskał nominację prezydencką Demokratów w wyborach 1972, pokonując kilku rywali, między innymi byłego wiceprezydenta Huberta Humphreya, gubernatora Alabamy George’a Wallace’a (na którego dokonano nieudanego zamachu w trakcie kampanii) i senatora Edmunda Muskie’ego.
Swoim pierwszym wiceprezydenckim kandydatem McGovern mianował senatora Thomasa Eageltona, ale po ujawnieniu, że ten odbywał kurację psychiatryczną, którą zataił, nominat rozstał się z nim i na jego miejsce mianował szwagra Kennedy’ego Sargenta Shrivera.
W listopadowych wyborach prezydenckich McGovern został pokonany przez urzędującego republikańskiego prezydenta Richarda Nixona stosunkiem 60,7 do 37,5%. McGovern uzyskał większość tylko w stanie Massachusetts i Dystrykcie Kolumbia, zdobywając jedynie 17 głosów elektorskich przeciwko 520 zgromadzonych przez Nixona. Jeden głos padł na kandydata partii libertariańskiej.
McGovern bez powodzenia ubiegał się o ponowną nominację w wyborczym roku 1984.
Dalsza kariera.
McGovern odszedł z Senatu, kiedy wyborcy odmówili mu zaufania na czwartą kadencję. W latach 1998–2001 pełnił funkcję ambasadora ONZ ds. rolnictwa i żywności. W 2001 mianowany został globalnym ambasadorem ds. światowego głodu.
W wyborach 2004 roku poparł generała Wesleya Clarka w jego staraniach o uzyskanie nominacji Partii Demokratycznej na prezydenta USA.
McGovern mieszkał w Stevensville w Montanie.

</doc>
<doc id="100607" url="https://pl.wikipedia.org/wiki?curid=100607" title="Podlasie">
Podlasie

Podlasie (albo "Podlasze"; , "Padlaszsza", "Padlašša", , "Pidlaszszia", , ) – historyczna kraina Polski leżąca na Nizinie Podlaskiej. Historyczne Podlasie obejmuje centralną i południową część województwa podlaskiego, północny wschód i północ województwa lubelskiego i wschodni skrawek województwa mazowieckiego (powiat łosicki). Zamieszkana jest głównie przez Podlasian, a także w niektórych regionach przez Podlaszuków.
Historyczną stolicą jest Drohiczyn.
Etymologia.
Etymologia nazwy „Podlasie” do dziś nie jest jednoznaczna. Prawdopodobne są dwie wersje:
Pierwsza mówi o tym, że nazwa wzięła swój początek od olbrzymich niegdyś, a dziś tylko częściowo zachowanych, puszcz i kniei. Tezę tę potwierdza(ło) wielu historyków, m.in. polski językoznawca Bogumił Samuel Linde w swoim monumentalnym "Słowniku języka polskiego". W haśle "Podlasie, Podlasze, Polesie" wywodził pochodzenie nazwy od położenia: „jako kraj bliski lasów podlesiem nazywany, albo, że nazwa Podlasia może pochodzić od gęstych lasów”. Podobnie twierdzi współczesna regionalistka i folklorystka Podlasia – Anna Natalia Kozera.
Według drugiej Podlasie wzięło swą nazwę od Lachów, czyli Polaków zamieszkujących te tereny. Twierdził tak m.in. znawca etnografii Podlasia i etymologii, Zygmunt Gloger, który uważał, że „nazwa Podlasie nie powstała od lasów, jak nazwa Polesie, ale od Lachów (nazwa plemienia), przy granicy których ciągnęło się Podlasie. Było to zatem pod-lasze (...)”. W tym przekonaniu popierał Glogera, także inny znany ówczesny regionalista Józef Mikulski, który pisał: „Mazurzy zwartą ławą osiedli ziemie od środkowej Wisły do Liwca. Za Liwcem natomiast przemieszali się z ludnością ruską, która z czasem, naturalnym biegiem rzeczy uległa ich kulturze, przyjmując kulturę polską jako swoją. Jednak kraj leżący za Liwcem długi czas zwano Podlasze tj. kraj «pod Lachami», co z czasem z mazurska przerobiono na Podlasie”. Podobny wydźwięk ma litewska nazwa "Palenkė".
Inna spotykana hipoteza to wskazywanie na genezę słowa „Podlasie” od nazwy sąsiedztwa z terenami zamieszkałymi przez Jaćwingów, których Polacy nazywali „Podlasianami” lub „Polesianami”.
Historia.
Jednymi z najstarszych wczesnośredniowiecznych grodów na Podlasiu są grody w Zbuczu, Klukowiczach i Zajączkach, zbudowane w końcu IX i w X wieku. Gród w Zbuczu był, we wczesnym średniowieczu centrum administracji lokalnej. Informacje zebrane podczas wykopalisk wskazują, że zespół wspomnianych grodów należy wiązać z „mazowiecką” falą zasiedlenia tych terenów. W X–XI wieku tereny dzisiejszego Podlasia wchodziły w skład państwa polskiego pierwszych Piastów. Tereny te znajdowały się pod panowaniem Bolesława Chrobrego (wyprawa w 1018 r. na Kijów).
Na skutek wewnętrznego kryzysu państwa polskiego po śmierci króla Mieszka II w 1034 roku, na Mazowszu powstało oddzielne państwo dawnego cześnika królewskiego Miecława, które obejmowało też dzisiejsze Podlasie. Upadło ono w 1047 roku na skutek działań Kazimierza Odnowiciela, wspomaganego przez swojego szwagra, Jarosława Mądrego. Wtedy też zostały zniszczone przez wojska Jarosława Mądrego wyżej wymienione grody, który następnie przejął Podlasie od księcia Kazimierza Odnowiciela, w zamian za pomoc w stłumieniu buntu Miecława. Region ten znajdował się pod kontrolą Rusi Kijowskiej do czasów panowania króla Bolesława Śmiałego i w 1182 roku księcia Kazimierza Sprawiedliwego. W 1180 roku Drohiczyn otrzymał książę Leszek Mazowiecki (syn Bolesława Kędzierzawego) w zamian za pomoc zbrojną udzieloną Wasylowi Jaropełkowiczowi w wyprawie przeciw Włodzimierzowi Wołodarowiczowi. Kazimierz Sprawiedliwy przyłączył z powrotem do Polski ziemię drohiczyńską w 1192 roku. W latach 1209–1227 ziemią drohiczyńską władał książę Leszek Biały, a w latach 1230–1238 książę Konrad I mazowiecki, który w 1237 roku sprowadził na Podlasie zakon rycerski braci dobrzyńskich. W 1325 roku mazowieccy książęta Siemowit II i Trojden I w liście do papieża określili wschodnią granicę swojego władania sięgającą 2 mile od Grodna ("Oppidi quod dictur Grodno, ... a terrarum nostrorum ad duas lencas posit").
Do XV wieku Podlasie stawało się terenem spornym między Mazowszem, Litwinami i książętami ruskimi. W 1382 roku, w czasie walk o władzę między litewskimi książętami Kiejstutem i Jagiełłą, Podlasie (oprócz Brześcia) zajął książę mazowiecki Janusz I Starszy, jednak rok później odbił je Jagiełło, a następnie przekazał swojemu kuzynowi, Witoldowi. W związku z tym, że wkrótce wybuchła wojna domowa między Jagiełłą a Witoldem, Jagiełło odebrał Witoldowi Podlasie i w 1390 roku już będąc królem Polski przekazał Podlasie dożywotnio księciu Januszowi I Starszemu mazowieckiemu, co potwierdził aktem wydanym w 1391 r. ("„terram nostram Drohiczensen, Melnyk, Surasz, Byelsko ac omnibus villis in eisdem districtubus”"). Podlasie jednak w niedługim czasie później zajął ponownie książę Witold, czemu Jagiełło się nie sprzeciwił, ponieważ pogodził się z kuzynem. Po śmierci Witolda, nowy wielki książę litewski, Zygmunt Kiejstutowicz zgodził się, żeby po jego śmierci Podlasie zajął wnuk Janusza Starszego, książę Bolesław IV warszawski, co ten uczynił w 1440 roku za zgodą syna Zygmunta, Michała Bolesława Zygmuntowicza. Bolesław IV szybko opanował całą dzielnicę dzięki poparciu starosty drohickiego i mielnickiego Nasuty i podlaskiego rycerstwa. Wywołało to oburzenie w Wielkim Księstwie Litewskim, w związku z czym w listopadzie 1441 roku zwołano zjazd do Parczewa, gdzie Litwini zażądali od Mazowszan zwrotu Podlasia, jednak nie doszło do kompromisu. Sprowokowało to akcję odwetową nowego wielkiego księcia, Kazimierza Jagiellończyka, z ramienia którego wojewoda wileński, Jan Gasztołd wyparł Nasutę z Mielnika i Drohiczyna. W związku z tym Bolesław IV zdecydował się na ustępstwa i w 1446 roku w Parczewie zrezygnował z Podlasia z powiatem węgrowskim za 6 tys. kop groszy praskich i w ten sposób dzielnica ponownie weszła w skład Wielkiego Księstwa Litewskiego. W 1453 r. Bolesław IV wystąpił ponownie z pretensjami do ziemi podlaskiej. W związku z twardym stanowiskiem króla Polski na zjeździe w Parczewie książę musiał jednak ostatecznie pogodzić się ze stratą. Od 1496 roku ziemia drohicka i ziemia mielnicka posługiwały się prawem polskim, a od 1501 roku także ziemia bielska. Na sejmie w Wilnie w 1566 wydzielono z Podlasia ziemię brzeską i ziemię kamieniecką, które z księstwem kobryńskim utworzyły województwo brzeskie.
Za panowania Jagiellonów prawa miejskie otrzymały m.in. Suraż, Brańsk, Bielsk Podlaski, Wysokie Mazowieckie, Choroszcz, Boćki, Waniewo, Narew, Kleszczele, Knyszyn, Siemiatycze i Augustów, a z rąk piastowskich książąt mazowieckich m.in. Tykocin, Mielnik i Węgrów. W Mielniku w 1501 r. król Aleksander Jagiellończyk zatwierdził unię polsko-litewską (unia mielnicka) i wydał tzw. przywilej mielnicki.
W czasach I Rzeczypospolitej.
Po podpisaniu unii lubelskiej w 1569 r. jako województwo podlaskie znalazło się w składzie Królestwa Polskiego na mocy podpisanego 5 marca 1569 roku aktu "Przywilej przywrócenia ziemie Podlaskiej do Korony Polskiej". W dokumencie podpisanym w Lublinie w 1569 roku podkreślono, że Podlasie należało do Korony Polskiej do czasów panowania Kazimierza Jagiellończyka i aktami tymi jedynie przywrócono stan poprzedni. Podlasie wówczas składało się z ziem: drohickiej, mielnickiej i bielskiej. Należało do prowincji małopolskiej Korony. W 1574 r. Międzyrzec został odłączony od województwa podlaskiego i przyłączony do województwa brzeskiego.
W czasach I Rzeczypospolitej na Podlasiu miały posiadłości polskie rody magnackie: Braniccy, Kiszkowie, Radziwiłłowie, Jabłonowscy. Miastami królewskimi były m.in. Bielsk Podlaski, Drohiczyn i Knyszyn.
Podczas potopu szwedzkiego Podlasie zostało częściowo obrabowane w październiku 1656 roku przez Tatarów Subchana Gazi agi, którzy przeszli przez Czarną pod Brańskiem, Bielsk i Kamieniec. W maju i czerwcu 1657 roku dzielnica została spustoszona podczas najazdu węgierskiego Jerzego II Rakoczego i przez wojska szwedzkie. Spalone zostały m.in. Brańsk, Bielsk Podlaski, Mielnik i Drohiczyn. Oblegana była także twierdza w Tykocinie.
W styczniu 1660 roku Podlasie zostało spustoszone przez wojska moskiewskie, Iwana Chowańskiego, który 25 grudnia spalił Zabłudów (gdzie wymordowano mieszkańców w kościele), a 28 grudnia pod Krynkami rozbił pułk Jana Ogińskiego, po czym spustoszył dzielnicę po Węgrów, Białą Podlaską i Brześć. Spowodowało to kontrakcję hetmana, Stefana Czarnieckiego, który ściągnął wojska z leż zimowych w Wielkopolsce.
W 1705 r. na zamku w Tykocinie król August II Mocny ustanowił najstarsze polskie odznaczenie państwowe, Order Orła Białego. W 1748 r. w Białymstoku powstał pierwszy stały teatr w Polsce, Komedialnia.
W lipcu 1769 roku na zgromadzeniu w Drohiczynie szlachta podlaska przystąpiła do konfederacji barskiej i rozpoczęła działania zbrojne przeciwko Rosjanom. Konfederaci stoczyli tu m.in. bitwę pod Białymstokiem. W 1794 roku podczas insurekcji kościuszkowskiej sformowano w Drohiczynie dywizję podlaską gen. Andrzeja Karwowskiego. Na Podlasiu rozegrano kilka potyczek insurekcji.
Okres zaborów i walk niepodległościowych.
W 1795 roku podczas III rozbioru Polski Podlasie zostało podzielone wzdłuż Bugu między Prusy i Austrię. Pruską część zorganizowano w departamencie białostockim Prus Nowowschodnich. W zaborze rosyjskim znalazło się tylko kilka wschodnich miasteczek takich jak Narewka, Milejczyce, Jałówka i Krynki.
W 1807 r. większa część Podlasia przeszła do zaboru rosyjskiego jako obwód białostocki. Pozostałą zaś część w 1807 i 1809 r. włączono do Księstwa Warszawskiego jako departament łomżyński. Od 1815 część Podlasia, należąca uprzednio do Księstwa Warszawskiego, weszła w skład Królestwa Polskiego (Kongresowego). Wtedy też departament łomżyński przemianowano na województwo augustowskie ze stolicą w Suwałkach, odłączając przy okazji powiaty węgrowski i sokołowski.
Na Podlasiu toczyły się walki powstania listopadowego z zaborcą rosyjskim. Polacy odnieśli zwycięstwa m.in. pod Sokołowem Podlaskim, pod Rajgrodem i pod Międzyrzecem Podlaskim.
Po powstaniu władze carskie w 1832 r. wprowadziły granicę celną między Królestwem Polskim i Rosją, co spowodowało przeniesienie wielu zakładów przemysłowych na teren obwodu białostockiego. W 1842 roku będący w zaborze rosyjskim obwód białostocki włączono do guberni grodzieńskiej.
W czasie powstania styczniowego w latach 1863–1865 były prowadzone walki z Rosjanami na terenach Puszczy Augustowskiej, Puszczy Białowieskiej oraz w lasach nad rzeką Biebrzą i rzeką Ełk. 3 lutego 1863 Polacy odnieśli jedno z pierwszych głośnych zwycięstw powstania w bitwie pod Węgrowem, a 6–7 lutego pod Siemiatyczami rozegrała się jedna z największych bitew powstania. Powstańczy oddział Stanisława Brzóski utrzymywał się na Podlasiu aż do 1865 roku. W ramach represji carskich po powstaniu praw miejskich pozbawiono m.in. Sokoły, Sterdyń, Mokobody, Konstantynów i Sarnaki.
W 1897 roku największymi miastami Podlasia (w granicach sprzed 1566) były kolejno: Białystok, Brześć, Międzyrzec, Biała i Kobryń.
Po odzyskaniu niepodległości.
W 1919 roku Podlasie znalazło się w całości w granicach II Rzeczypospolitej. Administracyjnie było rozdzielone pomiędzy województwa białostockie, lubelskie oraz poleskie. 22 sierpnia 1920 w czasie wojny polsko-bolszewickiej została stoczona zwycięska dla Polaków bitwa białostocka.
Największymi miastami Podlasia (w granicach sprzed 1566) w 1931 r. były kolejno: Białystok, Brześć nad Bugiem, Biała Podlaska, Międzyrzec i Kobryń.
We wrześniu 1939 na Podlasiu miało miejsce kilka potyczek kampanii wrześniowej: obrona twierdzy brzeskiej, obrona Hajnówki i bitwa pod Kobryniem. Region został podzielony między okupantów: ZSRR okupował większość regionu z Białymstokiem i Brześciem, Niemcy zajęli południową część z Białą Podlaską. Po wojnie, w 1945 r. wschodnia część Podlasia z Brześciem i Kobryniem została utracona przez Polskę na rzecz ZSRR.
Znani Polacy, urodzeni na Podlasiu (uwzględniając ziemie Podlasia w granicach sprzed 1566):
Architektura.
Architektura Podlasia jest odzwierciedleniem położenia w I Rzeczypospolitej. W okresach panowania Piastów był to jeden z najsłabiej rozwiniętych regionów, położony peryferyjnie względem przodujących dzielnic: Małopolski, Wielkopolski czy Śląska i głównych ośrodków państwa, takich jak Kraków, Wrocław, Poznań, Płock czy Sandomierz. W średniowieczu nie rozwinęły się znaczące centra władzy państwowej czy kościelnej, ani większe ośrodki mieszczańskie, przez co region nie jest bogaty w architekturę romańską czy gotycką, spotykaną w dzisiejszej zachodniej, centralnej i południowej Polsce. Przykładami architektury gotyckiej były kościół w Mielniku sprzed 1577 roku, zamek w Białymstoku (rozbudowany w barokowy pałac) i cerkiew w Supraślu (obecnie zrekonstruowana po całkowitym zniszczeniu w czasie II wojny światowej) oraz być może zamki w Drohiczynie i Mielniku, które jednak już nie istnieją. Przykładami architektury renesansowej są pałac archimandrytów w Supraślu, pałac Wołłowiczów w Pawłowiczach (przebudowany w czasach klasycyzmu) oraz nieistniejące już m.in. dwór w Dubnie, zamek w Tykocinie i drewniany dwór królewski w Knyszynie.
Sytuacja zmieniła się na początku XVII wieku, gdy aż do końca XVIII wieku zaczęła w krajobrazie Podlasia dominować architektura baroku, z takimi przykładami jak świątynie i klasztory Drohiczyna, Siemiatycz, Bociek, pałacami w Białymstoku i Choroszczy, ratuszem w Bielsku Podlaskim i synagogą w Orli. W 2 połowie XVIII wieku zaczęto także budować kościoły i pałace klasycystyczne (np. Bazylika Narodzenia Najświętszej Maryi Panny i św. Mikołaja w Bielsku Podlaskim, kościół w Zabłudowie czy pałac w Mordach).
W czasie zaborów w krajobrazie Podlasia liczniej pojawiały się kamienice oraz cerkwie prawosławne, także w stylu bizantyjsko-rosyjskim, oraz powstawały zabudowania i pałace fabrykanckie (głównie w części północnej), dworce kolejowe czy nawet twierdze (w Brześciu i Osowcu). W architekturze XIX wieku pojawiły się neogotyk (kaplica Bucholtzów w Supraślu i pałac w Dowspudzie), neobarok i eklektyzm, a w XX wieku także modernizm z czołowymi przykładami takimi jak białostocki kościół św. Rocha oraz teatr miejski.
Aż do XX wieku na podlaskiej wsi, a często także w małych miastach, dominowało budownictwo drewniane, dzięki czemu wykształcił się tu charakterystyczny sposób zdobienia domów.
Miasta.
Dawne przekształcenia administracyjne spowodowały duże zmiany w określaniu granic Podlasia. Po rozbiorach Polski i kongresie wiedeńskim Podlasiem zaczęto określać obszary, które nie znajdowały się w województwie podlaskim czasów I Rzeczypospolitej, szczególnie zaś obszar województwa, później guberni podlaskiej z czasów Królestwa Polskiego. Stąd też poniższy podział odróżnia miasta znajdujące się na Podlasiu właściwym (określonym granicami województwa podlaskiego I Rzeczypospolitej) od miast, które z powodu zmian administracyjnych po rozbiorach Polski zaczęły być określane jako również podlaskie.
Miasta Podlasia do 1566 roku.
Miasta leżące w obrębie Podlasia do 1566, następnie włączone do województwa brzeskolitewskiego, utożsamianego z Polesiem z podziałem na:
– leżące w obrębie województwa i guberni podlaskiej Królestwa Polskiego w l. 1816–1844 (współcześnie w granicach Polski, utożsamiane z Podlasiem Południowym):
– leżące poza województwem i gubernią podlaską w l. 1816–1844 (współcześnie w granicach Białorusi):
– dawne miasta współcześnie w granicach Polski:
Miasta poza Podlasiem właściwym.
Poniżej znajdują się miasta nienależące do właściwego Podlasia. Te po lewej stronie Liwca bywają błędnie określane jako podlaskie z powodu przynależności do województwa podlaskiego w granicach utworzonego w 1809 r. departamentu siedleckiego. Miasta leżące na historycznej Grodzieńszczyźnie należały do 1795 roku do Wielkiego Księstwa Litewskiego – od 1569 jednej z dwóch części Rzeczypospolitej Obojga Narodów. Obecnie są one uznawane za leżące na Podlasiu. W Wielkim Księstwie Litewskim położone były też miasta Suwalszczyzny (Lipsk, Sejny i Suwałki), należące do współczesnego województwa podlaskiego.

</doc>
<doc id="100617" url="https://pl.wikipedia.org/wiki?curid=100617" title="Bernardo Morando">
Bernardo Morando

Bernardo Morando, Bernardino, Morandi (ur. około 1540 w Padwie lub Wenecji, zm. w 1600 w Zamościu) – włoski architekt, od 1569 roku pracujący w Polsce. Twórca projektu i do swojej śmierci wykonawca idealnego renesansowego miasta twierdzy – Zamościa.
Życiorys.
Około 1575 brał udział w przebudowie kamienicy w Warszawie − Mansjonarii.
W Bibliotece Ossolińskich znajduje się rękopis umowy o budowanie Zamościa i zamku w Skokówce (na gruntach tej wsi budowany był Zamość), zawartej 1 lipca 1578 roku we Lwowie pomiędzy Janem Zamoyskim a architektem.
W latach 1578–1586 Morando zaprojektował miasto i rozmierzono jego plan w terenie oraz wzniesiono Bramę Lubelską, arsenał i Pałac Jana Zamoyskiego. W latach 1587–1594 Morando zbudował ratusz i największe swe dzieło w Zamościu – kolegiatę (obecnie katedra), która stała się wzorem dla wielu innych obiektów sakralnych Lubelszczyzny. Do swojej śmierci architekt zdążył jeszcze wznieść Bramę Lubelską i dokończyć kolegiatę (1598). Jednocześnie przez cały czas trwała nadzorowana przez Morando budowa fortyfikacji jego projektu. Dokończył je dopiero w latach dwudziestych XVII wieku Andrzej del Aqua. Jako główny architekt i budowniczy Morando czuwał również nad budową kamienic i innych budynków. Do pomocy w budowie ściągał włoskich budowniczych z Moraw. Współpracował również z niemieckimi kamieniarzami. 
Oprócz Zamościa Bernardo Morando opracował dla Jana Zamoyskiego plany budowy i fortyfikacji Tomaszowa i Szarogrodu na Podolu, nabytego od biskupstwa kamienieckiego w zamian za podwarszawską Pragę. Bernardo Morando był właścicielem dwóch kamienic w Zamościu, w jednej z nich, położonej naprzeciw Bramy Lwowskiej, znajdował się zajazd zwany "stantią". W latach 1591–1593 pełnił urząd burmistrza Zamościa. Dzięki staraniu Zamoyskiego został również nobilitowany.
Przypuszcza się, że Bernardo Morando był autorem projektu dekoracji do premiery dramatu Jana Kochanowskiego "Odprawa posłów greckich", która odbyła się 12 stycznia 1578 roku w Ujazdowie z okazji wesela Jana Zamoyskiego z Krystyną Radziwiłłówną. Jeżeli to prawda, Morando, oprócz nieśmiertelnej pamięci z tytułu rozwoju polskiej architektury, ma zasługi dla początków polskiego teatru nowożytnego. 
Ożenił się z nieznanego nazwiska Katarzyną, z którą miał sześcioro dzieci. Został prawdopodobnie pochowany w podziemiach zamojskiej kolegiaty. Jego rodzina związała się z Polską i używała nazwiska Morenda pieczętując się herbem Mora, takim jak polscy Murzynowscy. Prawdopodobnie dlatego, że pochodzenie swego nazwiska wywodzili od włoskiego "il moro" czyli Maur. Jeden z synów, Gabriel, był wójtem i sędzią w Zamościu, uzyskał doktorat w Padwie i wykładał matematykę w Akademii Zamojskiej.
Nagroda imienia Morando.
Od 2008 roku przyznawany jest tytuł Zamojska Osobowość Roku MORANDO. Początkowo trzy redakcje: Kroniki Tygodnia, Radia Lublin (w kolejnych edycjach Katolickiego Radia Zamość) i serwisu www.roztocze.net, a od 2013 roku Fundacja im. Bernardo Morando ufundowana przez Piotra Rogalskiego i Roberta Motekę wraz z kapitułą złożoną z rektorów zamojskich uczelni i laureatów ZOR przyznają tytuł osobie, która w poprzednim roku, w znaczący, pozytywny sposób wpłynęła na społeczność Zamościa. 
Laureatami tytułu MORANDO Zamojska Osobowość Roku są:
Wraz z tytułem przekazywana jest statuetka Zamojska Osobowość Roku Morando, wykonana przez Tomasza Bełecha, zamojskiego artystę rzeźbiarza.

</doc>
<doc id="100618" url="https://pl.wikipedia.org/wiki?curid=100618" title="Nizina Południowopodlaska">
Nizina Południowopodlaska

Nizina Południowopodlaska (318.9) – makroregion fizycznogeograficzny Nizin Środkowopolskich, położony na południe od doliny środkowego Bugu, na wschód od doliny środkowej Wisły, na północ od Wyżyny Lubelskiej i na zachód od Polesia Zachodniego. Teren w północnej części jest lekko falisty, z ostańcami moren, ozów i kemów związanych z zasięgiem zlodowacenia warciańskiego (według poprzedniej terminologii – stadiału Warty zlodowacenia środkowopolskiego). Południową część regionu przecina Pradolina Wieprza. Wyniosłość do 223 m n.p.m. na północ od Kałuszyna. 
W części północnej nizina obejmuje mezoregiony:
Część południowa jest równinna, zbudowana głównie z gliny zlodowacenia odrzańskiego (stadiału maksymalnego zlodowacenia środkowopolskiego). Składa się z mezoregionów:
Główne miasta leżące na Nizinie Południowopodlaskiej to: Siedlce, Biała Podlaska (północna część), Mińsk Mazowiecki, Łuków, Sokołów Podlaski, Radzyń Podlaski i Lubartów.

</doc>
<doc id="100620" url="https://pl.wikipedia.org/wiki?curid=100620" title="Stadiał">
Stadiał

Stadiał (glacistadiał) – chłodniejszy okres w glacjale, podczas którego lodowce zwiększają swój zasięg. Stadiały oddzielone są od siebie interstadiałami, cieplejszymi okresami, podczas których lodowce „cofają się” na niewielkie odległości. Parę stadiał—interstadiał można uznać za rodzaj oscylacji klimatycznej.

</doc>
<doc id="100621" url="https://pl.wikipedia.org/wiki?curid=100621" title="Ymir (mitologia)">
Ymir (mitologia)

Ymir (Imir, też Aurgelmir, Brimir lub Blain) – w mitologii nordyckiej pierwsza żywa istota, praolbrzym, który wyłonił się z ciepłej wody w otchłani Ginnungagap.
Mit o stworzeniu świata.
Stało się to w morzu deszczu i stopniałego śniegu, powstałego za sprawą lodu krainy Niflheim na północy oraz ognia krainy Muspelheim na południu. W tym oceanie powstał Ymir, początkowo unosił się na falach, potem nabrał sił dzięki prakrowie Audhumli, która opiekowała się nim i karmiła własnym mlekiem. Ona też liżąc lodową skałę przywołała do życia Búriego (Zrodzony). 
Ymir dał życie pierwszym ludziom-gigantom oraz lodowym olbrzymom. Spod jego pachy wyszli syn i córka, a z jego nóg sześciogłowy olbrzym Thrudgelmir. 
Ymira zabili jego prawnukowie: Odyn, Wili i We, a z jego ciała stworzyli Midgard. Z mięsa powstała ziemia, z kości – góry, z zębów i szczęk – kamienie i skały, z włosów – lasy, z czaszki – sklepienie nieba, z mózgu – chmury. Rzęsy Ymira posłużyły za wał chroniący Śródziemie przed atakami innych olbrzymów.
Krew Ymira spowodowała potop, krew ta została przez Odyna, Wiliego i We zamieniona w morze.

</doc>
<doc id="100622" url="https://pl.wikipedia.org/wiki?curid=100622" title="Dezyderata">
Dezyderata

Dezyderata, oryg. ang. "Desiderata" (dezyderaty, życzenia) – poemat napisany przez Maxa Ehrmanna, zawierający wskazówki na temat dobrego życia. 
Polskie tłumaczenie "Dezyderatów" w przekładzie Andrzeja Jakubowicza ukazało się w książce Kazimierza Jankowskiego „Hipisi w poszukiwaniu ziemi obiecanej” (Warszawa 1972).
Odwoływali się do niego hippisi, jest też popularny wśród uczestników ruchu Anonimowych Alkoholików.
Historia tekstu.
Utwór powstał w 1927 r. W 1933 r. autor złożył go w formie życzeń na Boże Narodzenie dla przyjaciół. W 1948 r. wdowa po Ehrmannie opublikowała go w tomiku "The poems of Max Ehrmann", skąd dwa lata później, w 1950 r., trafił do cotygodniowej gazetki parafialnej, publikowanej przez pastora episkopalnego Starego Kościoła pod wezwaniem Św. Pawła w Baltimore (Old St. Paul Church). Dopiero tą drogą poemat "Dezyderata" dostał się do kultury masowej. 
Pogłoska na temat anonimowego autora i błędna data powstania utworu – 1692 rok – pochodzą stąd, że pierwsza strona gazetki, na której znajdował się tekst "Dezyderatów", miała stopkę z informacją: „Stary kościół św. Pawła” i datą 1692 (w rzeczywistości to data powstania parafii i budowy pierwszego, już nieistniejącego, kościoła). Wskutek częstego kopiowania jedynie tej strony, informacja zaczęła być błędnie interpretowana.
Piosenki i nawiązania.
Poemat posłużył jako tekst znanej piosenki Lesa Crane’a z muzyką Freda Wernera (po raz pierwszy nagranej w 1970 r. przez brytyjską grupę "Every Which Way") oraz popularnej w Polsce piosenki kabaretu Piwnica pod Baranami z muzyką Piotra Walewskiego. Na jego podstawie piosenkę "Desiderata" napisał polski raper Sokół z zespołu WWO (płyta "Masz i pomyśl"), a zespół NAIV piosenkę "Dezyderata" znajdującą się na płycie "Przedświt". Wałbrzyski raper Szad również wykorzystał tekst "Dezyderatów" w ostatniej zwrotce "Pytam się czy znasz mój styl", na swojej pierwszej solowej płycie "21 Gramów". Utwór "1692", nawiązujący do tego tematu, znalazł się na płycie "love, peace, noise" zespołu Ewa Braun.
W 1997 r. w Chicago Tribune pojawił się satyryczny felieton "Wear Sunscreen", który w 1998 r. znalazł się na płycie Baza Luhrmanna w postaci piosenki "Everybody’s Free (To Wear Sunscreen)" wykonywanej przez aktora Lee Perry’ego i Quindona Tarvera (chórki). Jej tekst nawiązuje stylem do utworu Ehrmanna, a wykonanie do piosenki Lesa Crane’a. Ten utwór także doczekał się swoich parodii.

</doc>
<doc id="100623" url="https://pl.wikipedia.org/wiki?curid=100623" title="DVD-Audio">
DVD-Audio

DVD-Audio – format zapisywania muzyki na płytach DVD. Daje on możliwość zapisu sygnału monofonicznego, stereofonicznego, a także przestrzennego (5.1). Rozwiązanie to oferuje również możliwość zapisu dźwięku z różną częstotliwością próbkowania (44,1 / 48 / 88,2 / 96 / 176,4 lub 192 kHz) oraz różną rozdzielczością bitową (16, 20 lub 24 bity). Ponadto istnieje możliwość ustawiania różnej częstotliwości próbkowania oraz rozdzielczości bitowej dla poszczególnych nagrań na płycie oraz w obrębie poszczególnych kanałów systemu 5.1. Format DVD-A przewiduje również przenoszenie metadanych związanych z algorytmem downmixu.

</doc>
<doc id="100624" url="https://pl.wikipedia.org/wiki?curid=100624" title="Tkanka mięśniowa">
Tkanka mięśniowa

Tkanka mięśniowa (łac. "textus muscularis") - jedna z podstawowych tkanek zwierzęcych. Składa się z włókien mięśniowych, zbudowanych z miocytów (zespołów komórek mięśniowych), posiadających zdolność do aktywnego kurczenia się.
Rodzaje tkanki mięśniowej:
Wykonanie skurczu następuje dzięki występowaniu w nich miofibryli, czyli włókienek kurczliwych zbudowanych z łańcuchów polipeptydowych.
Efektywność ruchu w mięśniach jest możliwa dzięki ścisłemu ułożeniu włókien mięśniowych, pomiędzy którymi nie występuje żadna inna tkanka. Mechanizm działania miofybryli jest aktualnie przedmiotem dyskusji naukowej i istnieją na ten temat dwie rozbieżne teorie.
Tkanka mięśniowa nie ma własnej substancji międzykomórkowej, a elementy mięśniowe połączone są ze sobą za pomocą tkanki łącznej wiotkiej. Pomimo obecności w komórkach mięśniowych jądra komórkowego oraz pewnej zdolności do podziału, ubytki w tkance mięśniowej tylko w niewielkim stopniu są uzupełniane w wyniku podziału nieuszkodzonych komórek. Najczęściej zostają one zastąpione tkanką łączną tworzącą w tym miejscu bliznę.
Tkanki mięśniowe, poprzecznie prążkowana serca i gładka unerwione są przez układ współczulny i działają niezależnie od woli człowieka. Natomiast mięśnie poprzecznie prążkowane, unerwione somatycznie, kurczą się zgodnie z wolą człowieka.
Tkanka poprzecznie prążkowana szkieletowa.
Elementami strukturalnymi, z których zbudowany jest ten typ tkanki, są komórki wielojądrzaste, nazwane włóknami mięśniowymi. Włókno mięśniowe ma więc charakter syncytium, które powstało w wyniku zespolenia wielu komórek. Dlatego też w każdym włóknie występuje od kilkudziesięciu do kilkuset jąder, które są położone na obwodzie komórki, pod błoną sarkoplazmatyczną. Włókna mięśniowe mają kształt walcowaty, długość ich sięga od 1 do 5 cm, niekiedy zaś nawet do kilkunastu centymetrów.
Wnętrze włókna wypełniają prawie całkowicie włókienka kurczliwe (miofibryle). Biegną one równolegle do siebie, wzdłuż długiej osi włókna, najczęściej zebrane w pęczki, odizolowane skąpą ilością sarkoplazmy. Sarkoplazma, tj. cytoplazma komórek mięśniowych, zawiera czerwony barwnik - mioglobinę oraz znaczne ilości ziaren glikogenu. W komórkach tkanki mięśniowej znajdują się liczne mitochondria zwane również sarkosomami, słabo rozwinięty układ Golgiego, zlokalizowany w pobliżu jądra oraz siateczka śródplazmatyczna gładka. Siateczka śródplazmatyczna występuje w bezpośrednim sąsiedztwie włókien kurczliwych, tworząc bardzo regularny i skomplikowany układ kanalików podłużnych i poprzecznych. Kanaliki podłużne są elementami sieci sarkoplazmatycznej i noszą nazwę sarkotubul. Sarkotubule rozszerzają się na obu końcach sarkomeru tworząc cysterny, które sąsiadują z poprzecznie leżącymi kanalikami utworzonymi w wyniku wypuklenia się sarkolemmy - są to tzw. kanaliki pośrednie T. Do kanalików T przylegają cysterny sąsiadujących kanalików siateczki śródplazmatycznej tworząc tzw. triady. Za pośrednictwem tego systemu kanalików odbywa się wymiana substancji między miofibrylami a środowiskiem zewnętrznym, przewodzenie bodźców skurczowych oraz transport jonów wapnia, niezbędnych do skurczu włókien mięśniowych.
Włókna mięśniowe dzieli się pod względem morfologicznym i czynnościowym na dwa podstawowe typy:
Włókna wolnokurczące zawierają wiele mitochondriów i duże stężenie mioglobiny (stąd zwane są też czerwonymi), co jest istotne, gdyż energię do skurczu czerpią z procesów tlenowych. Charakteryzują się one powolnym narastaniem siły skurczu i dużą wytrzymałością na zmęczenie.
Włókna szybkokurczące się (białe) zawierają mniejsze stężenie mioglobiny, kurczą się szybciej, ale są mniej wytrzymałe. Biorąc pod uwagę główne źródła energii z jakich korzystają, wyróżnia się wśród nich:
Mięśnie człowieka zawierają oba rodzaje włókien, a ich wzajemny stosunek jest różny u różnych ludzi. U sportowców uprawiających dyscypliny siłowe przeważają włókna typu białego. Trening wytrzymałościowy powoduje zwiększenie potencjału tlenowego mięśni przez zwiększenie liczby naczyń kapilarnych w mięśniach.
Budowa włókienek kurczliwych - miofibryli jest bardzo złożona. Nie mają one jednorodnej struktury, lecz składają się z jaśniejszych i ciemniejszych odcinków, leżących na przemian. Jaśniejsze odcinki zbudowane są z substancji pojedynczo załamującej światło - są to tzw. prążki izotropowe I, prążki ciemniejsze izotropowe jak i anizotropowe leżą we wszystkich miofibrylach na długiej osi włókna mięśniowego, wskutek czego powstaje wrażenie poprzecznego prążkowania całego włókna.
Tkanka gładka.
Działa niezależnie od woli i świadomości człowieka. Jest zdolna do ciągłego, lecz bardzo powolnego kurczenia się. Jest elementem budowy naczyń, ścian przewodu pokarmowego, ścian moczowodów, pęcherza moczowego, cewki moczowej oraz skóry.
Tkanka mięśnia sercowego.
Występuje tylko w mięśniu sercowym i choć przypomina budową mięśnia szkieletowego, to wykorzystuje przede wszystkim procesy tlenowe i dzięki dobremu ukrwieniu jest zdolna do ciągłego wysiłku (okres odpoczynku tej tkanki to okres rozkurczu serca).

</doc>
<doc id="100626" url="https://pl.wikipedia.org/wiki?curid=100626" title="Medal „Za obronę Moskwy”">
Medal „Za obronę Moskwy”

Medal „Za obronę Moskwy” () – radzieckie odznaczenie wojskowe.
Medal „Za obronę Moskwy” został ustanowiony dekretem Prezydium Rady Najwyższej ZSRR z 1 maja 1944 roku dla nagrodzenia obrońców Moskwy podczas II wojny światowej, tego dnia zatwierdzono również regulamin i opis odznaki medalu.
Zasady nadawania.
Zgodnie z regulaminem Medalem „Za obronę Moskwy” byli nagradzani:
Medal otrzymywali także partyzanci z obwodu moskiewskiego oraz aktywni uczestnicy obrony Tuły. 
Pierwszy medal 20 lipca 1944 roku otrzymał Józef Stalin. W sumie nadano ponad 1 028 600 Medali „Za obronę Moskwy” (stan na 1995).
Opis odznaki.
Odznaka Medalu „Za obronę Moskwy” to wykonany z mosiądzu krążek o średnicy 32 mm, na którego awersie znajduje się czołg T-34 z grupką żołnierzy na nim na tle ścian Kremla, z lewej strony pomnik Minina i Pożarskiego, a z prawej kremlowska baszta. Nad ścianą widoczna kopuła rządowego gmachu Kremla z flagą z sierpem i młotem. Wyżej lecące samoloty i napis na obwodzie: ЗА ОБОРОНУ МОСКВЫ (pol.: „Za Obronę Moskwy”). W dolnej części na obwodzie jest wieniec laurowy z małą gwiazdą pośrodku. Na rewersie jest na górze sierp i młot, pod nim napis w trzech wierszach: ЗА НАШУ / СОВЕТСКУЮ / РОДИНУ (pol.: „Za Naszą Radziecką Ojczyznę”). Wszystkie elementy są wypukłe. Projektantem rysunku był malarz N.I. Moskalew.
Medal zawieszany jest na metalowej pięciokątnej blaszce obciągniętej wstążką z trzema podłużnymi oliwkowymi paskami szerokości 5 mm przedzielonymi dwoma paskami czerwonymi szerokości 4 mm i z dwoma wąskimi czerwonymi paskami po bokach.
Medal noszony był na lewej piersi, w kolejności po Medalu „Za obronę Leningradu”.

</doc>
<doc id="100627" url="https://pl.wikipedia.org/wiki?curid=100627" title="Antananarywa">
Antananarywa

Antananarywa ("Antananarivo", potocznie "Tana") – stolica Madagaskaru i prowincji Antananarywa. Położona jest w środkowej części wyspy, nad rzeką Ikopa, na wysokości ok. 1400 m n.p.m. Antananarywa jest największym miastem na wyspie, stanowiącym centrum administracyjne, gospodarcze, naukowe i komunikacyjne kraju. Rozwinął się tu przemysł spożywczy, tytoniowy i włókienniczy. Znajdują się tu wyższe uczelnie University of Madagascar oraz Collège Rural d'Ambatobe.
Nazwa miasta.
Nazwa miasta "Antananarywa" oznacza „Miasto Tysiąca". W okresie kolonialnym i przez kilka lat po odzyskaniu niepodległości (do 1976) używano formy Tananarywa ("Tananarive"). W języku malgaskim nazwę tę wymawia się „Tananariwu".
Historia.
Antananarywa została założona w 1625 i była stolicą wodzów Hova. W 1797 została stolicą królestwa ludu Merina. Dzięki podbojom króla Radamy I stała się wkrótce stolicą nieomal całego Madagaskaru. W 1895 miasto zajęli Francuzi i włączyli je do protektoratu Madagaskaru.
Początkowo miasto zbudowane było z kamieni i cegły. W XIX w. zostało przebudowane na wzór europejski. Wtedy też powstały liczne pałace m.in.: królewski oraz zamożnych rodów, gmachy rządowe, siedziba francuskiego protektoratu, katedry anglikańska i katolicka, które zlokalizowano w centrum.
Transport.
Międzynarodowe lotnisko Ivato zlokalizowane jest na północny zachód od miasta. 

</doc>
<doc id="100628" url="https://pl.wikipedia.org/wiki?curid=100628" title="Antananariwa">
Antananariwa



</doc>
<doc id="100629" url="https://pl.wikipedia.org/wiki?curid=100629" title="Żelechów">
Żelechów

Żelechów – miasto we wschodniej Polsce, w województwie mazowieckim, w powiecie garwolińskim, siedziba gminy miejsko-wiejskiej Żelechów. W latach 1975–1998 miasto administracyjnie należało do województwa siedleckiego. Według danych z 2021 roku, Żelechów miał 3094 mieszkańców. Miejscowość położona jest w odległości 52 km od Siedlec, 85 km od Warszawy i 85 km od Lublina. Miasto stanowi lokalne centrum edukacji, mieszcząc kilka szkół średnich, jak i gospodarcze, stanowiąc miejsce handlu i pracy dla mieszkańców miasta i okolic.
Historia Żelechowa liczy ponad siedemset lat. Od około 1418 roku miejscowość posiada prawa miejskie, od 1447 roku odbywają się też targi we wtorek. Do II wojny światowej Żelechów był miastem zamieszkanym w większości przez Żydów. Ślady ich obecności zachowały się w tutejszej architekturze. W Żelechowie znajduje się także 8 obiektów wpisanych do rejestru zabytków i wiele innych historycznych budynków.
Geografia.
Położenie.
Żelechów leży we wschodniej części województwa mazowieckiego, tuż przy granicy z województwem lubelskim. W okresie 1975–1998 znajdował się w województwie siedleckim, natomiast do 1939 roku w województwie lubelskim. Historycznie Żelechów leżał początkowo w ziemi sandomierskiej, a następnie w ziemi stężyckiej w przedrozbiorowym województwie sandomierskim, a zatem w Małopolsce. W administracji kościelnej Żelechów należy do diecezji siedleckiej w metropolii lubelskiej. Zgodnie z podziałem geograficznym, miasto leży na Wysoczyźnie Żelechowskiej, będącej częścią Niziny Południowopodlaskiej. Żelechów położony jest w granicach zasięgu dialektu mazowieckiego języka polskiego. Widać zatem, że jest to miejscowość leżąca na pograniczu trzech krain historyczno-geograficznych: Mazowsza, Lubelszczyzny i Podlasia.
Żelechów położony pośrodku mezoregionu Wysoczyzny Żelechowskiej – pofalowanym terenie, ukształtowanym przez zlodowacenia, pokrytym w większości polami uprawnymi, rzadziej lasami. Miejscowość znajduje się w pobliżu źródła rzeki Wilgi. Przez miasto przepływa niewielka rzeka – Żelechówka, uchodząca na północ do Wilgi. Żelechów ulokowany jest na krawędzi wzniesienia, wysokość nad poziomem morza waha się od około 160 m (w pobliżu rzeki) do ponad 195 m (na wschód od zakładu Bumar-Waryński). W pobliżu doliny rzeki zostały utworzone stawy hodowlane.
Klimat.
Żelechów podobnie jak Warszawa położony jest w regionie klimatycznym mazowiecko-podlaskim. Średnia temperatura roczna wynosi 8 °C, średnia temperatura w lipcu to 19 °C, a w styczniu −3 °C. Średnia wilgotność to 80%, a zachmurzenie – 67%. Średnia roczna suma opadów wynosi 550 mm. Pokrywa śnieżna leży po 50–60 dni w roku, jej grubość wynosi średnio 5 cm. Przeważają wiatry zachodnie i południowo-wschodnie o prędkości 2–5 m/s. Okres wegetacyjny trwa średnio 212 dni.
Struktura powierzchni.
Powierzchnia miasta wynosi 1214 ha (12,14 km²). Granice administracyjne wykraczają daleko poza obszar ścisłej zabudowy, dlatego też większość powierzchni stanowią użytki rolne (945 ha, 77,8%), 43 ha (3,6%) zajmują lasy, a 226 ha (18,6%) to tereny zabudowane i nieużytki.
Części miasta.
Części miasta według GUS.
System TERYT (Krajowy Rejestr Urzędowy Podziału Terytorialnego Kraju) wyróżnia następujące osiedla lub dawne wsie włączone w obszar miasta:
Podział nieformalny.
Na mapach można odnaleźć dodatkowo następujące części miasta:
Demografia.
Żelechów lokuje się na 653. pozycji (na 979 miast w 2023 roku). Jest najmniejszym miastem w powiecie garwolińskim. Ludność Żelechowa w 2021 roku stanowiła 48% ludności gminy. Szczegółowe dane z 31 grudnia 2021 roku:
W 2021 roku 21,2% populacji było w wieku przedprodukcyjnym (17 lat i mniej), 58,4% w wieku produkcyjnym i 20,4% w wieku poprodukcyjnym. W piramidzie ludności widać wyraźnie powojenny wyż demograficzny i jego późniejsze echa. Poza Polakami stanowiącymi zdecydowaną większość, Żelechów zamieszkują także Romowie.
Nagły przyrost ludności o około 200 osób w 1998 roku związany jest z przyłączeniem do Żelechowa osiedla "PGR". W 2021 roku urodziło się 46 dzieci, w tym 45,7% dziewczynek i 54,3% chłopców, zmarło 57 osób w tym 43,7% kobiet oraz 56,3% mężczyzn. Przyrost naturalny był ujemny w roku 2021 i wyniósł -2.83 w przeliczeniu na 1000 mieszkańców. W roku 2021 z Żelechowa wymeldowały się 52 osoby a zameldowało 46 osób. Saldo migracji w 2021 roku wyniosło -10osób. Największe było w 1999 roku, kiedy wyniosło 41 osób, a najmniejsze w roku 2005, kiedy wyniosło -29 osób.W roku 2021 28,9% mieszkańców Żelechowa jest stanu wolnego, 58,0% żyje w małżeństwie, 4,2% mieszkańców jest po rozwodzie, a 8,8% to wdowy/wdowcy.
Nazwa.
Nazwa używana była już w czasach średniowiecza. Zapisano ją wtedy w postaci "Zelechov" (1335–1342). Jan Długosz w "Liber beneficiorum dioecesis Cracoviensis" (opisie majątków i przychodów Kościoła katolickiego w diecezji krakowskiej) powstałym w okresie 1470–1480 zapisał ją natomiast jako "Zyelyechow". Nazwa pochodzi od nazwy osobowej "Żelech", która z kolei powstała z imion złożonych typu Żelisław. Taką wersję wydarzeń przedstawia też wiersz pt. „Legenda o założeniu Żelechowa”.
Istnieje także legenda przypisująca pochodzenie nazwy miasta bitwie rozegranej w tym miejscu między Polanami a Jaćwingami. Bitwę przegrali Polanie, skąd miał się wziąć zwrot "żal Lachów", a stąd powstać nazwa Żelechów. Prawdziwość legendy jest wątpliwa, gdyż na tym obszarze nie określano Polaków mianem Lachów.
"Chyba że nazwa Żelechów upamiętnia założenie osady w czasie, kiedy te tereny były podbite przez władców ks. halicko-włodzimierskiego (w latach 1288-1302 opanował te okolice ruski książę bełski Jerzy Lwowicz, w latach 1301-08 tytułowany księciem halickim; jeszcze wcześniej w latach 1243-1253  ziemie te podbił książę halicko-wołyński Daniel Romanowicz). Dlatego też jeżeli założymy że  być może nazwa osady upamiętnia tragiczny los polskich mieszkańców osady nazywanych przez Litwinów i Jadźwingów Lachami (a taki wielki najazd Litwinów, Jadźwingów i Prusów na te tereny miał miejsce w 1244roku; po raz drugi Litwini najechali na te ziemie w 1300 i 1302r.) to istnieje możliwość że istnienie nazwy nie musi być związane z legendarnym Żelisławem."(opracowano na podstawie: http://www.kworum.com.pl/art8035,rus_i_litwa_wrogowie_polski_piastowskiej.html)
Nazwa w innych językach:
Historia.
Żelechów po raz pierwszy dowodnie pojawia się w źródłach w wykazach świętopietrza w latach 1325-1327, 1336, 1346. Wymienieni są też dwaj jej plebani Fabian i Florian. W 1325 roku powstała tutaj parafia. Żelechów uzyskał prawa miejskie przed 1447 rokiem, ponieważ wtedy na podstawie dokumentu Kazimierza Jagiellończyka z dnia 4 września 1447 roku wystawionego w Łukowie, na prośby Andrzeja i Mikołaja synów śp. Andrzeja Ciołka, podkomorzego sandomierskiego, król zezwolił na odbywanie w ich mieście Żelechowie targów tygodniowych w każdy wtorek i jarmarków w święto Przeniesienia św. Stanisława na jesieni. Uwalnił także wszystkich mieszczan i mieszkańców żelechowskich obydwu płci od opłaty ceł i myt w całym swoim królestwie. Dokument ten wyraźnie wskazuje, że w tym czasie Żelechów był już lokowanym miastem. Było to miasto prywatne, co oznacza że ziemia, a często także budynki, nie należały do mieszkańców, a były tylko dzierżawione od właściciela majątku. Początkowo była nimi rodzina Ciołków, która później przybrała nazwisko Żelechowskich. Kronikarz Jan Długosz w swoim Liber Beneficiorum z lat 1470-80 podaje, że w Żelechowie znajdował się drewniany kościół. W 1513 roku zmieniono terminy odbywania targów i jarmarków. Targi tygodniowe miały się odtąd odbywać w poniedziałki, a jarmark z dnia św. Stanisława (8 maja) przesunięto na dzień św. Marka (25 kwietnia). Miasto rozwijało się szybko, jednak w XVII wieku Potop szwedzki zahamował jego rozwój. Żelechów często zmieniał właścicieli, w 1792 roku został nim Ignacy Wyssogota Zakrzewski – pierwszy prezydent Warszawy, wytyczono wtedy Rynek i wybudowano ratusz, założono nowe cmentarze.
W 1795 roku Żelechów znalazł się w granicach zaboru austriackiego, w czasie wojen napoleońskich w Księstwie Warszawskim, a później w Królestwie Polskim. W latach 1829–1831 Joachim Lelewel był posłem na sejm z powiatu żelechowskiego. Dyktator powstania styczniowego, Romuald Traugutt, mieszkał w Żelechowie. Służył tu jako oficer batalionu saperów. Po powstaniu miejscowość przestała być prywatna, uwłaszczono okolicznych chłopów i mieszczan, wybudowano garnizon, który korzystnie wpłynął na stan gospodarki. Nastąpił okres szybkiego rozwoju, powstało wiele zakładów rzemieślniczych i przemysłowych, działały szkoły elementarne, straż pożarna, cechy i inne instytucje. Szczególnie wtedy Żelechów stał się znany z produkcji butów. W 1880 roku dużą część miasta strawił pożar, ale szybko je odbudowano.
W pierwszej połowie 1936 roku dochodzi do ekscesów o podłożu antysemickim. W 1939 roku w Żelechowie mieszkało około 9000 mieszkańców.
W czasie II wojny światowej w Żelechowie istniało getto, gdzie na małym obszarze skupiono około 13 000 Żydów, także z innych polskich miast. We wrześniu 1942 roku rozpoczęto likwidację getta, ludność wywożono do obozu w Treblince. Ponieważ panował przy tym chaos, wielu udało się uciec. Przyłapanych na ucieczce mordowano na miejscu. Zginęło w ten sposób około 1000 osób. W okolicy działała Armia Krajowa. Sowieci wkroczyli do miasta 27 lipca 1944 roku, mieszkało wtedy w Żelechowie około 4000 osób.
Po wojnie odbudowano zniszczenia, lecz mimo tego liczba mieszkańców spadła do 3359 osób w 1961 roku. W okresie PRL powstały gmachy szkół, zakłady przemysłowe i osiedla mieszkaniowe. Do 2000 roku liczba mieszkańców powróciła do 4 000.
Urbanistyka.
Pierwotnie osada Żelechów była prawdopodobnie ulicówką i z tamtego okresu pochodzi kształt ulicy Długiej, przebieg południowej odnogi został w późniejszych wiekach zatarty. Po uzyskaniu praw miejskich utworzono, prawdopodobnie w XV w., nowy, ortogonalny układ urbanistyczny. Ulokowano go na południe od pierwotnego położenia osady, z rynkiem umiejscowionym prawdopodobnie na terenie dzisiejszego Nowego Parku. Obszar Starego Miasta dość szybko stał się dzielnicą żydowską i utracił w ciągu wieków zabudowy regularny charakter.
Pod koniec XVIII w. ówczesny właściciel Żelechowa – Ignacy Wyssogota Zakrzewski w ramach prac porządkowych zorganizował budowę Nowego Miasta. Jego centrum stał się obszerny Nowy Rynek umiejscowiony na północny zachód od Starego Rynku i południe od kościoła. Pośrodku rynku pobudowano ratusz. Założenie przewidywało ulice w układzie krzyżowym, wychodzące ze środków pierzei placu, oraz po dwie ulice w narożnikach. Taki układ sięgnął tylko przyrynkowych kwartałów zabudowy. Ze względu na bliskość rzeki i terenów podmokłych od zachodu i folwarku od północy, rozbudowa miasta następowała w kierunkach południowym i wschodnim względem Nowego Rynku. Obecnie nowa zabudowa pojawia się głównie wokół dróg dojazdowych do okolicznych miejscowości. W latach 90. powstały jednak osiedla domków jednorodzinnych "Chłopickiego" (w pobliżu ulicy Chłopickiego) oraz "Staszica" wokół nowo powstałej ulicy Słowackiego. Obecnie nowa zabudowa pojawia się wzdłuż bocznych ulic miasteczka jak np. przy ulicy Ogrodowej czy Lelewela. 
Architektura.
Poza okolicami Rynku większość zabudowy stanowią domy jednorodzinne o luźnej zabudowie w pierzejach. Wiele z nich to stare, drewniane budynki – w tym pozostałości żydowskiego sztetlu. Obecnie powstają domy murowane, szczególnie na obrzeżach miasta, gdzie zabudowa jest luźniejsza. W mieście znajdują się także dwa osiedla złożone z bloków mieszkalnych, jak i kamienice, które ulokowane są głównie w okolicach Rynku i ulicy Piłsudskiego. Oprócz zabytków w stylach barokowym i klasycystycznym, w Żelechowie mieszczą się również budynki modernistyczne. Należą do nich gmach Miejsko-Gminnego Ośrodka Kultury, pawilony przy Rynku i gmachy szkół. Z architektury postmodernistycznej wyróżnia się budynek hali sportowej przy gimnazjum.
Zabudowa miasta sięga co najwyżej 4. kondygnacji. Najwyższym budynkiem jest kościół parafialny. Wyższymi od niego konstrukcjami są: komin zakładów Bumar-Waryński i maszt radiowy przy urzędzie pocztowym.
Przyroda.
W Żelechowie znajdują się pomniki przyrody, do których należą lipy drobnolistne i klony w zabytkowym parku wokół pałacu, który stał się w 2005 roku własnością prywatną. W mieście znajduje się także publiczny park nazywany "nowym parkiem" o powierzchni 6 ha, a także 5 zieleńców o łącznej powierzchni 2,4 ha i 3,6 ha terenów zieleni osiedlowej. W 2021 roku w Żelechowie znajdowały się lasy o powierzchni 34,7 ha, z czego zdecydowana większość (34 ha) znajdowała się w prywatnych rękach. Tuż przy południowej granicy miasta znajduje się dość duży, państwowy las nazywany "żelechowskim", a także prywatne lasy na Wardzie. Można tam spotkać m.in. sarny.
Ochrona środowiska.
W pobliżu stawów działa biologiczna oczyszczalnia ścieków, mogąca według projektu oczyścić 2000 m³/dobę (odpowiada to 16 300 osobom). W 2006 roku oczyszczalnia obsługiwała 3755 osób. Dzieje się tak, ponieważ nie wszędzie dociera jeszcze kanalizacja. W Żelechowie istnieje także niewielka oczyszczalnia przemysłowa o przepustowości 200 m³/dobę. W 2021 roku 179 tys. m³ ścieków dotarły do oczyszczalni, i wszystkie zostały oczyszczone.Woda pobierana ze źródeł podziemnych zużywana jest głównie przez gospodarstwa domowe. Wszystkie odpady komunalne, o łącznej masie 408 ton (z czego prawie 398 ton pochodziło z gospodarstw domowych), zostały zgromadzone na wysypisku znajdującym się tuż za granicami miasta
Gospodarka.
W Żelechowie w roku 2021 w rejestrze REGON zarejestrowanych było 421 podmiotów gospodarki narodowej, z czego 365 stanowiły osoby fizyczne prowadzące działalność gospodarczą. Najwięcej podmiotów działa w sektorze budownictwa (95 podmiotów) oraz w handlu hurtowym i detalicznym (92 podmioty). Według klas wielkości najczęściej spotykaną formą prowadzenia działalności są mikroprzedsiębiorstwa - jest ich aż 405. Żelechów stanowi ośrodek usługowy regionu rolniczego. W samym mieście działa ponad 300 indywidualnych gospodarstw rolnych. W 2021 roku istniał 15 zakładów należące do sektora publicznego. Historycznie Żelechów związany był z garbarstwem i rzemiosłami takimi jak rymarstwo, szewstwo i kuśnierstwo. Dzięki przywilejom, danym szewcom w końcu XVIII wieku, Żelechów stał się także znanym ośrodkiem tego rzemiosła. Dziś część firm kontynuuje te tradycje. W latach 1948-1979 funkcjonowała Spółdzielnia Pracy Przemysłu Skórzanego "Piechur" w Żelechowie.
Przemysł.
Jednym z najważniejszych zakładów przemysłowych jest "Waryński Żelechów", spółka zależna grupy holdingowej Bumar-Waryński. Produkuje się tam hydraulikę siłową i przyrządy służące do ćwiczeń siłowych i rehabilitacyjnych. Firma "Lemet" zajmuje się produkcją części zamiennych do ciągników. Poza tym w mieście mają siedzibę podmioty przemysłu spożywczego i odzieżowego.
Handel.
W Żelechowie działa kilkadziesiąt sklepów. W sierpniu 2008 roku, po rocznej budowie, otwarto supermarket Carlos.Obecnie w jego miejscu funkcjonują Delikatesy Centrum. W grudniu 2009 roku otwarto supermarket Biedronka. We wtorki w godzinach rannych w Żelechowie odbywają się targi. Mają one ponad pięćsetletnią tradycję. Targowisko mieści się na placu pomiędzy ulicami Lelewela, Sienkiewicza i aleją Wojska Polskiego. Jest on jednak zbyt mały, więc często handel odbywa się także na pobliskich ulicach. Do Żelechowa zjeżdżają się wtedy handlarze i okoliczni rolnicy, czyniąc z tej części miasta bardzo ruchliwe miejsce.
Gospodarka mieszkaniowa.
Według danych z 2021 roku, w Żelechowie znajdowało się 1318 mieszkań, których przeciętna wielkość wynosi 85m².Większość mieszkań stanowiła własność prywatną, gmina w 2021 roku posiadała 63 lokale mieszkaniowe. W centralne ogrzewanie wyposażone było 76,86% mieszkań, w łazienkę 81,71%, a dostęp do wodociągu miało 90,44%. W 2021 oddano w Żelechowie do użytku 10 nowych mieszkań, wszystkie wybudowane indywidualnie.
Ochrona zdrowia.
W 2021 roku w Żelechowie funkcjonują prywatne przychodnie lekarskie, które zapewniają mieszkańcom podstawową opiekę zdrowotną. W Żelechowie działają również prywatne gabinety stomatologiczne współpracujące z Narodowym Funduszem Zdrowia oraz NZOZ „REHABILITACJA” świadczący usługi w zakresie rehabilitacji leczniczej. Ponadto w Żelechowie funkcjonuje 6 aptek.
Kultura.
Biblioteki i muzeum.
W Żelechowie działa biblioteka publiczna, która do 2008 roku ma swoją siedzibę w ratuszu.Posiada ona zbiór około 23 tys. woluminów . Miejsko-Gminna Biblioteka aktywnie włącza się w działalność kulturalną organizując takie wydarzenia jak "Noc Bibliotek" czy "Ferie Zimowe z Książką w tle".W mieście działają także cztery biblioteki szkolne. Dnia 17 sierpnia 1997 roku, z okazji obchodów 550. rocznicy nadania praw miejskich, powołano do życia "Izbę Pamięci Ziemi Żelechowskiej". Początkowo działała ona przy bibliotece, obecnie przy Urzędzie Miasta i Gminy. Izba posiada zbiory związane z historią, archeologią, etnografią i sztuką. Znajdują się tam m.in. archiwa parafialne, dawne dokumenty, zdjęcia, zabytki archeologiczne i obrazy lokalnych artystów.
Działalność kulturalna.
Przy ulicy Romualda Traugutta mieści się Miejsko Gminny Ośrodek Kultury. Przy MGOK-u działa także ludowy zespół "Łomniczanki", związany z pobliską wsią Łomnicą. W tym samym budynku mieści się także siedziba Ochotniczej Straży Pożarnej, przy której działa orkiestra. Przy parafii działa schola "Perełki", która występowała m.in. przy koncertach Arki Noego i Mieczysława Szcześniaka w Warszawie i w programie telewizyjnym "Ziarno". Co roku na początku września mają miejsce Dni Żelechowa, impreza mająca upamiętniać nadanie praw miejskich. Podczas tych uroczystości, a także innych okoliczności w ostatnim czasie koncertowali m.in. Mieczysław Szcześniak, Papa Dance, Eleni, Michał Milowicz i Leszcze. Obecnie w Żelechowie przy MGOKu funkcjonuje "Chór Żelechowa" oraz teatr amatorski "Niby nic", który swoją działalność prowadzi od 2016 roku. W samym MGOKu organizowane są warsztaty plastyczne, nauka gry na gitarze czy zajęcia taneczne. Od 2015 roku na Rynku w Żelechowie w okresie świąt Bożego Narodzenia organizowany jest Jarmark Bożonarodzeniowy. Lokalny ośrodek kultury organizuje również takie wydarzenia jak Gminny Dzień Dziecka, Rajd Rowerowy czy Mikołajki.
Kultura dawniej.
Od końca XIX wieku do lat 80. XX wieku działał w Żelechowie teatr amatorski. Jego działalność została zainicjowana przez dra Antoniego Michałowskiego. W 1906 roku powołano Towarzystwo Miłośników Sceny i Muzyki. W 1913 roku przedstawienia odbywały się w domu kultury, wybudowanym przy ulicy Pałacowej (obecnie Piłsudskiego). W 1927 teatr wystawił sztukę "Skalmierzanki" z udziałem uczniów szkoły baletowej w Warszawie i w reżyserii zawodowej aktorki Marii Dmowskiej. Po II wojnie światowej teatr zdobywał wiele nagród i wyróżnień. Była to między innymi I nagroda na Światowym Festiwalu Młodzieży i Studentów w Warszawie i nagroda Ministra Kultury i Sztuki. W 1976 roku grupa ze sztuką "Pensja pani Latter" zdobyła II nagrodę na Ogólnopolskiej Prezentacji Teatrów Dramatycznych w Stalowej Woli. Wraz ze śmiercią Konstantego Bernackiego, który od 1950 roku opiekował się teatrem, zakończyła się jego działalność. W okresie PRL w Żelechowie działało kino, które na początku lat 90. zostało zlikwidowane. Od 1996 roku w okresie świątecznym organizowany był Przegląd Bożonarodzeniowych Form Teatralnych, w którym uczestniczyły uczniowskie grupy teatralne. W 2006 roku młodzież z okazji Dnia Kobiet i Walentynek zorganizowała koncerty muzyczne. W 2009 r. odbyły się dwa koncerty, noworoczny 25 stycznia i "Wieczór Jana Pawła II „Santo Subito”" 19 kwietnia, mające miejsce w kościele parafialnym. Zorganizowane były przez Miejsko-Gminny Ośrodek Kultury w Żelechowie, a występowali w nich artyści Teatru Wielkiego Opery Narodowej i scen warszawskich, m.in. Wiesław Bednarek.
Media.
Urząd Miasta i Gminy od 2006 do 2009 roku wydawał czasopismo "Żelechowiak". Towarzystwo na Rzecz Rozwoju i Wyzwalania Inicjatyw Gospodarczych do 2003 roku wydawało miesięcznik "Żelechowskie Wieści". W związku z rozwojem technologicznym większość jednostek związanych z miastem prowadzi swoje profile w internetowych mediach społecznościowych. I tak obecnie funkcjonują strony internetowe klubu sportowego Sęp Żelechów, Urzędu Miejskiego jak i również innych jednostek organizacyjnych. Poszczególne podmioty również aktywnie działają na platformie Facebook.Od 30 listopada 2006 roku w mieście działa nadajnik Katolickiego Radia Podlasie. Sprawy lokalne poruszane są także na łamach Tygodnika Siedleckiego, i lokalnej gazety "Twój Głos." W telewizji Żelechów pojawia się w Kurierze Mazowieckim lub na TVP3. Na przełomie lipca i sierpnia 2007 roku Stowarzyszenie Wspierania Aktywności Lokalnej wydało pierwszy numer czasopisma "Razem dla miasta i wsi".
Edukacja.
W mieście działa Przedszkole Publiczne "Pluszowy Miś" wraz z klubem dziecięcym oraz Szkoła Podstawowa im. Romualda Traugutta. W przeszłości w Żelechowie działały również dwa gminazja - Gimnazjum im. Jana Pawła II oraz Publiczne Gimnazjum Powiatowe. W mieście działają również szkoły ponadpodstawowe:
Sport i rekreacja.
W mieście działa klub sportowy Sęp Żelechów założony w 1921 roku. Drużyna piłkarska wchodząca w skład klubu gra w biało niebieskich barwach, obecnie w mazowieckiej lidze okręgowej w grupie Siedlce. Największym sukcesem Sępa było granie w III lidze w sezonie 1982/1983. Klub posiada boisko z trybunami i oświetleniem.
W Żelechowie ogólnie dostępne jest stare boisko Klubu Sportowego Sęp Żelechów przy ulicy Piłsudskiego i boiska do gry w koszykówkę lub tenis. W parku miejskim działa siłownia na świeżym powietrzu. Przy szkołach znajdują się łącznie trzy hale sportowe. W mieście działa także 11. koło Polskiego Związku Wędkarskiego, a przy ulicy Ogrodowej znajdują się ogródki działkowe.
Przez Żelechów wytyczone zostały w 2009 roku trzy szlaki rowerowe:
Religia.
Większość mieszkańców miasta to katolicy. W Żelechowie mieści się siedziba dekanatu żelechowskiego, grupującego kilka okolicznych parafii, w tym tutejszą parafię Zwiastowania Najświętszej Maryi Panny. W mieście znajduje się cmentarz parafialny. Tuż przy granicy miasta znajduje się Kościół filialny, który w XVIII wieku pełnił funkcję kościoła zastępczego. W obecnych czasach msza odbywa się tam raz do roku z okazji Zielonych Świątków. Mają tutaj placówkę Siostry Opatrzności Bożej. Jest to stały punkt noclegu pielgrzymów wędrujących do Częstochowy. Przed II wojną światową w Żelechowie znajdowała się synagoga, której obecność związana była z faktem, że większość mieszkańców miasta stanowili Żydzi. Dziś Synagogi już nie ma, śladem kultu religijnego Żydów z Żelechowa jest znajdujący się przy ulicy Reymonta cmentarz Żydowski - kirkut.
Polityka.
Samorząd.
Żelechów jest siedzibą gminy miejsko-wiejskiej. Zgodnie z ustawą o samorządzie gminnym z 1990 roku, gmina posiada Burmistrza Miasta i Gminy – organ władzy wykonawczej i Radę Miejską – organ władzy stanowiącej i kontrolnej. Burmistrzem od 6 sierpnia 1995 roku do 12 sierpnia 2009 roku był Leonard Gula, członek Polskiego Stronnictwa Ludowego, związany podczas wyborów w 2006 roku z Komitetem Wyborczym Wyborców Sokołowska Wspólnota Samorządowa. 12 sierpnia 2009 r. wojewoda mazowiecki stwierdził wygaśnięcie mandatu burmistrza w związku z nieprawidłowościami w jego oświadczeniach majątkowych z 2004 i 2005 roku. 3 września 2009 roku premier wyznaczył osobę tymczasowo pełniącą funkcję Burmistrza Żelechowa – Jerzego Duchnę. W wyborach przedterminowych zarządzonych na dzień 8 listopada 2009 roku zwyciężyła Mirosława Miszkurka. Szefowa Stowarzyszenia Wspierania Aktywności Lokalnej „Razem dla miasta i wsi” zdobyła 2319 głosów, zaś jej jedyny kontrkandydat, Andrzej Szubielski, zastępca byłego burmistrza Guli – 1212 głosów. 10 listopada 2009 roku podczas nadzwyczajnej sesji Rady Miejskiej Mirosława Miszkurka złożyła ślubowanie. Z chwilą złożenia ślubowania zwyciężczyni wyborów stała się formalnie Burmistrzem Żelechowa. Podczas wyborów w 2010 r. urzędująca burmistrz była jedynym kandydatem na to stanowisko i otrzymała blisko 80% poparcia mieszkańców. W 2014r. doszło do reelekcji znajdującej się na stanowisku Burmistrza Żelechowa Mirosławy Miszkurki. W wyborach w 2018r. Mirosława Miszkurka przegrała z Łukaszem Boguszem, który urząd pełni w kadencji 2018-2023.
Podczas ostatnich wyborów radnych miasta i gminy Żelechów, miasto było podzielone przez Państwową Komisję Wyborczą na 7 jednomandatowych okręgów, przez co 7 radnych zostało wybranych do 15-osobowej Rady Miejskiej w Żelechowie.
Radni wybrani z okręgów na terenie miasta Żelechów:
Urszula Kobielus z Żelechowa została wybrana radną powiatu garwolińskiego. Krzysztof Ośka z Żelechowa, związany z PiS, jest członkiem zarządu powiatu garwolińskiego.
Poglądy polityczne mieszkańców.
W drugiej turze wyborów prezydenckich w 2020 roku, w gminie Żelechów 80,35% głosów zdobył Andrzej Duda, przy frekwencji 73,12%. Żelechowianie poparli wejście Polski do Unii Europejskiej w referendum w 2003 roku, oddając 62,4% głosów na tak, przy frekwencji 60,0%. W wyborach parlamentarnych z 2019 roku wyniki były następujące:
Transport.
Przez miasto przebiega droga wojewódzka nr 807 Łuków – Maciejowice. W Żelechowie jest to ulica Długa, skręca ona na Ostrowie na południowy zachód. Skrzyżowania z ulicą Długą zostały w ostatnich latach przebudowane tak, aby zapewnić przestrzeganie pierwszeństwa przejazdu. Żelechów położony jest w odległości 12 km, od trasy europejskiej E372 (droga krajowa nr 17), która obecnie jest drogą ekspresową łączącą Warszawę z Lublinem. Miejscowość posiada bezpośrednie połączenie PKS z Garwolinem, Łukowem, Rykami i Warszawą. Przystanek autobusowy znajduje się na Rondzie im. 100-lecia Odzyskania Niepodległości. Najbliższa stacja kolejowa znajdują się w Sobolewie. Najbliższy port lotniczy to Warszawa-Okęcie.
Układ drogowy Żelechowa tworzy pierścień wokół obszaru o najściślejszej zabudowie. Składa się on z ulic: Henryka Sienkiewicza, Icchaka Weisenberga, Długiej, Józefa Chłopickiego i Romualda Traugutta, która krzyżuje się z ulicą Sienkiewicza. Główną drogą śródmiejską jest ulica Tadeusza Kościuszki.

</doc>
<doc id="100636" url="https://pl.wikipedia.org/wiki?curid=100636" title="Lustrzanka małoobrazkowa">
Lustrzanka małoobrazkowa



</doc>
<doc id="100642" url="https://pl.wikipedia.org/wiki?curid=100642" title="Pohjola">
Pohjola

Pohjola to legendarne miejsce w mitologii fińskiej, którego nazwa pochodzi od słowa "Pohja" (północ) i oznacza "Kraj Północy", czyli cały obszar polarny, zaś w świecie "Kalevali" był to kraj Lapończyków, kraj oddzielony od Kalevali morzem.
W prawdziwym świecie Pohjola zawiera część Laponii i starożytnej krainy Kainuu. Nazwy tej używa się jednak również dla całkowicie mitycznego miejsca, źródła zła, wiecznie zimnej krainy północy. Z tej Pohjoli pochodzą choroby i mróz. Pohjola jest wrogiem Vainoli, "kraju Kalevali".
W fińskiej mitologii władczynią Pohjoli jest Louhi, zła wiedźma o wielkiej mocy. Wielki kowal Seppo Ilmarinen wykuł na jej prośbę Sampo i podarował jej w zamian za rękę jej córki. Sampo to magiczny młynek obfitości, który dostarcza mieszkańcom Pohjoli niezliczone ilości dóbr. Inne postacie z "Kalevali" również starały się o rękę córek Pohjoli. Byli wśród nich poszukiwacz przygód Lemminkäinen i wielki mędrzec Väinämöinen. Louhi zażądała od nich cudów podobnych do Sampo, takich jak zabicie Łabędzia z Tuoneli. Gdy któryś z oblubieńców wreszcie otrzymał rękę jednej z córek, w wielkich komnatach Pohjoli odbywały się wielkie uczty.
Korzenie „drzewa świata”, filaru Ziemi, znajdowały się według fińskiej mitologii gdzieś za północnym horyzontem, w Pohjoli. Wykucie Sampo i podarowanie go wiedźmie Louhi, walka ludzi z południa o zdobycie Sampo i użycie go do własnych celów oraz jego rozbicie składają się razem na dużą część tekstu "Kalevali".

</doc>
<doc id="100644" url="https://pl.wikipedia.org/wiki?curid=100644" title="Medal „Za udział w walkach o Berlin”">
Medal „Za udział w walkach o Berlin”

Medal „Za udział w walkach o Berlin” – polskie odznaczenie wojskowe o charakterze pamiątkowym, nadawane przez Ministra Obrony Narodowej.
Historia.
Medal „Za udział w walkach o Berlin” został ustanowiony przez Sejm ustawą z dnia 21 kwietnia 1966 roku dla uczczenia zwycięstwa nad niemieckim faszyzmem oraz wkładu ludowego Wojska Polskiego w zdobyciu Berlina w 1945 roku. Zgodnie z ustawą medal stanowił uznanie dla osób, które brały udział w walkach o Berlin.
Rozporządzenie z dnia 25 kwietnia 1966 roku Ministra Obrony Narodowej określiło zasady i tryb nadawania medalu, wzór odznaki oraz sposób jego noszenia.
Projektantem medalu był Wacław Kowalik.
Z dniem 23 grudnia 1992 uznano nadawanie Medalu Za udział w walkach o Berlin za zakończone, podobnie jak większości orderów i odznaczeń wojennych za dotychczasowe zasługi (ustawą z dnia 16 października 1992).
Medal jest noszony obecnie na lewej piersi w kolejności bezpośrednio po aktualnie nadawanych odznaczeniach polskich, a przed reformą odznaczeniową z 1992 był noszony przed medalem „Za zasługi dla obronności kraju”. Z racji nadawania przez Ministra Obrony Narodowej, było to odznaczenie resortowe o niższej randze od pozostałych odznaczeń państwowych, wręczanych przez Radę Państwa lub Prezydenta RP.
Zasady nadawania.
Zgodnie z rozporządzeniem medal nadawany był osobom, które pełniły służbę wojskową w okresie od kwietnia 1945 roku do 9 maja 1945 roku w następujących jednostkach Wojska Polskiego:
Medal mógł być nadany również osobom, które pełniły służbę wojskową w wymienionym okresie w dowództwach i sztabach kierujących walką o Berlin, a także w sztabach i jednostkach Wojska Polskiego współdziałających w zdobyciu Berlina. Medal można było nadawać pośmiertnie.
Nadanie medalu następowało na podstawie dokumentów stwierdzających spełnienie wymaganych warunków, a wniosek o nadanie medalu przedstawiała specjalna komisja powołana przez Ministra Obrony Narodowej. Wraz z odznaką wyróżnienia wręczana była legitymacja. W razie nadania medalu pośmiertnie, odznakę medalu oraz legitymację wręczano najbliższemu członkowi rodziny.
Medal w zasadzie wręczano podczas uroczystości związanych z Dniem Zwycięstwa (9 maja) i wręczany był:
Opis odznaki.
Odznaką medalu jest srebrzony i oksydowany krążek o średnicy 38 mm, na którego awersie znajduje się wizerunek Orderu Krzyża Grunwaldu otoczony na obwodzie napisem ZA UDZIAŁ W WALKACH O BERLIN. Na rewersie jest pionowa gałązka lauru, na której jest wkomponowany poziomy napis w trzech wierszach: MINISTERSTWO / OBRONY NARODOWEJ / PRL.
Odznaka medalu jest zawieszona na czerwonej wstążce o szerokości 38 mm z żółtymi i czarnymi paskami o szerokości 4 mm po bokach.

</doc>
<doc id="100645" url="https://pl.wikipedia.org/wiki?curid=100645" title="Nizina Północnopodlaska">
Nizina Północnopodlaska

Nizina Północnopodlaska (843.3) stanowi geomorfologiczne przedłużenie Nizin Środkowopolskich, od których różni się pod względem klimatycznym i geobotanicznym, a także wgłębną strukturą geologiczną. 
Granicę zachodnią stanowi dolina Narwi pod Łomżą i wschodnie podnóża południkowego wału Czerwonego Boru, wschodnią - okolice Grodna na Białorusi oraz dolina Świsłoczy (dopływ Niemna), południową – północny skraj doliny środkowego Bugu, północną zaś – zasięg ostatniego zlodowacenia. Północno-wschodnia część niziny ma znaczne wyniosłości osiągające na Wzgórzach Sokólskich 238 m n.p.m. Natomiast w północno-zachodniej części występują znaczne tereny bagienne. Południowo-zachodnia część niziny (na południe od Narwi) jest mało urozmaicona. Wschodnia część niziny jest pokryta w większości lasami (Puszczy Białowieskiej, Buksztelskiej, Knyszyńskiej).
Główne miasta leżące na Nizinie Północnopodlaskiej to: Białystok, Bielsk Podlaski, Łapy, Hajnówka i Zambrów.
Mezoregiony.
W ramach makroregionu Nizina Północnopodlaska wyróżniamy 8 mezoregionów:

</doc>
<doc id="100646" url="https://pl.wikipedia.org/wiki?curid=100646" title="Alf Landon">
Alf Landon

Alf Landon, właśc. Alfred Mossman Landon (ur. 9 września 1887, zm. 12 października 1987) – amerykański polityk, kandydat Partii Republikańskiej na urząd prezydenta USA podczas wyborów w 1936 roku.
Wczesne lata.
Urodzony w West Middlesex w Pensylwanii Landon mieszkał przez pewien czas w Ohio, zanim nie przybył, w wieku lat 17, do Kansas.
Tutaj ukończył szkołę i studia (na stanowym uniwersytecie w roku 1908). Pracował pewien czas w sektorze bankowym, ale w roku 1912 został niezależnym przedsiębiorcą naftowym. W okresie I wojny światowej służył w US Army (w stopniu porucznika jako specjalista w zakresie chemii). W latach 20. jego interesy szły tak dobrze, że został milionerem.
Kariera polityczna.
Pierwsze kroki.
Landon już od dawna interesował się polityką. Uważał się za republikanina, ale i za członka liberalnego skrzydła tej partii. W roku 1912 popierał byłego prezydenta Theodore’a Roosevelta, kiedy ten ponownie ubiegał się o zajęcie miejsca w Białym Domu. Republikanie odmówili mu jednak swej powtórnej nominacji. Mimo to Roosevelt kandydował z ramienia trzeciej Partii Postępowej, zajmując drugie, po demokracie Woodrowie Wilsonie, a przed republikaninem i urzędującym prezydentem Williamem H. Taftem, miejsce.
Jakiś czas potem Landon był już uznanym przywódcą liberalnego skrzydła republikanów w stanie. W roku 1922 był osobistym sekretarzem ówczesnego gubernatora Henry’ego Justina Allena. Kolejny szczebel w karierze pokonał w roku 1928, zostając szefem wszystkich kampanii republikańskich w stanie.
Gubernator.
W roku 1932, tym samym w którym prezydentem wybrano Franklina D. Roosevelta, Landon został gubernatorem Kansas. Jako gubernator popierał znaczną część reform "Nowego Ładu", ale stał w opozycji wobec związków zawodowych.
W roku 1934 wybrano go ponownie, na drugą dwuletnią kadencję. Był wtedy jedynym republikańskim gubernatorem w kraju, który uzyskał reelekcję. Uważano go wówczas za fiskalnego konserwatystę, ale przy okazji polityka, który popiera aktywną politykę społeczną rządu.
Kandydat prezydencki.
Landon w wyborach 1936 postanowił nie kandydować na trzecią kadencję. Konwencja republikanów mianowała go kandydatem na urząd prezydenta. Jego partnerem na liście został inny liberał, Frank Knox z Massachusetts.
Republikanie, których poprzedni kandydat, prezydent Herbert Hoover, skompromitował się mocno swoją konserwatywną polityką i obojętnością wobec Wielkiego Kryzysu, tym razem postanowili wybrać na swego reprezentanta człowieka o bardziej liberalnych poglądach. Również i dwaj następni kandydaci, Wendell Willkie i Thomas Dewey, też orientowali się na to skrzydło.
Landon miał o tyle trudną sytuację w kampanii, iż nie mógł krytykować reformy Nowego Ładu, które wcześniej popierał. W związku z tym praktycznie cały ciężar ataków na gabinet Roosevelta dźwigali republikańscy menedżerowie.
Kampania nie była porywająca, gdyż dość powszechnie przeczuwano wysokie zwycięstwo Roosevelta. Wybory w stanie Maine odbywały się wówczas nieco wcześniej i kiedy wygrał w nich Landon, republikanie uknuli hasło: "jak poszło Maine, tak pójdzie reszta kraju".
Ale rachuby te nie sprawdziły się. W listopadzie Roosevelt uzyskał 523 głosów elektorskich. Wygrał też wybory we wszystkich stanach, z wyjątkiem Maine i Vermont, co pozwoliło szefowi Partii Demokratycznej i zarazem poczmistrzowi generalnemu, Jamesowi Farleyowi powiedzieć: "jak poszło Maine, tak poszło Vermont".
Landon, po zakończeniu kadencji gubernatora, wycofał się z czynnego życia politycznego.
Dalsze życie.
W latach 30. nie zgadzał się z izolacjonistyczną polityką swojej partii. W czasie II wojny światowej sprzeciwiał się części programu Lend-Lease, zaś po niej poparł Plan Marshalla.
W roku 1962 nawoływał do przystąpienia Stanów Zjednoczonych do Wspólnoty Europejskiej.
W listopadzie 1962 roku, zapytany o swoją filozofię polityczną odpowiedział, że jest zwolennikiem "praktycznego postępu". W latach 60. popierał program Wielkiego Społeczeństwa prezydenta Lyndona B. Johnsona.
W roku 1966 wygłosił pierwszy „odczyt Landona” ("Landon Lecture") na uniwersytecie stanu Kansas. Tym samym zapoczątkował zwyczaj wygłaszania ich przez amerykańskie i światowe osobostości polityczne, w tym prezydentów.
Landon zmarł w Topece, 34 dni po swoich setnych urodzinach. Jest jednym z bardzo niewielu (obok np. Stroma Thurmonda) znanych polityków amerykańskich, którzy dożyli tak sędziwego wieku. O owym czasie był najstarszym żyjącym byłym gubernatorem stanowym w USA.
Jego córka, Nancy Landon Kassebaum, była senatorem z Kansas w latach 1978–1997.

</doc>
<doc id="100650" url="https://pl.wikipedia.org/wiki?curid=100650" title="Wendell Willkie">
Wendell Willkie

Wendell Lewis Willkie (ur. 18 lutego 1892 w Elwood, zm. 8 października 1944) – amerykański polityk, działacz Partii Republikańskiej, kandydat w wyborach prezydenckich w 1940 roku. Znany z pacyfistycznych, ale i antyizolacjonistycznych poglądów. Mimo ważnej roli w polityce nie zajmował nigdy żadnego stanowiska publicznego.
Willkie – podobnie jak jego poprzednik w nominacji, Alf Landon – należał do liberalnego skrzydła w większości konserwatywnej partii. Początkowo był nawet demokratą i delegatem na konwencje tej partii w 1932 roku, kiedy ta mianowała po raz pierwszy swym kandydatem jego późniejszego rywala Franklina Delano Roosevelta.
Po przeprowadzce do Nowego Jorku Willkie zrobił oszałamiającą karierę w sektorze prywatnym, kiedy skończywszy ledwie 40 lat stanął na czele jednego z wielkich koncernów realizującego usługi użyteczności publicznej. Był przeciwnikiem niektórych reform "Nowego Ładu", ale, jak Landon, popierał większą jego część i krytykował stary konserwatyzm poprzedniej republikańskiej administracji Herberta Hoovera.
Przez pewien czas regularnie pisywał krytyki literackie i prowadził popularne programy radiowe.
W 1940 roku został mianowany kandydatem Partii Republikańskiej na prezydenta i zmierzył się z ubiegającym o bezprecedensowy trzeci wybór Rooseveltem. W walce o nominację pokonał tak znanych polityków jak senator Robert A. Taft z Ohio czy prokurator (jeszcze nie gubernator) Thomas Dewey. Jest jak dotąd jedyną osobą pochodzącą z Indiany, która uzyskała nominację prezydencką jednej z dwóch głównych amerykańskich partii.
Willkie przegrał z Rooseveltem stosunkiem 54,8 do 44,8 procent (oddano na niego 22.305.198 głosów podczas gdy na Roosevelta 27.244.160). Willkie wygrał wybory w dziesięciu stanach, w tym w rodzinnej Indianie i uzyskał 82 głosy elektorskie (Roosevelt zebrał ich 449). Urzędujący prezydent poważnie obawiał się możliwości jeżeli nie zwycięstwa, to w każdym razie przeciągnięcia przez Willkiego wielu osób na stronę republikanów. Obaj przeciwnicy darzyli się ponoć dużym szacunkiem.
Po swojej porażce został nieoczekiwanie bliskim nieformalnym współpracownikiem Roosevelta, którego poglądy na rolę międzynarodową USA podzielał cały czas, także w czasie kampanii, któremu pomagał pozyskać republikanów do tej sprawy i był także wysłannikiem w różne części świata. Założył też do dzisiaj działającą (i wobec konserwatyzmu republikanów popierającą raczej demokratów) Partię Liberalną, która działa w Nowym Jorku.
Willkie starał się o ponowne uzyskanie nominacji w 1944 roku, ale przegrał z gubernatorem Nowego Jorku Thomasem Deweyem.
Tuż przed wyborami zmarł nieoczekiwanie na atak serca.

</doc>
<doc id="100651" url="https://pl.wikipedia.org/wiki?curid=100651" title="Podlasianie">
Podlasianie

Podlasianie, rzadziej Podlaszanie – grupa etnograficzna ludności polskiej zamieszkująca na obszarze Podlasia:
Od zachodu Podlasianie są przemieszani z Mazurami, od wschodu zaś – z Białorusinami i Ukraińcami. Podlasianie pochodzą z Mazowsza. W XIII–XV wieku skolonizowali tereny nad środkowym Bugiem, nawarstwiając się na wcześniejszą kolonizację ruską.

</doc>
<doc id="100652" url="https://pl.wikipedia.org/wiki?curid=100652" title="Marcin Pawłowski (dziennikarz)">
Marcin Pawłowski (dziennikarz)

Marcin Pawłowski (ur. 30 września 1971 w Kielcach, zm. 20 listopada 2004 w Warszawie) – polski dziennikarz, prezenter i reporter programu informacyjnego „Fakty” w stacji telewizyjnej TVN.
Życiorys.
Urodził się jako syn Marii i Antoniego Pawłowskich. Ukończył I LO w Kielcach. Działalność dziennikarską rozpoczynał od gazetki szkolnej „Nota Bene”. Mając 19 lat pisał artykuły dla wydawanego w Kielcach „Echa Dnia”. Po studiach udzielał się w dziale sportowym gazety „Nowy Świat”, później w Radiu Kolor.
Karierę telewizyjną rozpoczął od Warszawskiego Ośrodka Telewizyjnego. Później można go było zobaczyć w 1 Programie Telewizji Polskiej, gdzie prowadził z Karoliną Korwin Piotrowską program "Filmidło". W październiku 1997 rozpoczął pracę w TVN jako reporter i prowadzący „Fakty”. Zajmował się tematami politycznymi, ale również społecznymi. Prowadził również Magazyn 24 godziny w TVN24. Relacjonował m.in. pielgrzymkę do Polski papieża Jana Pawła II oraz atak terrorystyczny na USA 11 września 2001.
Od 2002 cierpiał na nowotwór złośliwy. Leczył się m.in. w Szwajcarii. Latem 2004, po dłuższej nieobecności, pojawił się kilkakrotnie jako prowadzący „Fakty”. Brał udział w próbach poprzedzających otwarcie nowego newsroomu TVN24 i „Faktów” latem 2004, a także prowadził ten ostatni program przez pierwszy tydzień po przenosinach. Ostatni raz na wizji pojawił się 10 września 2004.
24 listopada 2004 został pochowany na warszawskich Powązkach (kwatera 21-1-7). Pośmiertnie odznaczony nagrodą Dziennikarz Roku w konkursie Grand Press, przyznawaną przez polskie środowisko dziennikarskie.
Upamiętnienie.
Co roku 20 listopada, w rocznicę śmierci Pawłowskiego, „Fakty TVN” kończą się upamiętniającym go materiałem. Dodatkowo program jest tego dnia emitowany bez tyłówki (muzyki i napisów końcowych), zamiast niej kończy go ujęcie pustego fotela prezenterskiego lub plansza z portretem Pawłowskiego. Została ustanowiona Nagroda im. Marcina Pawłowskiego.

</doc>
<doc id="100653" url="https://pl.wikipedia.org/wiki?curid=100653" title="Feromon">
Feromon



</doc>
<doc id="100656" url="https://pl.wikipedia.org/wiki?curid=100656" title="Nahum Eitingon">
Nahum Eitingon

Nahum Eitingon, Naum Ejtington (ur. 1878 w Orle w Rosji, zm. w 1959 w Brazylii) – współwłaściciel, wraz z bratem bliźniakiem – Borysem (Berek), fabryki w Łodzi, prowadzonej pod firmą „Włókiennicza Spółka Akcyjna N. Eitingon i S-ka, Łódź”. Pochodził z rodziny żydowskiej.
Życiorys.
Pierwszą łódzką fabrykę pod nazwą „Eitingon” założył jego brat – Natan, przy ulicy Radwańskiej. W okresie I wojny światowej zakład podupadł, a następnie zbankrutował, a bracia nawiązali kontakty z amerykańską korporacją handlową „Eitingon Schild Company Incorporated”, która była własnością dalekich krewnych łódzkich Eitingonów.
W 1919 roku bracia Nahum i Borys zostali przedstawicielami handlowymi amerykańskiego przedsiębiorstwa w Polsce. W 1922 roku założyli firmę „Włókiennicza Spółka Akcyjna N. Eitingon i Spółka Łódź”. Aktywny udział w zarządzie fabryką brali tylko bracia Nahum i Borys. Głównym dyrektorem był Nahum. Fabryka produkowała rękawiczki, pończochy oraz trykotaże. Eitingonowie posiadali w Łodzi również dom handlowy. W połowie lat trzydziestych XX wieku fabryka Eitingon była jednym z największych zakładów przemysłowych w Polsce. Jej udział w polskim eksporcie tkanin bawełnianych wynosił ponad 50%, a zatrudniała około 2500 osób. Tak pomyślny rozwój możliwy był dzięki trwającej współpracy z korporacją amerykańskich kuzynów.
W 1938 kontrola skarbowa w przedsiębiorstwie ustaliła, że zaległości podatkowe spółki wynoszą 3 miliony złotych. Zarzucono właścicielom bezprawne transferowanie zysków na własne konta. Ze względu na rozmiar i znaczenie fabryki dla rynku pracy władze zgodziły się na kompromis: do zarządu spółki wprowadzono niespokrewnione z Eitingonami osoby. Jej prezesem został polski ekonomista Adam Alojzy Krzyżanowski, profesor Uniwersytetu Jagiellońskiego. Nahum Eitingon otrzymał stałą pensję w wysokości 106,8 tys. złotych rocznie.
W 1939 roku, aby uniezależnić się od dostawców surowca, firma założyła w Brazylii plantację bawełny. Zakupiono w tym celu 8000 ha ziemi w okolicach miasta Villa Campante. Z powodu wybuchu II wojny światowej plantacja nie zdążyła wysłać bawełny w Łodzi, ale Nahum Eitingon zdołał wyjechać do Brazylii. Tam zajmował się uprawą bawełny na swojej plantacji, kiedy to zginął przejechany przez samochód w 1959 roku.

</doc>
<doc id="100657" url="https://pl.wikipedia.org/wiki?curid=100657" title="Teodor z Mopsuestii">
Teodor z Mopsuestii

Teodor z Mopsuestii (t. Teodor z Antiochii, 350–428) – biskup Mopsuestii, wczesnochrześcijański teolog, przedstawiciel antiocheńskiej szkoły teologicznej.
Życiorys.
Teodor urodził się w Antiochii Syryjskiej, gdzie odebrał staranne wykształcenie i poznał między innymi Jana Chryzostoma. Mając osiemnaście lat wstąpił do akademii teologicznej prowadzonej koło Antiochii przez Diodora z Tarsu. Już wtedy rozpoczął twórczość teologiczną. Wkrótce przeżył kryzys powołania do celibatu, chciał porzucić życie mnisze i ożenić się z kobietą o imieniu Hermiona. Jan Chryzostom napisał do niego dwa żarliwe listy, w których przypomniał mu o ewangelicznym pierwszeństwie bezżenności wobec małżeństwa. Teodor dał się przekonać Janowi i powrócił do życia mniszego. Między 383 a 386 rokiem został wyświęcony na księdza, po czym zaczął zwalczać w swych pismach rozpowszechnione podówczas doktryny – orygenizm, arianizm, eunomianizm, apolinaryzm i inne. Następnie przeniósł się do Tarsu, a w 392 roku został biskupem Mopsuestii, którym pozostał do końca życia. U schyłku życia pozostawał pod niejakim wpływem pelagianizmu, jednak wraz z innymi uczestnikami potępił tę doktrynę na synodzie w Cylicji. Do końca życia pozostawał w poważaniu współczesnych, zmarł w łączności z Kościołem katolickim.
Nauczanie.
Niedługo po śmierci Teodora z Mopsuestii jego poglądy teologiczne zaczęli przywoływać na poparcie swoich nauk przedstawiciele nestorianizmu i pelagianizmu, co wywołało reakcję teologów Szkoły Aleksandryjskiej, zwłaszcza biskupa Rabulasa z Edessy i patriarchy Aleksandrii Cyryla. W wyniku sporu wywołanego około sto lat później, ich następcy doprowadzili do potępienia niektórych wypowiedzi Teodora z Mopsuestii przez Sobór konstantynopolitański II w 553 roku w ramach sporu o trzy rozdziały.
Chrystologia Teodora a nestorianizm.
Będąc uczniem Diodora z Tarsu Teodor może być nazwany nestoriańczykiem przed Nestoriuszem.
Chrystologia Teodora wprowadzała pewne niuanse, w stosunku do nauczania Diodora. Biskup Mopsuestii odżegnywał się od stwierdzeń mistrza o istnieniu dwóch synów w Chrystusie, jednoznacznie wyrażając się o jedności Chrystusa. Oto kilka wybranych cytatów z jego dzieł.
Mimo drobnych różnic w naukach swego mistrza, poglądy Teodora u podstaw były wyraźnie pochodną doktryny biskupa Tarsu. Dualistyczna chrystologia Teodora zakładała, że jedność natur ma swe źródło w woli Bożej - ujęcie, które później na Soborze efeskim zostało potępione w liście Soboru do papieża, ułożonym przez Cyryla Aleksandryjskiego. W "Homilii katechetycznej" nauczał:
Marię uznawał za Matkę Boga jedynie w sposób metaforyczny:
Z pewnością wpływ na to ujęcie miał fakt, że za życia Teodora terminologia nie była jeszcze doprecyzowana. Katolicki ogląd na zjednoczenie dwóch natur w Chrystusie w ramach unii hipostatycznej precyzyjnie sformułowano dopiero w wyniku rozstrzygnięcia - pod wpływem teologii Szkoły Aleksandryjskiej – kontrowersji wywołanych przez poglądy nestorian, jak i monofizytów.
Podczas Soboru w Efezie (431), który zebrał się dla oceny poglądów Nestoriusza, ani Teodor, ani jego mistrz Diodor nie zostali wspomniani. Z pewnością jednak w poglądach Teodora z Mopsuestii, należy szukać źródeł nauk Nestoriusza.
Teodor do dziś jest czczony jako święty przez Asyryjski Kościół Wschodu.
Teologia Teodora a pelagianizm.
Teodorowi przypisuje się też, świadome lub nie, zapoczątkowanie nurtu pelagiańskiego w teologii. Napisał, zaginiony dziś, traktat przeciw grzechowi pierworodnemu. Zachowane fragmenty opublikował H. B. Swete. Focjusz w swym dziele Biblioteka, kod. 177, podaje następujący tytuł tego dzieła: "Traktat Teodora Antiocheńczyka O twierdzących, że ludzie upadają z powodu natury a nie umysłu".
Mariusz Merkator pisał w ok. 418 roku, że Pelagiusz przejął swoje poglądy od Rufina pochodzącego z Syrii, ten zaś od Teodora i jego bezpośredniego otoczenia.
Ukuto powiedzenie, że "Chrystus antiocheński jest odpowiednim zbawicielem dla człowieka pelagiańskiego". Gdyż Chrystus, jeśli doprowadzić ujęcie Szkoły Antiocheńskiej do skrajności, w swej naturze ludzkiej będąc po prostu człowiekiem, ze swoją ludzką osobowością i "ego" - staje się zwycięzcą w zmaganiach moralnych, który pokonał rozpalone ataki pożądania w trakcie kuszenia na pustyni (por. Łk 4,1-13) i dał wszystkim następnym pokoleniom naukę, jak silna jest ludzka wola. Taki Chrystus odpowiada wizji usprawiedliwienia propagowanej w pelagianizmie.
Nauczanie Teodora a Magisterium.
Magisterium miało pewną trudność z określeniem ortodoksji Teodora i jego uczniów. Sobór chalcedoński (451), który był Czwartym Soborem Powszechnym, oczyścił z zarzutów jego uczniów biskupów Teodoreta z Cyru i Ibasa z Edessy. Z kolei Szósty Sobór Powszechny Konstantynopolitański II niektóre twierdzenia Teodora oraz tych dwóch jego uczniów, zebrane razem w ramach tzw. Trzech Dzieł, potępił. Poglądy innego ucznia Teodora, patriarchy Nestoriusza zostały potępione już na Trzecim Soborze Powszechnym - soborze efeskim. Faktem jest też, że od VI wieku nauczanie Teodora, opracowane przez Babaja Wielkiego, stanowiły podstawę doktryny Kościoła Wschodu, a Teodor z Mopsuestii do dziś pozostaje jego doktorem i świętym.
Dzieła.
Teodor pozostawił ogromny dorobek piśmienniczy. Wśród jego dzieł były komentarze do tekstów świętych. Jako teolog rozwinął metodę krytycznej egzegezy tekstów biblijnych. Pisał rozprawy teologiczne, z których najsłynniejsza to 15-tomowa "De incarnatione" ("O Wcieleniu"). Głosił też homilie katechetyczne do katechumenów, kazania, pisał listy. Jego pisarski dorobek jednak w dużej części zaginął.
Wydania krytyczne.
Są dostępne następujące wydania krytyczne

</doc>
<doc id="100658" url="https://pl.wikipedia.org/wiki?curid=100658" title="Kacerz">
Kacerz



</doc>
<doc id="100661" url="https://pl.wikipedia.org/wiki?curid=100661" title="Feromony">
Feromony

Feromony – substancje semiochemiczne należące do grupy infochemicznej. Przeważająca grupa feromonów to skomplikowane mieszaniny wielu różnych substancji chemicznych, często z jednym dominującym składnikiem, znacznie rzadziej są to pojedyncze związki chemiczne.
Naturalne feromony, produkowane przez zwierzęta i rośliny, wydzielane są na zewnątrz organizmu i służą do komunikacji (np. feromony agregacyjne), do przywabiania osobników płci przeciwnej (feromony płciowe) lub do zwalczania konkurencji ze strony zbyt licznej populacji własnego gatunku lub obcych (feromony antagonistyczne). Istnienie feromonów jest dobrze udowodnione w przypadku owadów i gryzoni, trwają badania nad wydzielinami korzeniowymi roślin.
Większość feromonów to substancje lotne, wywołujące reakcję skutecznie już przy minimalnym stężeniu, np. feromony płciowe ćmy pawicy samce wyczuwają nawet z odległości 3 km.
Podział feromonów.
Feromony dzieli się:
Rola feromonów w biologicznym zwalczaniu szkodników.
Specyficzność oddziaływania oraz możność stosowania minimalnych dawek sprawiają, że feromony w biologicznych (ekologicznych) metodach ochrony zajmują bardzo ważne miejsce. Pierwsze doświadczenia z pułapką feromonową przeprowadzono w USA na brudnicy nieparce w 1913 r. Obecnie używa się feromonów płciowych przy zwalczaniu wielu gatunków szkodników między innymi: owocówki jabłkóweczki, sówki "Prodenia litura", brudnicy mniszki, borecznika "Diprion similis" oraz szkodników magazynowych np. "Cadra cautella", "Plodia interpunctella", "Ephestia kühniella". Żerujące korniki wydzielają feromony agregacyjne. Niektóre z nich uzyskano sztucznie np. frontalinę. Nasycone sztucznym feromonem pniaki pozwalają ściągnąć w jedno miejsce i zniszczyć, chociażby przez okorowanie, korniki na dużej powierzchni lasu.
W przypadku zbyt wielkiego zagęszczenia populacji i zbyt wielkiej konkurencji, niektóre gatunki mają zdolność wydzielania feromonów antagonistycznych hamujących rozwój młodszych larw np. u komarów z gatunku komar brzęczący, a u gryzoni powodujące np. poronienia.
Ludzkie feromony.
Występowanie feromonów u ludzi jak dotąd nie zostało w pełni potwierdzone, choć istnieją pierwsze doniesienia o istnieniu tego rodzaju związków. Jak dotąd istnieje na ten temat kilkadziesiąt doniesień naukowych.
Najlepiej przebadany przypadek prawdopodobnego istnienia ludzkich feromonów został opublikowany przez zespół Marthy McClintock, który opisał badania sugerujące, że synchronizacja cyklu miesiączkowego w grupach kobiet zamkniętych w więzieniu jest regulowana poprzez emisję dwóch feromonów, których struktury chemicznej nie udało się jednak ustalić.
Inna publikacja McClintock i wsp. dowodzi pośrednio, że w pocie i oddechu mężczyzn są obecne związki, które decydują o ich atrakcyjności w oczach kobiet. Tym razem autorzy zasugerowali klasę związków chemicznych, które prawdopodobnie są ludzkimi feromonami, jednak wciąż bez podania ich dokładnej struktury chemicznej.
Inne badania potwierdzające wpływ związków semiochemicznych na zachowanie ludzi:
Badania przeprowadzono również na osobach homoseksualnych. Mózg homoseksualnego mężczyzny reagował na feromony męskie w ten sam sposób, jak mózg heteroseksualnej kobiety, natomiast mózg homoseksualnej kobiety reagował na feromony kobiece w ten sam sposób, jak mózg heteroseksualnego mężczyzny.
Niektóre komercyjnie dostępne perfumy i afrodyzjaki reklamowane są jako zawierające ludzkie feromony. Należy jednak zwrócić uwagę, czy rzeczywiście zawierają w swym składzie te związki semiochemiczne. Rodzajem miejskiej legendy ("urban legend") jest teoria, że niektóre sieci hipermarketów spryskują feromonami produkty o najniższej sprzedawalności po to, aby zachęcić do ich zakupu.

</doc>
<doc id="100662" url="https://pl.wikipedia.org/wiki?curid=100662" title="Złotopolscy">
Złotopolscy

Złotopolscy – polski serial obyczajowy emitowany premierowo od 26 grudnia 1997 do 25 grudnia 2010 na antenie TVP2. Przedstawiał losy dwóch gałęzi rodu Złotopolskich, zapoczątkowanych przez Dionizego Złotopolskiego i jego siostrę-bliźniaczkę Eleonorę Gabriel.
Pierwsze trzy pilotowe odcinki wyświetlono na antenie TVP1 23, 24 i 25 czerwca 1997 w ramach konkursu na nową polską telenowelę, w którym rywalizowały także "Zaklęta" i "Klan". Mimo zajęcia drugiego miejsca serial skierowano do produkcji, ale na potrzeby TVP2. Pilotowe odcinki powtórzono już w tej stacji 26, 27 i 28 grudnia 1997. Regularna emisja nowych odcinków rozpoczęła się 2 stycznia 1998. Od 2 stycznia do 31 lipca 1998 serial emitowany był w piątki i soboty o 19.00, również w wakacje, jednakże w sierpniu 1998 tylko w soboty. Od 5 września 1998 do 27 czerwca 1999 emisję przeniesiono na soboty i niedziele o 15.30, a nowe odcinki pokazywano również w dni świąteczne. Od 1999 w lipcu i sierpniu emisja serialu była zawieszana. Od 4 września 1999 do 24 czerwca 2001 godzinę rozpoczęcia przesunięto na 15.00. Od 8 września 2001 do 21 czerwca 2009 serial przesunięto na 14.30. Od 31 sierpnia do 29 grudnia 2009 premiery odcinków odbywały się w poniedziałki i wtorki o 18.30 (powtórki w porze dotychczasowych premier tj. w soboty i niedziele o 14.30). W styczniu i lutym 2010 po raz pierwszy i ostatni miała miejsce zimowa przerwa w emisji premierowych odcinków. Od 7 marca do 25 grudnia 2010 nowe odcinki pokazywane były ponownie o 14.30, ale już tylko w niedziele i niektóre dni świąteczne (w soboty powtórki). W TVP Polonia odcinki pokazywano z kilkutygodniowym opóźnieniem z angielskimi napisami.
Był to jeden z najdłużej wyświetlanych seriali telewizyjnych produkcji polskiej. 21 grudnia 2008 wyemitowany został 1000. odcinek serialu, zostając piątą polską produkcją serialową (po "Klanie", "Samym życiu", "Plebanii" i "Na Wspólnej"), która osiągnęła taką liczbę odcinków.
Z okazji 25-lecia powstania na antenę Telewizyjnej Dwójki serial powrócił 26 lipca 2022 roku w nowej, lepszej jakości.
Produkcja.
Serial był produkowany przez firmy związane z Tadeuszem Lampką i Marianem Terleckim: w okresie 1997–2004 przez MTL Maxfilm, a w latach 2004–2010 przez ATM.
Akcja serialu toczy się w Warszawie i podwarszawskich Złotopolicach. Często wspominane są też inne rzeczywiste miejscowości w pobliżu Złotopolic: Załuski, Kamienica, Płońsk, Kroczewo, Stróżewo, Zakroczym i Nowy Dwór Mazowiecki. W rzeczywistości plenerami zdjęciowymi były jednak inne podwarszawskie miejscowości, m.in. Many i okolice Tarczyna, a także tereny Warszawy.
Jesienią 2010 dyrekcja TVP2 podała do wiadomości, że z powodu malejącej oglądalności zakończyła produkcję "Złotopolskich", tym samym zdejmując serial z anteny po 13 latach emisji.
Czołówki serialu.
W odcinkach 1-3 nie było czołówki, w zamian był utwór zespołu Mafia - „Szalona piosenka o lataniu”, a także logo serialu „Złotopolscy”. Pierwsza czołówka serialu była wyświetlana od 2 stycznia do 6 czerwca 1998 (odcinki 4-48), pojawili się w niej: Dionizy, Barbara, Marek, Kacper i Waldek Złotopolscy oraz Eleonora, Wiesiek, Marta, Tomek, Agata, Mirek i Weronika Gabrielowie.
Druga czołówka była nadawana od 12 czerwca do 29 sierpnia 1998 (odcinki 49-66), zamiast Mirka Gabriela pokazano pana Józefa (tym razem było to ujęcie filmowe, wykorzystane również w następnej czołówce).
Trzecia czołówka była nadawana od 5 września 1998 do 12 listopada 1999 (odcinki 67-176). W czołówce zmienił się kadr, bo zamiast zdjęć bohaterów pojawiły się minifilmy ich przedstawiające. Wystąpili w niej kolejno: Dionizy, Barbara, Kacper, Marek i Waldek Złotopolscy oraz Eleonora, Marta, Wiesiek, Agata, Tomek i Weronika Gabrielowie oraz pan Józef.
Czwarta czołówka była nadawana od 13 listopada 1999 do 26 marca 2000 (odcinki 177-216), pojawili się w niej Dionizy, Barbara, Kacper, Marek i Waldek Złotopolscy, Eleonora, Marta, Wiesiek i Tomek, Gabrielowie, Weronika i Julia Złotopolskie oraz pan Józef. Zmienione zostały ujęcia Tomka i pana Józefa.
Piąta czołówka była wyświetlana od 1 kwietnia 2000 do 20 kwietnia 2002 (odcinki 217-412), pojawili się w niej Dionizy, Julia, Kacper, Marek, Waldek i Weronika Złotopolscy, Eleonora, Marta, Wiesiek i Tomek Gabrielowie oraz Marylka Baka i pan Józef. 
Szósta czołówka była wyświetlana od 21 kwietnia do 3 listopada 2002 (odcinki 413-454). Oprócz rodzin Złotopolskich i Gabrielów pojawili się w niej Marcysia Biernacka (zamiast Weroniki Złotopolskiej), Marylka Baka i pan Józef.
Siódma czołówka była wyświetlana od 9 listopada 2002 do 4 stycznia 2003 (odcinki 455-476), pojawili się w niej ci sami bohaterowie, co w poprzedniej wersji. Jedyną zmianą było dodanie nazwiska męża do postaci Marcysi Biernackiej-Złotopolskiej. 
Ósma czołówka była wyświetlana od 5 stycznia 2003 do 24 kwietnia 2004 (odcinki 477-592), cały czas pojawili się w niej ci sami bohaterowie, co w poprzedniej wersji. Jedyną zmianą było to, że wyświetlano imię i nazwisko scenarzysty Jana Purzyckiego na początku.
Dziewiąta czołówka wyświetlana była od 25 kwietnia 2004 do 27 listopada 2005 (odcinki 593-720). Pojawili się w niej Julia, Marek, Kacper, Waldek i Marcysia Złotopolscy, Eleonora, Marta, Wiesiek i Tomek Gabrielowie, Marylka Baka, Elżbieta Kleczkowska i pan Józef.
Dziesiąta czołówka wyświetlana była od 3 grudnia 2005 do 16 czerwca 2007 (odcinki 721-872), pojawili się w niej rodzina Złotopolskich, Eleonora, Marta, Wiesiek, Agata, Tomek i Marylka Gabrielowie oraz pan Józef.
Jedenasta czołówka wyświetlana była od 17 czerwca 2007 do 6 czerwca 2009 (odcinki 873-1052), pojawili się w niej ci sami bohaterowie, co w poprzedniej wersji. Jedyną zmianą było to, że czołówka była wyświetlana w formacie 16:9, zmieniono też ujęcie Agaty Gabriel.
Dwunasta czołówka wyświetlana była od 7 czerwca 2009 do 31 października 2010 (odcinki 1053-1112). Zdjęcia bohaterów zostały zmienione na aktualne. Pojawili się: Julia, Marek, Kacper i Magdalena Złotopolscy, Eleonora, Marta, Wiesiek, Tomek i Marylka Gabrielowie, Kalina, Rudy, Kleczkowska, Biernacki i pan Józef (grał do 2009, z powodu śmierci aktora grającego tę postać jego zdjęcie było czarno-białe w odcinkach 1092–1104 emitowanych od 7 marca do 6 czerwca 2010).
Trzynasta i ostatnia czołówka wyświetlana była od 7 listopada do 25 grudnia 2010 (odcinki 1113-1121). Występowali w niej Julia, Marek, Marcysia, Kacper i Magdalena Złotopolscy, Eleonora, Marta, Wiesiek, Tomek i Marylka Gabrielowie, Kalina, Rudy, Kleczkowska i Biernacki.
Spis serii.
"Gwiazdka w Złotopolicach".
Jest to specjalny odcinek serialu w reżyserii Radosława Piwowarskiego z 24 grudnia 1999 roku. Dzień wigilijny w rodzinach Złotopolskich i Gabrielów ma dziwny przebieg. Dionizy dostaje paczkę od dawnego kolegi, który przed kilkudziesięciu laty wyemigrował do USA. W paczce jest hełm, który umożliwia oglądanie rzeczy na odległość i zgoła fantastycznych. Pan Dionizy widzi Nigerię i Julię wśród Murzynów, którzy wybierają go na swojego króla. Rzeczywistość przeplata się z marzeniami, wspomnieniami i wizjami z tajemniczego hełmu. Barbara, Marek, Waldek i Weronika są daleko, za to do Złotopolic przyjeżdża Eleonora, a potem Kacper z Marylką. Pojawiają się też szukający Dionizego Murzyni. Z USA przybywa nadawca paczki Emil Gilewski, który okazuje się pierwszą miłością Eleonory. Marcysia bierze udział w castingu do opery. Kleczkowska i Maryna walczą o pana Józefa przed ołtarzem, Marta z zupą grzybową spieszy do Wieśka, odnajduje go w komisariacie. Marylka okazuje się cioteczną wnuczką Gilewskiego, który obiecuje zapisać jej swoje miliony.

</doc>
<doc id="100668" url="https://pl.wikipedia.org/wiki?curid=100668" title="Sromowce Wyżne">
Sromowce Wyżne

Sromowce Wyżne – wieś w Polsce położona w województwie małopolskim, w powiecie nowotarskim, w gminie Czorsztyn w Pieninach nad Dunajcem.
Wieś królewska "Sramowice Wyżne", położona w drugiej połowie XVI wieku w powiecie sądeckim województwa krakowskiego, należała do tenuty czorsztyńskiej. W latach 1954-1961 wieś należała i była siedzibą władz gromady Sromowce Wyżne, po jej zniesieniu w gromadzie Czorsztyn. W latach 1975–1998 miejscowość położona była w województwie nowosądeckim.
Siedziba rzymskokatolickiej parafii św. Stanisława Biskupa i Męczennika w Sromowcach Wyżnych.
Historia.
Miejscowość utrzymywała się głównie z rolnictwa i flisactwa; od czasu powstania Zbiornika Czorsztyńskiego oraz wyciągu na stoku Sosny obserwuje się wzmożony napływ turystów, którzy są zapraszani przez mieszkańców do licznych tutaj gospodarstw agroturystycznych. W dzielnicy Sromowiec Wyżnych zwanej Kąty zaczyna się spływ Dunajcem. Sromowce Wyżne są uważane za jedno z najlepszych miejsc na wypoczynek w Pieninach.
Zamczysko.
W Sromowcach Wyżnych na wygonie miał znajdować się zamek, który w XV wieku miał pełnić rolę strażnicy pomocniczej przy zamku czorsztyńskim na granicy polsko-węgierskiej. Aktualnie po zamku nie ma śladu, pozostała jednak nazwa góry, na której ów zamek miał się znajdować – Zamczysko.
Atrakcje turystyczne.
Jedną z głównych atrakcji turystycznych Sromowiec Wyżnych jest spływ Przełomem Dunajca. Warto odwiedzić Izbę Regionalną zorganizowaną przez miejscowe koło gospodyń wiejskich. Atrakcją dla turystów jest także zabytkowy kościół pw. św. Stanisława BM, obok którego znajdują się pomniki ówczesnych właścicieli ziemskich i fundatorów kościoła, rodziny Drohojowskich.
We wsi odbywają się letnie festyny z występami zespołów regionalnych. Znajduje się tu również muzeum przybliżające tradycje góralskie.
W okolicy wsi znajduje się wyciąg narciarski Polana Sosny oraz elektrownia wodna Niedzica, w której można obejrzeć filmy i zwiedzić niektóre wnętrza tamy na Dunajcu.

</doc>
<doc id="100671" url="https://pl.wikipedia.org/wiki?curid=100671" title="Ludwik Ferdynand Geyer">
Ludwik Ferdynand Geyer



</doc>
<doc id="100684" url="https://pl.wikipedia.org/wiki?curid=100684" title="Gombrich">
Gombrich



</doc>
<doc id="100693" url="https://pl.wikipedia.org/wiki?curid=100693" title="Sucha masa">
Sucha masa

Sucha masa – pozostałość pewnego produktu po usunięciu z niego wody poprzez wykorzystanie do tego różnych procesów technologicznych, fizycznych i chemicznych.
Pojęcie to jest umowne, gdyż przy typowym oznaczaniu suchej substancji poprzez metodę suszenia termicznego, usunięte zostają wraz z wodą również inne substancje, będące substancjami lotnymi (alkohole, estry, kwasy itp.), związki wrażliwe na podwyższoną temperaturę zostają rozłożone do związków prostych a woda i tak nie jest usuwana w całości.
Przy badaniach biochemicznych przyjmuje się, że zawartość suchej masy i wody wzajemnie się uzupełniają, dlatego we wszelkich rodzajach analiz stosuje się dwa pojęcia odnoszące się do suchej substancji, a mianowicie: 

</doc>
<doc id="100701" url="https://pl.wikipedia.org/wiki?curid=100701" title="Thomas Dewey">
Thomas Dewey

Thomas Edmund Dewey (ur. 24 marca 1902, zm. 16 marca 1971) – amerykański polityk, działacz Partii Republikańskiej, gubernator stanu Nowy Jork i dwukrotny kandydat na urząd prezydenta (w 1944 i 1948 roku).
Najwcześniejsze lata.
Dewey przyszedł na świat w Owosso w stanie Michigan, gdzie jego ojciec wydawał lokalną gazetę. Przyszły polityk ukończył studia na Uniwersytecie stanu Michigan w 1923 i studia prawnicze na Uniwersytecie Columbia w Nowym Jorku w 1925.
Prokurator stanowy i specjalny.
W 1930 roku Dewey został prokuratorem w Nowym Jorku. Jego pierwszym poważnym sukcesem było skazanie gangstera Dutcha Schulza za niepłacenie podatków. Schulz z zemsty zażądał od Komisji (tj. szefów rodzin mafijnych) zgody na zabicie Deweya. Komisja jednak zdecydowanie odmówiła, słusznie obawiając się, że za ewentualne zabicie prokuratora FBI wypowie mafii totalną wojnę. Wściekły Schulz odgrażał się, że sam go zabije, czym przypieczętował swój los.
Największym osiągnięciem Deweya było skazanie w 1936 roku gangstera Luckiego Luciano m.in. za suternerstwo. Deweyowi udała się ta sztuka m.in. poprzez stosowanie podsłuchów telefonicznych (wtedy na podsłuch nie była potrzebna zgoda sądu) oraz przekonanie do zeznawania przeciwko Luciano drobnych przestępców, burdelmam i prostytutek.
Gubernator stanu Nowy Jork.
W 1938 roku, w wieku zaledwie 36 lat, Dewey kandydował po raz pierwszy na stanowisko gubernatora Nowego Jorku, eksponując w kampanii swoje osiągnięcia jako prokuratora miejskiego. Wybory jednak przegrał. Gubernatorem został dopiero cztery lata później, ponownie go wybrano w roku 1948. Uznawany był za dobrego gubernatora. Miał spore osiągnięcia m.in. w dziedzinie edukacji.
Kandydat prezydencki.
Po raz pierwszy – jeszcze jako prokurator – Dewey starał się uzyskać nominację jako kandydat na prezydenta Partii Republikańskiej w 1940 roku, ale przegrał rywalizację z Wendellem Willkie’m, który z kolei przegrał z ubiegającym się o trzeci wybór prezydentem Franklinem Rooseveltem.
Wybory 1944.
W roku 1944 Dewey po raz pierwszy uzyskał prezydencką nominację. Jednakże przegrał w rywalizacji z Franklinem Delano Rooseveltem. Uzyskał jednak największy odsetek głosów spośród kandydatów republikańskich od czasów Herberta Hoovera w 1928. Co otwierało mu drogę do uzyskania ponownej nominacji za cztery lata. Dewey – choć popierał "Nowy Ład" – musiał w tamtych wyborach atakować Roosevelta. W ogóle plasował się na lewym skrzydle swej partii.
Wybory 1948.
W 1948 roku Dewey bez trudu uzyskał nominację Partii Republikańskiej. Wydawało się, że bez trudu wygra wybory. Urzędujący prezydent Harry Truman był niepopularny, a na dodatek w Partii Demokratycznej nastąpił rozłam po tym, jak swoją kandydaturę wystawił Strom Thurmond, ówczesny gubernator Karoliny Południowej. W czasie kampanii wyborczej Dewey ignorował Trumana i unikał wszelkich kontrowersji.
Wbrew wszelkim przewidywaniom i badaniom opinii publicznej Truman pokonał pewnego zwycięzcę wyborów – Deweya. Truman zebrał 24 105 695 głosów wyborczych (co dawało mu 49,7 procent poparcia), a Dewey 21 969 170 (45,3%). Stosunek głosów elektorskich wynosił 303 do 189 na korzyść Trumana.
Najprawdopodobniej najbardziej pamiętanym momentem kampanii prezydenckiej w 1948 roku jest obraz prezydenta Harry’ego Trumana, który – uśmiechnięty od ucha do ucha – pokazuje palcem tytuł w Chicago Tribune głoszący: DEWEY POKONAŁ TRUMANA (ang. DEWEY DEFEATS TRUMAN).
Późniejsze lata.
W roku 1952 Dewey nie kandydował już na urząd prezydenta, popierając kandydaturę generała Eisenhowera. Odegrał też czołową rolę w nominowaniu senatora Richarda Nixona z Kalifornii jako kandydata na wiceprezydenta. Kiedy Eisenhower rozważał możliwość nie ubiegania się o drugą kadencję w 1956, sugerował, iż Dewey powinien być jego następcą, ale negatywna reakcja bossów partyjnych skłoniła go do stanięcia do wyborów.
Dewey popierał globalne zaangażowanie Stanów Zjednoczonych i plan Marshalla. Prezydent Richard Nixon oferował mu swego czasu nominację na sędziego Sądu Najwyższego, ale Dewey odmówił, woląc pozostać na emeryturze politycznej, na jakiej się znajdował od 1955, czyli końca gubernatorskiej kadencji.
Zmarł na atak serca 16 marca 1971 podczas wakacji w Bal Harbour na Florydzie. W roku 1964 Legislatura Stanu Nowy Jork została przemianowana na jego cześć.

</doc>
<doc id="100703" url="https://pl.wikipedia.org/wiki?curid=100703" title="Ernst Gombrich">
Ernst Gombrich

Ernst Hans Josef Gombrich (ur. 30 marca 1909 w Wiedniu, zm. 3 listopada 2001 w Londynie) – austriacki historyk sztuki, który większość twórczego życia spędził w Wielkiej Brytanii.
Życiorys.
Urodził się w Wiedniu, w bogatej żydowskiej rodzinie, która na początku XX wieku dokonała konwersji na protestantyzm. Odrzucił religię, jednak mocno identyfikował się z judaizmem, co zostało jeszcze wzmocnione przez wprowadzenie nazizmu w Austrii. W latach 1928–1933 kształcił się na Uniwersytecie Wiedeńskim, pod kierownictwem Juliusa von Schlossera, a następnie współpracował z analitykiem Sigmunda Freuda i kuratorem muzeum Ernstem Krisem jako asystent w badaniach. W 1936 wyjechał do Wielkiej Brytanii i zaczął tam pracę w Instytucie Warburga.
Podczas II wojny światowej pracował w nasłuchu radiowym BBC, gdzie słuchał niemieckich audycji radiowych i tłumaczył je na język angielski. W 1956 roku powrócił na uniwersytet w Londynie, gdzie pozostał do 1959, następnie przeszedł do Instytutu Warburga (do 1976), w którym piastował różne stanowiska i ostatecznie został jego dyrektorem. W 1960 został przyjęty na członka Akademii Brytyjskiej, w 1966 został odznaczony Orderem Imperium Brytyjskiego, w 1972 uzyskał tytuł szlachecki, a w 1988 odznaczono go Orderem Zasługi. W 1994 został laureatem Nagrody Goethego.
Jego książka "O sztuce" ("The Story of Art", pierwsze wydanie w 1950, wydanie polskie 1997 oraz 2013 oparte na 16. wydaniu brytyjskim) cieszy się od wielu lat nieustającą popularnością (miała dotąd 16 wydań) i jest uznawana za ważne, choć bardzo przystępne wprowadzenie do historii sztuki. Pierwotnie przeznaczona dla młodszych czytelników, została sprzedana w milionach egzemplarzy i przetłumaczona na ponad 20 języków. Inne ważne dzieła Gombricha to "Sztuka i złudzenie" ("Art and Illusion", 1960, wyd. pol. 1981) oraz zbiory artykułów: "Meditations on a Hobby Horse" (1963), "Zmysł porządku" ("The Sense of Order", 1979, wyd. pol. 2009), i "The Image and the Eye" (1981).

</doc>
<doc id="100712" url="https://pl.wikipedia.org/wiki?curid=100712" title="Stałocieplność">
Stałocieplność



</doc>
<doc id="100716" url="https://pl.wikipedia.org/wiki?curid=100716" title="Formica rufa">
Formica rufa



</doc>
<doc id="100728" url="https://pl.wikipedia.org/wiki?curid=100728" title="Kościół (teologia)">
Kościół (teologia)

Kościół ( "ekklesia" „zwołanie, zgromadzenie” od "ek kaleo" „wołam spoza, zwołuję”) – w teologii chrześcijańskiej, wspólnota ludzi ze wszystkich narodów, zwołanych przez Apostołów posłanych przez Jezusa Chrystusa, by utworzyć zgromadzenie "wybranych", stających się wolnymi obywatelami "Królestwa niebieskiego". Wspólnota Kościoła, rozumiejąca siebie jako wypełnienie dziejów i misji Narodu Wybranego Izraela, ma cztery zasadnicze cechy, sformułowane w Nicejsko-konstantynopolitańskim wyznaniu wiary (381 r.): "jedność, świętość, powszechność i apostolskość". Pierwszym zadaniem Ludu Bożego, jako ustanowionej poprzez chrzest wspólnoty / "koinonia"/ wiary i sakramentów, jest bycie sakramentem wewnętrznej jedności ludzi z Bogiem oraz jedności całej ludzkości, która ma się zrealizować. Kościołem nazywa się też wspólnotę lokalną Kościoła powszechnego, tzw. kościoły lokalne, a także określone wyznanie chrześcijańskie. Tajemnicą Kościoła zajmuje się gałąź teologii – eklezjologia.
Kościół jako wypełnienie historii i powołania Izraela.
Teolodzy współcześni, np. metropolita Jan (Ziziulas) zwracają uwagę, że chrześcijanie od początku widzieli swoje korzenie w historii Izraela. Dlatego, zwłaszcza w odniesieniu do pierwotnej eklezjologii pierwszych trzech wieków, Stary Testament dostarcza podstawowych danych do studium o Kościele, rozumianym jako nowy Lud Boży, i o jego relacji do Boga. Jak zauważył Louis Bouyer, fakt iż liturgia Kościoła ma ścisłe pokrewieństwo z modlitwami judaizmu „stanowi dowód na pokrewieństwo samej wiary”.
Kerygmatyczne początki Kościoła.
Powstanie Kościoła wiąże się z kerygmatem, głoszonym po zmartwychwstaniu Jezusa Chrystusa przez apostołów – wybranych, uformowanych i posłanych przez Niego. Kerygmat był tym, co od początku tworzyło "zgromadzenie" chrześcijan, zwane po hebrajsku "Qahal", po grecku "ἐκκλησία" ("ekklesia"). Podobnie jak w starożytnych Atenach oficjalne zebranie obywateli, zwane "εκκλησία" ("ekklesia"), było zwoływane w imieniu uprawnionych władz miasta przez heroldów zwanych "κήρυκες" ("kerykes"), tak też działo się w świętym mieście Jerozolimie. Lud Izraela stanowił "Qahal" – "zgromadzenie". W Nowym Testamencie Apostołowie określali się za heroldów króla Izraela, których zadaniem było poprzez Słowo Jezusa zbieranie po całym świecie nowych "wybranych Boga" i wyjaśnianie, nauczanie tego Słowa.
Poprzednikiem takiego głoszenia było w Starym Testamencie odczytywanie Prawa na zgromadzeniu zwanym "qahal". W Biblii są trzy przykłady takiego świętego zgromadzenia Izraela: zgromadzenie pod Synajem opisane w Księdze Wyjścia rozdz. 19; Zgromadzenie odnowienia przymierza synajskiego, opisane w 2-ej Księdze Królewskiej 23, 1-2 oraz zgromadzenie po powrocie z niewoli babilońskiej opisane w Księdze Nehemiasza rozdz. 8 oraz 13,1. To znaczenie "qahal" kontynuował Kościół chrześcijański od samego początku, owocem głoszenia-kerygmatu Apostołów było zgromadzenie wiernych, którzy trwali w ich nauce:
Przymioty Kościoła.
Według Nicejsko-konstantynopolitańskiego wyznania wiary (381 r.) chrześcijanie wierzą w Kościół, który jest: "jeden, święty, powszechny i apostolski". Określa się je w nowszej literaturze teologicznej terminem łac. "notae" „znamiona, własności”.
Jeden.
Przymiot ten oznacza, że Chrystus założył jeden Kościół. Kościoły lokalne uobecniają w danym miejscu jedną wspólnotę Kościoła, której głową jest Chrystus. Jedność Kościoła była szczególnie przeżywana i podkreślana w okresie patrystycznym, jej fundamentem było wyznawanie jednej wiary. Dobrze ilustruje to fragment z dzieła „Przeciw herezjom” św. Ireneusza z Lyonu (ok. 140–202):
Ujęcie prawosławne.
W teologii prawosławnej "jedność" Kościoła jest postrzegana jako istotny element jego tożsamości. Według Joanisa Ziziulasa jednoznaczne świadectwa tego znajdujemy w pierwszych trzech wiekach, począwszy od czasów opisanych w pismach nowotestamentalnych:
Według Sergiusza Bułgakowa, różne podzielone wyznania chrześcijańskie mogą powrócić do jedności Kościoła za pośrednictwem prawosławia, które „jest prawdziwym Kościołem, posiadającym pełnię autentycznej prawdy w Duchu Świętym”. Stąd wszystkie inne wspólnoty i kościoły chrześcijańskie winny włączyć się „w jeden strumień powszechnego prawosławia”. Autor ten podkreślił też, że twierdzenie to nie wynika ani z postaw imperialnych czy prozelityzmu, ani z pychy. Jest natomiast konsekwencją faktu, że prawda jest jedna, nie dopuszcza kompromisów, a chronienie jej nie jest niczyją zasługą lecz darem Bożym. Ci, którzy otrzymali ten dar czasem okazują się go niegodni. Jak stwierdził rosyjski teolog „i historia narodu wybranego, jak i historia prawosławia, wyraźnie pokazują, że ci, którzy chronią prawdę, mogą być tego niegodni”.
Ujęcie katolickie (deklaracja „Dominus Iesus”).
Katolickie rozumienie tego przymiotu precyzuje ogłoszony w 2000 r. przez ówczesnego prefekta Kongregacji Nauki Wiary, kardynała Józefa Ratzingera i zatwierdzony przez papieża Jana Pawła II dokument Dominus Iesus.
Deklaracja w p. 17 wyjaśnia wyrażenie Konstytucji Soborowej Lumen gentium, 22, że "jeden Kościół «subsistit in» (trwa) w Kościele katolickim" oraz uściśla status eklezjalny prawosławia oraz protestantyzmu:
Deklaracja spotkała się z wieloma sprzecznymi reakcjami, np. ówczesny prawosławny metropolita smoleński i kaliningradzki, a obecny (2011) patriarcha moskiewski i całej Rusi Cyryl powiedział w wywiadzie, że deklaracja "jest uczciwym dokumentem, lepszym niż tzw. „kościelna dyplomacja”. Pokazuje jak blisko jesteśmy, albo, przeciwnie, jak jesteśmy podzieleni".
Stanowisko prawosławia na temat apostolskości Kościoła jest prawie identyczne z katolickim, z wyjątkiem rozumienia roli biskupa Rzymu. Uzgodnienie stanowisk wobec prymatu Piotrowego jest przedmiotem kolejnych sesji "Międzynarodowej Komisji Wspólnej do spraw Dialogu Teologicznego między Kościołem rzymskokatolickim a Kościołem prawosławnym" 
Współprzewodniczącymi Komisji są, z ramienia katolików: kard. Kurt Koch, z ramienia prawosławnych: metropolita Joannes Zizioulas.
Thomas Wipf, przewodniczący Wspólnoty Protestanckich Kościołów w Europie, nie zgadzając się z deklaracją co do definicji Kościoła, stwierdził równocześnie, że dokument może prowadzić do większej jasności w dialogu ekumenicznym.
W teologii protestanckiej (ewangelickiej i ewangelicznej) jeden Kościół jest pojmowany jako duchowa wspólnota wierzących z różnych kościołów chrześcijańskich (denominacji).
Ujęcie teologii protestanckiej.
Według P. Tillicha, Kościół powszechny jest zawsze aktualnie obecny w Kościołach, dlatego można mówić tak o historii całego Kościoła, jak i o historii poszczególnych Kościołów. Nie można jednak twierdzić, jak czynią to Wspólnota Anglikańska, prawosławie oraz katolicyzm, że do pewnego czasu np. do roku 500 lub 1500 po Chr. istniał jeden Kościół, aktualnie istniejący w czasie i przestrzeni, z którego po podziałach powstało wiele Kościołów. W takim bowiem wypadku któryś z Kościołów może twierdzić, że w jakimś okresie lub w całej historii, to on był Kościołem właściwym. Kościoły protestanckie mogłyby w ten sposób uzurpować sobie do tego prawo, twierdząc że między wiekiem apostolskim a reformacją, kościół był jedynie w stanie ukrytym – jak w judaizmie czy pogaństwie – i objawił się w Kościołach powstałych w wyniku reformacji. Jest to według Tillicha błędne podejście, gdyż Kościół, jako Duchowa Wspólnota, zawsze trwał i trwa w Kościołach, które wyznają swój fundament w Chrystusie, który jest centralnym objawieniem Królestwa Bożego w historii. Tej "Wspólnoty Duchowej" nie można interpretować jako rzeczywistości duchowej, która istnieje niezależnie od konkretnych wspólnot kościelnych, jakby jakiś Kościół niewidzialny. Reformatorzy nigdy tak nie postrzegali podziału na "Kościoły widzialne" i "Kościół niewidzialny". Niewidzialny kościół jest "Duchową esencją" historycznych Kościołów. P. Tillich pisał też o "paradoksie Kościołów", które uczestniczą z jednej strony w niejednoznaczności / "ambiguities"/ życia, zwłaszcza życia religijnego, z drugiej zaś strony w jednoznacznym życiu / "unambiguous life"/ "Wspólnoty Duchowej". Są to jednak nie dwa Kościoły, lecz dwa aspekty jednego Kościoła. W historii protestantyzmu, podkreślanie niewidzialnego Kościoła kosztem Kościołów historycznych zdarzało się w ruchach duchowych, pokusa zaś postrzegania niewidzialnego Kościoła jako nieistotnego ideału – w liberalnym protestantyzmie.
Święty.
Jako wspólnota mistyczna jest doskonałym Mistycznym Ciałem Chrystusa, Ludem Bożym (co nie oznacza świętości wszystkich członków Kościoła ani kapłanów), w którym działa Duch Święty. Z przymiotem tym wiąże się obcowanie świętych.
Powszechny.
Kościół jest sakramentem zbawienia całej ludzkości i obejmuje tym działaniem wszystkich ludzi niezależnie od płci, stanu, majątku, narodowości oraz od popełnionych grzechów. Kościół czerpie ten przymiot z faktu, że jest "Ciałem" Chrystusa, jedynego pośrednika zbawienia:
Kościół powszechny w rozumieniu Ojców Kościoła.
Refleksję teologiczną Ojcowie Kościoła budowali na danych Pisma Świętego Nowego Testamentu. Odczytywali w nim następujące obrazy Kościoła: lud, ciało, świątynia, dom, oblubienica-małżonka, stado, winnica, królestwo, pole i sieć. Odczytywali też figuralnie Stary Testament, dostrzegając w nim zapowiedzi Kościoła.
Kościół był dla nich rzeczywistością eschatologiczną, przynoszącą zbawienie i życie wieczne, która realizuje się poprzez:
W tym okresie pojawiły się też ważne eklezjologiczne prawdy. Ireneusz z Lyonu (ok. 140–202) nauczał o naturze apostolskiej Kościoła, realizowanej w sukcesji apostolskiej; Cyprian z Kartaginy (zm. 258) o episkopacie; Augustyn z Hippony nauczał o katolickości (powszechność), o ważności obrzędów sakramentalnych niezależnie od osobistej świętości szafarza, o trwałym skutku sakramentu w duszy wierzącego zwanym charakterem sakramentalnym. 
Już w okresie między III i V wiekiem papieże, wśród nich Leon Wielki, potwierdzali swą rolę jako biskupa całego Kościoła oraz swój unikalny autorytet odnośnie do magisterium i jurysdykcji.
Katolicyzm.
W Kościele katolickim odpowiednikiem kościoła lokalnego jest diecezja, gdzie biskup jest "widzialnym źródłem i fundamentem jedności" w swoim kościele partykularnym i podziela też "troskę o wszystkie kościoły", gdyż Kościół powszechny jako Mistyczne Ciało Chrystusa jest «ciałem kościołów».
Sąsiadujące kościoły lokalne, powiązane ze sobą np. poprzez kulturę, tworzą prowincje kościelne, patriarchaty lub regiony. Biskupi spotykają się na synodach lub soborach prowincjalnych. Ciałem, które służy jedności biskupów w tych większych skupiskach kościołów lokalnych jest tzw. "Konferencja Episkopatu".
Protestantyzm.
Wspólnoty i denominacje protestanckie mają różne rozumienie powszechności Kościoła. U podstaw eklezjologii protestanckiej stoją pisma reformatorów, Marcina Lutra i Kalwina. Odchodząc od koncepcji Kościoła hierarchicznego w rozumieniu władzy widzialnej, odwołali się do pojęcia "Kościoła niewidzialnego", który rozumieli jako "Communio sanctorum" ("Społeczność świętych"). Kalwin pisał o tym w swym dziele "Institutio religionis christianae" (Strasburg, 1536 r.). Ale za Lutrem i Melanchtonem uznawał on ziemską obecność tego Kościoła, którą zaświadcza słowo Boże. Według P. Tillicha Kościół powszechny jest zawsze aktualnie obecny w konkretnych wspólnotach Kościoła, dlatego można mówić tak o historii całego Kościoła, jak i o historii poszczególnych Kościołów.
Apostolski.
Przymiot ten oznacza, że Kościół funkcjonuje i naucza tak, jak za czasów apostolskich. Wiążą się z tym Sukcesja apostolska, tzn. o Kościele apostolskim mówi się wtedy, gdy są w nim biskupi diecezjalni, których święcenia pochodzą od któregoś z Apostołów, oraz Tradycja Apostolska, czyli przechowywanie wiernie nauki Jezusa przekazanej apostołom. Przymiot apostolskości Kościoła tak był rozumiany na Soborze konstantynopolskim (381 r.) w czasach Kościoła niepodzielonego.
Katolicyzm.
Zgodnie z Katechizmem n. 857, w katolicyzmie rozumie się przez to trzy elementy:
Prawosławie.
W pierwszym tysiącleciu kościoły wschodnie uznawały autorytet biskupa Rzymu jako następcy św. Piotra. Po schizmie wschodniej prawosławie uznało, że papiestwo sprzeniewierzyło się tej roli. Taka ocena, przeważająca współcześnie w prawosławiu, znalazła wyraz w książce prawosławnego teologa O. Clementa:
Niektórzy prawosławni teolodzy, jak P. Evdokimov tłumaczą, że każdy biskup ma władzę Piotrową w swoim kościele lokalnym, która polega na sprawowaniu Eucharystii. Cytuje on powiedzenie M. Kabasillasa (XIV w.): "Piotr jest nauczycielem świata, papież jest biskupem Rzymu".
Protestantyzm.
W teologii protestanckiej apostolski charakter Kościoła przejawia się w przekazywaniu wiary apostolskiej ("successio fidei") i w trwaniu Kościoła w nauce apostolskiej. Jak stwierdza Eberhard Jüngel, następcą apostołów jest kanon Nowego Testamentu, a nie biskup. Kościół jest apostolski, gdy myśli, mówi i działa zgodnie z Pismem Świętym. Zarówno historyczny luteranizm, jak i kalwinizm odrzucały w swoich księgach symbolicznych charakterystyczne dla katolicyzmu i prawosławia pojęcie sukcesji urzędu jako części składowej apostolskości Kościoła. Szczególnie mocno za takim stanowiskiem obstawał kalwinizm, który w ogóle odrzucił rozróżnienie między prezbiterem a biskupem, uznając, że w Biblii i pierwszych wiekach chrześcijaństwa terminy te były stosowane synonimicznie na określenie starszego – przełożonego wspólnoty. Stąd do dzisiaj kościoły reformowane oraz wywodzące się z tej tradycji Kościoły baptystyczne w słowach nicejsko-konstantynopolitańskiego wyznania wiary, opisującego Kościół jako apostolski, rozumieją sukcesję wiary apostołów, która przejawia się w wiernym zwiastowaniu Słowa Bożego i należytym udzielaniu sakramentów:
Zdaniem Eberharda Jüngela wiarygodność Kościoła opiera się na tym, że Bóg przez Ducha Świętego zachowuje w nim prawdę Ewangelii, która przewyższa jego własne błędy. Odpowiedzialność wobec tej prawdy zobowiązuje Kościół do nieustannej krytycznej samorefleksji, w której jego nauka i działania mierzone są podług miary Ewangelii. 
Według niektórych kościołów luterańskich, które zachowały sukcesję apostolską w rozumieniu katolickim, apostolskość wyraża się ponadto w przekazywaniu urzędu apostolskiego ("successio ordinis") przez modlitwę i włożenie rąk biskupa (biskupów) i księży powołanych do dokonania ordynacji lub konsekracji. Np. Kościół Ewangelicko-Luterański w Szwecji uznaje zarówno „sukcesję episkopalną” (biskupów), jak też i „sukcesję prezbiterską” (prezbiterów – księży). Obie obecne są w tym Kościele od czasów reformacji.
Inne użycia wyrazu Kościół.
Nazwy Kościół używa się także w odniesieniu do chrześcijańskiego związku wyznaniowego, jako organizacji ludzkiej, posiadającej własny ustrój, organy władzy, doktrynę i liturgię; np. Kościół rzymskokatolicki, Polski Autokefaliczny Kościół Prawosławny, Apostolski Kościół Ormiański, Kościół Ewangelicko-Reformowany w RP, Kościół Starokatolicki Mariawitów w RP, Kościół Zielonoświątkowy w RP. Synonimami takiego rozumienia wyrazu Kościół są terminy: związek wyznaniowy, związek religijny, wyznanie, konfesja i denominacja.

</doc>
<doc id="100731" url="https://pl.wikipedia.org/wiki?curid=100731" title="Katalaza">
Katalaza

Katalaza (EC 1.11.1.6) – enzym z grupy oksydoreduktaz katalizujący proces rozkładu nadtlenku wodoru do wody i tlenu. Otrzymana po raz pierwszy w postaci krystalicznej w 1937 roku przez J.B. Sumnera. Znaczne jej ilości występują w komórkach zwierzęcych np. w wątrobie, nerce, leukocytach i erytrocytach (krwinkach czerwonych), w bakteriach tlenowych oraz w peroksysomach komórek roślinnych fotosyntezujących. Jest dobrym enzymem markerowym dla peroksysomów.
Jest bardzo aktywnym enzymem, którego grupę prostetyczną stanowi hemina.

</doc>
<doc id="100734" url="https://pl.wikipedia.org/wiki?curid=100734" title="Netscape Communication Corporation">
Netscape Communication Corporation



</doc>
<doc id="100737" url="https://pl.wikipedia.org/wiki?curid=100737" title="Deontologia">
Deontologia

Deontologia (gr. "déon", „to, co niezbędne, właściwe”; „obowiązek” i "logos", „mowa”, „słowo”; przez ang. "deontology", pierwotnie „etyka prywatna” (Jeremy'ego Benthama)) – nauka o powinnościach i obowiązkach, a także pogląd przeciwstawny konsekwencjalizmowi – jeśli chce się osiągnąć dobry rezultat, należy do niego dojść dobrą drogą („cel nie uświęca środków”).
Etyka.
Koncepcja etyczna, sformułowana przez Immanuela Kanta, która przyjmuje istnienie norm moralnych, które powinny być powszechnie stosowane i mających charakter praw moralnych. Kant sformułował je w formie imperatywu kategorycznego. Deontologia zakłada więc, że cel nie uświęca środków i człowiek powinien skupiać się na tym, by samemu przestrzegać norm moralnych .
Nurtem przeciwnym do deontologii jest konsekwencjalizm, uznający, że ocena zachowania jednostki jest postrzegana poprzez konsekwencje w świecie i ogólną sumę dobra, nie zaś przez pojedyncze czyny.
Etyka zawodowa.
Termin ten stosuje się do określenia nauki o powinnościach i obowiązkach wynikających ze statutów i przyjętych zwyczajów w różnych zawodach (kodeksy lekarskie, prawnicze). Reguły deontologiczne formułowane są ze szczególnym uwzględnieniem aspektu moralnego, ale za podstawę mają normy prawne. Nakazy takiego kodeksu mają charakter imperatywu ustalanego przez oficjalne władze (w przypadku zawodów o wysokim stopniu zorganizowania) lub przez obyczaj (kiedy brak oficjalnej kodyfikacji – w przypadku zawodów mniej zorganizowanych) i odnoszą się do rozwiązań w konkretnych sytuacjach danego zawodu.
Kodeks deontologii medycznej formułuje zasady postępowania moralnego lekarzy w stosunku do pacjentów, innych lekarzy oraz badań naukowych (np. bioetycznych zasad eksperymentowania na zwierzętach). Podobnie deontologia lekarsko-weterynaryjna określa zasady postępowania moralnego lekarzy weterynarii wobec zwierząt, ich właścicieli, innych lekarzy weterynarii i badań na zwierzętach.
Deontologia prawnicza nakazuje m.in. bezinteresowność, skromność, sprawiedliwość i lojalność wobec klientów.

</doc>
<doc id="100738" url="https://pl.wikipedia.org/wiki?curid=100738" title="Wlepka">
Wlepka

Wlepka (stosowana też pisownia vlepka), wlepa – mała, samoprzylepna forma plastyczna tworzona z myślą o ingerencji w przestrzeń publiczną. Przylepiana na ogół bez zezwolenia, przez co traktowana jako wandalizm. Początkowo była to naklejka zawierająca rysunek (grafika, fotomontaż, zdjęcie), tekst albo jedno i drugie.
Wlepki są przyklejane w środkach komunikacji masowej (głównie autobusach, trolejbusach i tramwajach miejskich) oraz w innych miejscach publicznych (przejściach podziemnych itp.), w miejscu widocznym, np. przy wyjściu z pojazdu, obok tylnych drzwi, głównie w końcu lat 90. XX wieku i pierwszych latach XXI wieku. Obecnie zjawisko to powoli wychodzi z tramwajów i przenosi się w inne miejsca, jak na przykład znaki. Nadal jest widoczne, zwłaszcza w dużych miastach (Poznań, Warszawa, Kraków, Łódź, Trójmiasto, Szczecin).
Tematyka.
Spotyka się wlepki o tematyce filozoficznej, politycznej, religijnej, sportowej, muzycznej, a także humorystycznej, absurdalnej lub komentujące znane postaci czy aktualne wydarzenia. Istnieje też nurt dekoracyjnych wlepek o czysto formalnych walorach. Wlepki są także używane przez twórców graffiti jako forma tagowania. Wlepki zostały użyte w ramach kampanii wyborczej po raz pierwszy przed wyborami parlamentarnymi w 2001 przez Janusza Korwina-Mikkego. Natomiast jedną z pierwszych w Polsce organizacji używającą wlepek w celach propagandowych była Lewicowa Alternatywa.
Wlepkowanie powiązane jest ściśle ze street artem.
Historia.
Pierwsze wlepki tworzyli już dadaiści. W Polsce historia wlepek sięga czasów II wojny światowej. Była to jedna z antyhitlerowskich akcji propagandowych, jakie prowadziła grupa „Wawer” na terenie Warszawy i innych miast polskich.
Wlepki występowały również w czasach PRL-u, jednak miały głównie charakter humorystyczny, nawiązując często do PZPR. Same władze PRL-u używały podobnych nośników jako propagandę, chwaląc państwo i „polskiego robotnika” oraz nastawiając krytycznie na państwa dawnego Bloku Zachodniego.

</doc>
<doc id="100741" url="https://pl.wikipedia.org/wiki?curid=100741" title="Shiira">
Shiira

Shiira – przeglądarka internetowa działająca w systemie OS X oparta na silniku WebKit. Jej kod źródłowy dystrybuowany jest na zasadach licencji BSD. Projekt jest prowadzony przez Japończyka o pseudonimie "mkino".
Według oficjalnej strony internetowej, celem projektu jest "stworzenie przeglądarki internetowej będącą lepszą i bardziej funkcjonalną od Safari".
Ponieważ autorzy projektu tworząc Shiirę bazują swoje pomysły na Safari, obie przeglądarki są do siebie podobne. Shiira ma jednak cechy, które odróżniają ją od Safari. Przykładowo pole wyszukiwania zawiera wiele wyszukiwarek do wyboru i jest w pełni edytowalne przez użytkownika. Ułatwione jest także tworzenie nowych zakładek i płynne przechodzenie pomiędzy nimi. Shiira także natywnie obsługuje format PDF.

</doc>
<doc id="100742" url="https://pl.wikipedia.org/wiki?curid=100742" title="Stanica">
Stanica



</doc>
<doc id="100744" url="https://pl.wikipedia.org/wiki?curid=100744" title="Crack (Informatyka)">
Crack (Informatyka)



</doc>
<doc id="100748" url="https://pl.wikipedia.org/wiki?curid=100748" title="Węglan magnezu">
Węglan magnezu

Węglan magnezu, MgCO3 – nieorganiczny związek chemiczny, sól magnezowa kwasu węglowego.
W warunkach standardowych jest to biała lub bezbarwna substancja krystaliczna. Praktycznie nie rozpuszcza się w wodzie. W temperaturze 350 °C rozkłada się na tlenek magnezu i dwutlenek węgla.
W naturze występuje głównie pod postacią minerału o nazwie magnezyt. Jest jednym ze składników kamienia kotłowego.

</doc>
<doc id="100756" url="https://pl.wikipedia.org/wiki?curid=100756" title="Martín Fierro 2004 w kategoriach telewizyjnych">
Martín Fierro 2004 w kategoriach telewizyjnych

34. Gala rozdania nagród Martín Fierro - gala rozdania nagród za największe osiągnięcia w świecie argentyńskiego radia i telewizji., która odbyła się 22 czerwca 2004 w Hotelu Hilton w Buenos Aires. Gospodarzami wieczoru byli Araceli González i Horacio Cabak.

</doc>
<doc id="100762" url="https://pl.wikipedia.org/wiki?curid=100762" title="Saint-Denis (Paryż)">
Saint-Denis (Paryż)



</doc>
<doc id="100763" url="https://pl.wikipedia.org/wiki?curid=100763" title="Schronisko">
Schronisko



</doc>
<doc id="100765" url="https://pl.wikipedia.org/wiki?curid=100765" title="Miniaturowy okręt podwodny">
Miniaturowy okręt podwodny

 
Miniaturowy okręt podwodny, lilipuci okręt podwodny – okręt podwodny o niskiej wyporności, przeznaczony do działań w strefie przybrzeżnej, szczególnie do atakowania okrętów przeciwnika w portach. Użyte m.in. przez Japończyków podczas ataku na Pearl Harbor (1941) lub port w Sydney (1942).
Miniaturowych okrętów podwodnych używały wielkie marynarki wojenne wszystkich państw biorących udział w wojnie morskiej: brytyjskiej Royal Navy (typu X), niemieckiej Kriegsmarine (typu Seehund), włoskiej Regia Marina (Żywa torpeda), amerykańskiej US Navy i japońskiej Cesarskiej Marynarki Wojennej.
Sukcesy tych okrętów były jednak raczej niewielkie, sprowadzając się do relatywnie nielicznych trafień i stosunkowo znacznych strat atakujących wskazane cele załóg.

</doc>
<doc id="100767" url="https://pl.wikipedia.org/wiki?curid=100767" title="Prezydenci Gruzji">
Prezydenci Gruzji



</doc>
<doc id="100768" url="https://pl.wikipedia.org/wiki?curid=100768" title="Order Świętego Sylwestra">
Order Świętego Sylwestra

Order Świętego Sylwestra lub Order Papieża Świętego Sylwestra (łac. "Ordo Sancti Silvestri Papae") – cywilny order ustanowiony przez Grzegorza XVI w 1841 dla uczczenia papieża Sylwestra I, powstały po przemianowaniu Orderu Złotej Ostrogi zwanego "Złotą Strażą" ("Militia Aurata"), którego ponowne wydzielenie jako samodzielnego odznaczenia pod dawną nazwą nastąpiło w 1905 roku.
Jest przyznawany osobom świeckim, niekoniecznie katolikom (a nawet niechrześcijanom, jak np. żydowski rabin Arthur Schneier), aktywnym w dziele apostolskim, za wybitne zasługi w pracy zawodowej lub wybitne osiągnięcia w różnych dziedzinach sztuki. Większość odznaczonych w Wielkiej Brytanii jest członkami polskiego Kościoła katolickiego.
Odznaka orderowa ma postać złotego emaliowanego na biało krzyża maltańskiego, na awersie widnieje wizerunek św. Sylwestra i napis "SANC SILVESTER P.M.", a na rewersie napis: "1841 GREGORIUS XVI RESTITUIT".
Dzieli się na trzy klasy:
Odznaczeni.
Niektórzy Polacy spośród odznaczonych:

</doc>
<doc id="100769" url="https://pl.wikipedia.org/wiki?curid=100769" title="Karol Scheibler">
Karol Scheibler

Karol Wilhelm Scheibler (ur. 1 września 1820 w Montjoie w Nadrenii, zm. 13 kwietnia 1881 w Łodzi) – jeden z największych łódzkich przemysłowców, nazywany „królem bawełny”, który w branży włókienniczej nie miał sobie równych w całym Cesarstwie Rosyjskim. Od połowy lat 70. XIX wieku zakłady Scheiblera koncentrowały około 60% produkcji i 55% robotników przemysłu włókienniczego w Królestwie Polskim.
Życiorys.
Karol Wilhelm Scheibler urodził się 1 września 1820 roku w Montjoie. Pochodził ze starej rodziny niemieckiej z Nadrenii wyznania ewangelicko-augsburskiego mającej swój rodowód sięgający końca XV wieku. Był najstarszym z dziesięciorga dzieci Jana Karola Wilhelma i Zofii Wilhelminy z Pastorów, którzy byli belgijskimi tkaczami sukna. Ojciec Karola, pochodzący z Neukirchen, przeniósł się do Montjoie, gdzie prowadził warsztat tkacki. W Montjoie Karol ukończył szkołę podstawową, a w Krefeldzie gimnazjum (1837). Następnie odbył praktykę w przędzalni czesankowej swojego wuja (brata matki), Gustawa Pastora, w Verviers w Belgii, której w roku 1838 został dyrektorem. W latach 1840–1842 pracował w fabryce Johna Cockerilla (szwagra Gustawa Pastora), jednego z największych producentów maszyn włókienniczych w Europie w Liège, w której zdobył praktykę techniczną i menedżerską. Jako przedstawiciel firmy odbył wiele podróży do Anglii, Austrii, Francji, Holandii, Niemiec i Szkocji. W 1843 roku otworzył przedstawicielstwo kilku firm angielskich zajmujące się sprzedażą maszyn włókienniczych i osiadł w Bad Vöslau pod Wiedniem. Otwarcie przedstawicielstwa pozwoliło mu wówczas nawiązać liczne kontakty handlowe.
Wydarzenia Wiosny Ludów w 1848 roku spowodowały, że opuścił Austrię i wyjechał do Królestwa Polskiego. Wpływ na podjęcie decyzji o opuszczeniu Austrii mogła również mieć zachęta ze strony Henryka Schlössera – kuzyna, którego spotkał w Austrii – do zatrudnienia się w fabryce ojca, Fryderyka Schlössera. Fryderyk Schlösser od 1821 roku prowadził fabrykę sukienniczą w Ozorkowie. Scheibler, jako uznany fachowiec, szybko został dyrektorem fabryki. Dzięki niemu zmodernizowano starą przędzalnię, na terenie folwarku Strzeblew zbudowano drugą, a także wydźwignięto z kryzysu cukrownię w Leśmierzu, która należała do rodziny Wernerów. W fabryce Schlössera pracował do 1854 roku. W roku 1852 założył w Łodzi spółkę z Juliuszem Schwartzem w celu importowania oraz wybudowania fabryki maszyn włókienniczych. Spółka jednak upadła po kilku miesiącach.
27 października 1853 roku Karol Scheibler zawarł z łódzkim magistratem kontrakt, otrzymując w wieczystą dzierżawę place w Nowej Dzielnicy przy Wodnym Rynku. W umowie zobowiązał się wybudować w ciągu dwóch lat zmechanizowaną fabrykę składającą się z przędzalni, tkalni, farbiarni, drukarni, blichu smugowego i apretowni. W rozwinięciu kariery przemysłowca pomógł mu bogaty ożenek 16 września 1854 roku z Anną z Wernerów (1835–1921), pochodzącą ze spolonizowanej w XVIII wieku rodziny ziemiańskiej z Saksonii, córką Wilhelma Wernera (1794–1842), właściciela fabryk sukna w Zgierzu i Ozorkowie oraz cukrowni w Leśmierzu, i jego drugiej żony Matyldy Reitzenstein pochodzącej z Łomży, i jednocześnie siostrzenicą Fryderyka Schlössera. Posag żony (ponad 40 tysięcy rubli) przewyższał dwukrotnie jego własne oszczędności. Zgromadzone w ten sposób sumy, wsparte kredytami, pozwoliły na uruchomienie w 1855 roku pierwszej fabryki – w pełni zmechanizowanej przędzalni bawełny na 5740, a od 1856 roku na 18 000 wrzecion. Również w 1856 roku powstały kotłownia i magazyny, w latach 1857–1858 tkalnia o 100 krosnach, w 1868 druga tkalnia mechaniczna, a w 1870 bielnik, parowa osmalarnia, nowe budynki magazynowe oraz rozbudowana została najstarsza przędzalnia. Po odkupieniu folwarku na Księżym Młynie od T. Kruschego oraz w 1869 roku wykończalni od Jakuba Petersa, Scheibler w kolejnych latach zbudował następny kompleks fabryczny. W 1873 roku otwarto przędzalnię na 70 tys. wrzecion i tkalnię na 1200 krosien. W 1877 roku dobudowano bielnik z farbiarnią, a w 1878 wzniesiono przędzalnię na 54 tys. wrzecion, która została rozbudowana w kolejnym roku. Ponadto zbudowano gazownię i bocznicę kolejową, która łączyła zakłady z Koleją Fabryczno-Łódzką. Scheibler inwestował w najnowocześniejsze ówcześnie maszyny i nowinki techniczne, przez co stał się liderem w przemyśle bawełnianym Królestwa Polskiego. Większość maszyn i chemikaliów oraz amerykańską bawełnę sprowadzał z Liverpoolu, Bremy i Hamburga.
Scheibler przewidział kryzys na rynku bawełnianym, spowodowany wojną secesyjną w Stanach Zjednoczonych. Na przełomie lat 50. i 60. zamówił w USA dużą ilość bawełny, która była podstawowym surowcem dla łódzkich fabryk włókienniczych. Kiedy, w wyniku wojny, dostawy bawełny zostały ograniczone Scheibler miał wystarczająco dużo surowca, by produkować wtedy, kiedy inni musieli zamykać fabryki. Miał tak wielkie zapasy, że wystarczały one nie tylko na produkcję własną, ale również na sprzedaż przędzy po trzykrotnie wyższej cenie. Powodzenie Scheiblera w okresie kryzysu przyczyniło się do buntu tkaczy łódzkich, w ramach którego w kwietniu 1861 tkacze zniszczyli przędzalnię Scheiblera.
Karol Scheibler swoją działalnością rozpoczął nową epokę w dziejach przemysłowej Łodzi, zapewnił jej czołowe miejsce w Europie w dziedzinie przemysłu włókienniczego. Był twórcą wielkiego imperium przemysłowego, na które składał się zespół tzw. Centrali przy Wodnym Rynku (obecnie plac Zwycięstwa), kompleks Księżego Młyna oraz zabudowa biegnąca wzdłuż obecnej ul. ks. bpa W. Tymienieckiego i sięgająca ul. Piotrkowskiej o łącznej powierzchni około 500 ha. W końcu XIX w. Scheibler umocnił się na pozycji lidera w przemyśle włókienniczym w Łodzi i Królestwie Polskim. Wartość majątku, jakim dysponował u schyłku życia, wynosiła ponad 14 milionów rubli. Takiej fortuny na ziemiach polskich nie dorobił się żaden inny ówczesny przemysłowiec.
Wysoka jakość produktów Scheiblera przyczyniła się do przyznania mu w 1870 i 1872 roku prawa znakowania produkcji herbem Cesarstwa Rosyjskiego. W 1878 roku, podczas światowej wystawy w Paryżu, za swoje wyroby otrzymał złoty medal. W marcu 1879 roku car Aleksander II nadał mu Order Świętego Stanisława II klasy "za usługi okazane towarzystwu opieki nad żołnierzami ranionymi i chorymi".
W 1880 roku Scheibler przekształcił swoje przedsiębiorstwo w spółkę akcyjną – „Towarzystwo Akcyjne Manufaktur Bawełnianych Karola Scheiblera”. W rękach członków jego rodziny i kilku dalszych krewnych znalazł się pakiet 360 akcji imiennych o wartości 9 milionów rubli. Jego nazwisko zachowało się w nazwie przedsiębiorstwa do 1946 roku.
Zmarł 13 kwietnia 1881 roku w Łodzi. Pochowany został w części ewangelickiej na Starym Cmentarzu w Łodzi przy ul. Ogrodowej, w Kaplicy Scheiblerów, której fundatorką była żona Anna.
Działalność społeczna i filantropijna.
Dbając o rozwój przemysłu udzielał się również jako działacz społeczny i filantropijny. Zarówno Karol Scheibler, a po jego śmierci wdowa po nim, Anna z Wernerów, jak i syn Karol Wilhelm, córka i zięć – Matylda i Edward Herbstowie, łożyli olbrzymie sumy na budowę potrzebnych miastu gmachów: szkół, szpitali, ponadto wspierali wszelkiego rodzaju akcje charytatywne. Na Księżym Młynie Scheibler wybudował domy mieszkalne dla robotników, zorganizował straż pożarną, sklep fabryczny, szkołę (1877), szpital i ochronkę dla dzieci (1882), ambulatorium oraz bibliotekę. Ponadto wspierał finansowo budowę kościołów i świątyń różnych wyznań (sam był ewangelikiem).
Był w gronie przemysłowców zabiegających w latach 1858–1860 o otwarcie w Łodzi filii Banku Polskiego, a po jej otwarciu wszedł w skład komitetu doradczego. Od 1865 roku był członkiem zarządu Towarzystwa Kolei Fabryczno-Łódzkiej, której pierwszą inwestycją była linia łącząca Łódź z Koluszkami. Od 1869 roku kierował zorganizowaniem Towarzystwa Kredytowego Miejskiego w Łodzi, a od 1872 roku był w składzie jego dyrekcji. W 1871 roku stanął na czele komitetu założycielskiego Banku Handlowego w Łodzi, pełniąc od 1872 roku do śmierci funkcję prezesa rady nadzorczej. W 1875 roku był w gronie współzałożycieli Muzeum Przemysłu i Rolnictwa w Warszawie. Zasiadał również w zarządzie szpitala miejskiego św. Aleksandra w Łodzi i był honorowym konsulem generalnym Austro-Węgier w Królestwie Polskim.
Rodzina.
Z małżeństwa z Anną z Wernerów miał siedmioro dzieci:
Karol Scheibler w kulturze.
Na jego osobie Władysław Reymont wzorował postać Hermana Bucholca w swojej powieści "Ziemia obiecana".

</doc>
<doc id="100783" url="https://pl.wikipedia.org/wiki?curid=100783" title="Chochoł">
Chochoł

Zobacz też:

</doc>
<doc id="100784" url="https://pl.wikipedia.org/wiki?curid=100784" title="Markus Silberstein">
Markus Silberstein

Markus Silberstein (ur. 19 marca 1833 w Praszce w pow. będzińskim, zm. 4 marca 1899 w Nicei) – jeden z najbogatszych łódzkich żydowskich fabrykantów w XIX wieku.
Życiorys.
Pochodził z rodziny żydowskiej wyznania mojżeszowego. Ojciec był handlarzem w Praszce i Pabianicach. W 1860 roku Markus Silberstein pojawił się w Łodzi. Otworzył tu przedstawicielstwo handlowe firmy Rudolfa Kindlera z Pabianic. Ważnym etapem na drodze do kariery finansowej był ożenek z Hudesą (Teresą) Cohn. Trzy i pół tysiąca rubli posagu wzmocniło firmę Silbersteina, a wejście w krąg bogatej rodziny ułatwiło prowadzenie interesów. W 1866 roku stać było już małżeństwo Silbersteinów na otwarcie domu handlowego przy ulicy Nowomiejskiej.
Zarobione pieniądze małżonkowie inwestowali w nieruchomości. W 1878 uruchomił przy ul. Piotrkowskiej 244 tkalnię mechaniczną. Na sąsiadujących działkach do roku 1889 wybudował trzy kolejne tkalnie i niezbędną infrastrukturę fabryczną. Następnie uruchomiono przędzalnię przy ul. Pustej 21 (dziś ul. S. Wigury) oraz tkalnię w Zduńskiej Woli. Bardzo szybko firma znalazła się w gronie największych fabryk branży wełnianej w Królestwie Polskim.
W 1891 roku zakłady Silbersteina zostały przekształcone w „Towarzystwo Akcyjne Wyrobów Wełnianych i Bawełnianych Markusa Silbersteina”. W 1894 Silbersteinowie kupili majątek Lisowice koło Brzezin.
Markus Silberstein był również współzałożycielem konsorcjum skupiającego łódzkich przemysłowców, w 1897 zawarło ono z Magistratem umowę na 35 lat, na mocy której miało wybudować w Łodzi linie tramwajowe. Był członkiem Rady Nadzorczej Szkoły Handlowej Zgromadzenia Kupców m. Łodzi, członkiem zarządu Łódzkiej Straży Ogniowej (1898), członkiem rzeczywistym Towarzystwa Zachęty Sztuk Pięknych w Warszawie. Był mecenasem sztuki.
Miał dwóch synów, Stanisława (1869–1942) i Mieczysława (1876–1907), oraz cztery córki: Ajdlę (Adelę) (1866–1934), Chanę (Ewelinę) (1868–1939), Salomeę (Sarę) (1872–1938) i Jadwigę Janinę Dianę (1875–1945) - matkę Stefana Napierskiego i Marii Eiger-Kamińskiej.
Pochowany został w grobowcu rodzinnym Silbersteinów znajdującym się na nowym cmentarzu żydowskim.

</doc>
<doc id="100806" url="https://pl.wikipedia.org/wiki?curid=100806" title="Jan Kiliński">
Jan Kiliński

Jan Kiliński (ur. 1760 w Trzemesznie, zm. 28 stycznia 1819 w Warszawie) – pułkownik powstania kościuszkowskiego, uczestnik spisków powstańczych, należał do Rady Miasta Warszawy od roku 1791, pamiętnikarz. Z zawodu był szewcem.
Życiorys.
Jan Kiliński urodził się w 1760 roku, w Trzemesznie w Wielkopolsce, w rodzinie Augustyna, majstra murarskiego, i Marcjanny. Do Warszawy przybył w roku 1780 i osiem lat później uzyskał tytuł mistrza szewskiego. W tym samym roku, kilka miesięcy później poślubił Mariannę Rucińską. W latach 1792-1793 został wybrany radnym Warszawy. Był członkiem Związku Rewolucyjnego.
W dniach 17 (Wielki Czwartek) i 18 kwietnia 1794, w czasie insurekcji warszawskiej stanął na czele ludu. Po 2 dniach walk z silnym garnizonem rosyjskim, dowodzonym przez Osipa Igelströma, oswobodzono stolicę. 19 kwietnia insurekcja przyłączyła się do powstania kościuszkowskiego i uznała Kościuszkę za Najwyższego Naczelnika Siły Zbrojnej Narodowej. Władzę przejęła Rada Zastępcza Tymczasowa, w skład której wszedł także Kiliński. Pełnił w niej funkcję radcy w Wydziale Skarbowym, Deputacji Indagnacyjnej i Paszportowej. Wkrótce został zastępcą radcy Rady Najwyższej Narodowej. 28 czerwca 1794 roku Kiliński wysłał oddziały z Warszawy na front. 2 lipca 1794 został mianowany przez Kościuszkę pułkownikiem milicji mazowieckiej. Zorganizował 20 Regiment Pieszy Koronny, który bronił Warszawy przed oddziałami pruskimi. Pod koniec powstania (październik 1794) wysłany do Poznania, gdzie został pojmany przez Prusaków i wydany Rosjanom.
Po wyjściu z więzienia w twierdzy Pietropawłowskiej w Petersburgu (3 grudnia 1796), zamieszkał z rodziną w Wilnie, gdzie brał udział w konspiracji (tzw. spisek o. Faustyna Ciecierskiego), za co został ponownie pojmany przez Rosjan i wywieziony w głąb Rosji. Po powrocie z niewoli (około roku 1798) prowadził warsztat szewski, nie angażując się w życie publiczne. Wyjątkiem było objęcie funkcji radnego Warszawy w okresie Księstwa Warszawskiego.
W roku 1811 poślubił Anastazję Jasińską. Był 2-krotnie internowany, podczas okupacji austriackiej (1809) i rosyjskiej (1813). W Królestwie Polskim uzyskał emeryturę wojskową (pułkownikowską). Pisał pamiętniki (wydane pośmiertnie w 2 tomach – w latach: 1830 lub 1831 oraz 1899). Zmarł 28 stycznia roku 1819. Został pochowany pod kościołem na warszawskich Powązkach, lecz jego grób został zniszczony w czasie przebudowy kościoła.
Twórczość.
Pamiętniki:
Listy i materiały:
Upamiętnienie.
Najwyższe polskie odznaczenie rzemieślnicze nosi nazwę „Szabla Kilińskiego”. Imieniem Jana Kilińskiego nazwano statek MS Kiliński.
W 1974 został wybity medal upamiętniający Jana Kilińskiego, zaprojektowany przez Józefa Markiewicza.
Jednostki Wojska Polskiego, które nosiły imię Jana Kilińskiego:
Jan Kiliński jest patronem wielu szkół w Polsce:
Jest on także patronem drużyn harcerskich:
W 1986 roku Marian Kubera wyreżyserował film biograficzny pt. „Jan Kiliński”, a cztery lata później zrealizował film telewizyjny pod tym samym tytułem, w którym w postać głównego bohatera wcielił się Adam Ferency.

</doc>
<doc id="100811" url="https://pl.wikipedia.org/wiki?curid=100811" title="Asuncion">
Asuncion



</doc>
<doc id="100812" url="https://pl.wikipedia.org/wiki?curid=100812" title="Dialer">
Dialer

Dialer – wyspecjalizowany rodzaj programu komputerowego do łączenia się z Internetem za pomocą modemu. Niekiedy program tego rodzaju, zainstalowany w komputerze bez wiedzy i zgody użytkownika, jest wykorzystywany do nawiązywania połączenia z siecią.
Ogólne znaczenie pojęcia.
Dialer wykorzystuje nieświadomość użytkownika i łączy się poprzez numer dostępowy o kosztach wielokrotnie przekraczających typowe koszty dostępu do internetu. Zwykle jest to numer w odległym i egzotycznym kraju. W wyniku tego nielegalnego procederu użytkownik jest zmuszony płacić wysokie rachunki telefoniczne. Przestępca, którego dialer zostaje zainstalowany w komputerze użytkownika, posiada umowę z egzotyczną kompanią telefoniczną, która dzieli się z nim zyskami.
Nieświadoma instalacja dialera ma najczęściej miejsce przy wchodzeniu na strony pornograficzne lub z nielegalnym oprogramowaniem i plikami MP3.
Czasem dialery są wykorzystywane przez właścicieli serwisów pornograficznych w sposób otwarty, za zgodą i wiedzą użytkownika, w celu ominięcia konieczności posługiwania się kartą kredytową do zapłaty za usługi takiego serwisu.
Programy zagrażają użytkownikowi tylko wtedy, kiedy używa modemu podłączonego do linii telefonicznej.

</doc>
<doc id="100814" url="https://pl.wikipedia.org/wiki?curid=100814" title="MksVir">
MksVir



</doc>
<doc id="100816" url="https://pl.wikipedia.org/wiki?curid=100816" title="The Shining">
The Shining



</doc>
<doc id="100817" url="https://pl.wikipedia.org/wiki?curid=100817" title="DialUp">
DialUp



</doc>
<doc id="100823" url="https://pl.wikipedia.org/wiki?curid=100823" title="Pozbawienie wolności">
Pozbawienie wolności

Kara pozbawienia wolności – jeden z najpowszechniejszych rodzajów kar polegający na przymusowym umieszczeniu skazanej osoby na określony czas w zamkniętym i strzeżonym zakładzie karnym. Oprócz konieczności przebywania w zakładzie karnym, dalsze dolegliwości dla osoby skazanej polegają na poddaniu jej rygorom regulaminu więziennego, ograniczeniom w dostępie do niej osób spoza zakładu karnego oraz w kontaktach z takimi osobami, ograniczeniom lub braku możliwości wyjścia na wolność w ramach przepustek oraz stosowaniu kar regulaminowych za przewinienia przeciw dyscyplinie.
Kara pozbawienia wolności jest od dawna stosowana w systemach prawnych. W historii prawa wykonywano ją m.in. przez wtrącenie do lochu (pomieszczenia w podziemiach) lub zamknięcie w wieży. Obecnie wykonuje się ją w wyspecjalizowanych strzeżonych kompleksach – zakładach karnych (potocznie: więzieniach).
Czas trwania.
W wielu systemach prawnych okres, na jaki wymierza się karę pozbawienia wolności, musi być dokładnie określony. Odbywanie kary kończy się po upływie przewidzianego terminu albo na podstawie warunkowego przedterminowego zwolnienia z odbycia reszty kary, o ile nie zostanie ono odwołane. W niektórych systemach prawnych istnieje możliwość określenia jedynie minimalnego okresu, przez który kara musi trwać, a decyzja o zwolnieniu lub nie skazanego po upływie tego okresu jest pozostawiona do każdorazowej decyzji sądu. W niektórych systemach prawnych istnieje również możliwość kumulatywnego orzekania kary łącznej pozbawienia wolności, której okres może przekroczyć np. 100 lat (w polskim prawie granice orzekania kary łącznej pozbawienia wolności są takie same jak kary pozbawienia wolności).
Prawo polskie.
W polskim prawie karnym kara pozbawienia wolności może być wymierzona na okres od jednego miesiąca do 15 lat (art. 37 kk); wymierza się ją w miesiącach i latach, przy czym przepisy szczególne określają górne i dolne granice kar za poszczególne przestępstwa oraz zasady wymiaru kary. Kara nadzwyczajnie obostrzona nie może przekroczyć 20 lat pozbawienia wolności; karę taką wymierza się także w miesiącach i latach (art. 38 § 2 kk). Sąd może orzec bezwzględną karę pozbawienia wolności bez możliwości warunkowego zawieszenia, gdy inna kara lub środek nie spełnia celów (art. 58 § 1 kk).
Odrębnymi karami w polskim prawie karnym, o charakterze szczególnym, są kara 25 lat pozbawienia wolności i dożywotniego pozbawienia wolności. Odrębną karą, polegającą na tym samym co kara pozbawienia wolności, jest kara aresztu, wymierzana w Polsce w wymiarze od 5 do 30 dni za niektóre wykroczenia. Można także wyróżnić zastępczą karę pozbawienia wolności orzekaną w przypadku uchylania się od wykonania kary ograniczenia wolności lub kary grzywny, jak i zastępczą karę aresztu w przypadku uchylania się od kary ograniczenia wolności lub kary grzywny, orzeczonych za wykroczenie. Analogiczną do pozbawienia wolności karą jest kara aresztu wojskowego, stosowana wobec żołnierzy.
W Polsce karę pozbawienia wolności wykonuje się w zależności od zakwalifikowania skazanej osoby przez komisję penitencjarną w zakładach karnych dla młodocianych, zakładach karnych dla odbywających karę po raz pierwszy oraz zakładach karnych dla recydywistów penitencjarnych (osób, które uprzednio odbywały już taką karę w warunkach zakładu karnego). Żołnierze odbywają karę aresztu wojskowego również w odrębnym rodzaju zakładu karnego.
Karę pozbawienia wolności wykonuje się w jednym z trzech systemów: zwykłym, programowanego oddziaływania (polegającego na dobrowolnym zaakceptowaniu i realizacji przez skazanego programu resocjalizacyjnego) oraz terapeutycznym (dla skazanych z zaburzeniami psychicznymi, uzależnieniami, niepełnosprawnych lub upośledzonych umysłowo). Karę odbywa się także w jednym z trzech typów zakładu karnego, tj. zakładzie karnym typu zamkniętego (o największym rygorze odbywania kary), półotwartym lub otwartym.

</doc>
<doc id="100827" url="https://pl.wikipedia.org/wiki?curid=100827" title="Asunción">
Asunción

Asunción (wym. []) – stolica Paragwaju, położona nad rzeką Paragwaj na zachodnim skraju Wyżyny Brazylijskiej, przy granicy z Argentyną.
Demografia.
Asunción jest największym miastem Paragwaju: zamieszkuje je 512 tys. mieszkańców (2002), czyli ok. 8% ludności całego kraju, a cały zespół miejski "Gran Asunción", w skład którego wchodzą takie miasta jak San Lorenzo, Fernando de la Mora, Capiatá, Lambaré, Luque, Mariano Roque Alonso, Limpio, Ñemby czy Villa Elisa, zamieszkuje prawie 1,7 mln osób.
Historia.
Miasto jest jedną z najstarszych hiszpańskich osad w Ameryce Południowej, a na pewno najstarszą położoną na wschód od Andów. Nazywane jest czasem „matką miast”, ponieważ stąd wyruszały ekspedycje kolonialne, które zakładały nowe miasta na podbijanych terenach. Zostało założone dokładnie 15 sierpnia 1537 jako Nuestra Señora de la Asunción, czyli Wniebowzięcie Najświętszej Maryi Panny. Prawa miejskie uzyskało w 1540. Od tej pory było ważnym ośrodkiem hiszpańskiej administracji kolonialnej w dorzeczu La Platy, ale w XVII wieku straciło znaczenie na rzecz Buenos Aires. W 1731 miało tu miejsce pierwsze powstanie przeciwko władzy hiszpańskich kolonistów pod wodzą José de Antequera y Castro. Po uzyskaniu niepodległości w 1811, Asunción zostało ustanowione stolicą kraju, począwszy od 1813. Po wojnie paragwajskiej 1864–1870 miasto było okupowane przez wojska brazylijskie aż do 1876, co znacznie zahamowało jego rozwój. 1 sierpnia 2004 w Asunción doszło do jednego z najbardziej tragicznych pożarów w historii. W pożarze miejscowego supermarketu zginęły co najmniej 464 osoby, a rannych zostało 409.
Gospodarka.
Asunción jest głównym ośrodkiem gospodarczym kraju. Znajduje się tutaj port handlowy, który obsługuje blisko 3/4 handlu zagranicznego kraju. Międzynarodowy port lotniczy im. Silvio Pettirossi znajduje się na przedmieściach miasta Luque. Rozwinął się tutaj przemysł spożywczy, włókienniczy, obuwniczy, cementowy, stoczniowy i petrochemiczny (rafineria ropy naftowej). Wydawane są tutaj główne gazety kraju: ABC Color, Última Hora, Noticias i La Nación.
Turystyka i zabytki.
Stare miasto, położone tuż nad rzeką, posiada kilka zabytków architektury kolonialnej (wiele zniszczonych zostało podczas wojny paragwajskiej) i XIX-wiecznej: domy z XVII–XVIII wieku, katedra ("Catedral Metropolitana"), kościoły (m.in. "Iglesia de La Encarnación"), panteon ("Panteón Nacional"), stary budynek Senatu. W starej części znajduje się też znany ogród botaniczny. Miasto posiada też nowoczesne centrum, które zostało znacznie rozbudowane w latach 70. i 80. XX wieku wokół dwóch placów miejskich Plaza de los Heroes i Plaza Uruguaya. Najbogatsi mieszkańcy stolicy mieszkają na przedmieściach, zwłaszcza w okolicach Avenida San Martín. W mieście znajdują się liczne muzea.
Edukacja.
Asunción jest również centrum naukowym i kulturalnym kraju. Miasto posiada dwa uniwersytety: publiczny Universidad Nacional z 1890, położony na przedmieściach miasta w pobliżu miasta San Lorenzo oraz katolicki Universidad Católica z 1960, położony w centrum miasta.
Sport.
Najsłynniejszym klubem pochodzącym z tego miasta jest Club Olimpia, jednak grają tu także takie drużyny jak:

</doc>
<doc id="100828" url="https://pl.wikipedia.org/wiki?curid=100828" title="Didjeridu">
Didjeridu



</doc>
<doc id="100829" url="https://pl.wikipedia.org/wiki?curid=100829" title="Flokulacja">
Flokulacja

Flokulacja - końcowy etap niektórych rodzajów koagulacji tj. wypadania osadu z koloidów. Polega na tworzeniu się wiązań chemicznych między micelami, na skutek czego łączą się one w duże agregaty, które w widoczny sposób wyodrębniają się z roztworu koloidalnego tworząc osad lub mętną zawiesinę.
Czasami, np. przy termicznej koagulacji białek, flokulacja zachodzi spontanicznie. W wielu procesach technologicznych flokulacja jest celowo inicjowana poprzez dodanie do koloidu związku chemicznego zdolnego do tworzenia wiązań chemicznych między micelami. W przemyśle flokulację uzyskuje się bardzo często poprzez stosowanie polimerów o niezbyt wysokiej masie cząsteczkowej (oligomerów), posiadających zdolność tworzenia wiązań wodorowych z micelami. 
W przemyśle flokulacja poprzedza zwykle proces oczyszczania ścieków (lub np. wyodrębniania substancji zawieszonych w postaci koloidalnej) przez sedymentację lub filtrację. Flokulację stosuje się m.in. przy oczyszczaniu ścieków, a także w procesach technologicznych, w których istnieje potrzeba szybkiego wyodrębnienia produktów zawieszonych w postaci koloidalnej. 
W przemyśle papierniczym zjawisko niepożądane, powodujące trudności w procesie formowania dobrej jakości wstęgi papierniczej.

</doc>
<doc id="100832" url="https://pl.wikipedia.org/wiki?curid=100832" title="Lśnienie (film)">
Lśnienie (film)

Lśnienie (ang. "The Shining") – film z 1980 roku, wyreżyserowany przez Stanleya Kubricka, będący filmową adaptacją powieści Stephena Kinga pod tytułem "Jasność" (lub "Lśnienie").
Bohaterem filmu jest Jack Torrance, który wraz z rodziną przeprowadza się do górskiego hotelu, w którym został zatrudniony jako stróż zimowy. Spokój opuszczonego poza sezonem kurortu ma umożliwić mu skoncentrowanie się na twórczości literackiej. Okazuje się jednak, że złowroga atmosfera miejsca stopniowo popycha go w obłęd.
Głównym tematem filmu "Lśnienie" jest zło i tajemnica jego genezy. Jednocześnie Kubrick zadaje w swym dziele pytania o kondycję ówczesnej rodziny i społeczeństwa.
Film, choć z początku nie spodobał się krytyce oraz samemu autorowi literackiego pierwowzoru, po latach zyskał status klasyka gatunku oraz uznanie, jako jedno z najlepszych dzieł Stanleya Kubricka.
Jednocześnie "Lśnienie" od momentu swojej premiery cieszy się sukcesem komercyjnym, znajduje się też wśród 100 najlepszych filmów wszech czasów w nieustającym głosowaniu na IMDb.
Zarys fabuły.
Jack Torrance, trzeźwiejący alkoholik i początkujący pisarz, przyjmuje posadę zimowego stróża w hotelu Overlook. Hotel ten w okresie zimowym jest całkowicie odcięty od świata. Torrance ma nadzieję, że ta okoliczność pozwoli mu skupić się na twórczości literackiej. Okazuje się jednak, że niemoc twórcza i izolacja ma zły wpływ na Jacka – bohater zaczyna widzieć widma dawnych mieszkańców hotelu, którzy nastawiają go przeciwko rodzinie, co budzi w bohaterze paranoję. Tymczasem jego syn Danny również widzi duchy zamieszkujące hotel. Okazuje się, że jest również obdarzony szczególnym darem – jasnowidzeniem.
Różnice wobec oryginału literackiego.
Film powstał na bazie powieści Kinga, jednak fabuła została znacznie zmieniona w stosunku do literackiego pierwowzoru. Kubrick, jako autor scenariusza, zrezygnował z wielu elementów nadprzyrodzonych, zredukował liczbę wątków (m.in. mocno ograniczył znaczenie dawnej historii hotelu), koncentrując się na losach głównych bohaterów. W wersji Kubricka historia może być odczytywana w kontekście ojca rodziny ogarniętego alkoholizmem i stopniowo popadającego w obłęd na tym tle oraz syna, u którego lęk przed pijącym ojcem manifestuje się w nadprzyrodzonych widzeniach. Jednocześnie film pełen jest zagadek i możliwych kierunków interpretacji.
Realizacja.
Kubrickowi od razu przypadła do gustu podesłana przez producentów filmowych powieść Kinga. Dostrzegł w niej psychologiczną głębię i zgodził się ją zekranizować zastrzegając sobie prawo do jej swobodnej adaptacji. W krótkim czasie wraz z pisarką Diane Johnson przygotował scenariusz "Lśnienia", który miał być wielokrotnie modyfikowany w trakcie zdjęć.
Zdjęcia, rozpoczęte 1 maja 1978 r., trwały 200 dni i niemal cały film nakręcono chronologicznie w studiu, co wymagało budowy naraz wszystkich dekoracji imitujących hotel.
Budżet "Lśnienia" wyniósł ok. 19 mln dolarów. Fasada filmowego hotelu Overlook została zbudowana na parkingu przed halą filmową EMI Elstree Studios w Borehamwood pod Londynem. Ściśle odtwarzała ona wygląd fragmentu autentycznego hotelu Timberline Lodge w Mount Hood w amerykańskim stanie Oregon, obecnego na najszerszych ujęciach plenerowych.
Kręcenie filmu charakteryzowało się ogromną liczbą dubli poszczególnych ujęć, szczególnie z udziałem głównych aktorów. Ostatecznie stosunek nakręconego materiału do długości zmontowanego filmu wynosił 102:1.
Obraz i dźwięk.
Kubrick w swoim horrorze postawił nie na efekty specjalne, ale na mobilność kamery. W tym celu zaangażował do filmu operatora Garretta Browna, wynalazcę Steadicamu, urządzenia stabilizującego kamerę, umożliwiającego płynną rejestrację z ręki. W "Lśnieniu" często kamera śledzi bohaterów, obserwuje ich z ukrycia lub z nietypowej perspektywy. Reżyser zadbał też o silne jasne oświetlenie planu filmowego, co jest nietypowe dla horrorów.
Ponadto film otwierają sekwencje nakręcone z helikoptera przedstawiające pejzaże Gór Skalistych (m.in. Jezioro St Mary). Odrzuty z tych zdjęć Kubrick pozwolił Ridleyowi Scottowi wykorzystać w napisach końcowych "Łowcy androidów" z roku 1982. Po latach Scott usunie te ujęcia przygotowując wersję reżyserską swego dzieła.
Ważnym elementem filmu jest starannie dobrana przez Kubricka ścieżka dźwiękowa. Za utwory elektroniczne odpowiedzialne były Wendy Carlos i Rachel Elkind, które już wcześniej współpracowały z reżyserem przygotowując muzykę do jego "Mechanicznej pomarańczy" w 1971 r.
Autorami klasycznych i awangardowych dzieł muzycznych byli György Ligeti, Béla Bartók oraz Krzysztof Penderecki. Wykorzystano w filmie oryginalne wykonania tego ostatniego, zrealizowane z polskimi orkiestrami symfonicznymi. W filmie słychać też kilka przedwojennych utworów tanecznych.
Dobór aktorów.
Osobistym marzeniem Kubricka było powierzenie głównej roli Jackowi Nicholsonowi, którego sposób gry przypominał reżyserowi jego ulubionego aktora, Jamesa Cagney.
6-letni Danny Lloyd, wybrany na castingu spośród tysięcy dzieci, jest również wyróżniającym się aktorem, który w "Lśnieniu" zagrał swoją pierwszą i przedostatnią rolę.
Wersje filmu.
W dniu premiery film liczył 146 minut. Jednak wkrótce Kubrick wyciął epilog "Lśnienia", który dział się w szpitalu. W ten sposób przemontowany, długi na 144 minuty film obejrzeli widzowie amerykańscy. Ta wersja jest dostępna dziś na DVD jako „Original Version”.
Na rynek europejski, pod naciskiem krytyków i producentów, reżyser zmontował 119-minutową wersję swojego dzieła, pozbawioną kilku scen, w tym tych, które podkreślają problem alkoholowy Jacka.
Główne motywy.
Głównym motywem filmu jest zło o niewiadomym pochodzeniu. Kubrick zadaje swym filmem pytania czym jest zło? czy jego źródło jest ludzkie czy metafizyczne? czy istnieją „złe miejsca”? Jaka jest relacja między szaleństwem a złem?
Labirynt.
Ważnym miejscem dla akcji filmu jest pokaźny labirynt z żywopłotu znajdujący się przy hotelu. Również korytarze samego gmachu przypominają labirynt. Ten z żywopłotu jest miejscem jednej z finałowych scen "Lśnienia". Oba labirynty potęgują atmosferę zagubienia bohaterów filmu, a szczególnie skomplikowaną psychikę Jacka.
Zwierciadło.
Kubrick używa w swym "Lśnieniu" licznych luster jako scenografii oraz stosuje efekt lustrzany jako środek artystyczny. Mamy w tym filmie siostry bliźniaczki, podwójnego pana Grady'ego, dwie kobiety z pokoju 237.
Izolacja i samotność.
"Lśnienie" jest dziełem o samotności, która jest przyczyną i skutkiem rozpadu więzi rodzinnych, szczególnie między małżonkami.
Na początku filmu dyrektor hotelu ostrzega Jacka, że nie wszyscy dobrze reagują na długotrwałą samotność i izolację, i że jeden z poprzedników Jacka na stanowisku zimowego stróża przypłacił ją załamaniem psychicznym, które doprowadziło go do zbrodni.
Duchy.
Kubrick chciał jak najbardziej zminimalizować obecność i znaczenie zjaw w swojej adaptacji książki Kinga. Zamierzeniem reżysera było skupić się na psychologii swoich bohaterów-ludzi. Pozostawił jednak tajemniczego pana Grady'ego, demonicznego barmana Lloyda i kobiety z pokoju 237, co spowodowało konsternację wśród krytyków i jeszcze większe zagmatwanie w sprawie pochodzenia zła.
Odbiór filmu.
Swobodne potraktowanie fabuły przez Kubricka nie zyskało aprobaty Stephena Kinga, także dlatego, iż główna rola została powierzona Jackowi Nicholsonowi. Również krytycy początkowo przyjęli film negatywnie – według nich horror nie był odpowiednim gatunkiem dla reżysera tej klasy, co Kubrick. Film otrzymał dwie nominacje do Złotych Malin – dla Stanleya Kubricka (reżyseria) i Shelley Duvall (gra aktorska). "Lśnienie" okazało się jednak dużym sukcesem komercyjnym, a współcześnie produkcja ta jest uważana za klasykę gatunku.
W serwisie Rotten Tomatoes 86% z 73 recenzji jest pozytywne, a średnia ocen wyniosła 8,4/10. Na portalu Metacritic średnia ocen z 12 recenzji wyniosła 63 punkty na 100

</doc>
<doc id="100833" url="https://pl.wikipedia.org/wiki?curid=100833" title="Obrazki z wystawy">
Obrazki z wystawy

Obrazki z wystawy () – najpopularniejszy utwór Modesta Musorgskiego stanowiący cykl 10 miniatur fortepianowych z 1874 roku. Popularność zyskała wersja orkiestrowa dzieła, zinstrumentowana przez Maurice’a Ravela. Instrumentacji cyklu podejmowali się również inni muzycy, jak np. Leopold Stokowski.
Dzieło zostało zainspirowane wystawą akwarel i rysunków Wiktora Hartmanna, zorganizowaną latem 1874 roku, niedługo po jego śmierci. Musorgski, który był zaprzyjaźniony z malarzem, mocno przeżył jego niespodziewane odejście. Emocje te widoczne w łączącej miniatury "Promenadzie", ilustrującej przechodzenie kompozytora od jednego obrazu do drugiego, jego zadumę, żal z powodu straty przyjaciela oraz sytuację jako zwiedzającego wystawę: niezdecydowanie, w którą stronę się zwrócić, przed którym obrazem zatrzymać się na dłużej.
Szczególnie 10 obrazów Hartmanna zrobiło wrażenie na Musorgskim; każdemu z nich poświęcił jedną miniaturę, nadając utworom te same tytuły, jakimi oznaczone były ich malarskie pierwowzory.
Lista utworów.
"Gnom".
przedstawia budzącego odrazę karła, pokracznie poruszającego się na krzywych nogach. Nowatorstwem środków wyrazu utwór ten burzył ówczesne kanony estetyczne.
"Stary zamek".
jest smutną pieśnią trubadura dla mieszkającej w zamku ukochanej.
"Tuileries".
znana też jako "Kłótnia dzieci w parku" przedstawia igraszki najmłodszych w alejce popularnego paryskiego parku.
"Bydło".
oparte na stopniowym narastaniu dźwięku, a potem jego zanikaniu, przypomina przemarsz bydła przed stojącym nieruchomo widzem. Szeroka melodia unosząca się nad ciężkim stąpaniem zwierząt ma cechy pieśni ludowej.
"Taniec kurcząt w skorupkach".
lekkie, wdzięczne scherzino jest nawiązaniem do szkicu kostiumów, jaki Hartmann wykonał do baletu "Trilby".
"Samuel Goldenberg i Szmul".
w dwóch żydowskich melodiach ukazane zostały postaci bogatego i statecznego Goldenberga oraz biednego, gadatliwego Szmula, starającego się zaabsorbować tego pierwszego.
"Rynek w Limoges".
to po mistrzowsku oddana środkami muzycznymi kłótnia przekupek na targu.
"Katakumby".
obraz przedstawiał samego Hartmanna, który z latarnią w ręce zwiedzał paryskie katakumby. Musorgski pokazał postać malarza w pełnej zadumy miniaturze.
"Chatka na kurzej stopce".
akwarela Hartmanna, przedstawiała fantastyczny domek Baby Jagi. Scherzo Musorgskiego, żywiołowe, nieco demoniczne w charakterze, w części "trio" ilustruje efekt wirowania chatki czarownicy.
"Wielka brama w Kijowie" ("Wielka Brama kijowska").
monumentalna, z charakterystyczną partią dzwonów, nawiązuje do muzyki z "Borysa Godunowa".

</doc>
<doc id="100834" url="https://pl.wikipedia.org/wiki?curid=100834" title="Tujon">
Tujon

Tujon – organiczny związek chemiczny, związek terpenowy, występujący w olejku eterycznym m.in. piołunu ("Artemisia absinthium"), bylicy pospolitej ("Artemisia vulgaris"), wrotyczu pospolitego ("Tanacetum vulgare"), szałwii lekarskiej ("Salvia officinalis"), żywotnika zachodniego ("Thuja occidentalis"), a także w napoju alkoholowym z domieszką wyciągu z piołunu – absyncie i gorzkiej ziołowej wódce zwanej piołunówką. 
Tujon jest łatwo rozpuszczalny w alkoholach i eterze dietylowym. Nie rozpuszcza się natomiast w wodzie. Wywołuje w większych dawkach wzmożoną czynność kory mózgowej z niepokojem ruchowym i dużą drażliwością. W zatruciach pojawiają się stany podniecenia i psychozy. Spośród narządów zmianom zwyrodnieniowym ulega przede wszystkim układ nerwowy.
Działanie farmakologiczne związane jest prawdopodobnie z interakcjami z receptorem GABA.
Podejrzenia o zatrucia tujonem były dość częstym zjawiskiem, zwłaszcza we Francji, gdzie używano w dużej ilości napojów zawierające olejek eteryczny, składnik piołunu (absyntu, wermutu). Jednak międzynarodowy zespół naukowców zbadał oryginalne butelki absyntu i stwierdził, że to wysoka zawartość alkoholu, a nie tujon, odpowiada za jego zatrucia. W innych współczesnych publikacjach przeważa opinia, że absyntyzm był raczej skutkiem nadużywania alkoholu, o ile stężenie tujonu nie przekroczyło progu neurotoksyczności.
Olejek koloru zielonego, zawierający domieszkę substancji o wybitnie gorzkim smaku, służył do wyrobu absyntu, konsumowanego zwykle z wodą sodową.
Ze względu na plagę nałogowego picia absyntu pod koniec XIX i na początku XX w., większość krajów europejskich i USA zabroniły po I wojnie światowej jego sprzedaży i produkcji. Aktualnie, w większości krajów Unii Europejskiej absynt jest legalny, pod warunkiem, że stężenie tujonu nie przekracza w nim 10 mg/l. W USA absynt był zakazany, jednak w 2006 roku został dopuszczony do sprzedaży. 
Nazwa pochodzi od łacińskiej nazwy żywotnika – "Thuja".

</doc>
<doc id="100836" url="https://pl.wikipedia.org/wiki?curid=100836" title="Lśnienie">
Lśnienie



</doc>
<doc id="100838" url="https://pl.wikipedia.org/wiki?curid=100838" title="George Martin (pisarz)">
George Martin (pisarz)



</doc>
<doc id="100841" url="https://pl.wikipedia.org/wiki?curid=100841" title="ET">
ET



</doc>
<doc id="100842" url="https://pl.wikipedia.org/wiki?curid=100842" title="Mob">
Mob



</doc>
<doc id="100846" url="https://pl.wikipedia.org/wiki?curid=100846" title="Redaktor naczelny">
Redaktor naczelny

Redaktor naczelny – osoba odpowiadająca za całość czasopisma (dziennika lub innego periodyku), książki lub wydawnictwa zbiorowego jak słownik lub encyklopedia, programu telewizyjnego lub radiowego. W praktyce jest to osoba, która kieruje całością działań redakcji od strony merytorycznej i odpowiada za kształt oraz zawartość czasopisma. Redaktor naczelny kieruje także pracą zespołu dziennikarzy, często odpowiadając także za ich przyjmowanie i zwalnianie.
Polska.
W Polsce zgodnie z ustawą z dnia 26 stycznia 1984 r. Prawo prasowe, redaktor naczelny kieruje redakcją, może nim być osoba posiadająca pełną zdolność do czynności prawnych, obywatelstwo polskie i niepozbawiona praw publicznych. Redaktora naczelnego powołuje i odwołuje wydawca, organ założycielski wydawnictwa lub inny właściwy organ. Redaktorem naczelnym dziennika lub czasopisma nie może być osoba skazana za zbrodnię wymienioną w rozdziale XVII ustawy z dnia 6 czerwca 1997 r. - Kodeks karny (), jeżeli nie upłynął okres 10 lat od zakończenia odbywania kary, oraz osoba skazana za występek tego samego rodzaju, jeżeli nie upłynął okres 3 lat od zakończenia odbywania kary, osoba skazana za przestępstwo popełnione w wyniku motywacji zasługującej na szczególne potępienie, a także osoba, która co najmniej trzykrotnie była karana za przestępstwa określone w Prawie prasowym. Organ rejestracyjny (sąd okręgowy właściwy miejscowo dla siedziby wydawcy) w uzgodnieniu z ministrem właściwym do spraw zagranicznych może zwolnić redaktora naczelnego od wymogu posiadania obywatelstwa polskiego.

</doc>
<doc id="100849" url="https://pl.wikipedia.org/wiki?curid=100849" title="Docu soap">
Docu soap



</doc>
<doc id="100850" url="https://pl.wikipedia.org/wiki?curid=100850" title="TSA (zespół muzyczny)">
TSA (zespół muzyczny)

TSA (skrót od: Tajne Stowarzyszenie Abstynentów) – polski zespół rockowy, zaliczony do prekursorów heavy metalu w Polsce. Powstał w 1979 roku w Opolu z inicjatywy gitarzysty Andrzeja Nowaka i basisty Tomasza „Whatfora” Zatwarnickiego. Zespół zadebiutował w 1981 roku singlem "Mass Media/Wpadka", jednakże pierwszy album studyjny pod tytułem "TSA" ukazał się dopiero w 1983 roku.
W początkowym okresie działalności TSA czerpał inspirację z dokonań muzycznych grup AC/DC i wczesnego Led Zeppelin, jednak stopniowo rozwijał własny styl oparty na wokalizach Marka Piekarczyka. Nagrania TSA w latach 80. XX w. cieszyły się znaczną popularnością w Polsce, sprzedając się w kilkusettysięcznych nakładach. TSA pozostawał aktywny do 1989 roku w składzie uznawanym za klasyczny. Na początku lat 90. XX w. doszło pomiędzy muzykami do konfliktu o prawa do nazwy zespołu. Istniały wówczas TSA – Nowaka i Piekarczyka oraz TSA-Evolution – Machela i Niekrasza. Ostatecznie w 1992 roku obie grupy zostały rozwiązane. W 1998 roku zespół, w odnowionym składzie został reaktywowany, jednak ponowne konflikty doprowadziły do jego rozpadu we wrześniu 1999 roku.
Na początku XXI w. Nowak, Piekarczyk, Machel, Niekrasz i Kapłon podjęli rozmowy, które przyniosły ugodę między muzykami, co przyczyniło się do wznowienia działalności TSA. W 2004 roku ukazał się pierwszy po reaktywacji album zatytułowany "Proceder", który uzyskał nominację do Fryderyka – nagrody polskiego przemysłu fonograficznego. Płyta została wydana przez wytwórnię muzyczną Metal Mind Productions, która tego samego roku wydała szereg reedycji wydawnictw zespołu.
W 2018 roku Marek Piekarczyk opuścił zespół, a nowym wokalistą został Damian Michalski. Grupa w składzie z Michalskim zagrała trzy koncerty, po czym zawiesiła swoją działalność z powodu konfliktów wewnętrznych. Michalski, Niekrasz i Kapłon zdecydowali się kontynuować karierę muzyczną bez udziału Andrzeja Nowaka i Stefana Machela jako TSA Michalski Niekrasz Kapłon.
Ostatnia reaktywacja miała miejsce w 2021 roku, od tamtej pory zespół działał w składzie: Marek Piekarczyk (śpiew), Andrzej Nowak (gitara), Stefan Machel (gitara), Paweł Mąciwoda (gitara basowa), Zbigniew Kraszewski (perkusja). 4 stycznia 2022 zmarł Andrzej Nowak.
Historia.
Początki (1979–1982).
Zespół powstał w 1979 roku w Opolu z inicjatywy gitarzysty Andrzeja Nowaka oraz basisty Tomasza Zatwarnickiego. W początkowym okresie działalności w próbach uczestniczyli liczni muzycy, którzy krótko współpracowali z TSA. Rok później Nowak do współpracy zaprosił Janusza Niekrasza, któremu towarzyszył perkusista Marek Kapłon. Do zespołu na krótko dołączył również gitarzysta Ryszard Petelnik. Pierwszy występ TSA odbył się w opolskiej „Bursie”, kolejny w Kędzierzynie. Wkrótce potem zespół opuścił Petelnik, którego zastąpił Marek Raduli, z którym muzycy wystąpili na warsztatach muzycznych w Głubczycach.
Jesienią 1980 roku Nowak zaprosił do współpracy kolejnego gitarzystę – Stefana Machela, z którym wspólnie uczyli się w Studium Kulturalno-Oświatowym. W nowym składzie zespół podjął się przygotowań do występu na XI Muzycznej Jesieni w Grodkowie. Tuż przed koncertem z zespołu odszedł Kapłon. Za perkusją zasiadł Leszek Wojtas i zespół wystąpił na przeglądzie, gdzie zajął 3. miejsce. W nagrodę muzycy otrzymali możliwość rejestracji nagrań w studiu Rozgłośni Opolskiej Polskiego Radia. Podczas sesji nagrano sześć utworów, które zaprezentowano później w radiu. W 1981 roku zespół TSA wystąpił w finale koncertu eliminacyjnego podczas Młodzieżowego Przeglądu Piosenki „Toruń '81” w Nysie. Wkrótce potem do składu powrócił Kapłon, z którym muzycy wielokrotnie próbowali w szczepanowickim klubie „Dworek”. Rosnąca stopniowo popularność zespołu przyczyniła się wkrótce do zaproszenia od węgierskiej formacji Scorpio do udziału w czterech koncertach. Również w 1981 roku zespół pojechał do Jarocina na II Ogólnopolski Przegląd Muzyki Młodej Generacji. Entuzjastycznie przyjęty występ zespołu przyczynił się do nagrody publiczności „Złotego Kameleona”, jaką uzyskał. Do Jarocina przyjechał również wokalista Marek Piekarczyk, który występował z zespołem Sektor A. Wkrótce potem Piekarczyk dołączył do TSA, menedżerem zespołu został ówcześnie – Jacek Rzehak.
Jako kwintet zespół zadebiutował 12 lipca na koncercie Muzyki Młodej Generacji, w ramach Pop Session '81 w Sopocie. Wkrótce potem muzycy nawiązali współpracę z warszawską Agencją Koncertową PSJ. Następnie zespół wystąpił na wrocławskim festiwalu „Rock na Wyspie”. W działaniach organizacyjnych Rzehakowi pomagał wówczas Ryszard Piekarczyk, brat Marka. Natomiast we wrześniu zespół wystąpił, w warszawskim klubie „Stodoła”. Występ muzyków obserwował wówczas przedstawiciel wytwórni muzycznej Tonpress, z którą zespół podpisał kontrakt. Jeszcze w październiku w studiu nagraniowym Zjednoczonych Przedsiębiorstw Rozrywkowych w Teatrze STU w Krakowie zespół nagrał pierwszy singel z utworami „Mass Media” i „Wpadka”. Płyta winylowa sprzedała się w nakładzie 250 tys. egzemplarzy. Również w październiku zespół wystąpił w warszawskiej Sali Kongresowej, w ramach Rock Jamboree '81, towarzyszącej festiwalowi Jazz Jamboree. Miesiąc później zespół wystąpił na wyprzedanych koncertach m.in. w Opolu, Kędzierzynie, Poznaniu, Płocku, Białymstoku i Hajnówce. Pod koniec listopada TSA wystąpił na Rockowisku '81 w Łodzi przed kilkutysięczną publicznością. W grudniu został zrealizowany drugi singel na którym ukazały się utwory „51” i „Zwierzenia Kontestatora”. Po wprowadzonym pod koniec roku stanie wojennym w Polsce muzycy na krótko zawiesili działalność koncertową. Ponowne koncerty rozpoczęto już w pierwszym kwartale 1982 roku. Muzycy wystąpili wielokrotnie na Śląsku, a następnie w krakowskiej hali Wisły z zespołami Krzak i Laboratorium.
Pierwsze albumy i zmiany w składzie (1982–1984).
W marcu 1982 roku w krakowskim Teatrze STU został zarejestrowany koncert. Materiał ukazał się na płycie winylowej zatytułowanej "Live" w 1982 roku. Trzy miesiące później zespół ponownie wystąpił w Krakowie w namiocie Teatru STU na Błoniach. Koncert został zarejestrowany, jednakże nie został opublikowany. W lipcu zespół zagrał w Toruniu, Bydgoszczy, Szczecinie, Świnoujściu, Gorzowie Wlkp., Zielonej Górze, Koszalinie i Kołobrzegu. 26 sierpnia TSA wystąpił gościnnie w koncercie finałowym III Ogólnopolskiego Przeglądu Muzyki Młodej Generacji w Jarocinie. Występ ten został zarejestrowany dla Programu III Polskiego Radia. Wkrótce potem podczas koncertu w warszawskim klubie „Riviera-Remont” ponownie dla Programu III Polskiego Radia został nagrany utwór „Trzy zapałki”. Natomiast w październiku w studiu KAW w Warszawie muzycy nagrali trzeci singel z utworami „Na co cię stać” i „Nocny sabat”. Wydawnictwo ukazało się nakładem wytwórni Polton. Jesienią zespół wystąpił na łódzkim festiwalu Rockowisku '82, który poprzedził dwutygodniową przerwę przed sesją nagraniową albumu studyjnego.
W listopadzie 1982 roku, w warszawskim studiu KAW muzycy rozpoczęli nagrania do albumu pt. "TSA". Podczas sesji zarejestrowano również utwór „Marsz wilków” do filmu Akademia Pana Kleksa. Po nagraniach zespół odbył szereg koncertów m.in. w południowej Polsce. Zespół TSA osiągnął wówczas szczyt popularności, a utwory „51”, „Trzy zapałki”, „Zwierzenia kontestatora” notowane były na licznych listach przebojów. W międzyczasie Nowak, Niekrasz i Piekarczyk wzięli udział w projekcie Zbigniewa Hołdysa pt. "I Ching". W 1983 roku zespół otrzymał złotą płytę za singel "Zwierzenia kontestatora/51". Natomiast w lipcu muzycy przystąpili do prac nad anglojęzycznym albumem zatytułowanym "Spunk!", którego premierę zaplanowano na rok 1984. Wkrótce potem zespół rozpoczął próby przed nagraniem kolejnego albumu. Nagrania "Heavy Metal World" odbyły się we wrześniu w Teatrze STU w Krakowie. Po nagraniach odszedł Kapłon, a następnie Nowak. Ostatni koncert w starym składzie zespół zagrał 2 grudnia w Łodzi na festiwalu Rockowisko '83. Występ został zarejestrowany i wydany na kasecie zatytułowanej "Live Rockowisko '83" w maju 1984 roku. Po odejściu z TSA Nowak nawiązał współpracę z wokalistką Martyną Jakubowicz. Kapłon dołączył do zespołu Banda i Wanda.
Wyjazdy za granicę i anglojęzyczne nagrania (1984–1985).
Na początku 1984 roku do zespołu dołączył perkusista Zbigniew Kraszewski. Natomiast w lutym ukazała się oczekiwana płyta "Spunk!". W ramach promocji zespół wystąpił w Berlinie Zachodnim, w trzyosobowym składzie ze względu na nie wydanie paszportu Machelowi. Ograniczenia ustrojowe w Polsce uniemożliwiły dalszą promocję nagrań na zachodzie Europy. Wkrótce wytwórnia Polton zaanonsowała ukończenie produkcji płyty "Heavy Metal World". Muzycy przystąpili do przygotowań promocyjnych wydawnictwa. TSA odbyło wówczas trasę koncertową ze szkockim zespołem Nazareth. Jako drugi gitarzysta do TSA dołączył natomiast Antoni Degutis. W czerwcu ukazał się album "Heavy Metal World", który sprzedał się w nakładzie 150 tys. egzemplarzy. W promocji zespół wystąpił na Festiwalu Polskiej Piosenki w Opolu, a następnie w Krakowie, Łodzi, Kieleckiem i Olsztyńskiem oraz w Kołobrzegu na festiwalu „Rock nad Bałtykiem”. Po występie doszło do zamieszek, co spowodowało zakaz występów TSA w Kołobrzegu. Również w 1984 roku zespół po raz trzeci wystąpił na festiwalu w Jarocinie. Kolejny występ odbyły się we Wrocławiu na festiwalu „Rock na wyspie”, przerwany wybuchem milicyjnego granatu z gazem łzawiącym, ostatecznie zakończony z powodu złych warunków atmosferycznych. Pod koniec roku TSA wystąpiło na festiwalu Rockowisko '84 w Łodzi. Natomiast do kin trafił film Michała Tarkowskiego zatytułowany „Koncert”, w którym wystąpili muzycy. Zespołem zainteresował się również wybitny polski dokumentalista Andrzej Fidyk, realizując film pokazujący TSA podczas trasy koncertowej wyemitowany przez TVP.
W 1985 roku zespół podpisał kontrakt płytowy z wytwórnią muzyczną Mausoleum Records. Na przełomie marca i kwietnia muzycy rozpoczęli sesję nagraniową anglojęzycznej wersji płyty "Heavy Metal World (ang.)". Na wydawnictwie ukazały się utwory pochodzące z polskojęzycznych płyt "Live" i "Heavy Metal World" w nowych aranżacjach. Pod koniec kwietnia w Łodzi zostały zaprezentowane po raz pierwszy nagrania z zarejestrowanej płyty. W międzyczasie w Stanach Zjednoczonych nakładem American Phonograph nielegalnie ukazała się płyta "Heavy, Heavy Metal", jako reedycja "Spunk!". W sierpniu Mausoleum Records wydało płytę "Heavy Metal World". W ramach promocji zespół wystąpił w Berlinie Zachodnim, Holandii i Belgii. Mimo zabiegów promocyjnych płyta nie odniosła sukcesu komercyjnego. W październiku Brukseli muzycy rozpoczęli nagrania nowej płyty jednakże w wyniku nieporozumień z wytwórnią płytową nagrania przerwano. Zarejestrowano ślady instrumentów do 7 utworów jednakże sesja nigdy nie została ukończona.
Powrót Nowaka i rozwiązanie zespołu (1986–1989).
W styczniu 1986 roku w Krakowie zespół przystąpił do nagrań albumu "Rock ’n’ Roll". W nagraniach gościnnie wziął udział Andrzej Nowak. W lutym zespół wystąpił na koncercie Rock bez maku z gościnnym udziałem Nowaka. Natomiast w maju TSA wystąpiło w ramach Live Aid w Warszawie wraz z zespołami Kat i Jaguar. 5 lipca w ramach koncertu Najlepsi z najlepszych zespół obchodził pięciolecie działalności artystycznej. TSA wystąpiło z udziałem Nowaka i Kapłona. Również w 1986 ukazał się singel z utworami „Wielka fiesta” i „Francuskie ciasteczka”, promujący płytę "Rock ’n’ Roll". Jednakże w wyniku zastrzeżeń komunistycznego organu cenzorskiego płyta ukazała się dopiero dwa lata później. We wrześniu 1986 roku zespół wystąpił w Paryżu na koncercie zorganizowanym przez czasopismo L’Humanité. Pod koniec roku z zespołu odszedł Degutis i menedżer Jacek Rzehak. W 1987 roku do zespołu powrócił Andrzej Nowak. W styczniu muzycy rozpoczęli pracę nad rock operą Andrew Lloyd Webbera "Jesus Christ Superstar" w reżyserii Jerzego Gruzy. Przedstawienie zostało wystawione w Teatrze Muzycznym w Gdyni z Piekarczykiem w roli tytułowej.
Również w 1987 roku zespół wystąpił na festiwalu Metalmania. Latem Piekarczyk wystąpił w Jarocinie wraz z Ryszardem Riedlem. Jesienią zespół TSA odbył trasę koncertową wraz z grupami: Kombi, Dżem, Lombard i Lady Pank. W 1988 roku ukazał się album "Rock ’n’ Roll". Na płycie w wyniku cenzury nie ukazał się utwór „Mechaniczny pies”. Na początku roku muzycy skupili się na występach "Jesus Christ Superstar" w Gdyni. Występy odbyły się również w Stanach Zjednoczonych. Po powrocie TSA wystąpiło w Poznaniu, a następnie udało się na koncerty w Rosji. Jesienią zespół powrócił do Polski gdzie w halach widowiskowych zaprezentowano rock operę. Zespół został zaproszony na jubileuszowy koncert z okazji dziesięciolecia grupy Dżem dnia 24 czerwca 1989, ostatecznie TSA nie zagrało, ponieważ Andrzej Nowak, Stefan Machel i Janusz Niekrasz postanowili wjechać na scenę swoimi Harleyami na co nie była przystosowana scena, więc muzycy odmówili występu. Zbulwersowany zachowaniem członków zespołu Marek Piekarczyk postanowił odejść z TSA. Mimo poszukiwań nowego wokalisty, muzycy nie znaleźli zastępstwa dla Piekarczyka. Z końcem 1989 roku zespół został rozwiązany.
TSA i TSA-Evolution (1990–1993).
Piekarczyk po odejściu z TSA założył zespół Ball’s Power. Natomiast Machel, Niekarasz i Kapłon występowali, jako Blues Power prezentując standardy bluesowe. W 1990 muzycy wznowili działalność bez Nowaka i Piekarczyka w składzie. Nowy zespół tworzyli Machel, Niekrasz, Kraszewski, gitarzysta Piotr Łukaszewski i wokalista Janusz Pyzowski. W lipcu muzycy wystąpili na Festiwalu Polskiej Piosenki w Witebsku. W nowym składzie zespół występował rzadko, głównie podczas pojedynczych koncertów klubowych. Na początku 1991 roku muzycy rozpoczęli próby przed realizacją nagrań album zatytułowanego "TSA – Evolution". Następnie TSA wystąpiło podczas Festiwalu Polskiej Piosenki w Opole '91. Występ ten spotkał się z negatywną reakcją Piekarczyka i Nowaka. Tego samego roku na festiwalu w Jarocinie, jako TSA wystąpili Nowak i Piekarczyk w składzie z gitarzystą Pawłem Stompórem, basistą Andrzejem Walczakiem i perkusistą Dariuszem Biłykiem. Wkrótce potem Nowak i Piekarczyk oskarżyli Machela o bezprawne używanie nazwy TSA. Wówczas istniały zespoły TSA – Piekarczyka i Nowaka oraz TSA-Evolution – Machela i Niekrasza, którzy zarejestrowali nagrania w Izabelin Studio. Jednakże piosenki nigdy nie zostały wydane, z wyjątkiem utworu „We are together” wydanego na kompilacji Polskiego Radia.
W 1992 roku zmalało zainteresowanie występami TSA, jednakże Nowak i Piekarczyk podjęli się realizacji kolejnego albumu studyjnego zatytułowanego "52 dla przyjaciół". Wydawnictwo na płycie CD ukazało się tego samego roku nakładem wytwórni muzycznej Zic Zac. Po nagraniach zespół wystąpił kilkukrotnie w Polsce, następnie wyjechał do Stanów Zjednoczonych, gdzie TSA występowało dla Polonii. Koncerty te zostały udokumentowane na wydawnictwie "USA ’92 – Live", które ukazało się wiosną 1993 roku. W czerwcu 1992 roku zespół zakończył występy w Stanach Zjednoczonych i zawiesił działalność. Wkrótce potem, po kilkunastu koncertach, zostało rozwiązane również TSA-Evolution. Piekarczyk i Nowak zamieszkali w Stanach Zjednoczonych, natomiast Degustis w Kanadzie. Kraszewski dołączył do zespołu O.N.A. Kapłon, Niekrasz i Machel ponownie rozpoczęli występy pod nazwą Blues Power. Jeszcze w 1992 roku na płycie CD ukazało się wznowienie albumu "Heavy Metal World", jednakże nie towarzyszyła jej promocja ze strony zespołu, który wówczas już nie istniał. W 1993 roku były menedżer zespołu sprzedał przywłaszczone prawa do nagrań wydawnictwa, które ukazało się później nakładem firmy Sonic.
Reaktywacja i ponowny rozpad zespołu (1996–1999).
Na przełomie 1996 i 1997 roku wydawnictwami TSA zainteresowała się wytwórnia muzyczna Warner Music Poland. Podpisany przez muzyków kontrakt doprowadził do wydania kompilacji "The Best of TSA" w 1997 roku. W ramach promocji ukazał się singel "51/Bez podtekstów" do kraju przyjechał Nowak, który udzielił licznych wywiadów. Tego samego roku został zaplanowany koncert w Krakowie z udziałem Piekarczyka, Nowaka, Machela, Niekrasza, Kapłona, Kraszewskiego i Degustisa. Jednak koncert został odwołany z powodu wypadku samochodowego Machela. Koncert odroczono do 1998 roku. W ramach pomocy dla Machela, Piekarczyk zorganizował w Nowym Jorku koncert charytatywny. Z inicjatywy fan klubu „Alien” podjęto również próbę organizacji koncertu charytatywnego w Polsce, który z powodu problemów finansowych został ostatecznie odwołany. W 1998 roku wytwórnia Warner Music Poland zaanonsowała reedycję wydawnictw zespołu. Natomiast w marcu zapowiedziano pierwsze koncerty zespołu od 1992 roku. We wrześniu zespół zagrał pozytywnie przyjęte koncerty. TSA występował wówczas w składzie Nowak, Piekarczyk, Degutis, Paweł Mąciwoda i Duane Cleveland. Tego samego roku został nagrany koncert wydany później na płycie "Live ’98". W listopadzie w Teatrze Powszechnym w Radomiu zespół zagrał pierwszy akustyczny koncert. Natomiast w grudniu w studiu Programu Trzeciego Polskiego Radia muzycy nagrali koncert "TSA w Trójce akustycznie", który ukazał się rok później.
W styczniu 1999 roku ponownie doszło do konfliktu pomiędzy muzykami (klasycznego składu). Machel, Niekrasz i Kapłon złożyli pozew przeciwko Nowakowi i Piekarczykowi o bezprawne wykorzystanie dorobku zespołu. Mimo konfliktu jeszcze w marcu zespół zagrał koncerty promujące album "TSA w Trójce akustycznie". Następnie Piekarczyk rozpoczął próby do rock opery "Jesus Christ Superstar". Zespół odbył latem kilka koncertów, po czym we wrześniu ponownie TSA zostało rozwiązane.
Ostatni etap działalności klasycznego składu (2000–2017).
W sierpniu 2000 roku Piekarczyk, Niekrasz, Machel i Kapłon podpisali porozumienie odnośnie do przyszłej działalności zespołu. W październiku do porozumienia dołączył Nowak, co zwiastowało reaktywację TSA. W maju 2001 roku zespół dał pierwszy nieoficjalny koncert towarzyszący imprezie urodzinowej Marka Kapłona. Wydarzenie spowodowało zainteresowanie zespołem i jego oficjalny koncert odbył się 23 czerwca, w okolicach Kalisza. Kolejny koncert odbył się 22 lipca w Kaliszu, następne natomiast w Opolu, Warszawie i Poznaniu.
Na początku 2002 roku zespół wystąpił – w ramach Orkiestry Świątecznej Pomocy w Pruszkowie i w Płocku. Po koncertach muzycy rozpoczęli regularne próby w Opolu. Kolejne koncerty odbyły się w Tychach i Łodzi gdzie muzycy zagrali również akustycznie, w ramach zlotu fanów TSA. Wkrótce potem muzycy przystąpili do prac nad nowymi kompozycjami. Pierwszym z gotowych utworów była „Krew”, który muzycy później zaprezentowali podczas koncertów, w tym po raz pierwszy w Krakowie i Katowicach. Wiosną zespół Nowaka Złe Psy rozpoczął realizację nagrań co opóźniło prace nad płytą TSA. Jednak w międzyczasie muzycy wystąpili w Bełchatowie i Kędzierzynie-Koźlu. Na początku 2003 roku zespół pozyskał nowego menedżera Marcina Jacobsona, wieloletni współpracownik zespołów Krzak i Dżem. Wkrótce potem zespół ponownie wystąpił – w ramach Wielkiej Orkiestry Świątecznej Pomocy oraz odbył koncerty w Warszawie, Wilnie, Toruniu, Gliwicach, Bielsku-Białej, Częstochowie i Gdańsku. Latem zespół podjął rozmowy z wytwórniami muzycznymi zainteresowanymi wydaniem reedycji wydawnictw zespołu. W tym czasie TSA wystąpił w Bytomiu, Sierakowie, Biskupcu i Kołobrzegu. Natomiast w lipcu TSA wystąpił w Tychach na festiwalu im. Ryśka Riedla. W grudniu 2003 roku zespół udał się do Studia Polskiego Radia w Katowicach, gdzie odbyła się próbna sesja nagraniowa. Po ukończonych nagraniach przygotowano piloty utworów, które miały posłużyć podczas właściwiej sesji.
W 2004 roku muzycy podpisali kontrakt z wytwórnią muzyczną Metal Mind Productions, która zaproponowała korzystniejsze warunki. Po koncercie – w ramach Wielkiej Orkiestry Świątecznej Pomocy w Kutnie członkowie TSA wyjechali do Piaseczna, gdzie znajdowało się Studio 7. Miejsce nagrań zostało wybrane z polecenia Zbigniewa Kraszewskiego, który poprzednio w nim nagrywał. Sesję rozpoczęto 12 stycznia, a zakończono trzy tygodnie później. Gotowe utwory zostały zmiksowane w studiu S1. Wkrótce potem został zrealizowany teledysk do tytułowego utworu „Proceder”. Również w pierwszym kwartale roku TSA wystąpił poprzedzając koncert walijskiej grupy Budgie. Kolejne koncerty odbyły się w Warszawie, Krakowie i Katowicach na festiwalu Metalmania, który odbył się w Spodku. Występom TSA towarzyszyła promocja nowych nagrań w radiu, utwór „Proceder” dotarł do 6. miejsca Listy przebojów Programu Trzeciego Polskiego Radia. 5 kwietnia album "Proceder" został wydany. Następnie w ramach promocji zespół odbył cykl spotkań z fanami w salonach Empiku w Warszawie, Gdyni, Poznaniu, Łodzi, Wrocławiu, Krakowie i Katowicach. Pod koniec roku nakładem Metal Mind Productions ukazały się m.in. reedycje albumów "Spunk!" i "Heavy Metal World". W październiku muzycy byli gośćmi programu Szansa na sukces w programie 2 Telewizji Polskiej.
Wkrótce potem zostało wydane pierwsze wydawnictwo DVD zespołu zatytułowane "Live 1982" zawierające zapis koncertu w namiocie Teatru STU w Krakowie z 1982 roku. W ramach promocji DVD w kwietniu, maju i czerwcu 2005 roku zespół odbył szereg koncertów oraz wystąpił w finale programu Szansa na sukces, który odbył się w Sali Kongresowej w Warszawie. Natomiast w sierpniu TSA wziął udział w akcji „Rockiem w reżim”, mającą na celu przekazanie polskiej muzyki rockowej na Białoruś. Pod koniec roku muzycy zagrali szereg koncertów akustycznych m.in. w Łodzi, Warszawie i Skarżysku Kamiennej. Następnie TSA zagrało w ramach festiwalu „Rockowisko – 25 lat później”. Podczas koncertu wystąpiły również zespoły Dżem, Armia, KSU i Perfect. W 2006 roku zespół wznowił działalność koncertową przerwaną w grudniu poprzedniego roku w związku z problemami zdrowotnymi. TSA wystąpił m.in. w Poznaniu, Wrześni, Zabrzu i Gdańsku. W połowie roku prace nad solowym albumem zaanonsował Marek Piekarczyk, które prowadził w swym domowym studiu w Bochni. Tego samego roku ukazał się album "Stało się – czas na prawdę..." zespołu Janusz Niekrasz Band. W grudniu również 2006 roku została wydana kompilacja płyt zespołu "TSA Box" zawierająca 9 płyt audio i 1 płytę DVD. W 2007 roku zespół skupił się na działalności koncertowej i wystąpił m.in. w Świętochłowicach, Wieluniu, Paczkowie, Nowym Sączu, Bartoszycach, Olsztynie, Nowej Soli i Białymstoku. Na początku 2008 roku Niekrasz podjął pracę nad kolejnym wydawnictwem swojego projektu. Natomiast w lutym muzycy TSA rozpoczęli trasę koncertową po Polsce oraz zagrali koncert w Austrii. W czerwcu zespół został uhonorowany gwiazdą w Alei Gwiazd Polskiej Piosenki w Opolu. Odsłonięciu wyróżnienia dla TSA towarzyszył występ 30-osobowego chóru Politechniki Opolskiej. W lipcu TSA wystąpiło na koncercie ku pamięci współtwórcy zespołu Azyl P., Andrzeja Siewierskiego.
15 lutego 2009 roku zespół wystąpił charytatywnie w katowickim Mega Clubie na rzecz dzieci dotkniętych chorobą Sanfilippo. Natomiast 21 marca TSA wystąpił na festiwalu Rock Metal Fest w Krakowie wraz z takimi zespołami jak Kat, Acid Drinkers czy Virgin Snatch. 24 października ukazała się pierwsza solowa płyta wokalisty TSA Marka Piekarczyka zatytułowana "Źródło".
Odejście Piekarczyka, zmiana wokalisty i rozłam w zespole (2018–2019).
24 marca 2018 roku w Gostyniu zespół zagrał ostatni koncert z Markiem Piekarczykiem w składzie. Informację o opuszczeniu zespołu Marek Piekarczyk przekazał 2 grudnia 2017 roku. Wtedy to ogłosił za pośrednictwem swojego oficjalnego profilu na Facebooku, że koncert w Gomunicach, jaki tego dniu grało TSA jest jego ostatnim koncertem z formacją. Informacja szybko została usunięta z profilu Piekarczyka, lecz zasiała zaniepokojenie wśród fanów grupy. Zespół oficjalnie nie odniósł się do decyzji wokalisty, jednak wkrótce potem pojawiła się informacja, że Piekarczyk zdecydował się przedłużyć współpracę z TSA, aby wypełnić kontrakty koncertowe.
W drugiej połowie 2018 roku zespół ujawnił nowego wokalistę. Został nim Damian Michalski, znany m.in. z programu The Voice of Poland. Z nowym wokalistą TSA zagrało trzy koncerty, ostatni odbył się 1 września 2018 w Tychach, zespół od tego czasu nie występował aż do 2021 roku. W maju 2018 roku został także rozwiązany oficjalny fan club zespołu „Alien”, który istniał nieprzerwanie od 1985 roku.
14 czerwca 2019 roku sekcja rytmiczna zespołu po długim milczeniu poinformowała, że zamierza kontynuować koncertowanie oraz realizowanie nowych nagrań, jednak ze względu na brak akceptacji i zrozumienia ze strony Andrzeja Nowaka i Stefana Machela, zrobi to w okrojonym składzie: Michalski, Niekrasz i Kapłon. 18 czerwca Andrzej Nowak na łamach Magazynu Gitarzysta wystąpił z oświadczeniem odnosząc się do sytuacji, zamierzał on kontynuować działalność zespołu w nowym składzie. Do kontynuacji zespołu jednak nie doszło, a Nowak skupił się na swoim drugim zespole Złe Psy.
40-lecie, powrót Piekarczyka, śmierć Andrzeja Nowaka (od 2021).
W maju 2021 zespół reaktywował się w składzie: Marek Piekarczyk (śpiew), Andrzej Nowak (gitara), Stefan Machel (gitara), Paweł Mąciwoda (gitara basowa), Zbigniew Kraszewski (perkusja). W lipcu zespół zagrał koncert z okazji 40-lecia na Festiwalu w Jarocinie. Następnie wyruszył w trasę koncertową pod szyldem "TSA – Dream Team 40 Tour". 4 stycznia 2022 zmarł Andrzej Nowak. Grupa pozostała w czteroosobowym składzie. 
15 marca 2022 grupa za pośrednictwem swojego profilu na Facebooku poinformowała o śmierci Jacka Rzehaka – byłego menadżera i autora tekstów wielu przebojów zespołu.
Muzyka i teksty.
W początkowym okresie działalności TSA czerpało inspirację z dokonań muzycznych grup AC/DC i wczesnego Led Zeppelin. Jednakże z czasem zespół rozwinął formułę prezentowanej muzyki, w ramach własnego stylu. Na anglojęzycznej wersji płyty "Heavy Metal World (ang.)" z 1986 roku słychać inspiracje ówczesnym metalem, ale na następnym, polskojęzycznym albumie "Rock ’n’ Roll" i kolejnych wydawnictwach zespół zaprezentował własne spojrzenie na styl rock i heavy metalu.
Na pierwszym po reaktywacji w XXI wieku albumie "Proceder", obok tradycyjnych, rockowych i hard rockowych utworów (tytułowy „Proceder”, „Spóźnione pytania” czy „Tratwa”), pojawiają się rozwiązania typowe dla współczesnej muzyki („Matnia”, „To nie jest proste”, „Twoja szansa I” i „Twoja szansa II” czy „Płonę, płonę”), ekspresyjna piosenka („List XX”), eksperymenty z soulowymi zaśpiewami („Mój cień omija mnie”) i funkowym rytmem („Tak – nie – tak”).
W latach osiemdziesiątych teksty do utworów TSA pisał Jacek Rzehak. Miały one charakter kontestatorski, wyrażały niezgodę na komunistyczną „poprawność”. W dalszym okresie autorem słów do muzyki grupy był jej wokalista, Marek Piekarczyk. Jego teksty z płyty "52 Dla Przyjaciół" są frywolne i zabawowe, lecz te z "Procederu" mówią o ludzkich wadach, i o tym, jak wielką krzywdę można wyrządzić wrażliwej jednostce kłamstwem i obłudą.
Instrumentarium.
Basista grupy Janusz Niekrasz początkowo grał na bezprogowej gitarze Fender Precision Fretless. Następnie na gitarach Fender Precision Bass i Music Man Sting Ray. Od 2001 roku gra na gitarze Fender Jazz Bass. Ponadto stosował następujące wzmacniacze basowe Marshall Super Lead, Marshall, Hughes&amp;Kettner, a od 1998 używa modelu Hartke 7000.
Gitarzysta Stefan Machel podczas występów z TSA grał na takich gitarach jak: SG Jakubiszyn model, Gibson SG czy Marlin S.M. model. Od 1999 roku gra na gitarze Gibson Les Paul Standard. Machel ponadto stosował następujące wzmacniacze gitarowe Fender, Marshall 2203 100 W, Marshall S-Lead 100 W, a od 1998 roku używa modelu Marshall S-Lead 100 W oraz kolumn gitarowych firmy Noisy Box.
W 2016 roku Stefan Machel nawiązał współpracę z firmą produkującą wzmacniacze Evolution Amps. Używa zestawu dwu wzmacniaczy Amber 40 pracujących w konfiguracji bi-amping. Obecnie Stefan Machel używa gitar Gibson SG Supreme 2005 Transparent Emerald Burst.
Gitarzysta Andrzej Nowak przez większość lat działalności artystycznej grał na gitarach firmy Gibson. Nowak początkowo używał kopii modelu Les Paul, a następnie Fender Stratocaster, Gibson Les Paul Std., Gibson Les Paul Custom. Od 2009 roku muzyk stosuje gitary Hagstrom. Ponadto używał wzmacniaczy gitarowych Marshall bass 50W i Marshall S-Lead 100W. Pod koniec pierwszej dekady XXI wieku rozpoczął współpracę z firmą Laboga, która dostarcza Nowakowi wzmacniacze Mr. Hector .
Perkusista Marek Kapłon grał początkowo na zestawie perkusyjnym firmy Polmuz. W latach 1982-1998 używał perkusji Rodgers. Od 1998 roku Kapłon gra na bębnach firmy Pearl w następującej specyfikacji, werble: piccolo 3” x 13” i free floating sys. 6,5” x 14”; tom-tomy: 8” x 8”, 10” x 10”, 10” x 12”, 12” x 14”, 14” x 16”; bęben basowy: 18” x 22”. Muzyk używa następujących talerzy perkusyjnych: Bell 3000 10”, Novo Type China 3000 20”, Hi-hat Sound Edge Sound Formula 14”, Power Crash Reflector 3000 16”, Crash Reflectot 3000 18”, Hi-hat Sound Edge Sound Formula 14”, Splash Rude 3000 12”, Power Crash 3000 18”, Power Ride Rude 2002 22”, Power Crash 2002 20”, Power Ride Sound Formula 20” i China Type 3000 16”. Muzyk stosuje ponadto twin pedal P-202TW firmy Pearl.

</doc>
<doc id="100853" url="https://pl.wikipedia.org/wiki?curid=100853" title="Dziennikarz">
Dziennikarz

Dziennikarz, dziennikarka – osoba zajmująca się przygotowaniem i prezentowaniem materiałów w środkach masowego przekazu.
Pierwotnie termin ten oznaczał osobę piszącą teksty w gazetach; wraz z rozwojem innych mediów, objął także osoby zajmujące się przygotowaniem tekstów w radiu, telewizji oraz internecie. 
Zadaniem dziennikarzy jest przekazywanie rzetelnych i bezstronnych informacji oraz różnorodnych opinii, a także umożliwianie udziału w debacie publicznej (zob. etyka dziennikarska).
Dziennikarze jako twórcy przekazu medialnego mogą mieć duży wpływ na opinię publiczną oraz polityków, ale sami też mogą ulegać ich wpływom.
Specjalizacje.
Dziennikarzy można podzielić ze względu na dziedzinę którą się zajmują. Może to być np. sport, historia, technologia lub nauka. Oprócz tego, dziennikarzy różni sposób uprawiania działalności, wyróżniamy m.in. felietonistów, reporterów oraz komentatorów.
Felietonista.
Felietoniści tworzący felietony mają z reguły własną, stałą rubrykę w czasopiśmie (dzienniku, tygodniku, miesięczniku). Często są decydującym czynnikiem przyciągającym czytelnika do danego tytułu.
Za felietonistów uważa się także rysowników regularnie umieszczających rysunki satyryczne w periodykach (najczęściej tygodnikach).
Reporter.
Dziennikarz zbierający i opracowujący aktualne wiadomości. Jego rola różni się w zależności od stosowanego środka przekazu. Reporterzy telewizyjni, radiowi oraz internetowi, często prowadzą swoje programy "na żywo", dostarczając przekazu z miejsca wydarzenia. Reporterzy zatrudniani przez media papierowe, piszą swoje teksty poza miejscem zdarzenia, na podstawie zebranych tam informacji. Do tego grona zalicza się m.in. reporterów wojennych, śledczych, interwencyjnych lub fabularnych. Często reporterzy poza przedstawianiem informacji zajmują się również nagłaśnianiem bulwersujących spraw, jak zbrodnie wojenne, oszustwa czy przestępstwa, celem spowodowania reakcji władz państwowych, służb publicznych lub organizacji międzynarodowych.
Korespondent.
Dziennikarz przygotowujący materiał z zagranicy, prezentujący swoje materiały w macierzystej organizacji medialnej. Korespondenci zdają relacje, będąc na miejscu wydarzeń rozgrywających się poza krajem, w którym ich przekaz jest nadawany. Może to być np. konflikt zbrojny lub specyficzna sytuacja polityczna. Przeszkodą dla korespondentów może być wrogość kraju, w którym przebywają, np. w ChRL są oni traktowani jako zło konieczne.
Komentator.
Komentator zajmuje się analizą rzeczywistości i oceną wydarzeń, które relacjonuje, np. komentator polityczny przybliża czytelnikom lub widzom wydarzenia polityczne. Komentator sportowy opisuje wydarzenia, których jest świadkiem, dodając informacje wzbogacające odbiór np. wspomina kontuzję piłkarza. Dokładne i zwięzłe relacjonowanie wydarzeń przez komentatora odgrywa szczególną rolę w radiu oraz w innych formach przekazu, za pomocą których odbiorca nie może zobaczyć wydarzenia na własne oczy.
Prezenter.
Prezenter to dziennikarz zapowiadający lub prowadzący program. Prezenterzy sami nie przygotowują treści, a jedynie przedstawiają efekt pracy innych dziennikarzy. Prezenterów powinna cechować bardzo wyraźna dykcja, a w telewizji również przyjemna dla oka aparycja.
Dziennikarze w polskim prawie prasowym.
Osoby niezwiązane z branżą traktują słowa "dziennikarz" i "redaktor" jako zamienne. Jednak w wielu redakcjach istnieje ścisłe rozgraniczenie tych dwóch funkcji. Dziennikarz to często osoba, która tylko pisze teksty. Redaktor je redaguje, a także podejmuje decyzje o ich ukazaniu się (redaktor działu, programu, rubryki). Także w ustawie Prawo prasowe () pojęcia dziennikarza i redaktora zdefiniowane są odrębnie.
W świetle art. 7 ust. 2 pkt 5 ustawy Prawo prasowe, dziennikarzem jest osoba zajmująca się redagowaniem, tworzeniem lub przygotowywaniem materiałów prasowych, pozostająca w stosunku pracy z redakcją, albo zajmująca się taką działalnością na rzecz i z upoważnienia redakcji.
Definicja łączy w sobie koncepcję wiążącą pojęcie dziennikarza ze stosunkiem pracy w redakcji z koncepcją faktycznego wykonywania zawodu. Oznacza to, że dziennikarzem będzie zarówno osoba zatrudniona na podstawie jakiejkolwiek umowy o pracę przewidzianej w kodeksie pracy, jak również osoba zatrudniona na podstawie umowy o dzieło lub zlecenia.
Dziennikarzem będzie również współpracownik redakcji, zbierający informacje na własną rękę z przeznaczeniem dla danej redakcji, a także osoba odbywająca praktykę studencką w redakcji oraz absolwent uczelni zatrudniony w ramach tzw. stażu finansowanego ze środków publicznych.
Dziennikarze nie zawsze są związani z jedną redakcją. Nie ma prawnego zakazu bycia dziennikarzem jednocześnie kilku gazet lub czasopism. Zakaz taki może wynikać jednak z umowy o zakazie konkurencji, która może stanowić element umowy o pracę lub stanowić odrębną umowę.
Dziennikarze mogą faktycznie współpracować z jedną lub kilkoma redakcjami jako „wolni strzelcy” (od ang. "freelancer"). Freelancerzy nie są objęci wprost definicją polskiego Prawa prasowego. W związku z faktem, że wolnymi strzelcami są niekiedy znani i rozpoznawalni przedstawiciele zawodu, obowiązujący stan prawny spotyka się z krytyką.
Sytuacja na świecie.
Dziennikarze, ze względu na medialny charakter swojego zawodu, są narażeni na represje ze strony rządów państw niedemokratycznych lub łamiących zasady demokracji. Wielu dziennikarzy przetrzymywanych jest w więzieniach. W 2016 roku było ich 348, najwięcej w Turcji, Iranie, ChRL, Egipcie, Etiopii i Erytrei
W krajach ogarniętych wojną, jak np. Irak czy Jemen, dziennikarze są przetrzymywani w roli zakładników. Za wykonywanie swojego zawodu może czekać ich śmierć z rąk organizacji terrorystycznych. Przykładem jest James Foley, postrzegany przez dzihadystów jako kozioł ofiarny. Mordowanie dziennikarzy ma pomóc terrorystom w zastraszaniu społeczności międzynarodowej oraz w wymuszaniu ustępstw światowych rządów w sferze walki z terroryzmem.
Zdaniem organizacji Reporterzy bez granic świat przechyla się w kierunku postprawdy, propagandy i uciszania mediów.
Nagrody dla dziennikarzy.
Dziennikarze za swoją działalność mogą otrzymać wiele nagród. Jedną z najbardziej prestiżowych jest Nagroda Pulitzera przyznawana za wybitne dokonania w dziedzinie dziennikarstwa, literatury i muzyki. Zdobywcy nagrody są wybierani przez jury, działające przy Wyższej Szkole Dziennikarstwa Uniwersytetu Columbia. Kandydatów wybiera się głównie spośród twórców amerykańskich.
Od roku 2009 do 2010, swoją nagrodę posiadał Parlament Europejski. Uhonorowani nią zostali dziennikarze zajmujący się najważniejszymi problemami europejskimi, których praca służy lepszemu zrozumieniu działania unijnych instytucji i europejskiej polityki.
Polskie nagrody dla dziennikarzy to m.in. Grand Press oraz Nagroda im. Dariusza Fikusa.
Co roku przy okazji nagród SDP przyznawany jest tytuł "Hieny Roku" dziennikarzowi, który wyróżnił się szczególną nierzetelnością i lekceważeniem zasad etyki dziennikarskiej. W ten sposób Stowarzyszenie Dziennikarzy Polskich pragnie napiętnować autorów publikacji prasowych, radiowych, telewizyjnych lub internetowych przynoszących dyshonor wiarygodnym środkom przekazu. Nie dotyczy to dziennikarzy mediów, które żerują na plotkach i pomówieniach, posługują się językiem wulgarnym i obscenicznym, bowiem nie zasługują oni na miano dziennikarzy.

</doc>
<doc id="100854" url="https://pl.wikipedia.org/wiki?curid=100854" title="Redaktor">
Redaktor

Redaktor – osoba dokonująca redakcji tekstu (książki, artykułów w czasopismach, encyklopediach i na stronach WWW, jak również w programach radiowych i telewizyjnych). Często ma znaczny wpływ na ostateczną postać publikacji – a czasami decyduje też o tym, czy daną publikację odrzucić, czy przyjąć do druku. Najważniejszą pozycję wśród redaktorów zajmuje redaktor naczelny, podejmujący strategiczne decyzje w sprawach danego pisma.
W czasopismach i encyklopediach redaktorzy pracują zwykle w zespołach, tworząc tzw. rady redakcyjne, które decydują wspólnie o ostatecznym kształcie tych wydawnictw. Pracy redaktora (nazywanego czasem edytorem) nie należy mylić z pracą korektora, którego zadaniem jest jedynie sprawdzenie, czy publikacja już skierowana do druku nie zawiera usterek ortograficznych, językowych i typograficznych.
Wyróżnia się kilka specjalizacji redaktorów:
Redaktor to również popularne określenie dziennikarza, członka zespołu redakcyjnego.

</doc>
<doc id="100855" url="https://pl.wikipedia.org/wiki?curid=100855" title="Redakcja">
Redakcja

Redakcja (; p.p. od „odnosić, zbierać, układać”) ma wiele znaczeń:

</doc>
<doc id="100857" url="https://pl.wikipedia.org/wiki?curid=100857" title="Piombi">
Piombi

Piombi – pomieszczenia więzienne umieszczone pod dachem pałacu Dożów. Pokrycie dachu wykonane zostało z ołowianych płyt, które miały uniemożliwić ucieczkę więźniów. Latem, słońce nagrzewając dach, podnosiło temperaturę powietrza w celach powodując niejednokrotnie śmierć osadzonych. 
Na najniższych kondygnacjach pałacu znajdowało się więzienie nazywane Pozzi (studnie). Tu dla odmiany zazwyczaj znajdowała się woda, której poziom podnosił się podczas przypływów morza. Nierzadkie były przypadki utonięć.
Po wybudowaniu na przełomie XVI i XVII wieku, po drugiej stronie kanału Pałacowego, nowego budynku ("Prigiono Nuove"), większość skazanych za mniejsze przewinienia trafiała do nowego więzienia.
Wśród więźniów Piombi byli m.in. Giordano Bruno i Giacomo Casanova (któremu udało się zbiec).

</doc>
<doc id="100858" url="https://pl.wikipedia.org/wiki?curid=100858" title="Poligon demagnetyzacyjny">
Poligon demagnetyzacyjny



</doc>
<doc id="100859" url="https://pl.wikipedia.org/wiki?curid=100859" title="Piazzetta (Wenecja)">
Piazzetta (Wenecja)

Piazzetta San Marco – plac wenecki pomiędzy wybrzeżem "Canale di San Marco" a placem św. Marka. Po jego prawej stronie (patrząc od strony portu) znajduje się pałac Dożów, a po lewej renesansowy budynek Libreria Sansoviniana, należący do biblioteki narodowej "Biblioteca Nationale Marciana". Dzieło Jacopa Sansovina ukończone w 1591 r. Część pomieszczeń została udostępniona zwiedzającym. Można w nich zobaczyć pomieszczenia ozdobione stiukami i freskami takich mistrzów jak: Andrea Palladio, Jacopo Tintoretto, Paolo Veronese a nawet Tycjana. Do budynku Libreria Sansoviniana, od strony wybrzeża, przylega gmach mennicy Zecca, zaprojektowany także przez Sansovina. Budynek został zbudowany w połowie XVI wieku, na miejscu poprzedniej mennicy. (Wenecjanie bili własne monety).
Piazzetta była nieoficjalnym miejscem spotkań polityków oraz widownią egzekucji. Kaźnie odbywały się pomiędzy dwiema kolumnami ustawionymi w pobliżu nadbrzeżnego bulwaru. Kolumny przywieziono z Konstantynopola w XII wieku. Na szczycie jednej z nich stoi posąg św. Teodora, a na drugiej - lew św. Marka (symbol republiki weneckiej) wykonany z brązu.
Przy brzegu Canale di San Marco znajduje się port, do którego zawijają statki turystyczne, oraz przystań gondoli. Na wprost widoczny jest kościół San Giorgo Maggiore, dzieło Palladia, oraz po prawej stronie, przy ujściu Kanału Grande ("Canal Grande") budynek morskiej komory celnej ("Dogana di Mare") z charakterystyczną złotą kulą podtrzymywaną przez dwóch atlantów i stojącą na niej figurą fortuny.

</doc>
<doc id="100860" url="https://pl.wikipedia.org/wiki?curid=100860" title="Orońsko">
Orońsko

Orońsko – wieś w Polsce położona na terenie Równiny Radomskiej (po jej południowej stronie) w województwie mazowieckim, w powiecie szydłowieckim, w gminie Orońsko. Leży w dolinie rzeki Oronki w jej dolnym biegu, przy drodze krajowej nr 7 – 15 km na południe od Radomia w kierunku na Kraków.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wieś jest siedzibą rzymskokatolickiej parafii Wniebowzięcia Najświętszej Maryi Panny.
Nazwa miejscowości.
Pierwsza informacja na temat nazwy miejscowości pochodzi z „Księgi beneficjów diecezji krakowskiej” napisanej w latach 1470–1480 przez Jana Długosza. W dziele tym użył on nazwy Orańsko. Kolejne nazwy wsi to Oranysko (1508) i Oransko (1569) użyte przez Adolfa Pawińskiego w publikacji „Polska XVI wieku pod względem geograficzno-statystycznym ujęta”. Pomiędzy tymi nazwami, w 1566 roku w „Rejestrze podymnego starostwa radomskiego” pojawiła się nazwa Oranisko. Kolejna forma nazwy miejscowości to Orońsk. Używał jej często Franciszek Ksawery Christiani, a także Józef Brandt. Była również stosowana w dokumentach, wydawnictwach urzędowych oraz poważnych publikacjach naukowych. Nazwy Orońsko po raz pierwszy użył Franciszek Siarczyński pod koniec XVIII wieku w „Opisie powiatu radomskiego”. Dzisiejsza nazwa występowała także w wydawnictwach i drukach urzędowych XIX i XX wieku. Oficjalne potwierdzenie administracyjne uzyskała w pierwszym spisie miejscowości, którym była „Tabela miast, wsi i osad Królestwa Polskiego” z 1827 roku.
Infrastruktura.
W Orońsku ma siedzibę Urząd Gminy Orońsko, parafia rzymskokatolicka pw. Wniebowzięcia Najświętszej Maryi Panny, Publiczna Szkoła Podstawowa im. Józefa Brandta, poczta, Bank Spółdzielczy, Ośrodek Zdrowia, Ochotnicza Straż Pożarna, Państwowe Gospodarstwo Rybackie, inne zakłady usługowe i sklepy.
Główną atrakcją turystyczną i powodem, dla którego jest znane, jest posiadłość i pałacyk należące niegdyś do Józefa Brandta, polskiego malarza szkoły monachijskiej.
Pałacyk ten nadal jest związany ze sztuką – w jego dawnych zabudowaniach gospodarczych mieści się Centrum Rzeźby Polskiej.
Wieś była własnością podskarbiego wielkiego koronnego Jakuba Szydłowieckiego, później weszła w skład hrabstwa szydłowieckego. 

</doc>
<doc id="100865" url="https://pl.wikipedia.org/wiki?curid=100865" title="Pułtusk">
Pułtusk

Pułtusk – miasto w Polsce, w województwie mazowieckim, w powiecie pułtuskim (siedziba starostwa), siedziba władz gminy miejsko-wiejskiej Pułtusk. Położone w północnej części Mazowsza, na skraju Puszczy Białej nad Narwią, w mezoregionie Dolina Dolnej Narwi.
Położony w ziemi zakroczymskiej, prawa miejskie uzyskał w 1257, potwierdzone w 1405, 1533, 1557 i w 1597. Miasto biskupstwa płockiego w drugiej połowie XVI wieku. Siedziba powiatu od 1807, z przerwą w latach 1975–1998. Do 1954 siedziba wiejskiej gminy Kleszewo. W latach 1975–1998 w województwie ciechanowskim.
Pułtusk liczył mieszkańców (2017).
Historia.
Początki osadnictwa w miejscu obecnego miasta datowane są na VII-VIII w. Na początku X wieku był tu gród obronny i kasztelania, od przełomu XI i XII w. przez osiem wieków stanowił własność i ośrodek administracyjny ogromnych dóbr biskupów płockich. Zajmował obszar dzisiejszego zamku, w pierwszej połowie XIII wieku zbudowany został gród obronny, który zastąpił istniejącą wcześniej nieobronną osadę. Gród z trzema ulicami był zabudowany kilkuset chatami, które chronił wał drewniano-ziemny. Dwukrotnie ulegał zniszczeniu na przełomie XIII / XIV wieku i w 1368 roku w wyniku najazdu Kiejstuta. W 1337 pod Pułtuskiem rycerstwo mazowieckie pokonało wojska litewskie. Jednakże według przekazów na wzgórzu, które obecnie nosi nazwę św. Krzyża, stała niegdyś słowiańska świątynia.
Prawa miejskie nadawano osadzie dwa razy: I lokacja została dokonana w 1257 roku przez Siemowita I, II lokacja (na prawie chełmińskim) w 1339 przez biskupa płockiego Klemensa Pierzchałę, potwierdzone w 1380 i 1405 roku. W okresie XIII–XVIII wieku Pułtusk był własnością biskupów płockich, którzy rezydowali na pułtuskim zamku.
Pułtusk był trzecim, po Warszawie i Płocku, miastem na Mazowszu z murowanymi fortyfikacjami, tylko w XIV wieku był trzy razy atakowany przez Litwinów. W 1324, 1337 i 1368 roku miał miejsce najazd litewski na Pułtusk. Rozwój Pułtuska miał miejsce w XIV – XVI wieku, co było związane głównie z handlem zbożem, produktami leśnymi, spławianiem towarów do Gdańska. W kolejnych wiekach miasto podupadło w wyniku pożarów, powodzi i zniszczeń w wojnach szwedzkich.
W poł. XV wieku w mieście wybudowano kolegiatę, w XVI wieku: trzy kościoły, szpital, łaźnię miejską, apteki i przytułki dla ubogich oraz w 1566 jezuickie kolegium, będące jedną z największych ówczesnych szkół w I Rzeczypospolitej. W 1590 na pułtuskim zamku gościł król Zygmunt III Waza.
Podczas wielkiej wojny północnej król Szwecji Karol XII stoczył 11 maja 1703 pod Pułtuskiem kawaleryjską bitwę, w której rozbił dwukrotnie silniejszy korpus saski.
W 1806 r. rozegrała się niezwykle krwawa bitwa pod Pułtuskiem pomiędzy wojskami cesarza Napoleona a Rosjanami, co zostało upamiętnione na Łuku Triumfalnym w Paryżu. Napoleon Bonaparte przebywał w Pułtusku dwukrotnie w 1806 i 1812 r.
30 stycznia 1868 ludność miasta i okolic była świadkiem niecodziennego zjawiska przyrodniczego – upadku meteorytu, zwanego później „pułtuskim”. Jego największe okazy, o masie ok. 8–9 kg znajdują się w londyńskim British Museum i Muzeum Ziemi PAN w Warszawie. Siedem lat później mieszkańców Pułtuska dotknęła wielka klęska pożaru, który strawił większość zabudowy miejskiej. Spłonęły cenne pułtuskie księgozbiory. Pożar opisał w prasie warszawskiej Henryk Sienkiewicz, który przybył na miejsce tragedii. To wydarzenie posłużyło pisarzowi do opisu pożaru Rzymu w powieści" Quo vadis."
Podczas I wojny światowej część zabudowy została zniszczona. W 1918 i 1919 r. działały w mieście rady robotniczo-folwarczne. W latach II Rzeczypospolitej Pułtusk był miastem garnizonowym, stacjonował w nim 13 Pułk Piechoty. W 1939 r. miasto liczyło 17 tysięcy mieszkańców.
W czasie II wojny światowej Pułtusk został zniszczony w ok. 85%. Najwięcej zniszczeń powstało na przełomie 1944 i 1945 r., podczas ciężkich walk Armii Czerwonej z Niemcami o uchwycenie przyczółków na Narwi.
W latach 1946–1951 w okolicach Pułtuska w ramach podziemia niepodległościowego działał oddział Jana Kmiołka „Wira”. 25 listopada 1946 roku rozbił on więzienie Powiatowego Urzędu Bezpieczeństwa Publicznego w Pułtusku.
W 1950 r. uruchomiono Nasielską Kolej Dojazdową, która połączyła Pułtusk z normalnotorową linią kolejową ze stacją w Nasielsku.
W 1975 r. powstała Stacja Naukowa Mazowieckiego Ośrodka Badań Naukowych. W 1985 r. miasto zostało odznaczone Krzyżem Komandorskim Orderu Odrodzenia Polski.
Miasto szczyci się najdłuższym w Europie (380 m) brukowanym rynkiem.
Gospodarka.
W czasach Polski Ludowej rozwinął się drobny przemysł elektrotechniczny, spożywczy, skórzany i materiałów budowlanych, w 1964 r. uruchomiono filię warszawskich Zakładów Wytwórczych Lamp Elektrycznych im. Róży Luksemburg, po rozbudowie stały się Zakładami Podzespołów Lampowych Kombinatu Techniki Świetlnej „Polam”. Powstały również Zakłady Przemysłu Dziewiarskiego „Pełta” i filia warszawskiej fabryki platerów, zakłady przemysłu spożywczego i materiałów budowlanych.
Transport.
Transport drogowy.
Przez Pułtusk przebiega jedna z głównych dróg krajowych łącząc województwo mazowieckie z województwem podlaskim:
Przebiegają także drogi wojewódzkie:
Transport kolejowy.
Kolej łącząca Pułtusk z Nasielskiem istniała w latach 1950–2002. W 2002 roku Nasielską Kolej Dojazdową (in. Nasielska Kolejka Wąskotorowa) zamknięto z powodu niskich przychodów. Kolej służyła mieszkańcom Pułtuska do dojechania do normalnotorowej stacji kolejowej Nasielsk, skąd można było dojechać do Warszawy. Służyła także do dostarczania węgla do ciepłowni w Pułtusku.
W 2021 roku Pułtusk przystąpił do Stowarzyszenia „Kolej Północnego Mazowsza”, którego celem jest budowa linii kolejowej Zegrze – Serock – Pułtusk – Przasnysz.
Publiczny transport zbiorowy.
Za organizację transportu miejskiego w Pułtusku odpowiedzialna jest firma Sanimax-Transport S.C. Komunikacja składa się z trzech linii, łączy centrum miasta z dzielnicą Popławy oraz okoliczne miejscowości: Ponikiew oraz Grabówiec.
Transport lotniczy.
W 2013 roku przy ul. Warszawskiej oddano do użytku prywatne, śmigłowcowe lądowisko Pułtusk-Agra.
Pułtusk położony jest 45 km od międzynarodowego portu lotniczego Warszawa/Modlin.
Nauka i kultura.
Już na początku XV wieku w mieście działała szkoła parafialna, która od 1449 roku funkcjonowała jako kolegiacka. Patronatem objęli ją biskupi płoccy m.in. Erazm Ciołek, Jan Dantyszek, Andrzej Krzycki oraz Piotr Myszkowski. Szkoła stała na wysokim poziomie, a jej wykładowcami byli profesorowie Akademii Krakowskiej m.in. Jan z Głogowa. Miasto w owym czasie stało się regionalnym centrum kulturalnym. Znajdowały się w nim dwie biblioteki – kolegiacka oraz szkolna, w których znajdowało się wiele unikatowych ksiąg np. Złoty kodeks pułtuski z XI wieku oraz "Pontyfikał Erazma Ciołka" z XVI wieku. W latach 1530–1533 w Pułtusku działała pierwsza na Mazowszu drukarnia założona przez Jana Sandeckiego.
W roku 1566 budynek szkoły kolegiackiej przekazano jezuitom, którzy powołali słynące w całej I Rzeczypospolitej kolegium. Od połowy XVI w. przy jezuickiej szkole działał jeden z pierwszych w Polsce teatr publiczny. W sierpniu 1568 przedstawienie w Pułtusku oklaskiwał poeta Jan Kochanowski. Szkołę jezuicką kształtowali sławni nauczyciele m.in. ks. Piotr Skarga, Andrzej Bobola i Jakub Wujek, a także Wojciech Slaski, jak i uczniowie m.in. kanclerz wielki koronny Jerzy Ossoliński, biskup warmiński Andrzej Batory, poeta Maciej Kazimierz Sarbiewski.
Do 2019 roku miasto było siedzibą Akademii Humanistycznej im. Aleksandra Gieysztora, kiedy to uczelnia została przekształcona w filię warszawskiej Akademii Finansów i Biznesu Vistula utworzonej w 1994 roku.
Media.
Prasa.
Na terenie miasta i powiatu pułtuskiego wydawane są 4 gazety lokalne i lokalne portale informacyjne:
Osiedla.
Osiedle Miłosza
Sport.
W chwili obecnej w mieście działają następujące kluby sportowe:
W okresie 1913 do 1934 w mieście działało Pułtuskie Towarzystwo Wioślarskie – jeden z najstarszych klubów sportowych w województwie mazowieckim.
Miasta partnerskie.
Do miast partnerskich Pułtuska należą:

</doc>
<doc id="100866" url="https://pl.wikipedia.org/wiki?curid=100866" title="Mechaniczna pomarańcza (film)">
Mechaniczna pomarańcza (film)

Mechaniczna pomarańcza (tytuł oryginalny: "A Clockwork Orange") – amerykańsko-brytyjski dramat science fiction z 1971 roku, ekranizacja powieści Anthony’ego Burgessa o tym samym tytule. Autorem scenariusza, reżyserem i producentem obrazu był Stanley Kubrick. Jako Alex DeLarge wystąpił Malcolm McDowell. Ścieżka dźwiękowa filmu zawiera m.in. zaaranżowane na syntezator Mooga kompozycje Wendy Carlos, a także elektroniczne przekształconą muzykę poważną. Szczególną rolę w filmie pełni IX symfonia Beethovena. W Polsce, film był objęty cenzurą, aż do upadku komunizmu.
Opis fabuły.
Akcja filmu rozgrywa się w nieokreślonym czasie w Wielkiej Brytanii. Obraz opowiada historię Alexa DeLarge, młodego, inteligentnego człowieka z dobrej rodziny, miłośnika muzyki poważnej (przede wszystkim Beethovena), a zarazem przestępcy, gwałciciela i zbrodniarza, który kieruje małą grupą młodych przestępców.
Podczas jednego z napadów wspólnicy Alexa zdradzają go i zostaje on zatrzymany przez policję. Oskarżony o morderstwo zostaje skazany na karę 14 lat więzienia. Po dwóch latach zgadza się wziąć udział w eksperymentalnym programie resocjalizacyjnym realizowanym według tzw. techniki Ludovica. Eksperyment ma za zadanie obrzydzić mu przemoc. Udaje się do tego stopnia, że Alex na samą myśl o przestępstwie odczuwa mdłości i bóle głowy, nie jest w stanie się nawet bronić. Zostaje więc zwolniony przed czasem z więzienia i wychodzi na wolność. Po kolei spotyka swoje poprzednie ofiary, które mszczą się na nim za swoje dawniejsze krzywdy. Próbuje popełnić samobójstwo, ale zostaje odratowany dzięki staraniom rządu, który wcześniej wspierał przeprowadzony nań eksperyment. Jego przypadek zostaje wykorzystany w rozgrywkach politycznych.
Produkcja.
Zdjęcia do filmu kręcono w Londynie i przylegających do niego hrabstwach z uwagi na fobię Kubricka związaną z dalszymi podróżami. Wśród uwiecznionych londyńskich miejsc wymienić można m.in. ponure blokowisko Thamesmead South, Brunel University w Uxbridge, przejście podziemne pod Trinity Road w dzielnicy Wandsworth czy nabrzeże nad Tamizą Chelsea Embankment. Inne pozalondyńskie lokacje wykorzystane przez ekipę to np. Shenley i Borehamwood (bar mleczny Korova) w hrabstwie Hertfordshire, Aylesbury i West Wycombe (Buckinghamshire) oraz Shipton-under-Wychwood (Oxfordshire).

</doc>
<doc id="100867" url="https://pl.wikipedia.org/wiki?curid=100867" title="Gadu-gadu">
Gadu-gadu



</doc>
<doc id="100869" url="https://pl.wikipedia.org/wiki?curid=100869" title="The Sims">
The Sims

The Sims – komputerowa gra symulacyjna, stworzona przez firmę Maxis i wydana 31 stycznia 2000 w Stanach Zjednoczonych przez Electronic Arts. Od czasu wydania sprzedała się w ponad 16 mln egzemplarzy na całym świecie, dzięki czemu otrzymała tytuł najlepiej sprzedającej się gry na komputery osobiste w historii gier.
Rozgrywka.
"The Sims" nie posiada zdefiniowanego celu, jaki gracz ma osiągnąć. Gracz ma jedynie za zadanie organizowanie czasu kierowanym przez niego wirtualnym postaciom, zwanym Simami i pomaganie im w osiąganiu ich własnych celów rozwojowych. Z tego powodu gra może potencjalnie toczyć się w nieskończoność.
Gracz wydaje polecenia, co Simowie mają robić w danym czasie, np. czy mają się bawić, czytać lub ćwiczyć swoje umiejętności. Dzięki skryptom sztucznej inteligencji postacie posiadają wolną wolę i wykonują czynności w odpowiedniej kolejności. Ponadto Simowie potrzebują rozrywek w swoim życiu; jeżeli jej nie otrzymają, pasek szczęścia (rozrywki) będzie się obniżał, a Simowie popadną w depresję.
Technologia.
"The Sims" używa kombinacji technik trójwymiarowej i dwuwymiarowej grafiki. Simy są trójwymiarowymi wielopoligonowymi obiektami, ale domy i wszystkie obiekty w nich to prerenderowane bitmapy.
Konwersje.
"The Sims" zostało przeniesione z platformy Microsoft Windows na niektóre konsole. Mimo iż wyniki sprzedaży były znaczące, gry nie odniosły sukcesu porównywalnego z wydaniami wersji na PC.
Odbiór gry.
W 2002 "The Sims" stała się najlepiej sprzedającą się grą PC w historii, deklasując tym samym grę "Myst".
Niekończąca się rozgrywka była już wcześniej wykorzystywana w innych grach, np. w serii gier "Harvest Moon" (wydanych jedynie na Super Nintendo), ale "The Sims" zdobył największą popularność. Kolejne gry tego typu, np. "Animal Crossing", zostały rozsławione właśnie dzięki sukcesowi "The Sims".

</doc>
<doc id="100870" url="https://pl.wikipedia.org/wiki?curid=100870" title="Fregata (okręt wojenny)">
Fregata (okręt wojenny)



</doc>
<doc id="100872" url="https://pl.wikipedia.org/wiki?curid=100872" title="Klemens Maria Hofbauer">
Klemens Maria Hofbauer

Klemens Maria Hofbauer, Klement Maria Dvořák (ur. 26 grudnia 1751 w Tasovicach, zm. 15 marca 1820 w Wiedniu) – austriacki i polski duchowny katolicki, redemptorysta.
Życiorys.
Młodość.
Był dziewiątym z dwanaściorga dzieci Marii i Pawła Hofbauerów. Na chrzcie otrzymał imię Jan. Ojciec był rzeźnikiem, zmarł jednak, gdy Jan miał siedem lat. Młody chłopiec bardzo chciał zostać księdzem, już jako nastolatek zaczął uczyć się łaciny ze starym księdzem – lekcje te skończyły się jednak wraz ze śmiercią nauczyciela, gdy Jan miał 14 lat – następca księdza nie miał czasu by go uczyć. Jan zaczął uczyć się zawodu piekarza w 1767, a w 1770 rozpoczął pracę w przyklasztornej piekarni u premonstratensów w Klosterbrück. Na skutek wyniszczających, długotrwałych pruskich wojen śląskich (1740-63) Fryderyka Wielkiego, wielu głodnych, chorych (epidemia tyfusu), biednych ludzi przybywało do klasztoru po pomoc i ratunek. Hofbauer musiał ciężko pracować, by wystarczyło dla wszystkich chleba.
W 1771, wyruszył w podróż do Włoch, dotarł do Tivoli, gdzie zdecydował zostać mnichem w sanktuarium Matki Bożej z Quintiliolo, poprosił o habit miejscowego biskupa. Przybrał imiona Klemens Maria: od biskupa Ankary i Matki Jezusa. Wydaje się, że od tego momentu, całe swoje życie zawierzył swym patronom. Jako mnich modlił się za siebie i za wszystkich ludzi, którzy zapomnieli o modlitwie, pracował w sanktuarium i pomagał przybywającym pielgrzymom. Nie było to jednak zajęcie jakiego pragnął. Rozumiał potrzebę modlitwy za ludzi i uważał to za dobre dzieło, lecz bardziej pragnął kapłaństwa, dlatego nim upłynęło sześć miesięcy opuścił Quintiliolo.
Powrócił do Klosterbrück, piekł tam chleb i rozpoczął naukę łaciny. W 1776 zaliczył filozofię, lecz nie mógł kontynuować nauki, gdyż cesarz nie zezwolił na przyjęcie nowych nowicjuszy u premonstratensów.
Wrócił do domu i przez dwa lata żył jako pustelnik w Muehlfraun, zmuszając się do zachowania surowych postów, pokuty i długich godzin spędzanych na modlitwie. Za namową matki opuścił pustelnię, by znów piec chleb, tym razem dostał pracę w słynnej piekarni w Wiedniu. Tam spotkał dwie kobiety, które pozostały jego największymi dobrodziejkami.
W wieku dwudziestu dziewięciu lat wstąpił na Uniwersytet Wiedeński, gdyż rząd zamknął wszystkie seminaria i kandydaci na kapłanów musieli uczyć się w państwowych uczelniach.
Podczas pielgrzymki do Rzymu w 1784, Klemens i jego towarzysz podróży, Tadeusz Huebl, postanowili wstąpić do zgromadzenia zakonnego. Dwaj seminarzyści zostali przyjęci do nowicjatu przy rzymskim kościele św. Juliana (obecnie nie istnieje). 19 marca w uroczystość świętego Józefa, w 1785, obaj zostali redemptorystami, publicznie ślubując ubóstwo, czystość i posłuszeństwo. Dziesięć dni później, 29 marca 1785, na południe od Rzymu, w prowincji Frosinone przyjęli święcenia kapłańskie w katedrze w Alatri. Kilka miesięcy później dwaj obcojęzyczni redemptoryści zostali wezwani przez generała zakonu ojca de Paola i wysłani do ojczyzny, by tam, w północnej Europie zakładać nowe placówki Zgromadzenia Najświętszego Odkupiciela.
Warszawa.
Kasata józefińska nie pozwoliła Klemensowi pozostać w swoim kraju. Cesarz, który zamknął ponad 1000 klasztorów nie miał zamiaru pozwolić na przyjmowanie innych zgromadzeń. W towarzystwie drugiego Redemptorysty Klemens wyjechał do Polski. W lutym 1787 dotarł do Warszawy, liczącej wówczas 124 tys. mieszkańców. W tym czasie w mieście było 160 kościołów i 20 klasztorów. Ponieważ w epoce oświecenia zmniejszyła się liczba uczęszczających do kościoła, zadanie założenia nowego kościoła, które Klemens sobie postawił nie było proste.
W czasie podróży do Polski do ojców przyłączył się Peter Kunzmann, piekarz, który towarzyszył wcześniej Janowi w czasie pielgrzymki. Został później świeckim bratem redemptorystą – pierwszym spoza Włoch. Gdy dotarli do Warszawy nie mieli pieniędzy; ostatnie trzy srebrne monety Klemens oddał żebrakowi, którego spotkali po drodze. Spotkali się z delegatem apostolskim, arcybiskupem Saluzzo, oddał im on pod opiekę kościół św. Benona, by pracowali z ludnością niemieckojęzyczną, gdy tylko nauczyli się języka polskiego objęli apostolatem ludzi mieszkających w okolicach kościoła.
Gdy po raz pierwszy redemptoryści otworzyli kościół, mówili do pustych ławek. Kilka lat zajęło zdobycie zaufania warszawiaków.
W 1791, cztery lata po przybyciu, redemptoryści powiększyli sierociniec i utworzyli szkołę. Otwarto również szkołę z internatem dla młodych dziewcząt pod kierownictwem szlachetnie urodzonych warszawianek (jedyną wówczas w Warszawie). Liczba chłopców sierot stale rosła. Pieniądze na utrzymanie wszystkiego przychodziły regularnie od stałych darczyńców i innych ludzi chcących pomóc w różny sposób. Obietnicę pomocy uzyskał m.in. u Stanisława Augusta Poniatowskiego oraz Komisji Edukacji Narodowej. Mimo to Klemens musiał czasem żebrać po bogatych domach, by utrzymać dwa kościoły (oprócz św. Benona opiekował się kościołem jezuickim przy katedrze, który był opuszczony po kasacie zakonu), sierociniec-internat, szkołę rodzin rzemieślniczych, szkołę elementarną, w której było od 100 do 400 dzieci (większość z nich nie płaciła za naukę i utrzymanie).
Gdy nie udawało się w inny sposób pozyskać środków na cele dobroczynne, Klemens często wyruszał na miasto w żebry
Pracą duszpasterską św. Klemens również otaczał służące, których wiele było w Warszawie, oraz prostytutki pragnące zmiany życia. Był założycielem kilku bractw, drukarni oraz wydawnictwa wydającego książki religijne i szkolne.
W kościele, Klemens, wspólnota pięciu księży redemptorystów oraz trzech świeckich braci rozpoczęła tzw. Stałe misje. Zamiast jednej porannej mszy św. w ciągu tygodnia mieli pełnowymiarowe misje każdego dnia przez cały rok. Wstępując do kościoła św. Benona, każdego dnia można było usłyszeć pięć kazań po polsku i niemiecku, uczestniczyć w trzech sumach, godzinki do Najświętszej Maryi Panny, adoracji Najświętszego Sakramentu, drodze krzyżowej, nieszporach, usłyszeć inne modlitwy i litanie. Księża spowiadali w konfesjonałach przez cały dzień oraz w nocy.
W 1800 można było zauważyć owoce pracy w kościele i we wspólnocie redemptorystów. Przyjmowanie sakramentów wzrosło z 2 tys. (w 1787) do ponad 100 tys. Wspólnota liczyła 21 ojców redemptorystów i siedmiu świeckich braci. Było również pięciu nowicjuszy oraz czterech polskich seminarzystów. Widząc takie owoce zakon mianował świętego wikariuszem generalnym na tereny północne (od Alp).
W czasie dwudziestu jeden lat działalności Klemensa w Polsce było wiele niepokojów politycznych. Polska była po I rozbiorze, król Stanisław August Poniatowski był marionetką w rękach carycy Katarzyny. Przeżył w Polsce Sejm Czteroletni i uchwalenie Konstytucji 3 Maja, Targowicę. Wkrótce miały nastąpić II i III rozbiór Polski. Zbliżanie się armii Napoleona również nie było obojętne dla sytuacji politycznej w Polsce. W latach (1807-15) utworzono Księstwo Warszawskie.
Praca redemptorystów odbywała się w trudnych warunkach. Rozbiory Polski pociągnęły za sobą przelew krwi, chociaż Tadeusz Kościuszko odnosił sukcesy w walce, nie mógł powstrzymywać okupantów w nieskończoność. Krwawe walki dotarły do Warszawy, ulice miasta pokryły się licznymi trupami. Podczas Wielkiego Tygodnia 1794 wymordowano jeńców rosyjskich. Wszyscy mieszkańcy oraz ojcowie zdawali sobie sprawę z ciągłego zagrożenia życia. Jesienią 1794 nowe posiłki armii rosyjskiej generała Aleksandra Suworowa uderzyły na Warszawę dokonując bombardowania i bezprecedensowego krwawego odwetu na ludności cywilnej. Trzy bomby przebiły się przez dach kościoła, ale nie wybuchły. W czasie walk, Klemens z towarzyszami głosił pokój, to tylko wzmogło protesty przeciw redemptorystom, określanym już mianem zdrajców. 29 grudnia 1794 Klemens pisał do swojego generalnego przełożonego: "Ciężkie nieszczęścia napełniły nas trwogą (...) Po zdobyciu przedmieścia Praga (4 listopada) zostało wymordowanych ponad 16 000 ludzi – mężczyzn, kobiet i dzieci. Musieliśmy patrzeć na te okrutne sceny, gdyż działo się to naprzeciw naszego domu. Jedynie Wisła przepływa pomiędzy tym przedmieściem a naszym domem, który stoi tuż nad brzegiem rzeki".
Klemens Hofbauer zorganizował opiekę nad dziećmi ofiar Rzezi Pragi.
W 1807 ogłoszono prawo zabraniające pasterzom innych parafii zapraszania redemptorystów do głoszenia u nich misji. Następnie zaostrzono restrykcje, zabraniając redemptorystom głoszenia i spowiadania w kościele św. Benona. Klemens odwołał się od tych zarządzeń bezpośrednio do króla Saksonii Fryderyka Augusta I, który był księciem warszawskim. Chociaż król wiedział ile dobra czynią ojcowie, był jednak bezsilny wobec przeciwników zgromadzenia, którzy chcieli wyrzucić ich z kraju. Napoleon podpisał 9 czerwca 1808 wyrok skazujący benonitów, jak ich wówczas zwano, na wywiezienie do twierdzy w Kostrzynie nad Odrą. Jedenaście dni później (20 czerwca 1808), w poniedziałek, o 4.30 nad ranem, czterdziestu redemptorystów aresztowano, a kościół św. Benona zamknięto. Akcją deportacyjną dowodził kpt. Józef Szymanowski. W więzieniu spędzili cztery tygodnie, po czym ich zwolniono i nakazano im powrócić do własnych krajów, jednak bez prawa powrotu do Księstwa Warszawskiego.
Wiedeń.
We wrześniu 1808 dotarł do Wiednia, gdzie pozostał do swej śmierci (prawie trzynaście lat później). W 1809, gdy wojska napoleońskie zaatakowały Wiedeń, Klemens pracował jako kapelan w szpitalu troszcząc się o wielu rannych żołnierzy. Arcybiskup widząc gorliwość Klemensa, poprosił aby zaopiekował się małym włoskim kościołem w Wiedniu. Pozostał tam przez cztery lata do momentu aż został wyznaczony kapelanem sióstr Urszulanek w lipcu 1813. Dbał tam o dobra duchowe sióstr oraz ludzi, którzy przychodzili do ich kaplicy. Zasłynął jako wspaniały kaznodzieja i dobry, niestrudzony spowiednik.
W pierwszych latach XIX wieku Wiedeń był dużym centrum kulturalnym Europy. Św. Klemens lubił spędzać czas ze studentami i intelektualistami. Studenci przychodzili pojedynczo i w grupach do jego mieszkania, aby porozmawiać, zjeść, zasięgnąć rady. Bardzo wielu z nich potem zostało redemptorystami, wielu bogatych i uzdolnionych artystycznie sprowadził na łono kościoła. Byli pomiędzy nimi: Fryderyk i Dorota von Schlegel; Fryderyk von Klinkowstroem, artysta; Joseph von Pilat, osobisty sekretarz Metternicha; Fryderyk Zachary Werner, który później przyjął święcenia kapłańskie i został wielkim kaznodzieją; i Fryderyk von Held, który został redemptorystą i rozprzestrzenił zgromadzenie aż do Irlandii. Wielu z tych młodych ludzi przyczyniło się do odnowy duchowej Austrii.
W Wiedniu Hofbauer też był atakowany. Na krótki czas zabroniono mu głosić kazań. Następnie zagrożono mu wydaleniem, ponieważ komunikował się z generałem redemptorystów w Rzymie. Nakaz opuszczenia kraju musiał być podpisany przez cesarza austriackiego Franciszka. Ten był wówczas na pielgrzymce w Rzymie, złożył wizytę papieżowi Piusowi VII i dowiedział się, jak bardzo jest ceniona praca Hofbauera. Dowiedział się również, że by wynagrodzić przyszłemu świętemu lata poświęceń, może zezwolić na powstanie placówki redemptorystów w Austrii. Zamiast nakazu opuszczenia kraju, Klemens został przyjęty przez cesarza Franciszka. Wybrano i odnowiono kościół mający być pierwszą fundacją redemptorystów w Austrii. Rozwijała się jednak bez Klemensa, gdyż na początku marca 1820 zachorował, a 15 marca tegoż roku zmarł.

</doc>
<doc id="100873" url="https://pl.wikipedia.org/wiki?curid=100873" title="Kościół powszechny">
Kościół powszechny

 
Kościół powszechny (gr. katholikos/łac. catholicus - powszechny) – Kościół katolicki, którego misja dotyczy całej ludzkości niezależnie od płci, stanu, majątku, narodowości itp.
Powszechność (katolickość) Kościoła w myśl nicejsko-konstantynopolitańskiego wyznania wiary należy do czterech jego znamion (obok jedności, świętości i apostolskości). 
Według Katechizmu Kościoła Katolickiego mówi o tym kanon nr 830: 
oraz kanon nr 831: 

</doc>
<doc id="100874" url="https://pl.wikipedia.org/wiki?curid=100874" title="Adrien de Gerlache">
Adrien de Gerlache

Adrien Victor Joseph de Gerlache de Gomery (ur. 2 sierpnia 1866 w Hasselt, Belgia - zm. 4 grudnia 1934 w Brukseli) – oficer belgijskiej marynarki wojennej, badacz polarny.
W 1895 roku odbył podróż na wyspę Jan Mayen i do wschodniej Grenlandii. W latach 1897-1899 kierował belgijską wyprawą antarktyczną na statku "Belgica", która jako pierwsza przezimowała na Antarktydzie (ściślej - uwięziona w lodach Antarktyki) i przyczyniła się do wyjaśnienia zarysu lądu Antarktydy południowo-zachodniej. Uczestniczyli w niej m.in. Roald Amundsen oraz Polacy: Henryk Arctowski i Antoni Bolesław Dobrowolski. Przebieg wyprawy opisał w książce "Quinze mois dans l'Antarctique" wydanej w 1901 (wydanie polskie: "Piętnaście miesięcy na Oceanie Antarktycznym" w przekładzie Zofii Nałkowskiej. Wydawnictwo tygodnika "Naokoło Świata", Warszawa 1903) i uhonorowanej nagrodą Akademii Francuskiej w 1902.
Został upamiętniony nazwą cieśniny. 

</doc>
<doc id="100878" url="https://pl.wikipedia.org/wiki?curid=100878" title="Sosna czerwona">
Sosna czerwona

Sosna czerwona ("Pinus resinosa" Ait.) – gatunek drzewa z rodziny sosnowatych ("Pinaceae"). Sosna czerwona występuje w stanie dzikim w Ameryce Północnej, od kanadyjskiej Nowej Fundlandii na zachód, aż do Manitoby oraz na południe do stanów USA - Illinois i Pensylwanii. Niewielka populacja drzew rośnie także w Appalachach w stanie Wirginia. Nazwa gatunku wywodzi się od koloru kory.
Biologia i ekologia.
Drzewo jednopienne, wiecznie zielone. Osiąga wiek ok. 400 lat. Najstarszy okaz ścięto w 1992 r. - miał 500 lat. Drewno średniej twardości, o prostych słojach. Szyszki nasienne dojrzewają od sierpnia do września, w ciągu 2 lat od zapylenia.
Nie toleruje zacienienia. Dobrze znosi ubogie, piaszczyste podłoże i silne wiatry. Występuje na wysokości 200–800 (1300) m n.p.m. Tworzy lasy razem z sosną wejmutką lub sosną Banksa.
Liczba chromosomów: 2n=24.
Systematyka i zmienność.
Nie zidentyfikowano żadnych podgatunków ani odmian tej sosny. Gatunek wykazuje bardzo niewielką zmienność genetyczną i morfologiczną w obrębie obszaru występowania. 
Pozycja gatunku w obrębie rodzaju "Pinus":
Zagrożenia.
Roślina umieszczona w Czerwonej księdze gatunków zagrożonych w grupie gatunków niższego ryzyka (kategoria zagrożenia; LC).
Zastosowanie.
Sosna czerwona była niegdyś najważniejszym źródłem drewna w rejonie Wielkich Jezior. Jej drewno wykorzystywane jest na masę papierową i jako budulec. Sosna ta sadzona jest także jako drzewo ozdobne.
Znajduje zastosowanie przy rekultywacji terenów pokopalnianych, szczególnie w północnym regionie Appalachów w Stanach Zjednoczonych. Rekomendowana jest także do obsadzania terenów pokopalnianych w Ohio o podłożu iłowym, gliniastym lub piaszczystym, ze znacznym udziałem kamienia.
Sadzona w wąskich pasach na piaszczystych ziemiach uprawnych USA dla ochrony przed erozją.
Szkodniki i choroby.
Usychanie młodych pędów – powodowane przez grzyb "Sphaeropsis sapinea", który atakuje osłabione dorosłe drzewa i opanowuje młode pędy. Zaatakowane pędy zmieniają barwę najpierw na zielonożółtą, potem słomkową i obumierają. Uschnięte igły nie opadają, pozostają przyklejone żywicą do pędu. Choroba atakuje przeważnie sosnę czarną, a także górską czy zwyczajną.
Obecność w kulturze i symbolice.
Sosna czerwona jest drzewem-symbolem amerykańskiego stanu Minnesota oraz japońskiej prefektury Yamaguchi.

</doc>
<doc id="100880" url="https://pl.wikipedia.org/wiki?curid=100880" title="Radunia (szczyt)">
Radunia (szczyt)

Radunia (; po wojnie nazywana Sępią Górą) – drugi wyodrębniający się szczyt w Masywie Ślęży i wznoszący się na wysokość 573 m n.p.m. Na zboczach góry na wysokości ok. 325 m n.p.m. ma swoje źródło rzeka Czarna Woda. 
Geologia.
Zbudowana jest z serpentynitu z domieszką magnetytu, który powoduje wysoką anomalię magnetyczną, szczególnie na szczytowych skałkach. Znaleziono tu ślady pobytu człowieka z neolitu (4000 – 1700 lat p.n.e.): kamienny toporek i fragmenty naczyń kultury pucharów lejkowatych. W kilku miejscach u podnóża Raduni wyłamywano wtedy serpentynit, służący do wyrobu narzędzi.
Historia.
Na początku epoki żelaza (400–300 lat p.n.e.) powstał na Raduni kamienny krąg kultowy, otaczający sanktuarium księżyca. Zachowane do dziś partie mają 1780 m długości, średnia szerokość 4,5 m, a wysokość do 60 cm. Na szczycie znajduje się zagłębienie, tak zwana "Kacza Kałuża", w którym znaleziono ułamki naczyń. Poniżej bije źródło Srebrnik używane prawdopodobnie do rytualnych ablucji. W tym miejscu odkryto przedmioty wykonane z brązu. Nazwa Radunia (Radnyna) pojawia się w źródłach pisanych od XIII wieku.
Fauna i flora.
Na wierzchołku znajduje się Rezerwat przyrody Góra Radunia. Chroni on miejsca występowania rzadkich gatunków roślin przystosowanych do swoistych warunków glebowych i klimatycznych. Dużą wartością przyrodniczą odznaczają się płaty świetlistej dąbrowy oraz muraw kserotermicznych, a także stanowiska cennych elementów flory, w tym związanej z serpentynitami paproci zanokcicy klinowatej.
W 2004 na górze Radunia odkryto stanowisko bardzo rzadkiego w Polsce gatunku porostu – odnożycy pośredniej. 
Turystyka.
Na północnym stoku Raduni znajduje się przestarzały i nieużywany orczykowy wyciąg narciarski o długości 500 m. Do 2014 przez szczyt prowadził niebieski szlak turystyczny, obecnie trawersujący górę od północnego wschodu.

</doc>
<doc id="100883" url="https://pl.wikipedia.org/wiki?curid=100883" title="Partie polityczne w Niemczech">
Partie polityczne w Niemczech

Partie polityczne w Niemczech. Scena polityczna w Niemczech zdominowana jest przez dwa ugrupowania polityczne: konserwatywno-liberalną i chadecką koalicję Unii Chrześcijańsko-Demokratycznej i Unii Chrześcijańsko-Społecznej w Bawarii (CDU/CSU) oraz Socjaldemokratyczną Partię Niemiec (SPD).
Partie parlamentarne.
Poniższa lista prezentuje zestawienie partii, które miały swoją reprezentację w Bundestagu po wyborach z 2017 roku wraz z informacją o ówczesnym wyniku wyborczym i ilości mandatów.

</doc>
<doc id="100884" url="https://pl.wikipedia.org/wiki?curid=100884" title="Rada Zastępcza Tymczasowa">
Rada Zastępcza Tymczasowa

Rada Zastępcza Tymczasowa Księstwa Mazowieckiego – organ władzy wykonawczej insurekcji warszawskiej (1794).
19 kwietnia 1794 po wyzwoleniu Warszawy od Rosjan i przystąpieniu do powstania kościuszkowskiego uznano Tadeusza Kościuszkę za Najwyższego Naczelnika Siły Zbrojnej Narodowej. Miał on wraz z Radą Najwyższą Narodową przejąć w późniejszym, dogodnym terminie władzę. Do tego czasu władzę w Warszawie i w okolicy miała pełnić Rada Zastępcza Tymczasowa.
Jej przywódcami zostali:
Dzieliła się na wydziały kierowane przez radców:
Rada Zastępcza Tymczasowa sprawowała władzę w Warszawie do 27 maja 1794 roku, kiedy przekazała ją Radzie Najwyższej Narodowej. 
Do Rady Najwyższej Narodowej wszedł Ignacy Zakrzewski jako radca Wydziału Żywności, inni (Kiliński, Wybicki) też się w niej znaleźli na mniej eksponowanych stanowiskach.

</doc>
<doc id="100885" url="https://pl.wikipedia.org/wiki?curid=100885" title="Rada Zastępcza Tymczasowa Księstwa Mazowieckiego">
Rada Zastępcza Tymczasowa Księstwa Mazowieckiego



</doc>
<doc id="100887" url="https://pl.wikipedia.org/wiki?curid=100887" title="Tania Blixen">
Tania Blixen



</doc>
<doc id="100888" url="https://pl.wikipedia.org/wiki?curid=100888" title="Sucha substancja">
Sucha substancja



</doc>
<doc id="100889" url="https://pl.wikipedia.org/wiki?curid=100889" title="Metoda rezonansu jądrowo-magnetycznego">
Metoda rezonansu jądrowo-magnetycznego



</doc>
<doc id="100898" url="https://pl.wikipedia.org/wiki?curid=100898" title="Ford (ujednoznacznienie)">
Ford (ujednoznacznienie)

Osoby o tym nazwisku:
Miejscowości w USA:
Gminy w USA:
Hrabstwa w USA:
18 miejscowości w Wielkiej Brytanii i jedna w Irlandii
Planetoida
Okręty:

</doc>
<doc id="100902" url="https://pl.wikipedia.org/wiki?curid=100902" title="Metoda dielektryczna">
Metoda dielektryczna

Metoda dielektryczna – metoda oznaczania zawartości wody i suchej substancji w produktach spożywczych. Wykorzystuje ona zjawisko zmiany pojemności kondensatora przy zmianie substancji (dielektryka) umieszczonego między okładkami kondensatora. Polega ona na badaniu (pomiarze) pojemności elektrycznej kondensatora z badaną próbką umieszczoną między jego okładkami. Produkty roślinne o różnej zawartości wody mają różną przenikalność dielektryczną. 

</doc>
<doc id="100905" url="https://pl.wikipedia.org/wiki?curid=100905" title="Prusjasz I">
Prusjasz I

Prusjasz I (gr. "Προυσιας ", "Prousias") (ur. ok. 255, zm. ok. 182 p.n.e.) – król Bitynii od ok. 229 p.n.e. do swej śmierci. Syn i następca Ziaelasa, króla Bitynii. Nosił przydomek "Kulawy" (gr. "Χωλός", "Chōlós").
Prusjasz I na początku swego panowania zawarł sojusz z Macedonią, poślubiając Apamę, córkę króla macedońskiego Demetriusza II i Stratoniki, córki króla państwa Seleucydów Antiocha I Sotera oraz Stratoniki. Ok. r. 225 p.n.e. żona urodziła mu jedynego syna Prusjasza II, przyszłego króla Bitynii.
Wojna z Bizancjum.
Bizantyjczycy pobierając cło na towary wywożone z Pontu spowodowali oburzenie wśród uprawiających handel żeglugą, z powodu strat finansowych. Obwiniano o tę sytuację Rodyjczyków, bowiem ci panowali na morzu. Rodos zażądało od Bizancjum zniesienia cła, ale bez skutku. W r. 220 p.n.e. doszło do wojny, w której Rodyjczycy wezwali Prusjasza do jej uczestnictwa, z powodu jakiegoś poróżnienia między nim a Bizantyjczykami; zarzucał im brak poświęcenia uchwalonych dla niego posągów oraz nie przysłanie do niego posłów na święta Soteriów. Bizantyjczycy nie byli dłużni, poprosili o pomoc Achajosa, pretendenta do tronu państwa Seleucydów oraz Tibojtesa, stryja Prusjasza. Król Bitynii, proponując Rodyjczykom działanie na morzu, postanowił prowadzić wojnę na lądzie. Zabrał wrogom tereny przy ujściu tzw. Hieron oraz azjatycki obszar w Myzji. Rodyjczycy z sześcioma swoimi okrętami oraz czterema sprzymierzeńców koło Sestos przeszkadzali płynącym do Pontu. Widząc wytrwałość wrogów postanowili działać inaczej. Poprosili króla Ptolemeusza IV Filopatora z Egiptu o uwolnienie Andromacha, ojca Achajosa, z więzienia w Aleksandrii. Ten sprzyjając Rodyjczykom, zgodził się, by odwieźli. Ci odwożąc go do jego syna wraz z pewnymi zaszczytami odebrali sojusznika wrogom. Powracający Tibojtes z Macedonii zmarł, co spowodowało zwrot w wojnie. Prusjasz zajął się energicznie wojną. Walcząc po stronie azjatyckiej, wezwał Traków, by działali po stronie europejskiej. Bizantyjczycy, nie mogąc wyjść poza bramy miasta, postanowili zażegnać wojnę. Pośrednictwa podjął się Kawaros, celtycki król w Tylis. Prusjasz zgodził się na jego propozycje pokojowe. Bizantyjczycy ustąpili Rodyjczykom z pobierania cła od statków płynących do Pontu. Zawierając sojusz z Prusjaszem, postanowili nie występować zbrojnie przeciwko sobie. Król Bitynii miał także zwrócić ziemie, twierdze z mieszkańcami, jeńców bez okupu oraz wszystkie stamtąd zabrane rzeczy (Polibiusz, "Dzieje", ks. IV, rozdz. 47-52).
Walka z Galatami.
Achajos po podbiciu Milyas i większej części Pamfilii przybył do Sardes, by walczyć bez przerwy z Attalosem I Soterem, królem Pergamonu. Stanowił także zagrożenie dla Prusjasza (V 77). Galatowie wezwani na pomoc i odesłani przez tegoż Attalosa, zaczęli wojować z miastami Hellespontu. Oblegali Ilion w Troadzie, ale zostali stąd zbrojnie wyparci do obsadzonego przez nich miasta Arisba na terenie Abydenów. Stanowili zagrożenie dla innych miast. W 218 r. Prusjasz postanowił zbrojnie się z nimi rozprawić. W walce zabił Galatów, ich niemal wszystkie dzieci i żony wymordował w obozie, a ich tabory dał na łup żołnierzom (V 111)
Sprawa miasta Kios.
W 207 r. Prusjasz rozszerzył Bitynię wkraczając na terytorium Attalosa I Sotera, króla Pergamonu. Ten dowiadując się o tym, szybko wrócił do domu, porzucając sprawę Rzymian i wojnę etolską (Tytus Liwiusz "Dzieje", ks. XXVII, rozdz. 7).
Prusjasz zawarł przymierze z królem Macedonii Filipem V, bratem przyrodnim jego żony. W 202 r. z pomocą sojusznika najechał na Kios, greckie miasto leżące na terenie Bitynii. Mieszkańcy zostali zmasakrowani, wypędzeni albo zniewoleni. Król Bitynii cieszył się z realizacji planu, ale Macedończyk wziął dla siebie łupy, a on otrzymał tylko pusty teren miasta (Polibiusz, "Dzieje" XV 22-23; XVIII 4). Miasto zostało przez niego odbudowane i przemianowane od jego imienia na Prusę nad Morzem ("Prusias ad Mare"). Otrzymane inne miasto Myrleę, przemianował na Apameę.
Po stronie Rzymian.
W r. 190 p.n.e. Antioch III Wielki, król państwa Seleucydów, wysłał z Sardes posłów do Prusjasza celem propozycji zawarcia przymierza wojennego. Początkowo chciał przystąpić do niego z powodu obaw przed Rzymianami, ale po otrzymaniu listu od Lucjusza Korneliusza Scypiona Azjatyckiego i jego brata Publiusza Korneliusza Scypiona Afrykańskiego Starszego, zaczął się uspokajać na duchu. Publiusz przekonywał go, że Rzymianie nie pozbawili żadnemu królowi władzy, wręcz przeciwnie, niektórych sami ustanowili, powiększając niektórym nawet ich królestwa. Po przyjeździe rzymskich posłów na czele z Gajuszem Liwiuszem, Prusjasz całkowicie zarzucił przymierze z Antiochem (XXI 11). Rzymianie po zwycięstwie nad Seleukidą i zawarciu z nim pokoju w Apamei nad Orontesem w 188 r. przyznali królowi Pergamonu Eumenesowi II Soterowi, wśród innych ziem, także Myzję, którą mu odebrał Prusjasz (Liwiusz "Dzieje" XXXVIII 39). W 183 r. przybyło poselstwo od króla Pergamonu do Rzymu ze skargą, że Filip V, król Macedonii, nie usunął żołnierzy z Tracji oraz dał pomoc wojskową Prusjaszowi prowadzącemu z nim wojnę (XXXIX 46).
Udzielenie azylu Hannibalowi.
W 190 r. Hannibal, po klęsce króla syryjskiego Antiocha III Wielkiego w wojnie z Rzymem, uszedł do Bitynii, gdzie został przyjęty na dworze Prusjasza. Ten darząc go zaufaniem, zerwał układ i przystąpił do wojny z królem pergamońskim Eumenesem II Soterem. Gdy przegrał bitwę na lądzie, przeniósł działania wojenne na morze. Hannibal posługując się sprytem, pokonał flotę pergamońską. Rzymianie postanowili zainterweniować wysyłając posłów, celem nakłonienia obie strony do zawarcia pokoju. Poseł rzymski Tytus Kwinkcjusz Flamininus zarzucał Prusjaszowi przyjęcie największego wroga Rzymu oraz zażądał jego wydania. Prusjasz zgodził się wydać go. Gdy Hannibal dowiedział się o tym, złorzecząc na Prusjasza, zmarł po zażyciu trucizny, by uniknąć jego wydania (XXXIX 51; Justynus, "Epitoma", ks. XXXII, rozdz. 4). Według relacji Appiana Hannibal miał zostać otruty przez samego Prusjasza ("Wojny syryjskie" 11.43, 44).

</doc>
<doc id="100907" url="https://pl.wikipedia.org/wiki?curid=100907" title="Żyrzko">
Żyrzko



</doc>
<doc id="100911" url="https://pl.wikipedia.org/wiki?curid=100911" title="Dzieciaki z klasą">
Dzieciaki z klasą

Dzieciaki z klasą − polski teleturniej nadawany przez TVN w latach 2004−2005, powstały na licencji brytyjskiego formatu "Britain's Brainest Kid". W teleturnieju występowali uczniowie klas piątych i szóstych szkoły podstawowej, a prowadziła go Martyna Wojciechowska.
Zasady gry.
W pierwszej rundzie uczestnicy odpowiadali na 12 pytań z wiedzy ogólnej. Sześcioro graczy z największą liczbą poprawnych odpowiedzi przechodziło do drugiego etapu, w którym wybierali po dwie z 12 dziedzin wiedzy i odpowiadali na pytania z nimi związane. Troje najlepszych kontynuowało grę w trzeciej rundzie, w której odpowiadali w niej na pięć pytań z wybranej przez siebie dziedziny-specjalizacji. Wygrywał ten, kto zdobył największą liczbę punktów.
Ostatnim odcinkiem w każdej serii był finał, do którego powracali zwycięzcy poprzednich wydań.
Spis edycji.
Na podstawie archiwalnych ramówek telewizyjnych.
Prawdopodobnie odcinek zaplanowany na 3 kwietnia 2005 r. nie został wyemitowany ze względu na śmierć papieża Jana Pawła II.
Zmiana godziny emisji drugiej edycji miała związek z zamianą teleturnieju miejscami w ramówce z programem „Najsztub pyta”.

</doc>
<doc id="100912" url="https://pl.wikipedia.org/wiki?curid=100912" title="Göring">
Göring



</doc>
<doc id="100913" url="https://pl.wikipedia.org/wiki?curid=100913" title="Salsa">
Salsa



</doc>
<doc id="100915" url="https://pl.wikipedia.org/wiki?curid=100915" title="Menander">
Menander

Menander ( "Menandros", 342–291 p.n.e.) – starożytny poeta grecki, główny przedstawiciel komedii nowej i komedii charakterów.
Pochodził z rodziny, która zapewniła mu staranne wychowanie i wykształcenie. Był uczniem Teofrasta oraz przyjacielem Epikura, z którym najprawdopodobniej pełnił służbę wojskową. Duży wpływ na jego zainteresowanie teatrem miał znany komediopisarz Aleksis. Był admiratorem twórczości scenicznej Eurypidesa, który stanowił dla niego wzór i którego usiłował – oczywiście na swój sposób – naśladować. Uważa się, że Menander był podatny na wdzięki niewieście. Jego kochanką była prawdopodobnie hetera Glykera, kochanka Harpalosa. Menander zmarł tragicznie w Pireusie, w wieku 51 albo 52 lat, topiąc się podczas kąpieli. Jest autorem 108 komedii, zaginionych pod koniec starożytności, a w ostatnich stuleciach odnajdywanych wśród egipskich papirusów. Treść czterech z nich udało się współcześnie zrekonstruować.
Życie.
Menander był synem Diopejthesa i Hegestraty. Pochodził z ateńskiego demu Kèfisos. Urodził się za archonta Sosigenesa, to jest w roku 342/341 p.n.e. Odebrał staranne wychowanie. Jego nauczycielem był filozof z Perypatu, Teofrast. W szkole Teofrasta zaprzyjaźnił się z Demetriuszem z Faleronu (ok. 354–283), filozofem i późniejszym rządcą Aten z ramienia władcy Macedonii Kassandra. W efebii, będącej rodzajem przygotowania do służby wojskowej, zetknął się z młodym Epikurem (341–270). Znał też osobiście innego twórcę komedii nowej, Aleksisa (ok. 372–ok. 270), od którego, jak się wydaje, uczył się tajników warsztatu komediopisarskiego. Jako młody twórca podziwiał twórczość Eurypidesa, którą mógł poznawać ze sceny, i którą, jak to określa Kwintylian, "w odmiennym rodzaju" próbował naśladować. Zaczął pisać i wystawiać komedie w bardzo młodym wieku. Debiutował jako dwudziestolatek, za archonta Filoklesa w 322/321 roku. Pierwsze zwycięstwo odniósł w agonie scenicznym, w siedem lat po debiucie, sztuką "Gniew", będącą, jak się przypuszcza, studium charakteru złośnika. W trakcie swej kariery dramatopisarskiej miał odnieść jeszcze siedem zwycięstw.
Pomimo zaproszeń na dwory mecenasów literatury i sztuki egipskich Ptolemeuszów i bliższych mu filoheleńskich władców macedońskich pozostał w Atenach. Po upadku i wygnaniu Demetriusza z Faleronu omal nie przypłacił tego wyrokiem sądowym, od którego uchronił go nieznany bliżej Telesforos, rzecznik zwycięskiego Demetriusza Poliorketesa. Plotka antyczna podaje, że był do szaleństwa czuły na wdzięki niewieście. Za jego partnerki uważa się dwie wybitne ówczesne hetery – Taide (m.in. przyjaciółkę Aleksandra Macedońskiego) i Glykerę (kochankę Harpalosa, bohatera największego skandalu epoki). Przypuszczenie to opiera się na tym, że ich imionami zatytułował dwie swoje komedie.
Był mężczyzną przystojnym, co potwierdzają jego zachowane portrety, o regularnych rysach. Miał jednak zeza, "ale" – jak stwierdza antyczna notatka – "za to ostry umysł". Dowodem jego ciętego języka jest anegdota opowiadająca, że spotkawszy swego rywala, Filemona, który go wielokrotnie zwyciężył w agonie scenicznym, dzięki schlebianiu publiczności, miał powiedzieć: "Filemonie, powiedz mi z łaski swojej, ty się nie rumienisz, kiedy nade mną odnosisz zwycięstwa?" Miał niezwykłą łatwość pisania. Zapytany niedługo przed agonem przez kogoś z bliskich: "Niedaleko już do Dionizjów, Menandrze, a tyś jeszcze nie stworzył komedii?", miał odpowiedzieć: "Na bogów, już stworzyłem, treść ułożona, trzeba tylko jeszcze dopisać wierszyki".
Umarł w 52. roku życia (291/290 p.n.e.) w Pireusie, utopiwszy się w czasie kąpieli. Jego grób znajdujący się przy drodze z Pireusu do Aten pokazywano jeszcze pięćset lat później podróżującemu po Grecji Pauzaniaszowi. W teatrze, po śmierci poety, stanął jego brązowy pomnik.
Dorobek sceniczny.
Menander napisał ogółem w ciągu 32 lat około 100 sztuk (podaje się liczbę 108). Uczeni zastanawiają się, czy wszystkie były wystawiane podczas agonów w Atenach, czy może niektóre wystawiono gdzie indziej, dopuszczają też możliwość, że część z nich stanowiły utwory przeznaczone tylko do czytania. Wiadomo, że Menander zwyciężył 8 razy w agonach na Lenajach, że w 312 roku p.n.e. zajął piąte miejsce podczas Dionizjów Wielkich sztuką "Woźnica" i że w 302/301 roku p.n.e. wystawił "Imbryjczyków" jako siedemdziesiątą którąś swoją sztukę. O wystawianiu innych sztuk nic pewnego nie da się powiedzieć. Nie sposób też ustalić chronologii twórczości Menandra. Oprócz "Woźnicy", "Imbryjczyków" i debiutanckiego "Gniewu" w sposób pewny można jeszcze tylko datować "Odludka" napisanego w roku 317/316 p.n.e. Spośród 108 sztuk pisarza znanych jest 97 tytułów, z tym że niektóre z nich odnoszą się do tej samej sztuki jak "Odludek albo Mizantrop" czy "Kobieta z Samos albo Spokrewnienie".
Zachowana spuścizna.
Z bogatego dorobku komediopisarza zachowała się jedna komedia kompletna i trzy, których akcję można w całości odtworzyć. Są to:
Z dużym prawdopodobieństwem można odtworzyć treść dwunastu dalszych utworów:
Odnaleziono też większe partie tekstu, liczące od jednej do kilku scen, z "Chłopa" ("Georgòs"), "Herosa", "Opętanej przez bóstwo" ("Theophorumene"), "Pierścienia" ("Daktylios"), "Kitarzysty" ("Kitharistes") i "Zjawy" ("Phasma").
Charakterystyka twórczości.
Ogólna charakterystyka.
Akcja większości sztuk Menandra rozgrywa się w mieście, a dziejący się na wsi attyckiej "Odludek" ma również za bohaterów ateńskich mieszczan. O ile "Odludek" jest jeszcze komedią jednego, dominującego charakteru, z centralnym motywem uczty i ledwo naszkicowaną intrygą miłosną, to już "Samijka" odznacza się świetnie zbudowaną intrygą, a "Tarcza" jest wręcz popisem skomplikowanej i symetrycznej konstrukcji dramatycznej. Menander chętnie w swoich sztukach zaskakuje widzów. We wszystkich jego utworach występują ulubione wątki komedii nowej: uwiedzenie wolnej dziewczyny, urodzenie dziecka (w "Samijce" przed ślubem, w "Sądzie polubownym" już w trakcie trwania małżeństwa) i rozpoznanie, w "Samijce" nietypowe, w "Tarczy" podwójne (fałszywe i prawdziwe), a w "Sądzie polubownym" najbardziej klasyczne – rozpoznanie porzuconego dziecka. We wszystkich sztukach bardzo istotne miejsce zajmują kwestie pieniężne ukazywane w różnych układach odniesienia. W "Samijce" chodzi o połączenie dwóch mieszczańskich domów, w "Odludku" o przezwyciężenie różnic majątkowych, w "Tarczy" o wyzyskanie przez chciwca prawa rodzinnego i spadkowego, w "Sądzie polubownym" o trwonienie posagu przez męża.
Galeria postaci.
Menander w mistrzowski sposób portretuje nawet epizodyczne postaci swoich sztuk. Sięga po tradycyjne typy starej komedii: przemądrzałego kucharza czy pseudo-lekarza (w "Tarczy"), ale też rozwija na wiele sposobów galerię postaci komedii nowej. Wśród starców jest rozpieszczający syna i nie umiejący się gniewać Demeas oraz zapalczywy, wodzony za nos przez kobiety Nikeratos, jest zgryźliwy, uciekający od ludzi Knemon i pobłażliwie ironiczny sybaryta Kallipides. Jest niezbyt zaradny, manipulowany przez niewolnika Chajrestrat i jego skąpy i chciwy brat Smikrines, krętacz i hipokryta, i jeszcze jeden Smikrines obsesyjnie skupiony na posagu swej córki. Postaci młodzieńców nie są tak wyraźnie zarysowane, więcej pomiędzy nimi podobieństw. Przeważnie egzaltowani, jak Sostrat czy Chajreas, zdarzają się też twardo stąpający po ziemi, doświadczeni przez los jak Gorgiasz, niezbyt zaradni życiowo, czasem całkiem bierni, zasadniczo szlachetni. Nie ma wśród nich czarnych charakterów, a jeśli nawet jak Charisjos uwiodą dziewczynę, potrafią się do tego przyznać i zadośćuczynić. Córki obywatelskie są w komediach Menandra postaciami najczęściej bezimiennymi, a często też niemymi. Jedynie Pamfile w "Sądzie polubownym" ma imię i wyrazistszą osobowość eleganckiej, dumnej mężatki, cierpiącej z powodu porzucenia dziecka i stającej w obronie krzywdzącego ją męża. Postaciami niemymi są też matki. Epizodycznie Menander traktuje piastunki. Natomiast niezwykle plastycznie przedstawia hetery Chrysis i Habrotonon, sprytne, obrotne, często śmiałe, marzące o zmianie swego statusu społecznego. Najbogatszą chyba galerię typów przedstawia w sztukach Menandra grupa niewolników. W czterech zachowanych sztukach jest ich aż dziewięciu. Jest wśród nich uciekający i biorący baty Pyrrias, ciężko myślący pasterz Daos i wyszczekany węglarz Syriskos, nieufny i podejrzliwy Getas, niewolnik wiejski i jego miejskie przeciwieństwo, znający słabostki swoich państwa, oblatany, nie lubiący wysiłku Getas. Sprytny, ale sfrustrowany niepowodzeniami Onesimos, zżyty ze swym paniczem, ale bojący się o własną skórę Parmenon i wreszcie będący głównym bohaterem "Tarczy" Daos, rozgrywający trudną partię z bratem swego pana Smikrinesem, czarnym charakterem sztuki.
Arystofanes i Menander.
W porównaniu z komedią Arystofanesa komedia Menandra posługuje się innymi środkami komicznymi. Zrezygnowała ze staroattyckiego żartu obscenicznego, sprośności i wulgarności. Nie ma w niej typowych dla Arystofanesa gier słownych, eksperymentów słowotwórczych, „komicznych nowotworów słownych”. Postaci Menandra operują językiem codziennym, „kulturalną attyczyzną”. Jego komedia charakteru zwraca się w stronę psychologii i „karykaturalnego portretowania” postaci. Menander często posługuje się chwytem Quid pro quo (coś za coś), tworzeniem nieporozumień między postaciami i wynikających z nich sytuacji.
Filozofia poety.
Menander, zgodnie z klasycznym w kulturze greckiej poglądem na literaturę, bawiąc uczy. Wprawdzie losami ludzkimi rządzi nieodwołalnie, zgodnie z przekonaniami epoki, bogini Tyche (łac.: Fortuna), uosobienie Przeznaczenia-Losu-Przypadku, człowiek jednak musi działać, pracować, spełniać swoje zadanie w społeczności. Po to ma charakter, o którym tak barwnie mówi Onezym z "Odludka", charakter, który go kształtuje, i który sam winien kształtować. Człowiek zawsze występuje u Menandra na tle społeczności. Poeta potępia więc zawsze cechy aspołeczne – takie jak chciwość, skąpstwo, mizantropię, stosowanie przemocy. Jednocześnie sama forma potępienia nie jest drastyczna. Ośmieszając swych bohaterów, autor zdaje sobie sprawę, że ludzie nie są doskonali i że trzeba ich brać takimi, jacy są. Stąd nawet jego negatywni bohaterowie łączą w sobie zarówno cechy dobre, jak i złe. Główną cnotą postaci Menandra jest filantropia, rozumiana w pierwotnym, greckim znaczeniu tego słowa, jako „miłość do ludzi”, a realizująca się w wierności, przyzwoitości i taktownym postępowaniu. Bohaterowie Menandra nie powodują się gwałtownymi namiętnościami, są ludźmi środka, ich główną zasadą życia i postępowania jest umiar, wystrzegają się skrajności. Najczęściej cytowaną myślą Menandra są słowa: "Człowiek – zbłądziłem, i cóż w tym dziwnego", znane z bardziej szkolnej wersji: "Errare humanum est" ("Błądzić jest rzeczą ludzką"). Sam poeta dodaje w formie wyznania: "Żyjemy nie jak chcemy, ale jak możemy".
Menander w oczach potomnych.
Naśladowcy.
Bezpośrednich naśladowców swojej sztuki miał znaleźć Menander wśród komediopisarzy rzymskich. Najmniej może zawdzięcza Menandrowi najstarszy i najbardziej niezależny z komediopisarzy rzymskich, Plaut (ok. 251-184 p.n.e.). Z 21 zachowanych jego komedii z całą pewnością na Menandrze wzorowane są trzy ("Cistellaria", "Stichus" i "Bacchides"), z dużym prawdopodobieństwem czerpie z greckiego komediopisarza jego "Aulularia", być może również "Żołnierz Samochwał". Z niezachowanych 42 tytułów Caeciliusa Statiusa (zm. po 168 roku p.n.e.) 16 utworów z wielkim prawdopodobieństwem wskazuje na Menandra. Ostatni wielki komediopisarz rzymski Publius Terentius Afer (ok. 195-159 p.n.e.) na 6 zachowanych sztuk cztery przerobił z Menandra, często łącząc wątki z różnych komedii, choć Juliusz Cezar nazwał Terencjusza jedynie "połowicznym Menandrem". Przyswajali Menandra także pomniejsi autorzy. U ostatniego wybitniejszego twórcy tego gatunku, Turpiliusa, na 13 znanych tytułów 6 pochodzi od Menandra. Nawet twórcy typowo rzymskiej "fabula togata" chętnie wzorowali się na Menandrze. Najwybitniejszy spośród jej przedstawicieli Lucius Afranius przyznaje w jednej ze swych sztuk, że brał od greckiego pisarza, co mu się przydało.
Komentatorzy i czytelnicy.
Niedługo po śmierci Menandra zainteresowali się jego twórczością gramatycy. Pierwszym z nich był bliżej nieznany Lynkeus z Samos, współczesny poety; najsłynniejszym – bibliotekarz i wydawca aleksandryjski Arystofanes z Bizancjum (257-180). Zachował się tytuł jego pracy "Plagiaty Menandra i ich źródła". Jak sam Arystofanes rozumiał tytuł swego dzieła, wskazuje anegdota. Arystofanes miał raz wykrzyknąć: "Menandrze! Żywocie ludzki! Który z was którego naśladuje?" Powstały liczne opracowania krytyczne i komentarze do całej twórczości poety lub do jednej jego sztuki, jak Timachidasa z Rodos komentarz do "Pochlebcy". Zajął się Menandrem słynny Didymos Chalkenteros ("o spiżowych wnętrznościach"). "Sellios lub Sillios, zwany także Homerem" opublikował, prawdopodobnie w I wieku n.e., periochy – streszczenia – dramatów Menandra. Za czasów cesarza Klaudiusza (41-54 n.e.) komentarz do dzieł Menandra napisał Soteridas z Epidauros. Za najważniejszą pracę na temat twórczości Menandra uznaje się "Porównanie Arystofanesa i Menandra" pióra Plutarcha z Cheronei, które zachowało się w wyciągu.
Pod koniec II wieku Atenajos z Naukratis napisał oryginalne dzieło "Uczta uczonych" w 30 księgach, w którym uczestnicy obiadu raczą się cytatami z dawnych autorów na temat różnych aspektów ucztowania. Analiza cytatów pochodzących z Menandra wskazuje, że Atenajos znał jeszcze przynajmniej 46 jego sztuk. O popularności pisarza w tym okresie świadczą liczne zachowane rzeźby, popiersia i mozaiki. Ulubionym tematem malarstwa ściennego i mozaiki stają się sceny z najsłynniejszych komedii Menandra (w Mitylenie na Lesbos w prywatnym domu odkryto mozaiki z "Naszyjnika", "Samijki", "Kobiet przy wspólnym śniadaniu", "Opętanej przez bóstwo", "Sztyletu", "Mesenki", "Sterników", "Leukadii", "Misumenosa", "Sądu polubownego" i "Zjawy"). Czytają Menandra z pożytkiem dla swojej twórczości Lukian z Samosat (ok. 115-ok. 180), epistolografowie Alkifron (II w.) i Elian (170-235), zna go ostatni cesarz poganin Julian Apostata (332-363). Spośród Rzymian zachwyca się nim Owidiusz (43 p.n.e-17 n.e.), poeta Manilius (I w. n.e.), chwali go za jasność, wdzięk i takt Kwintylian (ok. 30/40-ok. 100). Auzoniusz (zm. pod koniec IV w.) zaleca go, obok Homera, jako pierwszą i podstawową lekturę. Ostatnim znanym czytelnikiem Menandra w starożytności jest uczony biskup Galii Sydoniusz Apolinary (ok. 430-ok. 479).
Wypisy.
Celność i dydaktyczny charakter wypowiedzi bohaterów Menandra predestynował jego teksty, podobnie jak teksty Eurypidesa, do potrzeb szkoły. Bardzo wcześnie zaczęto z komedii Menandra wyłuskiwać pojedyncze zdania, po grecku zwane gnomami, i tworzyć ich zbiory – gnomologia. W krótkim czasie zaczęły się do nich przedostawać również cytaty z innych autorów, m.in. z Eurypidesa. Największą karierę zrobił powstały w I w. n.e. zbiorek sentencji w formie jednego wiersza (monostychu) lub do tej formy dopasowanych, ułożonych alfabetycznie wedle początkowych liter wiersza, który stopniowo wyparł inne antologie. Jego liczne ślady są odnajdywane na papirusach i ostrakach egipskich epoki rzymskiej i bizantyńskiej. Zbiór liczy sobie 877 wierszy (tyle mniej więcej liczyła sobie jedna sztuka komediopisarza). Szybko przekroczył granice kultury greckiej. Został przetłumaczony na arabski, perski i staro-cerkiewno-słowiański. Jego słowiańska wersja znana jako "Mudrost Menandra mudrowo" była pierwszym słowiańskim tłumaczeniem świeckiego dzieła greckiego.
Celne powiedzenia Menandra robiły karierę jako przysłowia. Wiele z nich bywa cytowanych do dnia dzisiejszego, jak cytowane przez Cezara: "Kości zostały rzucone", czy sformułowanie o "złu koniecznym", pochodzące z Menandrowego: "Żenić się, biorąc rzeczy zgodnie z prawdą, Jest złem co prawda, ale złem koniecznym". Popularne "Wybrańcy bogów umierają młodo" pochodzi, za pośrednictwem Plauta, z "Dwukrotnego oszusta" ("Kogo kochają bóstwa ginie młodo"). Z Menandra też pochodzi słynne zdanie Terencjusza: "Człowiekiem jestem i nic, co ludzkie nie jest mi obce".
Zapomnienie.
W II w. n.e. część gramatyków zaczęła głosić powrót do literackiego języka attyckiego V/IV w. p.n.e. Ich działalność wpłynęła przede wszystkim na szkołę. Teksty autorów nie piszących klasyczną attyczyzną zaczęły być z niej stopniowo wypierane: rzadziej je przepisywano i czytano, aż znikły z programu szkolnego. Menander pisał językiem attyckim, ale już w okresie poklasycznym, kiedy kultura helleńska zaczęła się rozszerzać na cały ówczesny świat, nie koine, przeciw której występowali attycyści, ale dialektem nasyconym nowszym słownictwem i rezygnującym z niektórych archaicznych form gramatycznych. Stopniowo zaczął więc znikać ze szkół i z głównego nurtu literatury. Czytali go jeszcze miłośnicy autorów dawnych, konserwatywni w gustach, czytano go też na prowincji, gdzie nowsze prądy docierały z opóźnieniem – w Egipcie, w Galii. Na podstawie znalezisk trudno mówić o skali czytelnictwa, musiała być jednak niemała, skoro odnaleziono fragmenty pięciu papirusów z III/IV wieku, cztery z IV, pięć z V/VI.
W średniowieczu i nowożytności.
Ostatnimi znanymi czytelnikami Menandra na początku VI wieku byli epistolograf Aristajnet, autor dwóch ksiąg "Listów miłosnych" i sofista Chorycjusz z Gazy. Ostatnim śladem istnienia tekstów Menandra w średniowieczu jest zapis katalogowy, stwierdzający istnienie egzemplarza Menandra w bibliotece patriarchy konstantynopolitańskiego jeszcze w X wieku. W średniowieczu Menander znany był głównie dzięki zbiorom wypisów, które cieszyły się też wielkim zainteresowaniem filologów renesansu. Część z nich weszła do "Adagiów" Erazma z Rotterdamu. Były tłumaczone na łacinę, a w XVIII w. na francuski. Dzięki temu tłumaczeniu prawdopodobnie, znał i podziwiał Menandra Goethe. Osobnym zagadnieniem jest wpływ Menandra za pośrednictwem Plauta i Terencjusza na rozwój nowożytnej komedii europejskiej.
Odkrycie.
Pierwszym znaleziskiem zawierającym urywki dwóch niezidentyfikowanych komedii Menandra był odnaleziony w Egipcie w 1820 roku tzw. Papirus Didota, wydany dopiero w 1879 roku. O wiele ważniejsze było odnalezienie w drugiej połowie XIX wieku przez Konstantina von Tischendorfa w klasztorze na Synaju, wklejonych w okładki innego kodeksu trzech kart rękopisu "Zjawy" i "Sądu polubownego". Karty te wydobył i przewiózł do Petersburga po 11 latach Porfiryj Uspienskij, a opublikowali je w 1876 roku C.G. Cobet i w 1891 roku Jernstedt.
Prawdziwy przełom w odzyskiwaniu sztuk Menandra nastąpił przed końcem XIX wieku wraz z rozpoczęciem systematycznego poszukiwania papirusów i narodzinami papirologii jako nauki. W 1898 roku J. Nicole opublikował z papirusu genewskiego urywki "Georgosa", w 1899 B. Grenfell i J. Hunt, z wielkich znalezisk z Oxyrynchos – fragmenty "Uciętego warkocza", a w dwa lata później – część "Kolaxa". Wydarzeniem stało się odnalezienie przez G. Lefebvre'a w Kom Iszkau, starożytnej Afroditopolis, w Górnym Egipcie, tzw. kodeksu kairskiego, w piwnicy domu rzymskiego, gdzie służyły jako makulatura osłaniająca beczkę z dokumentami i utworami notariusza i grafomana, żyjącego w VI wieku, Flaviosa Dioskorosa. Wydanie go w dwa lat później pozwolił na zrekonstruowanie ok. 2/3 "Sądu polubownego" i ok. 40% "Uciętego warkocza", a ponadto fragmentów "Herosa" i "Kobiety z Samos".
W ciągu siedmiu lat przed II wojną światową opublikowanych zostało 15 nowych tekstów z fragmentami kolejnych utworów. Kolejny przełom przyniósł rok 1959, kiedy to Victor Martin ogłosił pierwszy pełny tekst odzyskanej sztuki Menandra "Odludka" z papirusu Bodmera 4. Szczegóły wejścia przez Bodmera w posiadanie papirusu nie są znane. W 10 lat później z tego samego kodeksu, oznaczonego jako Bodmer 25 i 26, opublikował "Samijkę" i "Tarczę". W roku 1965 Alain Blanchard i André Bataille wydali obszerne urywki "Sikyończyka" z tekstu spisanego w III wieku i użytego w starożytności jako makulatura na kartonaż mumii. Kartonaż ten odnaleziony w 1901-1902 roku został rozklejony 60 lat później w Instytucie Papirologii paryskiej Sorbony. Drugim poważniejszym osiągnięciem tego okresu było opublikowanie w tym samym 1965 roku przez Erica G. Turnera z papirusu z Oxyrynchos większej części "Misumenosa", jednej z najbardziej znanych w starożytności komedii autora.

</doc>
<doc id="100917" url="https://pl.wikipedia.org/wiki?curid=100917" title="Twierdzenie Sylowa">
Twierdzenie Sylowa

Twierdzenia Sylowa – twierdzenia teorii grup autorstwa Petera Sylowa, czasem formułowane jako jedno "twierdzenie Sylowa". Wynik ten jest częściowym odwróceniem twierdzenia Lagrange’a (rząd podgrupy jest dzielnikiem rzędu danej grupy), a zarazem uogólnieniem twierdzenia Cauchy’ego (o istnieniu podgrupy rzędu będącego liczbą pierwszą dzielącym rząd danej grupy).
Twierdzenia.
Niech formula_1 będzie liczbą pierwszą, która ponadto jest względnie pierwsza z liczbą naturalną formula_2 (tzn. największy wspólny dzielnik formula_3). Niech formula_4 będzie grupą rzędu formula_5 gdzie formula_6 jest pewną nieujemną liczbą całkowitą; dowolną jej podgrupę rzędu formula_7 gdzie formula_8 nazywa się "formula_1-podgrupą" tej grupy, przy czym podgrupy rzędu formula_10 nazywane są "formula_1-podgrupami Sylowa". 
Wnioski.
Z twierdzenia Lagrange’a wynika, że formula_1-podgrupa Sylowa jest jej maksymalną (w sensie zawierania) formula_1-podgrupą, a jej indeks równy formula_2 nie jest podzielny przez formula_25 innymi słowy formula_34 Z drugiego twierdzenia wynika, że warunek formula_35 jest równoważny normalności (a nawet charakterystyczności) formula_1-podgrupy Sylowa. Z pierwszego i drugiego twierdzenia Sylowa wynika, że jeżeli formula_37 jest formula_1-podgrupą Sylowa w formula_39 zaś formula_40 jest formula_1-podgrupą normalną w formula_39 to istnieje taki element formula_43 dla którego formula_40 jest podgrupą normalną w formula_45
Jeżeli formula_1 jest dzielnikiem rzędu formula_47 grupy formula_39 to w grupie tej istnieje element rzędu formula_1 (tzw. twierdzenie Cauchy’ego); ponadto formula_22 dzieli wtedy formula_51 Jeżeli każdy element formula_52 ma rząd postaci formula_53 to formula_4 jest formula_1-grupą. Jeśli formula_56 oraz formula_57 gdzie formula_58 są pewnymi liczbami pierwszymi, to w formula_4 istnieje podgrupa normalna rzędu formula_60 jeżeli formula_61 nie dzieli ponadto formula_62 to grupa formula_4 jest cykliczna. W szczególności jeśli formula_61 nie dzieli formula_65 oraz formula_1 nie dzieli formula_67 to jedyną grupą rzędu formula_68 jest suma prosta grup cyklicznych o rzędach formula_1 i formula_70
Przykłady.
Niech formula_4 będzie grupą rzędu formula_72 Z twierdzeń Sylowa wynika, że grupa formula_4 zawiera formula_74-podgrupę formula_75 rzędu formula_74 (przynajmniej jedną), a ponadto formula_77 oraz formula_78 skąd wynika, że formula_79 i normalność formula_80 Podobnie formula_81 oraz formula_82 skąd formula_83-podgrupa Sylowa formula_84 rzędu formula_83 grupy formula_4 również jest normalna. Obie te podgrupy są cykliczne (a stąd przemienne), zaś ich suma prosta jest izomorficzna z formula_39 co oznacza, że również jest przemienna i jest jedyną (z dokładnością do izomorfizmu) grupą rzędu formula_72 W podobny sposób można dokonać klasyfikacji grup rzędu formula_89.
Rozumując w analogiczny sposób można dowieść, że jedynymi grupami rzędu formula_90 (z dokładnością do izomorfizmu) są grupa cykliczna formula_91 oraz grupa symetryczna formula_92

</doc>
<doc id="100922" url="https://pl.wikipedia.org/wiki?curid=100922" title="Dzwonnica św. Marka w Wenecji">
Dzwonnica św. Marka w Wenecji

Dzwonnica św. Marka (wł. "Campanile di San Marco") – najwyższa budowla Wenecji, wysoka na 98,6 metrów. Wolno stojąca kampanila, będąca dzwonnicą bazyliki św. Marka, jest symbolem miasta. Zbudowana została między IX a XII wiekiem. Wielokrotnie przebudowywana, między innymi na skutek pożarów, wywołanych przez uderzenia piorunów. Katastrofalne i brzemienne w skutki okazało się zwłaszcza uderzenie pioruna w 1745 roku. Podjęte wówczas działania okazały się niewystarczające, a budowla popadała stopniowo w ruinę. 14 lipca 1902 roku zawaliła się. W latach 1903–1912 została wiernie odbudowana z zewnątrz, jednak jej konstrukcja i struktura przestrzenna powstały z wykorzystaniem nowoczesnych wówczas rozwiązań. Nazywana familiarnie przez Wenecjan „el paron de casa”, czyli „pan domu” w języku weneckim.
Historia.
Pierwotna dzwonnica.
Budowa wieży została rozpoczęta w IX wieku za panowania doży Pietra Tribuna, a ukończona w XII stuleciu przez dożę Vitale II Michiela. Między XII a XIV wiekiem dzwonnica była kilkakrotnie przebudowywana. Powodem do interwencji budowlanych były głównie pożary, niszczące jej drewniany szczyt, które wywoływały zwłaszcza pioruny, uderzające w latach 1383, 1388, 1401, 1403 i 1489. W 1500 roku miasto nawiedziło trzęsienie ziemi. Znaczące prace restauracyjne i modernizacyjne miały miejsce w roku 1511 i 1514. W XVI wieku do wieży dobudowano komorę dzwonną, zwieńczoną urządzeniem przypominającym ruchomą platformę, z posągiem archanioła Gabriela, służącym jako wiatrowskaz. W latach 1537–1549 Jacopo Sansovino dobudował do dzwonnicy Loggettę. W czasach Republiki Weneckiej dzwonnica pełniła rolę latarni morskiej; w nocy na jej wierzchołku rozpalano ogień. W 1609 roku Galileusz w loggi dzwonnicy zademonstrował doży i Signorii wynalezioną przez siebie lunetę. Po uderzeniu pioruna w 1745 roku wzdłuż całej wysokości dzwonnicy powstała rozległa rysa. Uszkodzenia były głębokie, a konstrukcja budowli została poważnie naruszona. W wyniku decyzji Senatu dzwonnicę obłożono cegłami wysokiej jakości, łącząc je wytrzymałą zaprawą cementową i tworząc w ten sposób murarski egzoszkielet, zdolny do podtrzymania pierwotnego muru, który zaczął się pochylać. Aby wzmocnić połączenie nowego muru ze starym, zastosowano zworniki z kamienia z Istrii. Działania te nie powstrzymały jednak procesu degradacji technicznej budowli. Pod koniec XIX wieku Pietro Saccardo, proto bazyliki św. Marka zaczął wysyłać do rządu niepokojące raporty na temat stanu technicznego dzwonnicy. Raporty te jednak zignorowano.
Katastrofa i odbudowa.
14 lipca 1902 roku dzwonnica zawaliła się. Pozostał po niej stos gruzu, nad którym unosiła się ogromna chmura pyłu. Okazało się, że mur dzwonnicy był zbudowany z dużych, nierównych cegieł, pozyskiwanych w wyniku niszczenia antycznych zabytków. Widoczne powierzchnie ścian zostały wykonane z cegieł układanych niemal równo, ale wewnątrz cegły były rozmieszczone nieregularnie i łączone gorszymi jakościowo zaprawami. W wyniku zawalenia się dzwonnicy zasypana została Loggetta oraz bok Biblioteki Marciana, natomiast bazylika pozostała nietknięta. Ocalał tylko jeden dzwon, "Trottiera". Wiadomość o katastrofie szybko rozeszła się po świecie. Administracja miejska podjęła decyzję o odbudowie dzwonnicy dokładnie w takim kształcie, jak przed zawaleniem się. Plan odbudowy sporządzili architekci Luca Beltrami i Gaetano Moretti. 25 kwietnia 1903 roku położono kamień węgielny pod odbudowę, a w 1912 roku, w święto patrona bazyliki, gotową dzwonnicę oddano do użytku. Z wykorzystaniem odnalezionych fragmentów starannie zrekonstruowano również Loggettę. Nowe dzwony ufundował papież Pius X, wcześniej patriarcha Wenecji.
Architektura.
Wieża jest zbudowana z cegły, w stylu romańskim, na planie kwadratu o boku 12 metrów. Jest wysoka na 49,5 metra i ozdobiona lizenami. Nad nią wznosi się górna loggia, zbudowana w stylu renesansowym z białego kamienia istriańskiego, mieszcząca dzwony. Nad nią znajduje się ceglana baza hełmu, udekorowana lwami św. Marka i symbolem sprawiedliwości. Hełm w kształcie piramidy zwieńczony został pozłacanym posągiem archanioła Gabriela. Na szczycie dzwonnicy, na który można wejść pieszo lub wjechać windą, znajduje się punkt widokowy na miasto, lagunę i otwarte morze.
Forma wieży była kopiowana w innych miejscach.
Dzwony.
Na dzwonnicy znajduje się 5 dzwonów, z których każdy swoim dźwiękiem zwiastował jakieś wydarzenie:
Do 1722 roku istniał jeszcze szósty dzwon (który wówczas spadł i rozbił się) zwany "campanone di Candia", który bił razem z innymi dzwonami.
Z okazji wielkich wydarzeń wszystkie dzwony dzwonią razem.

</doc>
<doc id="100923" url="https://pl.wikipedia.org/wiki?curid=100923" title="Rząd grupy">
Rząd grupy



</doc>
<doc id="100927" url="https://pl.wikipedia.org/wiki?curid=100927" title="Tryjer">
Tryjer

Tryjer - maszyna rolnicza służąca do rozdzielania mieszanin sypkich. W działaniu wykorzystuje różnicę kształtu danych elementów mieszaniny. Tryjery stosowane są do rozdzielania różnych gatunków zbóż. Stosowane są także do oddzielania nasion chwastów, jako jedna z metod zwalczania chwastów.
Tryjery możemy podzielić w zależności od budowy na:
"gdzie:"
1 - bęben
2 - korytko
3 - ścianka z rowkami (przekrój)
4 - cząstka mieszaniny sypkiej

</doc>
<doc id="100932" url="https://pl.wikipedia.org/wiki?curid=100932" title="Harold Acton">
Harold Acton

Harold Mario Mitchell Acton (ur. 5 lipca 1904, zm. 27 lutego 1994) – angielski poeta i pisarz pochodzenia włoskiego.
Życiorys.
Był postacią kontrowersyjną, pragnącą, jak twierdził, „wzbudzać wściekłość w sercach filistrów”. Wykształcony w Eton i Oxfordzie, jeszcze za czasów studenckich wydał dwa tomiki – "Aquarium" (1923) i "An Indian Ass" (1925). Przez rok, w 1924, wydawał pismo „Oxford Poetry”, w którym ukazał się jako obrońca stylu „post-eliotowskiego”. Po uzyskaniu bakalaratu (niższego stopnia naukowego) w 1926, Acton wyjechał do Włoch, gdzie w 1932 wydał pracę historyczną "The Last Medici" (Ostatni Medyceusz). Zniechęcony ekspansją faszyzmu, wyjechał do Chin, gdzie pozostał aż do wybuchu II wojny światowej. Wykładał literaturę angielską na uniwersytecie w Pekinie, tłumaczył poezję. Po wybuchu wojny wrócił do Anglii i wstąpił do RAF-u. Służył w Indiach i Cejlonie, gdzie, jak mówił, czuł się „upokorzony, lecz rozradowany” towarzystwem bohaterskich mężczyzn, a był osobą o orientacji homoseksualnej. W 1945 powrócił do Włoch i rozpoczął pisanie wspomnień – "Memoirs of an Aesthete" (1948). Obecnie jest znany głównie dzięki tej właśnie pozycji oraz jej kontynuacji z 1970 – "More Memoirs of an Aesthete". W książkach tych w otwarty sposób pisze o swej seksualności.
Najbardziej wartościowe dzieła Actona to jednak dwuczęściowe prace historyczne, będące próbą obrony monarchii, "The Bourbons of Naples" (1957) i "The Last Bourbons of Naples" (1961).
Acton w 1974 otrzymał tytuł Rycerza Komandora Imperium Brytyjskiego. Zmarł we Włoszech. Nie posiadając bliskiej rodziny, zapisał swój majątek wart 500 milionów dolarów uczelni "New York University". Po jego śmierci, testy DNA ujawniły istnienie jego przyrodniej siostry, która zakwestionowała jego legat.

</doc>
<doc id="100933" url="https://pl.wikipedia.org/wiki?curid=100933" title="Prędkość przesyłu">
Prędkość przesyłu



</doc>
<doc id="100937" url="https://pl.wikipedia.org/wiki?curid=100937" title="Armin">
Armin

Armin – oboczna forma imienia Herman.
Armin imieniny obchodzi 17 marca, 7 kwietnia, 28 grudnia, według niemieckich źródeł 2 czerwca. 

</doc>
<doc id="100938" url="https://pl.wikipedia.org/wiki?curid=100938" title="Nysa (gmina)">
Nysa (gmina)

Nysa – gmina miejsko-wiejska w województwie opolskim, w powiecie nyskim. W latach 1975–1998 gmina położona była w województwie opolskim.
Siedziba gminy to Nysa.
Według danych z 31 lipca 2014 gminę zamieszkiwało 58 397 osób. Natomiast według danych z 31 grudnia 2019 roku gminę zamieszkiwało 56 951 osób.
Struktura powierzchni.
Według danych z roku 2002 gmina Nysa ma obszar 217,6 km², w tym:
Gmina stanowi 17,78% powierzchni powiatu.
Demografia.
Dane z 31 lipca 2014:
Miejscowości.
Biała Nyska, Domaszkowice, Głębinów, Goświnowice, Hajduki Nyskie, Hanuszów, Iława, Jędrzychów, Kępnica, Konradowa, Koperniki, Kubice, Lipowa, Morów, Niwnica, Podkamień, Przełęk, Radzikowice, Regulice, Rusocin, Sękowice, Siestrzechowice, Skorochów, Wierzbięcice, Wyszków Śląski, Złotogłowice.
Sąsiednie gminy.
Głuchołazy, Korfantów, Łambinowice, Otmuchów, Pakosławice, Prudnik
Zobacz też.
Honorowi Obywatele Nysy, ZSD Nysa

</doc>
<doc id="100940" url="https://pl.wikipedia.org/wiki?curid=100940" title="Kac">
Kac

Kac (z ) – złe samopoczucie występujące kilka godzin po spożyciu nadmiernej ilości napojów alkoholowych. Etanol zawarty w napojach alkoholowych odpowiada za stan tzw. upojenia alkoholowego. Jego picie zmienia jednak metabolizm organizmu, gdyż jest on wydalany praktycznie w całości w postaci zmienionej. Najczęstszymi dolegliwościami towarzyszącymi kacowi są ból głowy, pragnienie, światłowstręt, nadwrażliwość na hałas, nudności, biegunka, uczucie rozbicia, apatia, problemy z koncentracją, bezsenność, osłabienie, brak łaknienia lub nadmierny apetyt, dreszcze, potliwość, zaburzenie funkcji motorycznych (drgawki, zaburzenia równowagi), chandra i rozdrażnienie. U wielu osób cierpiących na kaca występuje wstręt przed wypiciem lub wąchaniem alkoholu.
Jako przyczyny kaca wymieniane są hipoglikemia, odwodnienie, zatrucie organizmu aldehydem octowym, niedobór glutaminy i witaminy B12.
Wchłanianie.
Alkohol etylowy należy do związków chemicznych, które szybko wchłaniają się z przewodu pokarmowego. Jego absorpcja rozpoczyna się już w obrębie jamy ustnej. W ciągu 15 minut wchłonięciu ulega 50% spożytej dawki, natomiast już w ciągu 5–10 minut po spożyciu można go wykryć we krwi. Po pewnym czasie stabilizacji stężenia alkoholu etylowego w tkankach, rozpoczyna się proces jego eliminacji.
Stan upojenia alkoholowego według prawa.
Stan upojenia alkoholowego (stan nietrzeźwości) zachodzi wówczas, gdy badanie wykaże stężenie ponad 0,5 promila alkoholu we krwi bądź jego obecność w wydychanym powietrzu w ilości przekraczającej 0,25 mg w 1 dm³.
Metabolizm etanolu.
Tylko kilka procent etanolu jest wydalanych z moczem lub poprzez drogi oddechowe – resztę organizm ludzki metabolizuje, głównie w hepatocytach wątroby. Tam alkohol etylowy przekształca się w aldehyd octowy za pomocą enzymu dehydrogenazy alkoholowej, a następnie w kwas octowy dzięki dehydrogenazie acetaldehydowej. Aldehyd octowy (etanal) jest od 10 do 30 razy bardziej toksyczny dla organizmu ludzkiego niż sam etanol.
W każdym z powyższych przekształceń tworzona jest jedna cząsteczka NADH kosztem NAD+. Utworzony octan jest przekształcany do acetylo-CoA. Nagromadzenie NADH sygnalizuje organizmowi tzw. "„stan nasycenia energetycznego”" organizmu i powoduje:
Enzymy przekształcające alkohol mają różną stałą Michaelisa ("K"m). Z tego powodu, w przypadku niedoboru NAD+, związek ten jest preferencyjnie wykorzystywany przez dehydrogenazę alkoholową (niższe Km), a nie przez dehydrogenazę aldehydową (wyższe Km). Powoduje to patologiczne gromadzenie się bardzo reaktywnego aldehydu octowego, który reagując kowalencyjnie z białkami, może powodować uszkodzenie lub śmierć komórek. Inaczej niż aldehyd, etanol ulega przekształceniu nawet przy niskim stężeniu NAD.
etanol – (niskie Km) → aldehyd octowy – (wysokie Km) → kwas octowy
Przyczyny kaca.
Wskazanie jednoznacznego winowajcy objawów „kaca” nie jest proste i ta kwestia nie została ostatecznie rozstrzygnięta. Jedną z koncepcji jest reaktywność aldehydu octowego, może ona być jednak kwestionowana ze względu na brak objawów kaca u osób spożywających napoje energetyzujące. Z drugiej strony, blokada enzymu usuwającego aldehyd gwałtownie zwiększa objawy kaca. Inna teoria mówi, że objawy spowodowane są odwodnieniem mózgu (mózg jest jednym z narządów, które zawierają procentowo najwięcej wody).
Mechanizm odwodnienia organizmu polega na zdolności etanolu do inhibicji działania antydiuretycznego hormonu wazopresyny, a tym samym zwiększeniu wydalania wody z organizmu wraz z moczem.
Możliwe, że za kaca odpowiadają również minimalne ilości metanolu w alkoholu, czego dowodem może być zmniejszenie się objawów po wypiciu drobnej ilości etanolu wiele godzin „po”. Również zawartość innych związków takich, jak wyższe alkohole (propanole, glikole), aceton, taniny, powstające w wyniku fermentacji napojów alkoholowych powoduje powstawanie kaca. Z tego względu najłagodniejsze dla organizmu są napoje na bazie alkoholu rektyfikowanego (wódki czyste), w przeciwieństwie do piwa, wina, wódek gatunkowych (whisky, gin, rum, brandy).
Kac może być spowodowany też zmniejszeniem potencjału antyoksydacyjnego. Dowodem może być zmniejszenie objawów po podaniu związków typu NAC lub białek kurzych (tzw. "teoria Pliniusza").
Sposoby na pozbycie się dolegliwości kaca.
Jako sposoby na złagodzenie skutków kaca poleca się np. wypicie szklanki soku pomidorowego, 1-2 łyżki miodu, wody, filiżanki słodzonej herbaty z cytryną, filiżanki kawy, wzięcie prysznica z gorącą i zimną wodą na przemian, ponowne spożycie napoju alkoholowego w symbolicznej ilości. W szczególności metabolizm alkoholu powoduje odwodnienie i wypłukiwanie witamin i minerałów z organizmu. Dlatego aby pozbyć się kaca, należy przede wszystkim dostarczyć organizmowi płynów. Dostępne są także lekarstwa ograniczające przenikanie alkoholu do krwi.
Kac a napoje energetyzujące.
Picie napojów energetyzujących wraz z alkoholem czasami jest odradzane. Przyczyna tkwi w jednym z pozostałych składników – kofeinie, która podobnie jak etanol, wywołuje przyspieszenie częstości skurczów serca. Obawiano się, że może to wywołać niebezpieczne zaburzenia rytmu serca.
Obecne na rynku leki przeciwko kacowi nie zawierają kofeiny. Poza monosacharydami, składnikami są związki zmniejszające zawartość wolnych rodników (m.in. witamina C).
W eksperymencie opublikowanym w roku 2006 stwierdzono, że picie alkoholu wysokoprocentowego równolegle z napojem energetyzującym (testowano „Red Bull”) osłabia odczucia zatrucia alkoholowego, takie jak ból głowy, osłabienie, suchość w ustach lub uczucie zaburzenia koordynacji ruchowej, natomiast rzeczywiste obniżenie koordynacji ruchowej i wydłużenie czasu reakcji było zbliżone do obserwowanego u osób pijących sam alkohol.

</doc>
<doc id="100945" url="https://pl.wikipedia.org/wiki?curid=100945" title="Bolimowski Park Krajobrazowy">
Bolimowski Park Krajobrazowy

Bolimowski Park Krajobrazowy – park krajobrazowy położony na pograniczu województw łódzkiego i mazowieckiego.
Park został utworzony w 1986 roku. Po kilku powiększeniach obejmuje obecnie obszar o powierzchni 20 512,32 ha, a otulina 3102,43 ha.
Położenie.
Bolimowski Park Krajobrazowy obejmuje kompleks lasów Puszczy Bolimowskiej, rozciągającej się pomiędzy Skierniewicami, Łowiczem, Bolimowem i Żyrardowem. Lasy te są ostatnią pozostałością historycznych puszcz: Bolimowskiej, Wiskickiej, Miedniewickiej, Korabiewskiej oraz Jaktorowskiej i stanowią cenną przyrodniczo enklawę wśród wylesionych terenów rolniczych. Przez środek Puszczy przepływa rzeka Rawka, która zachowała naturalny charakter silnie meandrującej rzeki nizinnej, a jej dolina stanowi ważny korytarz ekologiczny i objęta jest ochroną w ramach rezerwatu przyrody Rawka. W krajobrazie parku dominuje lekko falista równina polodowcowa, a rzeźbę terenu urozmaicają wcięte w kilkanaście metrów doliny Rawki i jej większych dopływów, terasy oraz nieliczne wydmy piaszczyste.
Puszcza Bolimowska leży w dorzeczu Bzury, do której wpada największa rzeka Parku – Rawka. Główne dopływy Rawki uchodzące do niej na tym terenie to: Chojnatka, Rokita, Korabiewka i Grabinka. Dolina Rawki, szerokości od kilkuset metrów do ponad kilometra, stanowi największą atrakcję krajobrazową i przyrodniczą Parku. Rzeka tworzy dziesiątki meandrów i starorzeczy, a w przebiegu jej doliny występują na przemian rozszerzenia i zwężenia, mające na niektórych odcinkach charakter przełomów. Zbocza doliny są wyraźnie wyodrębnione, a miejscami strome. Malownicze obramowanie stanowią rosnące w pewnej odległości od rzeki lasy Puszczy Bolimowskiej. Dno doliny pokrywają łąki, torfowiska oraz zespoły zarośli, a miejscami podmokłe olsy i łęgi. Na terenie Parku i jego otuliny znajduje się kilka niewielkich kompleksów stawów rybnych: w Nieborowie, na Polanie Siwica, w uroczysku Buczyna, koło Kamionu i Wycześniaka oraz w Patokach i Jeruzalu.
Kompleksy leśne.
Lasy zajmują ok. 70% powierzchni Parku. W Puszczy Bolimowskiej przeważają różne typy borów sosnowych, głównie świeże, wilgotne, suche i mieszane. W drzewostanach dominuje sosna, a najważniejsze domieszki stanowią: brzoza, osika, dąb, grab, lipa, klon i jesion. Na żyźniejszych siedliskach, m.in. na stromych zboczach doliny Rawki, spotyka się grądy, gdzie wielogatunkowy drzewostan tworzą głównie dąb i grab, z domieszką lipy i klonu. W podszycie występują leszczyna, kruszyna i trzmielina. W uroczyskach Bolimów, Sokule, Mokra i w Lesie Jeruzalskim wykształciły się na niewielkich powierzchniach cenne i bogate florystycznie zbiorowiska dąbrowy świetlistej. Na podmokłych terenach w dolinie Rawki występują łęgi jesionowo-olszowe oraz olsy i zarośla wierzbowe. Cenne zbiorowiska roślinności łąkowej, torfowiskowej, bagiennej i szuwarowej zachowały się w dolinie Rawki oraz na licznych w Puszczy Bolimowskiej śródleśnych polanach jak: Siwica, Starożyska, Serwituty, a także we fragmentach uroczysk Nieborów, Bolimów (Halin) i Miedniewice oraz koło Bartnik.
Flora.
W Parku stwierdzono występowanie ponad 900 gatunków roślin naczyniowych, w tym blisko 100 gatunków rzadkich i ginących. Do najcenniejszych roślin runa leśnego należą: widłaki jałowcowaty, spłaszczony i wroniec, paprotka zwyczajna, paprotka krucha, nerecznica szerokolistna, wawrzynek wilczełyko, bluszcz pospolity, lilia złotogłów, orlik pospolity, naparstnica zwyczajna, jaskier kaszubski, zdrojówka rutewkowata, rutewka wąskolistna, marzanka wonna, mącznica lekarska, pomocnik baldaszkowy, gruszyczka zielonawa, łuskiewnik różowy, korzeniówka pospolita i turówka wonna. Na rozległych powierzchniach występuje obficie konwalia majowa, będąca symbolem Parku. Na polanach rosną rzadkie rośliny łąkowe: starodub łąkowy, kosaciec syberyjski, mieczyk dachówkowaty, pierwiosnka lekarska, goryczka wąskolistna oraz goździki kosmaty, pyszny i piaskowy. Są wśród nich także rośliny ciepłolubne: ożanka czosnkowa, centuria pospolita i oman łąkowy. Licznie występują storczyki: kruszczyki szerokolistny i błotny, podkolany biały i zielonawy, listera jajowata, gnieźnik leśny oraz storczyk szerokolistny, storczyk plamisty, storczyk krwisty i storczyk Fuchsa. Do rzadszych roślin torfowiskowych należą: nasięźrzał pospolity, fiołek mokradłowy, gnidosze rozesłany i błotny, rosiczka okrągłolistna, bagno zwyczajne, żurawina błotna, bobrek trójlistkowy, dziewięciornik błotny, świbka błotna, wąkrota zwyczajna, groszek błotny, mniszek błotny, marzanka wonna, ponikło jednoprzysadkowe, sit drobny, wełnianka pochwowata, selernica żyłkowana i turzyca luźnokwiatowa. Wśród roślin wodnych warto wymienić wolfię bezkorzeniową, grzybienie białe, grążela żółtego, pływacze zwyczajnego i drobnego oraz jeżogłówkę najmniejszą. Występuje tu także 110 gatunków mszaków, w tym dwa bardzo rzadkie gatunki w skali kraju, reprezentujące element borealny i uznane za relikty glacjalne: skorpionowiec brunatny i krzywosz lśniący. Na uwagę zasługuje występowanie rzadkich porostów: płucnicy islandzkiej i gatunków z rodzaju brodaczka, a także chronionego grzyba – sromotnika bezwstydnego.
Fauna.
Największym reprezentantem bogatej fauny Parku jest łoś, żyjący tu stale od lat 80. XX w. W roku 1983 introdukowano w Parku bobry, które znakomicie się zadomowiły nad Rawką i żyją w norach wykopanych w ziemi. Nad wodami często spotykana jest też wydra europejska. Osobliwością Puszczy Bolimowskiej jest stado danieli sprowadzonych tu jeszcze w XVII w. oraz rysie, które przywędrowały z Puszczy Kampinoskiej. Pospolicie występują na terenie Parku dzik, sarna, lis rudy, zając szarak, królik europejski, piżmaki i jeż wschodni. Rzadsze są: jeleń europejski, borsuk, jenot, tchórz oraz kuny domowa i leśna. Z drobniejszych ssaków warto wymienić orzesznicę, ryjówki aksamitną i malutką oraz rzęsorka rzeczka. Wśród liczącej ponad 130 gatunków grupy ptaków lęgowych rzadkie to: bocian czarny, żuraw, bąk, bączek, gęgawa, płaskonos, kulik wielki, słonka, samotnik, derkacz, kropiatka i kraska. Inne ciekawsze gatunki to: czapla siwa, łabędź niemy, cyraneczka, głowienka, perkozek, trzmielojad, błotniak stawowy, krogulec, kobuz, pustułka, sowa uszata, lelek kozodój, kszyk, wodnik, dudek, zimorodek, dzięcioł średni, krzyżodziób świerkowy, muchołówki mała i białoszyja, podróżniczek, pokrzewka jarzębata, dziwonia, remiz i strumieniówka. Liczny jest bocian biały, w Parku zinwentaryzowano kilkadziesiąt zasiedlonych gniazd tego ptaka. Wśród przedstawicieli herpetofauny na uwagę zasługują żmija zygzakowata, zaskroniec, padalec, traszka grzebieniasta, kumak nizinny, rzekotka drzewna i ropucha paskówka. W Rawce i jej dopływach żyje ok. 25 gatunków ryb, m.in. rzadkie gatunki występujące w bystrych strumieniach, jak: głowacz białopłetwy, strzebla potokowa i pstrąg potokowy oraz przedstawiciel smoczkoustych – minóg strumieniowy.
Stosunkowo dobrze poznane są bezkręgowce w Parku, a zwłaszcza owady, których stwierdzono tu blisko 800 gatunków, z czego prawie 100 to gatunki rzadkie. Do największych osobliwości należą, mające tu swoje jedyne znane krajowe stanowiska: jętka "Metreleutus balcanicus", błonkówka "Solierella compedita", muchówka "Morelia simplicissima", chrząszcz "Aderus pentatomus" i motyl "Spatalia argentina". Z innych ciekawszych gatunków warto wymienić trzmiela paskowanego, motyle: pazia królowej, pazia żeglarza, mieniaka strużnika i zmierzchnicę trupią główkę, chrząszcze: kozioroga dębosza, wonnicę piżmówkę, rohatyńca oraz biegacze skórzastego, ogrodowego i fioletowego.
Inne formy ochrony przyrody.
Na terenie Bolimowskiego Parku Krajobrazowego znajduje się 5 rezerwatów przyrody:
Ponadto utworzono tu zespół przyrodniczo-krajobrazowy „Nieborów”.
Część obszaru Parku jest chroniona w ramach programu Natura 2000. Zlokalizowane są tutaj następujące obszary siedliskowe tej sieci: „Dolina Rawki” PLH100015, „Polany Puszczy Bolimowskiej” PLH100028, „Grabinka” PLH140044, „Łąki Żukowskie” PLH140053 (niewielki fragment).
Historia.
W czasie I wojny światowej na linii Rawki (która przepływa przez park) i Bzury od grudnia 1914 do lipca 1915 przebiegała linia frontu niemiecko-rosyjskiego, a walki miały charakter wojny pozycyjnej. Ślady okopów są widoczne do dziś w lasach, zwłaszcza na skarpie doliny Rawki, na terenie parku znajdują się też cmentarze wojenne, na których spoczywają żołnierze, którzy wtedy polegli (m.in. w Joachimowie Mogiłach, Kamionie, Budach Grabskich).
Zabytki i muzea.
Na terenie i w bezpośrednim sąsiedztwie parku znajdują się również zabytki kultury materialnej m.in.:

</doc>
<doc id="100948" url="https://pl.wikipedia.org/wiki?curid=100948" title="Stanowisko dokumentacyjne">
Stanowisko dokumentacyjne

W brzmieniu "Ustawy o ochronie przyrody" z 2004 roku:
Według danych z 31 grudnia 2018 roku liczba stanowisk dokumentacyjnych w Polsce wynosiła 182, a łącznie zajmowały one powierzchnię 957 ha. Najwięcej stanowisk dokumentacyjnych występuje w województwie małopolskim (80), a najmniej w województwie warmińsko-mazurskim, wielkopolskim i kujawsko-pomorskim (1).

</doc>
<doc id="100949" url="https://pl.wikipedia.org/wiki?curid=100949" title="Partie polityczne w Wielkiej Brytanii">
Partie polityczne w Wielkiej Brytanii

Główne partie.
Brytyjską scenę polityczną zdominowały dwie partie. Działają na terenie całego kraju i obejmują większość członków Parlamentu Europejskiego, Parlamentu Szkocji i Zgromadzenia Walii.
Do miana trzeciej "siły" aspirują Liberalni Demokraci, centrum oraz Partia Niepodległości Zjednoczonego Królestwa, prawica i skrajna prawica(organizacja młodzieżowa tej partii)

</doc>
<doc id="100950" url="https://pl.wikipedia.org/wiki?curid=100950" title="Zespół przyrodniczo-krajobrazowy">
Zespół przyrodniczo-krajobrazowy

Zespół przyrodniczo-krajobrazowy – forma ochrony przyrody w Polsce. Ustawa o ochronie przyrody z 2004 roku definiuje je jako „fragmenty krajobrazu naturalnego i kulturowego zasługujące na ochronę ze względu na ich walory widokowe i estetyczne”.
Zespół przyrodniczo-krajobrazowy wyznacza się w celu ochrony wyjątkowo cennych fragmentów krajobrazu naturalnego i kulturowego, dla zachowania jego wartości przyrodniczych, kulturowych i estetycznych.
Działalność na terenach objętych tą formą ochrony uwarunkowana jest opracowaniem dla nich planu zagospodarowania przestrzennego, który uwzględni postulaty przyrodników i historyków.
Według danych z 31 grudnia 2018 roku liczba zespołów przyrodniczo-krajobrazowych w Polsce wynosiła 331, które zajmowały powierzchnię 118 911,1 ha.

</doc>
<doc id="100952" url="https://pl.wikipedia.org/wiki?curid=100952" title="GNUmeric">
GNUmeric



</doc>
<doc id="100953" url="https://pl.wikipedia.org/wiki?curid=100953" title="Busz po polsku">
Busz po polsku

Busz po polsku – zbiór reportaży Ryszarda Kapuścińskiego, które ukazywały się na łamach tygodnika "Polityka" w latach 1958-1961. Pierwsze wydanie (7000 egzemplarzy) ukazało się w roku 1962 nakładem wydawnictwa "Czytelnik".
Informacje ogólne.
Jest to pierwsza i jedyna książka autora w całości poświęcona Polsce. Akcja poszczególnych reportaży rozgrywa się głównie na prowincji (m.in. Szczytno, Olecko, Puszcza Białowieska, Brodnica, Mława, Ełk, Wolibórz) w latach 50. i 60. XX wieku. Edycja z 2007 została zgodnie z wolą autora wzbogacona o tekst zatytułowany "Ćwiczenia z pamięci", pochodzący z połowy lat 80. XX wieku.

</doc>
<doc id="100954" url="https://pl.wikipedia.org/wiki?curid=100954" title="Ochrona gatunkowa">
Ochrona gatunkowa

Ochrona gatunkowa – w Polsce jedna z form ochrony przyrody. Zgodnie z brzmieniem "ustawa o ochronie przyrody" z 2004 roku na celu ma zapewnienie przetrwania i właściwego stanu ochrony dziko występujących roślin, grzybów i zwierząt oraz ich siedlisk, a także zachowanie różnorodności gatunkowej i genetycznej. Ochrona ta dotyczy gatunków rzadko występujących, endemicznych, podatnych na zagrożenia i zagrożonych wyginięciem oraz objętych ochroną na podstawie umów międzynarodowych. Może być ochroną ścisłą lub częściową.
Podstawy prawne ochrony gatunkowej ustala ustawa o ochronie przyrody, a szczegółowe jej zasady oraz wykazy gatunków chronionych określa minister właściwy do spraw środowiska w drodze rozporządzenia publikowanego w Dzienniku Ustaw (dodatkowe gatunki mogą być objęte ochroną w danym województwie przez regionalnego dyrektora ochrony środowiska).
W stosunku do gatunków objętych ochroną gatunkową obowiązują określone zakazy (zabijania, zbierania, przetrzymywania, niszczenia ich siedlisk, handlowania, wywożenia za granicę, płoszenia itp.). Na odstępstwa od zakazów zezwolenie wydaje Generalny Dyrektor Ochrony Środowiska lub regionalny dyrektor ochrony środowiska.
Dla wybranych gatunków ustanawia się strefy ochrony wokół siedlisk.
W Polsce pod ochroną gatunkową znajduje się około 400 gatunków zwierząt, 213 gatunków roślin oraz 265 gatunków grzybów i porostów (stan na koniec 2002 roku).

</doc>
<doc id="100970" url="https://pl.wikipedia.org/wiki?curid=100970" title="Tarcza fennoskandzka">
Tarcza fennoskandzka

Fennoskandia, tarcza bałtycka, tarcza fennoskandzka – tarcza kontynentalna o wielkich rozmiarach, na północy kontynentu europejskiego, obejmująca tereny południowej Norwegii, Szwecji, Finlandii i Półwyspu Kolskiego (Rosja).
Stanowi północno-zachodni fragment prekambryjskiej platformy wschodnioeuropejskiej.
Zbudowana jest z metamorficznych i magmowych skał archaiku i proterozoiku, o wieku określonym metodami izotopowymi na ok. 3,8 mld lat, powstały na skutek silnego sfałdowania skał podczas prastarych orogenez (m.in. orogenezy białomorskiej i karelskiej) oraz jednoczesnej działalności procesów magmatyzmu i metamorfizmu. Trwające od tego czasu nieustanne ruchy wznoszące silnie wydźwignęły obszar bałtyckiej tarczy, w wyniku czego jest on prawie zupełnie pozbawiony pokrywy późniejszych osadów. Wyjątek stanowią wulkaniczne skały przełomu proterozoiku i paleozoiku, a także polodowcowe osady plejstocenu.
Odsłonięcia najstarszych skał ukazują się na powierzchni na Półwyspie Kolskim. Prekambryjskie skały tarczy bałtyckiej zawierają złoża wielu rud metali, m.in. żelaza, miedzi, cynku, ołowiu, wanadu, niklu oraz złoża apatytów.
W plejstocenie bałtycka tarcza stanowiła centrum zlodowaceń Europy.

</doc>
<doc id="100973" url="https://pl.wikipedia.org/wiki?curid=100973" title="Klan">
Klan

Klan (celt. "clan") – ród spokrewnionych lub spowinowaconych ze sobą osób lub też związek osób wspierających się i mających wspólne interesy.

</doc>
<doc id="100974" url="https://pl.wikipedia.org/wiki?curid=100974" title="Skała metamorficzna">
Skała metamorficzna



</doc>
<doc id="100975" url="https://pl.wikipedia.org/wiki?curid=100975" title="OS/2">
OS/2

OS/2 (ang. "Operating System/2") – system operacyjny stworzony przez firmy IBM i Microsoft, później rozwijany wyłącznie przez IBM. Nazwa oznacza, że system był przygotowywany dla drugiej generacji komputerów osobistych IBM.
Historia.
OS/2 1.0 został wydany w grudniu 1987 roku. Był to wtedy system z tekstową powłoką, ale posiadający już bogate API zapewniające kontrolę grafiki i obsługę myszy. Graficzny interfejs użytkownika wprowadzono wraz z wydaniem w listopadzie roku 1988 wersji 1.1.
W roku 1990 współpraca firm Microsoft i IBM nad OS/2 rozluźniła się. Rosnąca popularność środowiska graficznego Windows skłoniła Microsoft do skupienia uwagi na własnym systemie. Doprowadziło to do podziału prac nad OS/2 – IBM miał zająć się wydaniem wersji 2.0, podczas gdy Microsoft miał skupić się nad wersją 3.0 znaną jako NT OS/2. Ostatecznie współpraca obu firm nad OS/2 została zerwana, zaś wersję 3.0 Microsoft wydał jako Windows NT.
Wydana samodzielnie przez IBM w roku 1992 wersja 2.0 systemu OS/2 zawierała nowy interfejs graficzny oraz 32-bitowe API. Prawdziwym 32-bitowym systemem był jednak dopiero OS/2 w wersji Warp 3 wydanej w roku 1994. Wprowadzał on ponadto lepszą obsługę multimediów i internetu. Stabilność systemu pozwalała na jego stosowanie w systemach bankowych (bankomaty IBM) a wymagania systemowe pozwalały na uruchamianie go na konfiguracjach od i486/16MB RAM do Pentium III 800/1GB RAM.
Na początku 1995 roku, w związku z wprowadzeniem przez IBM nowych super-komputerów osobistych IBM Power Series, ruszyły prace nad systemem OS/2 Warp 3 dla PowerPC. Niestety komputery Power Series i ThinkPad Power Series nie odniosły komercyjnego sukcesu (głównym powodem była cena) i prace nad systemem zawieszono. Niemniej jednak istnieją jego wersje beta (niestabilne i niezdatne do użycia). Ponadto od samego początku system OS/2 Warp dla PowerPC nie był doskonale zgrany z architekturą komputerów Power Series. Przykładem może być niezaimplementowanie loadera (programu ładującego) systemu w postaci osobnego pliku wykonywalnego, łatwo odczytywalnego przez ARC (Advanced RISC Computing) – bootloader dla komputerów Power Series. To uniemożliwiało współpracę systemów na komputerze.
IBM zapowiedział, że wycofa OS/2 ze sprzedaży 23 grudnia 2005 roku, a 31 grudnia 2006 roku zakończy wsparcie dla tego systemu. Zwolennicy systemu starali się jednak bronić OS/2 poprzez zbieranie podpisów pod petycją o uwolnienie całości bądź części jego kodu źródłowego jednak została ona odrzucona.
Według doniesień CNET między firmami IBM i Microsoft doszło do potajemnej transakcji wartości 800 milionów dolarów, która miała na celu "ustąpienie drogi" produktowi Microsoftu. 
Technologia.
Jako interfejs graficzny system OS/2 wykorzystuje program zwany Presentation Manager, pod względem funkcjonalności w pewnym stopniu przypominający X Window System. Zapewnia on zarządzanie czcionkami, ikonami oraz oknami uruchomionych programów. Bazując na powyższym rozwiązaniu w wersji systemu 2.0 wprowadzono zorientowaną obiektowo, zgodną z zasadami Common User Access, graficzną powłokę systemową nazwaną Workplace Shell (WPS).
Obsługę multimediów zapewnia Media Control Interface wprowadzając poprzez wbudowane mechanizmy lub zewnętrzne programy obsługę takich formatów i kodeków jak MPEG, PNG, progressive JPEG, DivX, Ogg czy MP3.
Obsługę sieci umożliwia zaimportowany z systemu BSD protokół TCP/IP.
Pierwotnie systemem plików był FAT – od wersji 1.2 (1989) wprowadzono mechanizm instalowania systemów plików oraz własny system plików HPFS.

</doc>
<doc id="100976" url="https://pl.wikipedia.org/wiki?curid=100976" title="Bitwa o las Hürtgen">
Bitwa o las Hürtgen

Bitwa o las Hürtgen – nazwa serii walk między oddziałami amerykańskimi i niemieckimi w czasie drugiej wojny światowej w okresie od 19 września 1944 do 10 lutego 1945 roku, w lesie Hürtgen, w korytarzu o powierzchni ok. 130 km2 na granicy niemiecko-belgijskiej. 
Była to najdłuższa bitwa armii amerykańskiej w jej historii, w dużej mierze jednak przyćmiona przez obronę Bastogne w czasie kontrofensywy niemieckiej w Ardenach, w grudniu 1944, gdy armia niemiecka usiłowała zahamować dostawy alianckie z portu w Antwerpii.
Przebieg.
Amerykańskie dowództwo zamierzało wykorzystać sukces lądowania w Normandii i szybko przełamać graniczną obronę niemiecką na linii Zygfryda, po czym wedrzeć się na terytorium Niemiec. W tym celu wysłano w to miejsce kilka dywizji, jednak w trudnym terenie przewaga ilościowa wojsk amerykańskich została w dużym stopniu zneutralizowana i Niemcy zdołali powstrzymać postępy wojsk alianckich przez kilka miesięcy, posługując się stosunkowo niewielkimi siłami i dobrze ulokowaną artylerią.
W czasie bezpośrednich walk straty amerykańskie wyniosły 24 tys. zabitych i rannych oraz 9 tys. żołnierzy wyeliminowanych przez choroby i od tzw. przyjacielskiego ognia. Między 6 października a 13 listopada 1944 amerykańska 9 Dywizja Piechoty w ciągu 10 dni straciła 4500 żołnierzy, posuwając się zaledwie o 3 kilometry, a 28 Dywizja Piechoty utraciła 6184 żołnierzy. Niemcy stracili ok. 28 tys. zabitych i rannych. W bitwie brały udział niektóre jednostki lądujące wcześniej na plaży Omaha – ich żołnierze twierdzili, że bitwa była znacznie bardziej krwawa niż desant w Normandii. Ernest Hemingway porównał ją nawet z bitwą o Paschendale z okresu I wojny światowej. 
Sam las został nazwany "fabryką śmierci, zielonym piekłem i krwawym lasem", zaś w Niemczech istnieje zastępcza nazwa walk określana jako "Bitwa Zaduszna" (niem. "Allerseelenschlacht").

</doc>
<doc id="100978" url="https://pl.wikipedia.org/wiki?curid=100978" title="Augustin-Norbert Morin">
Augustin-Norbert Morin

Augustin-Norbert Morin (ur. 13 października 1803 w Saint-Michel-de-Bellechasse, zm. 27 lipca 1865 w Sainte-Adèle) – kanadyjski polityk i sędzia, kopremier rządu Prowincji Kanady.
Życiorys.
Morin urodził się 13 października 1803 we frankofońskiej rodzinie rolniczej jako najstarszy z jedenaściorga dzieci. Rodzina zamieszkiwała Kanadę od siedmiu pokoleń. Młody Augustin, podobnie jak jeden z jego młodszych braci, Francis, wykazywał ponadprzeciętne zdolności, co zostało zauważone przez miejscowego księdza. Z jego pomocą obaj bracia udali się na studia do seminarium w mieście Québec. Młodszy brat po jego ukończeniu został duchownym, lecz Augustin wybrał karierę świecką. Studiował prawo pod kierunkiem Denisa-Benjamina Vigera. W 1828 został przyjęty do palestry.
Morin rozpoczął działalność polityczną już jako młody człowiek. Już czasie studiów udzielał się w grupach broniących praw użycia języka francuskiego w życiu publicznym. Już we wczesnej fazie swej aktywności został dostrzeżony przez takich prominentnych polityków reformistycznych jak Louis-Hippolyte La Fontaine i Denis-Benjamin Viger. W wieku 27 był już posłem do legislatury Dolnej Kanady. Znany z dobrego pióra był autorem wielu słynnych mów wygłaszanych przez czołowych reformistów w parlamencie. Był także faktycznym autorem słynnych 92 postulatów, wysuniętych przed frankofońskich reformistów. W czasie rebelii 1837 Morin pozostał pasywny, lecz podejrzenia władz o udział w rozruchach skierowane były także i przeciw niemu. W celu uniknięcia kłopotów Morin przez pewien czas się ukrywał. Po utworzeniu Prowincji Kanady Morin pełnił wiele funkcji publicznych, w większości na poziomie samorządowym. Później został powołany także do rządu prowincji, a po ustąpieniu La Fontaine’a w 1851, zajął jego miejsce jako ko-premier u boku Francisa Hincksa, pozostając w rządzie do 1854. Po upadku rządu reformistycznego, otrzymał nieoczekiwaną propozycję od Allana MacNaba, lidera konserwatystów, dotyczącą stworzenia rządu koalicyjnego, który przetrwał zaledwie cztery miesiące. Po ustąpieniu z rządu został mianowany sędzią sądu najwyższego. W czasie swej kadencji brał aktywny udział w kodyfikacji prawa Kanady. Zmarł nagle 27 lipca 1865.

</doc>
<doc id="100979" url="https://pl.wikipedia.org/wiki?curid=100979" title="Saint-Dennis">
Saint-Dennis



</doc>
<doc id="100980" url="https://pl.wikipedia.org/wiki?curid=100980" title="Tarcza bałtycka">
Tarcza bałtycka



</doc>
<doc id="100982" url="https://pl.wikipedia.org/wiki?curid=100982" title="Dziedzina (matematyka)">
Dziedzina (matematyka)

Dziedzina relacji (dwuczłonowej) – zbiór wszystkich poprzedników par należących do danej relacji. W szczególności dziedziną funkcji nazywa się zbiór wszystkich poprzedników par funkcji traktowanej jako relacja, lub – dla funkcji wieloargumentowej – zbiór par, trójek lub ogólnie krotek jej argumentów.
Przeciwdziedziną relacji (dwuczłonowej) – zbiór wszystkich następników par należących do danej relacji. W szczególności przeciwdziedziną funkcji nazywa się zbiór wartości funkcji dla wszystkich argumentów z jej dziedziny.
Dziedzina naturalna.
Dla funkcji rzeczywistej (lub zespolonej), dla której dziedzina nie została "explicite" określona, a która to funkcja została zdefiniowana przez pewne wyrażenie (np. algebraiczne) przyjmuje się, że jest nią "największy" (w sensie inkluzji) podzbiór zbioru liczb rzeczywistych (zespolonych), dla którego wzór funkcji ma sens (dziedzina wyrażenia). Taką dziedzinę nazywa się dziedziną naturalną.
Oznaczenie dziedziny.
Zapis formula_1 oznacza, że funkcja formula_2 jest określona na zbiorze formula_3

</doc>
<doc id="100983" url="https://pl.wikipedia.org/wiki?curid=100983" title="Włodzimierz Lubański">
Włodzimierz Lubański

Włodzimierz Leonard Lubański (ur. 28 lutego 1947 w Gliwicach) – polski piłkarz występujący na pozycji środkowego napastnika, reprezentant Polski, olimpijczyk, trener.
Wychowanek Sośnicy Gliwice, następnie reprezentował barwy GKS-u Gliwice, Górnika Zabrze (siedmiokrotny mistrz Polski, sześciokrotny zdobywca Pucharu Polski), oraz KSC Lokeren, Valenciennes FC, Stade Quimper i KRC Mechelen. Z reprezentacją Polski zdobył mistrzostwo olimpijskie (1972) oraz uczestniczył w mistrzostwach świata 1978. Najmłodszy zawodnik i strzelec reprezentacji Polski (16 lat i 188 dni), a także drugi (48 bramek) spośród najskuteczniejszych strzelców w historii narodowej kadry. Zasłużony Mistrz Sportu, członek Klubu Wybitnego Reprezentanta.
W 2022 roku w ramach inicjatywy STS - “Pamiętajmy o sportowcach”, został odsłonięty mural przy ulicy Przyszłości 2-6b w Gliwicach-Sośnicy z wizerunkiem oraz odręcznym podpisem Włodzimierza Lubańskiego.
Kariera piłkarska.
Włodzimierz Lubański jest absolwentem Technikum Chemicznego w Gliwicach o profilu ceramik. Karierę piłkarską rozpoczął w 1957 roku w juniorach Sośnicy Gliwice, którego prezesem był jego ojciec – Władysław, sekretarz partii PZPR w kopalni Sośnica. Następnie w latach 1958–1962 grał w juniorach GKS-u Gliwice, a potem rozpoczął profesjonalną karierę w Górniku Zabrze.
21 kwietnia 1963 zadebiutował w barwach Górnika w ekstraklasie, w meczu u siebie z Arkonią Szczecin zastąpił w drugiej połowie Erwina Wilczka. W 72. minucie tego meczu strzelił swoją pierwszą bramkę w ekstraklasie, podwyższając wynik na 3:0 (mecz zakończył się zwycięstwem Górnika Zabrze 4:0). W całym sezonie 1962/1963 rozegrał 8 meczów i strzelił 4 gole oraz zdobył pierwsze mistrzostwo Polski 
(po które z klubem sięgał jeszcze sześciokrotnie: 1964, 1965, 1966, 1967, 1971, 1972). Dwukrotnie zdobył wicemistrzostwo Polski (1969, 1974), zajął 3. miejsce w ekstraklasie (1968, 1970), sześciokrotnie zdobył Puchar Polski (1965, 1968, 1969, 1970, 1971, 1972).
Czterokrotnie z rzędu był królem strzelców ekstraklasy (1966-1969) oraz dwukrotnie zdobył tytuł „Piłkarza Roku” w plebiscycie katowickiego „Sportu” (1967, 1970), zaś w 1972 roku w tym plebiscycie zdobył „Złotego Buta”.
W 1967 roku został pierwszym Polakiem, który znalazł się w rankingu plebiscytu France Football na najlepszego piłkarza Europy, zajął wtedy 16. miejsce; w 1969 roku został sklasyfikowany na 23. miejscu, w 1972 roku na 7. miejscu, a w 1973 roku na 17. miejscu.
W europejskich pucharach Lubański z klubem dotarł do ćwierćfinału Pucharu Europy 1967/1968. W sezonie 1969/1970 z klubem osiągnął największy sukces polskiej klubowej piłki nożnej – dotarł do finału Pucharu Zdobywców Pucharów. Górnik Zabrze dokonał tego w dramatycznych okolicznościach. W półfinale z włoską AS Roma konieczne było rozegranie trzeciego meczu w Strasburgu. Zakończył się on wynikiem 1:1 po regulaminowym czasie gry (bramka Lubańskiego w 40. minucie). Dogrywka nie przyniosła rozstrzygnięcia. W związku z tym o awansie decydował rzut monetą. Okazał się on korzystny dla Górnika Zabrze. 29 kwietnia 1970 roku na stadionie Praterstadion w Wiedniu zespół zmierzył się w finale z angielskim Manchesterem City. Górnik przegrał mecz 1:2. Lubański z 7 bramkami został królem strzelców rozgrywek. Powtórzył ten wyczyn również sezon później (8 bramek). W sezonie 1970/1971 Górnik Zabrze dotarł do ćwierćfinału Pucharu Zdobywców Pucharów. Ulegli w nim Manchesterowi City (2:0, 0:2, 1:3).
W 1970 po finale Pucharu Zdobywców Pucharów z Manchesterem City do Górnika Zabrze zgłosili się przedstawiciele Realu Madryt z ofertą kupna Lubańskiego za rekordowy jak na owe czasy milion dolarów amerykańskich. Mimo intratnej propozycji na transfer nie zgodził się Komitet Centralny Polskiej Zjednoczonej Partii Robotniczej.
Po ciężkiej kontuzji doznanej w 1973 roku podczas meczu reprezentacji Polski, coraz rzadziej pojawiał się boisku, a dnia 15 czerwca 1975 roku rozegrał swój ostatni mecz w ekstraklasie, w którym Górnik Zabrze przegrał u siebie 0:5 z Legią Warszawa. Łącznie w ekstraklasie rozegrał 235 meczów, w których strzelił 155 goli, a we wszystkich rozgrywkach rozegrał dla Górnika Zabrze 315 meczów, w których strzelił 228 goli.
Następnie wyjechał do Belgii, gdzie został zawodnikiem klubu Eerste klasse – KSC Lokeren, w którym występował do 1982 roku. Rozegrał w tym klubie 196 meczów ligowych, w których zdobył 82 bramki, a w sezonie 1980/1981 zdobył wicemistrzostwo Belgii, a także dotarł do finału Pucharu Belgii oraz do ćwierćfinału Pucharu UEFA. Następnie w sezonie 1982/1983 reprezentował barwy drugoligowego francuskiego klubu Valenciennes FC, w barwach którego został królem strzelców rozgrywek, a trenerem był jego były klubowy kolega z Górnika Zabrze – Erwin Wilczek, a w latach 1983-1985 reprezentował barwy Stade Quimper, gdzie był również grającym trenerem (58 meczów, 14 goli), a potem przeniósł się do drugoligowego belgijskiego klubu – KRC Mechelen (również jako grający trener), w którym w 1986 roku po rozegraniu 1 meczu ligowego zakończył w wieku 39 lat piłkarską karierę.
Reprezentacja.
Włodzimierz Lubański w latach 1961–1963 grał w juniorskiej reprezentacji Polski. W dniu 4 września 1963 roku na Stadionie Miejskim w Szczecinie wraz z klubowym kolegą, Zygfrydem Szołtysikiem zadebiutował w seniorskiej reprezentacji Polski w wygranym 9:0 meczu towarzyskim z reprezentacją Norwegii, której w 67. minucie strzelił swoją pierwszą bramkę w reprezentacji Polski (zanim w 71. minucie został zmieniony przez Józefa Gałeczkę), dzięki czemu w wieku 16 lat i 188 dni został najmłodszym debiutantem i strzelcem reprezentacji Polski w historii.
Dnia 27 maja 1971 roku w Moskwie wystąpił w meczu pożegnalnym słynnego radzieckiego bramkarza – Lwa Jaszyna w drużynie Gwiazd FIFA wraz z Zygmuntem Anczokiem, oraz w meczu Europa-Ameryka Południowa.
W 1972 roku został powołany przez selekcjonera Kazimierza Górskiego na turniej olimpijski 1972 w Monachium, podczas którego rozegrał 6 meczów i strzelił 2 bramki, a reprezentacja Polski po wygranej 2:1 w meczu finałowym z obrońcami tytułu – reprezentacją Węgier, po raz pierwszy w historii została mistrzem olimpijskim.
Dnia 6 czerwca 1973 roku podczas wygranego 2:0 meczu eliminacyjnego mistrzostw świata 1974 na Stadionie Śląskim w Chorzowie, w 47. minucie ustalił wynik meczu, a siedem minut później został sfaulowany przez Roya McFarlanda, odnosząc kontuzję więzadła krzyżowego, wykluczającą go z gry na dwa lata (w tym z mistrzostw świata 1974 na których reprezentacja Polski zajęła trzecie miejsce), jednak po wielu latach sam Lubański w swoich wspomnieniach przyznał, że kontuzja nie była wynikiem faulu Roya McFarlanda, lecz wcześniejszego urazu powstałego z powodu nieodpowiedniego przygotowania do meczu.
W reprezentacji Polski ponownie zagrał za kadencji selekcjonera Jacka Gmocha dnia 31 października 1976 roku w meczu eliminacyjnym mistrzostw świata 1978, w którym reprezentacja Polski na Stadionie Dziesięciolecia w Warszawie wygrała 5:0 z reprezentacją Cypru. W dniu 21 września 1977 roku na Stadionie Śląskim w Chorzowie podczas wygranego 4:1 meczu eliminacyjnym mistrzostw świata 1978 z reprezentacją Danii, w 38. minucie mając szansę na zdobycie bramki, zrezygnował ze strzału i przeskoczył nad bramkarzem rywali Perem Poulsenem, aby nie narazić go na kontuzję, a strzał dokończył Grzegorz Lato, podwyższając wynik na 2:0. Za to zachowanie Lubański otrzymał w 1978 roku nagrodę "Fair play UNESCO" oraz w tym samym roku został powołany przez selekcjonera Jacka Gmocha na mistrzostwa świata 1978 w Argentynie, na których reprezentacja Polski zakończyła udział w drugiej rundzie, a Lubański rozegrał 5 meczów i nie strzelił bramki, zaś wkrótce po zakończeniu turnieju odszedł z reprezentacji Polski, z którą po raz ostatni wystąpił w 1980 r. w zremisowanym 1:1 towarzyskim spotkaniu z Czechosłowacją na Stadionie Śląskim w Chorzowie, strzelając swojego 48. gola, co było rekordem kraju do 5 października 2017, kiedy pobił go Robert Lewandowski. (W czasie, gdy mecz był rozgrywany, bramka ta uznawana była za pięćdziesiątą, ale potem w wyniku skreślenia z listy oficjalnych meczów reprezentacji niektórych spotkań z reprezentacjami olimpijskimi, liczbę tę zweryfikowano.)
Łącznie w latach 1963–1980 Włodzimierz Lubański w reprezentacji Polski rozegrał 75 meczów, w których strzelił 48 goli.
Po zakończeniu kariery.
Po zakończeniu kariery piłkarskiej został w Belgii, gdzie ukończył Szkołę Trenerów Federacji Belgijskiej przy Stadionie Heysel i mieszka do dziś. W latach 1986-1987 szkolił młodzież Anderlechtu, a w latach 1987-1988 był trenerem KSC Lokeren, a w latach 1988-1990 i 2006-2010 asystentem trenerów. W 1990 roku założył firmę „Lubański Sport-Management”, a od 1994 roku ma menadżerską licencję FIFA. Komentuje także mecze reprezentacji Polski w telewizji. Był jednym z bliższych doradców trenera Jerzego Engela. Przez jakiś czas prowadził także kawiarnię.
W 2003 został uznany za najlepszego polskiego piłkarza 50-lecia UEFA.
Został członkiem komitetu poparcia Bronisława Komorowskiego przed przyspieszonymi wyborami prezydenckimi 2010.
Dnia 18 sierpnia 2011 roku Włodzimierz Lubański jako pierwszy został wyróżniony tytułem Honorowego Ambasadora Górnika Zabrze, a dnia 20 sierpnia 2012 roku został wyróżniony tytułem Honorowego Obywatela Miasta Zabrze.
Dnia 31 maja 2016 roku został patronem Centrum Sportowo-Konferencyjnego w Gniewinie.
O Włodzimierzu Lubańskim powstało kilka książek, m.in. "Ja, Lubański" Krzysztofa Wyrzykowskiego (1990), "Włodek Lubański. Legenda polskiego futbolu" Włodzimierza Lubańskiego i Przemysława Słowińskiego (2008), "Życie jak dobry mecz" Włodzimierza Lubańskiego i Michała Olszańskiego (2016).
Życie prywatne.
Włodzimierz Lubański jest żonaty z Grażyną Lubańską, z którą ma dwójkę dzieci: syna Michała i córkę Małgorzatę. Jest kolekcjonerem win i miłośnikiem malarstwa polskiego, zwłaszcza Piotra Michałowskiego.

</doc>
<doc id="100985" url="https://pl.wikipedia.org/wiki?curid=100985" title="Bolesław Taborski (duchowny)">
Bolesław Taborski (duchowny)

Bolesław Łukasz Taborski (ur. 18 października 1917 w Jarosławiu, zm. 18 listopada 2004 w Przemyślu) – polski duchowny rzymskokatolicki, biskup pomocniczy przemyski w latach 1964–1993, od 1993 biskup pomocniczy senior archidiecezji przemyskiej.
Życiorys.
Urodził się 18 października 1917 w Jarosławiu. W związku z pracą ojca dwa pierwsze lata życia spędził w Wiedniu, a od 1919 wychowywał się w Przeworsku. Od 1927 pobierał nauki w miejscowym gimnazjum, w następnym roku przeniósł się do męskiego Państwowego Gimnazjum I w Jarosławiu. W latach 1935–1938 odbył studia filozoficzno-teologiczne w Wyższym Seminarium Duchownym w Przemyślu, które w latach 1939–1939 kontynuował na Papieskim Uniwersytecie Gregoriańskim w Rzymie. Wskutek zagrożenia wybuchem wojny z Niemcami na przełomie sierpnia i września 1939 jako alumn IV roku odbył przyspieszone studium przygotowujące do przyjęcia święceń kapłańskich. 31 sierpnia 1939 otrzymał święcenia egzorcystatu i akolitatu, 2 września subdiakonatu, a 3 września diakonatu. Na prezbitera został wyświęcony 10 września 1939 w katedrze Wniebowzięcia Najświętszej Maryi Panny i św. Jana Chrzciciela w Przemyślu przez miejscowego biskupa diecezjalnego Franciszka Bardę. Po II wojnie światowej, w latach 1947–1950 uzupełniał studia na Wydziale Prawa Kanonicznego Katolickiego Uniwersytetu Lubelskiego, które ukończył z magisterium-licencjatem.
W październiku 1939, aresztowany przez funkcjonariuszy gestapo, przez kilkanaście dni był więziony w Przeworsku i Jarosławiu, po czym został wydalony na tereny znajdujące się pod okupacją sowiecką. Pracował jako wikariusz w parafiach Matki Bożej Wspomożycielki Wiernych w Sądowej Wiszni (1939–1945), Narodzenia Najświętszej Maryi Panny we Frysztaku (1945–1947) oraz farnej św. Wojciecha i św. Stanisława w Rzeszowie (1950). W latach 1950–1951 świadczył pomoc duszpasterską w parafii Wniebowzięcia Najświętszej Maryi Panny w Tarnobrzegu, a także był katechetą w miejscowym liceum ogólnokształcącym, skąd został zwolniony przez komunistyczne władze szkoły. W latach 1951–1958 pracował jako notariusz w kurii biskupiej. Pełnił funkcje referenta ds. duszpasterstwa prawników i ds. małżeńskich, przewodniczył komisjom ds. organistowskich, charytatywnej i egzaminacyjnej, należał do komisji liturgicznej oraz ds. rent i emerytur. W sądzie biskupim zajmował stanowiska: notariusza (1952–1953), obrońcy węzła małżeńskiego (1953–1958), wiceoficjała (1958–1960) i oficjała (1960–1972). Uczestniczył w przygotowaniach i pracach synodu diecezji przemyskiej w 1955, a także w procesach beatyfikacyjnych biskupa Józefa Sebastiana Pelczara i księdza Jana Balickiego. W latach 1951–1952 pracował jako ojciec duchowny w Niższym Seminarium Duchownym w Przemyślu. W Wyższym Seminarium Duchownym w Przemyślu wykładał liturgikę i prawo kanoniczne.
31 października 1963 został prekonizowany biskupem pomocniczym diecezji przemyskiej ze stolicą tytularną Dices. Święcenia biskupie otrzymał 2 lutego 1964 w bazylice katedralnej Wniebowzięcia Najświętszej Maryi Panny i św. Jana Chrzciciela w Przemyślu. Konsekrował go Franciszek Barda, biskup diecezjalny przemyski, w asyście biskupów pomocniczych przemyskich: Wojciecha Tomaki i Stanisława Jakiela. Jako zawołanie biskupie przyjął słowa „"In veritate"” ("W prawdzie"). W latach 1963–1993 piastował urząd wikariusza generalnego diecezji. W kurii biskupiej był przewodniczącym wydziału liturgiczno-sakramentalnego, należał do komisji liturgicznej, komisji egzaminacyjnej i komisji ds. rent i emerytur, zasiadał w kolegium konsultorów, radzie kapłańskiej i radzie duszpasterskiej Był kanonikiem kapituły katedralnej. 27 lutego 1993 została przyjęta jego rezygnacja z obowiązków biskupa pomocniczego archidiecezji przemyskiej.
W ramach prac Episkopatu Polski był członkiem Komisji ds. Środków Społecznego Przekazu (1964–1969), Komisji ds. Duszpasterstwa Emigracji (1969–1974) i Komisji ds. Trzeźwości (1974–1984). W latach 1964–1965 wziął udział w III i IV sesji soboru watykańskiego II. Był współkonsekratorem podczas sakr biskupów pomocniczych przemyskich: Stefana Moskwy (1984) i Edwarda Frankowskiego (1989).
Zmarł 18 listopada 2004 w Przemyślu. 20 listopada 2004 został pochowany w rodzinnym grobowcu na Starym Cmentarzu w Przeworsku.
Odznaczenia i wyróżnienia.
W 2004 nadano mu honorowe obywatelstwo Przemyśla.
W 2003 został udekorowany Odznaką Honorową Sybiraka nadaną przez Związek Sybiraków.

</doc>
<doc id="100986" url="https://pl.wikipedia.org/wiki?curid=100986" title="Tristan (ujednoznacznienie)">
Tristan (ujednoznacznienie)



</doc>
<doc id="100987" url="https://pl.wikipedia.org/wiki?curid=100987" title="Bolesław Taborski">
Bolesław Taborski

 

</doc>
<doc id="100988" url="https://pl.wikipedia.org/wiki?curid=100988" title="Euroopera">
Euroopera

Polskie Stowarzyszenie Euroopera – organizacja pozarządowa działająca od października 1994 r. w Zgorzelcu.
Powstanie stowarzyszenia jest efektem pomysłu prof. Wolfa-Dietera Ludwiga dyrektora Teatru Muzycznego w Görlitz. Chciał on stworzyć filharmonię łączącą polski Zgorzelec z niemieckim Görlitz. Budynek byłby jednocześnie mostem pomiędzy miastami podzielonymi rzeką Nysą Łużycką i granicą ustaloną po drugiej wojnie światowej na tej właśnie rzece. Projektu ze względów formalnych nie zrealizowano. Obecnie siedzibą stowarzyszenia jest Dom Jakuba Böhme położony na Przedmieściu Nyskim (ul. Daszyńskiego 12).
Pojawił się za to nieco zmodyfikowany pomysł utworzenia centrum kulturalnego na polskiej stronie "Europamiasta". Jego podstawę miał tworzyć dom Jakuba Boehmego, wielkiego mistyka. Jednym z głównych celów centrum było uratowanie zgorzeleckiej starówki przed dewastacją.
Stworzono po obu stronach Nysy grupy robocze, które od 1994 roku zajęły się opracowywaniem projektu. Ostatecznie pomysł znowu nie został zrealizowany, ale dzięki niemu powstała grupa osób, która tchnęła w zniszczoną starówkę życie.
Od swojego powstania Polskie Stowarzyszenie Euroopera zrealizowało:
Stowarzyszenie podejmowało wiele innych inicjatyw zmierzających do propagowania kultury, nauki, zdrowego stylu życia w Zgorzelcu i okolicach.

</doc>
<doc id="100991" url="https://pl.wikipedia.org/wiki?curid=100991" title="Izolda o Białych Dłoniach">
Izolda o Białych Dłoniach

Izolda o Białych Dłoniach – bohaterka legendy o Tristanie i Izoldzie.
Izolda o Białych Dłoniach była Bretonką, żoną Tristana, który zawarł z nią ślub, sądząc, że Izolda Jasnowłosa o nim zapomniała. Dopiero po fakcie zrozumiał swój błąd. Chcąc pozostać wiernym Izoldzie Jasnowłosej zdecydował się okłamać żonę, mówiąc, iż uczynił ślub zakazujący mu zbliżenia z żoną przez rok po zawarciu sakramentu. Z początku Izolda o Białych Dłoniach uwierzyła Tristanowi, lecz potem odkryła smutną prawdę i znienawidziła męża. Tristan zmarł oszukany przez nią - gdy wyczekiwał powrotu swego przyjaciela spełniającego ostatnią wolę umierającego rycerza, ta doniosła mu, że żagiel statku, którym płynął przyjaciel jest czarny, co oznaczało, iż Izolda Jasnowłosa nie przybędzie pożegnać ukochanego (choć w rzeczywistości żagiel był biały, co oznaczało powodzenie). Gdy zrozumiała, co zrobiła w swej nienawiści, postradała zmysły.

</doc>
<doc id="100994" url="https://pl.wikipedia.org/wiki?curid=100994" title="Aktinidia">
Aktinidia

Aktinidia ("Actinidia" ) – rodzaj pnączy z rodziny aktinidiowatych. Obejmuje ok. 55, 60 lub 75 gatunków. Występują w Azji wschodniej i południowej, od Japonii po Indonezję, z największym zróżnicowaniem w Chinach (44 gatunki są endemitami tego kraju). Rosną zwykle w lasach i zaroślach.
Jadalne owoce (jagody) aktinidii smakowitej i aktinidii chińskiej oraz ich mieszańców znane są pod nazwą kiwi. Inne gatunki częściej uprawiane to aktinidia ostrolistna i pstrolistna. Rośliny te uprawiane są także jako ozdobne, zwłaszcza odmiany o różnobarwnych liściach.
Systematyka.
"Heptaca " Lour., "Kalomikta" Regel, "Trochostigma" Siebold &amp; Zucc.
Należy do rodziny aktinidiowatych "Actinidiaceae", która wraz z siostrzaną rodziną "Roridulaceae" należą do rzędu wrzosowców wchodzącego w skład grupy astrowych (asterids) w obrębie dwuliściennych właściwych (eudicots).
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Ericanae" Takht., rząd aktinidiowce ("Actinidiales" Takht. ex Reveal), rodzina aktinidiowate ("Actinidiaceae" Hutch.), podrodzina "Actinidioideae " Gilg in Engl. &amp; Prantl, plemię "Actinidieae" Gilg in Engl. &amp; Prantl., rodzaj aktinidia ("Actinidia" Lindl.).

</doc>
<doc id="100996" url="https://pl.wikipedia.org/wiki?curid=100996" title="Gilbert Adair">
Gilbert Adair

Gilbert Adair (ur. 29 grudnia 1944 w Edynburgu, zm. 8 grudnia 2011 w Londynie) – brytyjski pisarz, dziennikarz i krytyk literacki.
Jest autorem takich powieści jak "The Holy Innocents" (1988), "Miłość i śmierć na Long Island" (1990), która posłużyła Richardowi Kwietniowskiemu za kanwę filmu z 1997 roku, czy "A Closed Book" (1999).
Tworzy także literaturę faktu, m.in. "Hollywood’s Vietnam" (1981), "The Postmodernist Always Rings Twice" (1992). Otrzymał nagrodę Scotta Moncrieffa, przyznawaną za wybitne tłumaczenia, za opracowanie angielskiej wersji powieści Georges'a Pereca "A Void", w której ani razu nie zostaje użyta litera "e".
W 2001 Adair wydał biografię chłopca, który zainspirował Thomasa Manna do napisania powieści "Śmierć w Wenecji" – "The Real Tadzio", zaś w 2003 powieść "Marzyciele", będącą podstawą filmu Bernarda Bertolucciego. W 2004 napisał powieść "Buenas Noches, Buenos Aires".

</doc>
<doc id="100997" url="https://pl.wikipedia.org/wiki?curid=100997" title="McLaren">
McLaren

McLaren (od 2018 występujący pod nazwą McLaren F1 Team) – brytyjski zespół wyścigowy oraz konstruktor, aktywny w Mistrzostwach Świata Formuły 1 od 1966. Brał także udział w wyścigach Indianapolis 500 i Can-Am. Jest to drugi najbardziej utytułowany zespół w Formule 1, po ekipie Ferrari. McLaren wygrał 182 wyścigi, ośmiokrotnie zdobywał tytuł mistrza konstruktorów, a kierowcy McLarena dwanaście razy zdobyli tytuł mistrzowski.
Zespół został założony w 1963 przez Bruce’a McLaren’a. Pierwsze zwycięstwo brytyjskiej ekipy miało miejsce podczas wyścigu o Grand Prix Belgii 1968, jednak wcześniej McLaren świętował sukcesy w Can-Am, gdzie w latach 1967–1971 reprezentanci Bruce McLaren Motor Racing zdobywali mistrzostwo. W wyścigach Indianapolis 500, McLaren wygrywał trzykrotnie – w 1972, 1974 i 1976. Po śmierci Bruce’a McLaren’a, w czerwcu 1970 zespołem zaczął kierować Teddy Mayer. Amerykanin doprowadził zespół do mistrzostwa konstruktorów w 1974, a także Emersona Fittipaldiego i Jamesa Hunta, odpowiednio w 1974 i 1976 do tytułów wśród kierowców. W 1974 rozpoczęta została współpraca z firmą tytoniową Philip Morris, która reklamowała markę Marlboro.
W 1981, McLaren połączył się z ekipą Project Four Racing, kierowaną przez Rona Dennisa, uczestniczącą w Mistrzostwach Europy Formuły 2 i posiadającą sponsoring firmy Philip Morris. Brytyjczyk przejął zespół i później wykupił akcje dotychczasowych akcjonariuszy zespołu. Zaczęła się dominacja zespołu, a ich samochody najpierw były napędzane silnikami Ford, Porsche (ukrywanym pod nazwą TAG) i Hondy. Niki Lauda, Alain Prost i Ayrton Senna zapewniali zespołowi sześć tytułów wśród konstruktorów i siedem tytułów mistrzowskich wśród kierowców. Duet Prost-Senna dominował w sezonie 1988, gdzie wygrali 15 z 16 wyścigów sezonu, później narastał konflikt Francuza z Brazylijczykiem, wskutek czego Prost odszedł do Ferrari przed sezonem 1990.
Po sezonie 1992, Honda wycofała się z Formuły 1, natomiast dwa lata później, Senna dołączył do Williamsa i od ostatniego zwycięstwa w Grand Prix Australii 1993, McLaren nie mógł odnieść pojedynczego zwycięstwa. Z silnikami Mercedesa, sponsoringiem firmy West i dołączeniem Adriana Neweya do zespołu McLaren zdobył kolejne mistrzostwa w sezonach 1998 i 1999 z Miką Häkkinenem. Ostatni tytuł McLaren zdobył w 2008 dzięki Lewisowi Hamiltonowi, który wygrał w klasyfikacji kierowców.
Ron Dennis przed sezonem 2009 powierzył kierowanie zespołem Martinowi Whitmarshowi, który został odsunięty od tej funkcji po rozczarowującym sezonie 2013. Od 2014 ekipą kierował Éric Boullier, który zrezygnował w trakcie sezonu 2018. Od 1 maja 2019, dyrektorem wyścigowym zespołu jest . Od 2021 zespół ponownie jeździ z silnikami Mercedes.
Po początkowym jednorazowym powrocie do Indianapolis 500 w 2017 jako partner samochodu Andretti Autosport, kierowanego przez Fernando Alonso, w sierpniu 2019 zespół ogłosił partnerstwo z ekipą Schmidt Peterson Motorsports, startującą w serii IndyCar Series i od 2020 zespół startuje w amerykańskiej serii jako Arrow McLaren SP.
Obecnie w McLarenie występują kierowcy Lando Norris oraz Oscar Piastri (zastąpił Daniela Ricciardo w 2023). Rezerwowym kierowca jest Álex Palou. Szefem zespołu jest Andrea Stella (zastąpił Andreasa Seidla w 2022).
Historia.
Początki (1966-1967).
Pochodzący z Nowej Zelandii Bruce McLaren w 1963 roku postanowił założyć własny zespół, który nazwał McLaren Motor Racing Ltd. Głównym powodem stworzenia własnego zespołu było lekceważenie sugestii technicznych McLarena przez jego dotychczasowy zespół, Cooper Car Company. Wynajął inżynierów i rozpoczął pracę nad samochodem, którym zadebiutował w Formule 1 podczas Grand Prix Monako w sezonie 1966. Za kierownicą jedynego wystawionego bolidu, M2B (zmodyfikowany samochód testowy M2A, którego projektantem był Robin Herd) z silnikiem Ford Indy V8, zasiadł Bruce McLaren, który jednak wycofał się już na dziewiątym okrążeniu z powodu wycieku oleju. McLaren nie zdołał zakwalifikować się do wyścigów w Belgii i Holandii (drugiej i piątej rundy mistrzostw). Nie brał także udziału w Grand Prix Francji (trzeciej rundzie), ale za to w Wielkiej Brytanii (czwarta runda) wywalczył dla zespołu pierwszy punkt, zajmując szóstą pozycję. We wszystkich tych wyścigach samochód był napędzany 3-litrową jednostką V8 produkowanymi przez firmę Serenissima. McLaren nie startował w Niemczech i we Włoszech, a w ostatnich rundach sezonu w Stanach Zjednoczonych i Meksyku powrócił do silników Forda. Na torze Watkins Glen Bruce’a zawiodła jednostka napędowa, ale w Meksyku zajął piątą pozycję. Ostatecznie, w klasyfikacji konstruktorów McLaren-Ford został sklasyfikowany na dziewiątym miejscu (2 punkty), a McLaren-Serenissima na dziesiątym (1 punkt).
W sezonie 1967 Bruce pozostał jedynym kierowcą zespołu. Zmienił się jednak dostawca silników, którym został BRM. Początkowo zespół dostał do dyspozycji małe 2-litrowe jednostki V8. Do montażu tych jednostek Robin Herd przystosował samochód M4A, przeznaczony na potrzeby Formuły 2 i 3, tworząc M4B. Tym modelem McLaren wystartował tylko w Monako i Holandii (nie startował w Grand Prix RPA). Samochód dobrze spisał się w trakcie pierwszego z wyścigów, gdzie Bruce zajął czwartą pozycję, ale w drugim nie był w stanie pokazać swojego potencjału z powodu rozbicia go na drugim okrążeniu, po poślizgu spowodowanym plamą oleju.
Kolejnym wyścigiem dla zespołu była dopiero ósma runda w Kanadzie (przed tą rundą Bruce startował we Francji, Wielkiej Brytanii i Niemczech w samochodach marki Eagle), gdzie zadebiutował model M5A (także projektu Herda) z silnikiem BRM 3,0l V12 i gdzie Bruce zajął siódme miejsce. Ostatnich rund sezonu (Grand Prix Włoch, Stanów Zjednoczonych i Meksyku) zespół nie ukończył, do wszystkich zakwalifikował się w pierwszej dziesiątce, a na Monzie na trzecim miejscu. W całym sezonie zespół został sklasyfikowany na jedenastym miejscu z dorobkiem 3 punktów.
Pierwsze sukcesy w F1 (1968-1970).
Denny Hulme, rodak Bruce’a i Mistrz Świata Formuły 1 z sezonu 1967, dołączył do zespołu w sezonie 1968. Była to częściowo zasługa firm Goodyear i Gulf Oil. W pierwszym wyścigu sezonu w RPA, McLaren wystawił tylko jeden samochód, który poprowadził Hulme. Nowozelandczyk wystartował na starym M5A z silnikiem BRM. Jednak model M7A przystosowany do silników Ford Cosworth DFV był już wkrótce gotowy. Projektantem samochodu był ponownie Robin Herd (później przeszedł do Coswortha). Silniki Forda były o około 60 koni mechanicznych silniejsze niż jednostki BRM. Zespół wykorzystał przerwę, jaka dzieliła pierwszą i drugą eliminację mistrzostw (pierwszy wyścig odbył się 1 stycznia, a drugi 12 maja) i wziął udział w wyścigach niezaliczanych do cyklu mistrzostw, które odbyły się w Wielkiej Brytanii. Był to test dla nowych samochodów, których osiągi okazały się więcej niż dobre. Bruce wygrał w Race of Champions, a Denny w International Trophy na Silverstone, gdzie Bruce był drugi.
Nowy samochód dobrze spisał się także podczas swojego debiutu w mistrzostwach. W Grand Prix Hiszpanii, gdzie zespół po raz pierwszy wystawił dwa bolidy, Hulme wywalczył drugą pozycję, ale Bruce był zmuszony wycofać się z powodu wycieku oleju. Reszta sezonu była także dość udana dla zespołu, ale pomimo używania identycznych jednostek napędowych McLareny były wolniejsze od Lotusów i Matr. Jednak zarówno Bruce, jak i Denny zdołali wygrać wyścig. Pierwszy z nich zwyciężył w Grand Prix Belgii (pierwsze zwycięstwo dla zespołu w Formule 1 oraz pierwsze zwycięstwo kierowcy we własnym samochodzie), a drugi w Grand Prix Włoch i Kanady, gdzie zespół po raz pierwszy finiszował na miejscach 1-2. W klasyfikacji końcowej Hulme znalazł się na trzeciej pozycji z dorobkiem 33 punktów, a Bruce z 22 punktami został sklasyfikowany na pozycji piątej.
McLaren zdecydował się na sprzedawanie swoich samochodów innym zespołom: stare McLareny M5A z silnikami BRM trafiły w ręce Szweda, Jo Bonniera (startował w sześciu wyścigach, do jednego się nie zakwalifikował), a M7A z silnikami Forda zakupił Dan Gurney. Amerykanin wystartował w tym samochodzie w trzech wyścigach, kończąc Grand Prix Stanów Zjednoczonych na czwartej pozycji, przed Bruce’em, który był szósty. Tym samym dopisał do klasyfikacji generalnej konstruktorów 3 punkty (ówczesny system punktacji brał pod uwagę punkty zdobywane przez samochód jednego producenta znajdujący się na najwyższej pozycji). McLaren-BRM z dorobkiem 3 punktów (Hulme – 2 pkt i Bonnier – 1 pkt) został sklasyfikowany na dziesiątym miejscu, a McLaren-Ford na miejscu drugim z dorobkiem 49 punktów (Hulme – 31 pkt, McLaren – 15 pkt i Gurney – 3 pkt).
W pierwszym wyścigu sezonu 1969 (Grand Prix RPA) Denny Hulme otrzymał do dyspozycji McLarena M7A, a Bruce zasiadł za kierownicą zmodyfikowanego M7B (w pozostałych wyścigach sezonu Bruce prowadził wersję C, a wersja B powędrowała w ręce Vica Elforda z zespołu Antique Automobiles). Oprócz nich na starcie toru Kyalami pojawił się pochodzący z RPA Basil van Rooyen (Team Lawson) w M7A. Wszystkie bolidy napędzane były przez silnik Ford Cosworth DFV (podobni jak reszta stawki, oprócz BRM i Ferrari). Hulme ukończył wyścig na trzecim, a Bruce na piątym miejscu. Natomiast van Rooven nie ukończył wyścigu z powodu awarii hamulców. Zespół korzystał ze starych pojazdów ponieważ trwały intensywne prace nad samochodem z napędem na cztery koła. M9A zadebiutował podczas Grand Prix Wielkiej Brytanii, zespół wystawił go jako trzeci bolid, a za jego kierownicą zasiadł Derek Bell. Była to bardzo nieudana konstrukcja i nie została więcej wystawiona w wyścigu.
Problemy z oponami, niezawodnością, jedenaście wyścigów w serii CanAm oraz program rozwojowy M9A odbiły się na osiągach zespołu. Bruce trzykrotnie stanął na podium (druga pozycja w Hiszpanii i trzecia pozycja w Wielkiej Brytanii i Niemczech). Denny po zajęciu trzeciej pozycji w pierwszym wyścigu i słabej dyspozycji w drugiej części sezonu zdołał jeszcze wygrać wyścig o Grand Prix Meksyku, gdy opony Goodyear dogoniły pod względem rozwoju opony Firestone i Dunlop. Kierowcy zostali sklasyfikowani odpowiednio na trzecim (26 pkt) i piątym (20 pkt) miejscu. Wszystkie punkty McLarena w klasyfikacji konstruktorów zdobyli kierowcy fabryczni. Z dorobkiem 38 punktów (Bruce – 22 pkt i Denny – 16 pkt) zespół sklasyfikowano na czwartym miejscu.
Lata 70. rozpoczęły się dla zespołu tragicznie – 2 czerwca 1970 roku zginął Bruce McLaren. Nowozelandczyk testował na torze Goodwood nowy samochód do startów w serii Can-Am.
Po śmierci McLarena (1971-1980).
W sezonie 1974 McLaren zdobył pierwszy tytuł Mistrza Świata Konstruktorów Formuły 1 i Mistrza Świata Kierowców (Emerson Fittipaldi), odniósł także pierwsze zwycięstwo w wyścigu Indianapolis 500 (Johnny Rutherford). Kolejny tytuł w klasyfikacji kierowców zdobył dla McLarena James Hunt w sezonie 1976.
Przejęcie władzy przez Dennisa (1981-1987).
Zespół McLaren w formie jaką znamy dzisiaj powstała w wyniku połączenia z zespołem Formuły 2, którego właścicielem był Ron Dennis (Project 4), co miało miejsce w 1981 r. Od tego czasu kolejne modele McLarena miały oznaczenia MP4/x (skrót MP4 pochodzi obecnie od McLaren Project 4, a w latach, gdy sponsorem było Marlboro oznaczał Marlboro Project 4) wprowadzone wraz z modelem MP4/1C, gdzie x jest kolejnym numerem wersji. Obecnie McLaren stosuje oznaczenia MP4-x (wprowadzone w 2001 roku wraz z modelem MP4-16).
Na początkowe lata kontroli zespołu przez Dennisa przypada okres największych jego sukcesów. John Barnard zaprojektował rewolucyjne nadwozie samochodu „MP4”, pierwsze nadwozie w F1 wykonane w całości z włókien węglowych. Samochód był napędzany silnikiem Porsche (sponsorowanym przez firmę TAG) z turbo doładowaniem. McLaren postawił także na silnych kierowców, w tym okresie dla zespołu jeździli Niki Lauda, Alain Prost, Keke Rosberg i Stefan Johannson. McLaren-TAG zdobył tytuł Mistrza Świata Konstruktorów w sezonach 1984 (Lauda został Mistrzem Świata) i w 1985 (Prost został Mistrzem Świata). Rok później, w sezonie 1986, Alain Prost zdobył drugi tytuł Mistrza Świata Kierowców.
Współpraca z Hondą (1988-1992).
Po przegranych z zespołem Williams mistrzostwach w sezonach 1986–1987, McLaren podpisał kontrakt z Hondą, która przyczyniła się do sukcesów Williamsa w latach 1986–1987. Do zespołu dołączył także obiecujący brazylijski kierowca – Ayrton Senna, który przeszedł z Lotusa. Jednocześnie w sezonie 1988 wprowadzono nowe regulacje dotyczące silników. Umożliwiały one korzystanie z silników bez doładowania o maksymalnej pojemności 3500 cm³ i maksymalnie 12 cylindrach. Dodatkowo samochodów z tymi silnikami nie dotyczyły ograniczenia odnośnie do ilości paliwa, które zostały zaostrzone w stosunku do samochodów używających silników z doładowaniem. Od tej pory ich baki mogły mieć maksymalnie 155 litrów pojemności, a ciśnienie doładowania zostało zmniejszone z 4 do 2,5 bara. Był to także ostatni sezon „ery turbo” – od sezonu 1989 wprowadzony został zakaz używania takich silników.
Honda prowadziła jednocześnie dwa programy budowy silników – pierwszy dotyczący ostatniej jednostki turbo oraz drugi, którego zadaniem było stworzenie silnika zgodnego z nową formułą, mającego zadebiutować w sezonie 1989. Rezultatem tego pierwszego był RA168E. Potencjał tego silnika lepiej od Lotusa wykorzystał McLaren, którego kierowcy już podczas zimowych testów wysoko oceniali szansę na zdobycie tytułów. MP4/4 projektu Steve’a Nicholsona stworzył z japońskim silnikiem niemal idealną kombinację – uznawaną za najbardziej udany samochód w historii Formuły 1. Pewnie zdobyty tytuł w klasyfikacji konstruktorów i pierwszy tytuł Ayrtona Senny, zostały poprzedzone 15 wygranymi w 16 wyścigach, 15 pole position, 10 finiszami obydwu kierowców na pozycjach 1 i 2 oraz bezprecedensową zdobyczą punktową w postaci 199 punktów. Jednym z najlepszych przykładów dominacji McLarena był wyścig o Grand Prix Monako, w którego kwalifikacjach Senna, był o 1,4 s. szybszy od Prosta i o 2,6 s. szybszy od Gerharda Bergera, który wywalczył trzecie miejsce.
Wspomniany wcześniej program rozwojowy atmosferycznej jednostki napędowej zaowocował modelem RA109A o pojemności 3,5 litra w układzie V10 (wariant, na który zdecydowała się jeszcze jedynie firma Renault, a który później został zaadaptowany przez innych producentów). Nowe dzieło Japończyków zostało zamontowane w McLarenie MP4/5, a kierowcami zespołu pozostali Senna i Prost, który w trakcie sezonu zaczął oskarżać Hondę o domniemaną faworyzację jego partnera i ostatecznie postanowił opuścić zespół z końcem sezonu.
Pomimo nowych regulacji technicznych duet McLaren-Honda kontynuował swoją zwycięską passę, wygrywając 10 z 16 wyścigów, zdobywając 15 pole position i obydwa tytuły trzeci rok z rzędu. Tym razem jednak, tytuł w klasyfikacji kierowców powędrował w ręce Prosta. Nie obeszło się jednak bez kontrowersji. W przedostatnim wyścigu sezonu – Grand Prix Japonii, doszło pomiędzy oboma kierowcami do celowej kolizji spowodowanej przez Prosta, w wyniku której Francuz wycofał się z wyścig. Senna wygrał wyścig, ale ostatecznie został zdyskwalifikowany za ścięcie szykany podczas powracania na tor.
Nowym partnerem Senny po odejściu Prosta do Ferrari został Austriak, Gerhard Berger. Przygotowany przez Hondę silnik RA100E został zamontowany w nowej specyfikacji B McLarena MP4/5. Pomimo silnej opozycji ze strony zespołu Ferrari, a w szczególności Prosta, McLaren-Honda zdobył trzeci tytuł z rzędu w klasyfikacji konstruktorów. Swój drugi tytuł w klasyfikacji kierowców zdobył Senna, a Berger ukończył sezon na czwartej pozycji, głównie z powodu problemów z przystosowaniem się do bolidu w początkowej fazie rywalizacji.
Honda zdecydowała się na wprowadzenie zupełnie nowego silnika V12 w sezonie 1991. RA121E został zamontowany w McLarenie MP4/6. Senna, który podobnie jak Berger pozostał w zespole, wygrał cztery pierwsze wyścigi. Później nastąpiło lekkie załamanie formy McLarena i pięć kolejnych wyścigów bez wygranych. Dwukrotnie w samochodzie Senny zabrakło paliwa w trakcie wyścigu, co było spowodowane większym zapotrzebowaniem nowego silnika na paliwo. Brazylijczyk zdołał pod koniec sezonu dołożyć do końcowego dorobku jeszcze trzy wygrane. Berger odniósł tymczasem pierwszą wygraną w barwach McLarena (Grand Prix Japonii). Ostatecznie tytuły pozostały w rękach McLarena i Senny. Coraz silniejszy stawał się jednak Williams-Renault, który nieznacznie przegrał tytuł z McLarenem. W dodatku Nigel Mansell i Riccardo Patrese rozdzielili Sennę i Bergera w klasyfikacji kierowców.
Sezon 1992 McLaren rozpoczął ze zmodyfikowaną wersją MP4/6B i ulepszonym silnikiem Hondy. Po dominacji Williamsa w pierwszych pięciu rundach, Senna wygrał Grand Prix Monaco, a w sumie w całym sezonie trzy wyścigi i z dorobkiem 50 punktów został sklasyfikowany na czwartym miejscu. Jego partner wygrał o jeden wyścig mniej i z dorobkiem mniejszym o jeden punkt zajął piątą pozycję. Prym w mistrzostwach wiedli Nigel Mansell i Riccardo Patrese z Williamsa, który dzięki wielu innowacjom technicznym (m.in. aktywnemu zawieszeniu i pół-automatycznej skrzyni biegów) uzyskali znaczną przewagę nad rywalami. W klasyfikacji konstruktorów, sklasyfikowany na drugim miejscu McLaren stracił do nich 65 punktów. Był to ostatni sezon współpracy Hondy z McLarenem, a także ostatni sezon dla japońskiego koncernu przed dłuższą przerwą w F1, która trwała do sezonu 2000.
Współpraca z Fordem, Lamborghini i Peugeotem (1993-1994).
Po wycofaniu się Hondy z Formuły 1, po sezonie 1992, McLaren musiał poszukać nowego dostawcy silników. Ron Dennis próbował pozyskać silniki Renault, jednak plan się nie powiódł. Ostatecznie na sezon 1993, McLaren korzystał z silników Ford. Senna, który początkowo zgodził się na podpisanie kontraktu z wyścigu na wyścig ostatecznie przejechał cały sezon, wygrywając pięć wyścigów (w tym Grand Prix Monako, które wygrał po raz szósty i Grand Prix Europy, gdzie na pierwszym okrążeniu udało mu się awansować na pozycję lidera). Znacznie gorzej wypadł kolega zespołowy Brazylijczyka, Michael Andretti. Mistrz IndyCar z 1991 zgromadził zaledwie siedem punktów i po Grand Prix Włoch, w którym zajął trzecie miejsce, został zastąpiony na trzy ostatnie wyścigi przez kierowcę testowego, Mikę Häkkinena. Ostatecznie Williams sięgnął po oba tytuły mistrzowskie, a Senna po sezonie 1993 odszedł z McLarena, przenosząc się do ekipy Franka Williamsa. W trakcie sezonu, zespół uczestniczył w siedmioodcinkowym filmie dokumentalnym "A Season with McLaren", realizowanym przez BBC.
Również w trakcie sezonu 1993, McLaren przetestował dwunastocylindrowe silniki Lamborghini, ukryte pod nazwą Chrysler. Jednak przed sezonem 1994, McLaren zdecydował się na współpracę z Peugeotem. Sennę w zespole zastąpił Martin Brundle. Fin i Brytyjczyk łącznie zdobyli osiem miejsc na podium, jednak nie zdobyli pojedynczego zwycięstwa i zaledwie po jednym sezonie zakończono współpracę z francuskim producentem.
Współpraca z Mercedesem (1995-2014).
Początki, zakończenie współpracy z Philip Morris (1995-1996).
28 października 1994, McLaren ogłosił długoterminowe partnerstwo z Mercedesem, który wcześniej zaopatrywał swoje silniki ekipie Sauber. Martin Brundle odszedł z zespołu, a partnerem zespołowym Häkkinena został Nigel Mansell. Brytyjczyk miał jednak problemy z samochodem, ponieważ samochód okazał się za wąski. Wobec tego na kilka wyścigów zastąpił go Mark Blundell, natomiast w Grand Prix Pacyfiku Häkkinena zastąpił Jan Magnussen. Fin zdobył dla zespołu dwa drugie miejsca w Grand Prix Włoch i Grand Prix Japonii. W klasyfikacji konstruktorów, McLaren z 30 punktami zajął czwarte miejsce.
Przy okazji weekendu wyścigowego o Grand Prix Europy 1995, McLaren ogłosił, że partnerem Miki Häkkinena na sezon 1996 zostanie David Coulthard. Rok ten był nieco lepszy w wykonaniu brytyjskiej stajni – Häkkinen czterokrotnie znajdował się na podium, Coulthard – dwukrotnie. Tak jak w poprzednich sezonach McLaren ukończył zmagania na czwartej pozycji z liczbą 49 punktów. 25 sierpnia 1996, McLaren ogłosił zakończenie 22-letniej współpracy z marką Philip Morris.
Powrót na szczyt (1997-1999).
Po zakończeniu współpracy z marką Philip Morris, nowym sponsorem tytularnym McLarena została marka West, należąca do firmy Reemtsma. Zespół zaczął osiągnąć pojedyncze zwycięstwa – David Coulthard wygrał Grand Prix Australii i Grand Prix Włoch, a Mika Häkkinen wygrał Grand Prix Europy, ponadto do wyścigu o Grand Prix Luksemburga Fin zdobył pierwsze pole startowe. Dodatkowo kierowcy McLarena stawali jeszcze czterokrotnie na podium. Stajnia na koniec sezonu ponownie zajęła czwarte miejsce.
Przed sezonem 1998 z rywalizacji wycofało się Renault. Nowym dyrektorem technicznym i projektantem zespołu został Adrian Newey, z którym Williams odnosił sukcesy. Zespół świetnie wykorzystał zmiany w przepisach technicznych. Häkkinen wygrał osiem wyścigów, dwa razy był drugi, raz trzeci i osiem razy stanął na pierwszym polu startowym. Coulthard wygrał natomiast tylko wyścig o Grand Prix San Marino, sześć razy był drugi, dwukrotnie trzeci i trzy razy zdobył pole position. Fiński kierowca zdobył tytuł mistrzowski z przewagą 14 punktów nad Michaelem Schumacherem, natomiast Brytyjczyk był trzeci, mając stratę 44 punktów do kolegi zespołowego. W klasyfikacji konstruktorów McLaren zwyciężył, pokonując o 23 punkty Ferrari i o 114 punktów Williamsa. Był to pierwszy podwójny tytuł mistrzowski dla McLarena od 1991. Był to ostatni sezon, w którym McLaren zdobył tytuł wśród konstruktorów.
Sezon 1999 był rokiem rywalizacji między brytyjskim zespołem a Ferrari – do samego końca rywalizacji o tytuł walczyli Häkkinen i Eddie Irvine, który otrzymał szansę po wypadku Michaela Schumachera podczas Grand Prix Wielkiej Brytanii, w którym Niemiec złamał nogę i musiał pauzować przez sześć wyścigów. Ostatecznie zwycięstwo w klasyfikacji kierowców powędrowało do Fina, który w całym sezonie wygrał pięć wyścigów, jednak w klasyfikacji konstruktorów McLaren musiał ustąpić Ferrari, które wygrało po raz pierwszy od 1983.
Na szczycie stawki, zakończenie współpracy z Imperial Tobacco (2000-2006).
W sezonie 2000 kontynuowano współpracę Häkkinena i Coultharda, choć było odrobinę gorzej, niż w ostatnich dwóch sezonach – kierowcy wygrali łącznie siedem wyścigów, lecz nie wystarczyło to do zdobycia tytułów mistrzowskich, po które sięgnęło Ferrari wraz z ich kierowcą, Michaelem Schumacherem. McLaren zakończył zmagania na drugiej pozycji, natomiast na tej samej pozycji w klasyfikacji kierowców został sklasyfikowany Mika Häkkinen. Podobna sytuacja miała miejsce w 2001, jednak to David Coulthard okazał się lepszy od Fina, po raz pierwszy od 1997 roku. Wtedy McLaren wygrał cztery wyścigi, w Brazylii, Austrii, Wielkiej Brytanii i w Stanach Zjednoczonych.
We wrześniu 2001, Häkkinen ogłosił roczną przerwę w startach i jego miejsce zajął Kimi Räikkönen, wcześniej kierowca Saubera. Dwukrotny mistrz świata później ogłosił definitywne odejście z Formuły 1. Sezon 2002 był rokiem dominacji Ferrari, wygrywając piętnaście z siedemnastu wyścigów – jednym z wyścigów niewygranych przez stajnię z Maranello było Grand Prix Monako, gdzie zwycięzcą został David Coulthard. W klasyfikacji konstruktorów, McLaren zajął trzecie miejsce, zostając dodatkowo wyprzedzonym przez Williamsa.
Sezon 2003 McLaren rozpoczął z tym samym składem kierowców. Kierowcy brytyjskiej ekipy wygrali pierwsze dwa wyścigi. Jednak sytuacja była nieco skomplikowana, gdy model MP4-18 nie przeszedł testów zderzeniowych i sprawiał kłopoty w trakcie testowania, zmuszając zespół do rozwijania wersji „D” samochodu MP4-17. Mimo tego Fin do ostatniego wyścigu walczył o tytuł mistrzowski, przegrywając ostatecznie z Schumacherem o dwa punkty. Ponownie zespół znalazł się na trzecim miejscu, za Ferrari i Williamsem.
Współpraca Coultharda z Räikkönenem kontynuowana była także w sezonie 2004 – Adrian Newey przyznał, że model MP4-19 jest „debugowaną wersją MP4-18" (od Grand Prix Francji używano wersji B tego modelu). W całym sezonie Räikkönen wygrał jeden wyścig, Grand Prix Belgii, zdobywając także pole position do Grand Prix Wielkiej Brytanii. W klasyfikacji konstruktorów, McLaren zajął piąte miejsce z 69 punktami.
W sezonie 2005 dochodzi do zmiany drugiego kierowcy – partnerem zespołowym Räikkönena zostaje Juan Pablo Montoya. Z powodu kontuzji barku Kolumbijczyk był zastępowany przez Pedro de la Rosę (w Grand Prix Bahrajnu) i Alexandra Wurza (w Grand Prix San Marino). Kierowcy McLarena w sumie wygrali dziesięć wyścigów – Räikkönen był najlepszy podczas wyścigów w Hiszpanii, Monako, Kanadzie, na Węgrzech, w Turcji, Belgii i Japonii. Montoya wygrał w trzech eliminacjach – Grand Prix Wielkiej Brytanii, Grand Prix Włoch i Grand Prix Brazylii. Problemy z niezawodnością sprawiają, że McLaren przegrał walkę o tytuł mistrzowski w rywalizacji konstruktorów z Renault o dziewięć punktów. Natomiast w klasyfikacji kierowców, Kimi Räikkönen zajął drugie miejsce ze stratą 21 punktów do Fernando Alonso. W trakcie weekendu wyścigowego na Hungaroringu, ze względu na wprowadzenie zakazu reklamowania wyrobów tytoniowych, doszło do zakończenia współpracy z marką Imperial Tobacco, przez co w samochodach nie było już loga firmy West.
Przed rozpoczęciem sezonu 2006, Adrian Newey odszedł do Red Bull Racing. Po raz pierwszy od 1997, kierowcy nie odnoszą pojedynczego zwycięstwa, ponadto po Grand Prix Stanów Zjednoczonych, Juan Pablo Montoya zakończył współpracę z McLarenem, przechodząc do serii NASCAR, a miejsce Kolumbijczyka zajął Pedro de la Rosa. McLaren na koniec sezonu zajmuje trzecie miejsce w klasyfikacji konstruktorów, natomiast najlepszym kierowcą McLarena był Räikkönen, który zajął piąte miejsce tracąc 69 punktów do Alonso. Po sezonie, Fin odszedł do Ferrari w miejsce Michaela Schumachera. Brytyjski dziennikarz, Steve Matchett argumentował, że słaba niezawodność McLarena w ostatnich latach była spowodowana brakiem ciągłości i stabilności zespołu. Między innymi tego przyczyną były próby pozyskania Neweya do Jaguara i przejście do Red Bulla, zmiana siedziby zespołu i zmiany personalne w firmie Mercedesa.
Sponsoring tytularny Vodafone (2007-2012).
14 grudnia 2005, McLaren ogłosił, że Vodafone został oficjalnym partnerem komunikacyjnym zespołu, a także sponsorem tytularnym. Zyskał także pewne prawa do wykorzystywania wizerunku zespołu w celach marketingowych. Umowa zaczęła obowiązywać od sezonu 2007, właśnie wtedy nazwa zespołu została zmieniona na "Vodafone McLaren Mercedes". Doszło także do zmiany składu kierowców – nowymi reprezentantami McLarena zostali Fernando Alonso, który przeszedł z Renault i Lewis Hamilton, mistrz Serii GP2 z 2006. W całym sezonie kierowcy wygrali ośmiokrotnie, jednak w trakcie sezonu zaczęły pojawiać się nieporozumienia między kierowcami. W klasyfikacji kierowców zarówno Brytyjczyk, jak i Hiszpan mieli szanse na tytuł mistrzowski, jednak ostatecznie zwycięstwo przypadło Räikkönenowi, a Hamilton i Alonso zdobyli odpowiednio drugie i trzecie miejsce, tracąc punkt do Fina. W listopadzie 2007, McLaren i Alonso zgodzili rozwiązać umowę za obopólną zgodą, a miejsce dwukrotnego mistrza świata zajął Heikki Kovalainen, startujący do tej pory dla Renault
Sezon 2008 stał pod znakiem walki Lewisa Hamiltona z Felipe Massą. Brytyjczyk wygrał pięć wyścigów – również dojechał do mety Grand Prix Belgii jako pierwszy, uznano, że Hamilton przeciął szykanę w celu uzyskania przewagi i spadł on na trzecią pozycję. Przed finałowym wyścigiem sezonu, Grand Prix Brazylii, Hamilton miał siedem punktów przewagi nad Massą. Brazylijczyk wygrał wyścig, jednak dzięki piątej pozycji Hamiltona to Brytyjczyk mógł cieszyć się ze zdobycia tytułu mistrzowskiego, mając przewagę zaledwie punktu nad kierowcą Ferrari. Mimo zwycięstwa w Grand Prix Węgier, Kovalainen zakończył rok na siódmej pozycji. McLaren w całym sezonie zgromadził 151 punktów, co dało im drugą pozycję w klasyfikacji konstruktorów, przegrywając z włoską stajnią.
Kolejny sezon był pełen zmian – zmieniono aerodynamikę samochodów, aby umożliwić więcej wyprzedzeń, powrócono do opon typu slick i zabroniono wszelkich dodatków aerodynamicznych używanych w poprzednim sezonie. Rok ten był zdominowany przez zespoły Brawn GP i Red Bull Racing. W całym sezonie Lewis Hamilton zapewnił McLarenowi dwa zwycięstwa – w Grand Prix Węgier i Grand Prix Singapuru. Ponadto Brytyjczyk dojechał na drugiej pozycji w Grand Prix Europy i na trzecim miejscu w Grand Prix Japonii i Grand Prix Brazylii. W klasyfikacji konstruktorów, McLaren został sklasyfikowany na trzeciej pozycji gromadząc 71 punktów.
Przed sezonem 2010 Kovalainen odszedł do Lotusa, a jego miejsce zajął Jenson Button, dzięki czemu zespół miał w pełni brytyjski skład. Zespół regularnie punktował. Button wygrał dwa wyścigi, w Australii i Chinach, natomiast Hamilton zwyciężał w wyścigach o Grand Prix Turcji, Grand Prix Kanady i Grand Prix Belgii. Sezon 2010 zakończył się dla zespołu zdobyciem tytułu wicemistrzowskiego, ze stratą 44 punktów do Red Bull Racing.
Na sezon 2011 zachowano dotychczasowy skład kierowców. Kierowcy McLarena wygrali łącznie sześć wyścigów. Hamilton był najlepszy w wyścigach o Grand Prix Chin, Grand Prix Niemiec i Grand Prix Abu Zabi, a Button wygrywał w Kanadzie, na Węgrzech i w Japonii. W klasyfikacji kierowców, lepszy okazał się Button, który zgromadził 270 punktów i zdobył wicemistrzostwo, natomiast Hamilton został sklasyfikowany na piątej pozycji z 227 punktami. W klasyfikacji konstruktorów, drugi raz z rzędu McLaren zajął drugą pozycję z dorobkiem 497 punktów.
Przed sezonem 2012 nie dokonano znaczących zmian w składzie zespołu, zarówno jeśli chodzi o kierownictwo, jak i o kierowców. Kierowcy McLarena rozpoczęli sezon na wysokim poziomie. Button wygrał wyścig o Grand Prix Australii, w którym Hamilton stanął na trzecim stopniu podium. Również w kolejnych dwóch wyścigach Hamilton był trzeci, a Button stanął na drugim stopniu podium w Chinach. W dalszej części sezonu kierowcy wygrywali jeszcze sześciokrotnie. Hamilton był najlepszy w Kanadzie, na Węgrzech, we Włoszech i w Stanach Zjednoczonych, a Button zwyciężał w wyścigach o Grand Prix Belgii i Grand Prix Brazylii. Mimo większej liczby zwycięstw niż w poprzednim sezonie, Hamilton i Button zakończyli sezon poza podium klasyfikacji generalnej, a w klasyfikacji konstruktorów McLaren został sklasyfikowany na trzecim miejscu.
Afera szpiegowska.
W trakcie sezonu 2007 wybuchła afera szpiegowska, w którą zamieszane były zespoły McLaren i Ferrari. Brytyjski zespół został oskarżony o przekazywanie tajnych informacji technicznych Ferrari, a osobami najbardziej zamieszanymi w całą sprawę byli Mike Coughlan oraz Nigel Stepney, kierownik techniczny włoskiej ekipy.
Na pierwszej rozprawie McLaren został uznany winnym złamania artykułu 151c Międzynarodowego Kodeksu Sportowego, jednak nie została wymierzona kara. Z tej decyzji nie byli zadowoleni m.in. Flavio Briatore (szef Renault), Luigi Macaluso (prezydent Włoskiej Federacji Samochodowej) i zespół Ferrari, który zamierzał podać do sądu McLarena. Po licznych głosach niezadowolenia FIA postanowiła wznowić śledztwo. W trakcie śledztwa ujawniono, że Pedro de la Rosa i Fernando Alonso, za pomocą sms-ów, e-maili czy rozmów telefonicznych wymieniali się uwagami dotyczącymi danych technicznych Ferrari. Ostatecznie, w wyniku afery szpiegowskiej odebrano wszystkie punkty zespołowi w klasyfikacji konstruktorów, a McLaren musiał zapłacić karę w wysokości 100 milionów dolarów.
Końcowe lata współpracy (2013-2014).
28 września 2012 poinformowano, że Lewis Hamilton, począwszy od sezonu 2013 będzie kierowcą Mercedesa, a jego kokpit zajmie Sergio Pérez, dotychczasowy kierowca Saubera. Model MP4-28 miał dać nadzieje na walkę o tytuły, jednak efekt był niezadowalający – po raz pierwszy od 1980 żaden z kierowców McLarena nie stanął na podium wyścigu, a najlepszy wynik zanotował Jenson Button, który dojechał w Grand Prix Brazylii na czwartej pozycji. W klasyfikacji konstruktorów McLaren został sklasyfikowany na piątej pozycji z liczbą 122 punktów. 14 listopada 2013, McLaren ogłosił, że kierowcami zespołu w sezonie 2014 będą Jenson Button i Kevin Magnussen.
Po sezonie 2013, doszło do wielu zmian personalnych w ekipie. Niespodziewanie w styczniu 2014 roku Ron Dennis został mianowany przez udziałowców nowym dyrektorem wykonawczym McLarena. Szef grupy McLaren zastąpił na tym stanowisku Martina Whitmarsha. Dennis przeprowadził restrukturyzację zespołu, w ramach której dyrektorem wyścigowym zespołu został Éric Boullier, były szef Lotusa. Sezon ten oznaczał również znaczące zmiany w budowie silnika, ale i także w budowie bolidu i aerodynamice. Ponadto po sezonie 2013, zespół utracił sponsoring tytularny Vodafone’a.
Podczas pierwszego wyścigu sezonu, Grand Prix Australii, Magnussen i Button, po dyskwalifikacji Daniela Ricciardo, zajęli odpowiednio drugie i trzecie miejsce. Jak się potem okazało, był to najlepszy start zespołu w sezonie. Blisko podium znajdował się Jenson Button, który dojeżdżał na czwartej pozycji w Kanadzie, Wielkiej Brytanii i Rosji. Sezon był jednak nieco lepszy od poprzedniego. Zespół uzbierał łącznie 181 punktów, co dało piąte miejsce w końcowej klasyfikacji konstruktorów.
Powrót do współpracy z Hondą (2015-2017).
16 maja 2013, Honda potwierdziła powrót do Formuły 1 jako dostawca jednostek napędowych dla McLarena od sezonu 2015, odnawiając tym samym współpracę z zespołem. Kierowcami na sezon 2015 zostali Jenson Button i Fernando Alonso, który powrócił do stajni po ośmiu latach, natomiast Kevin Magnussen powrócił do roli kierowcy testowego. Podczas testów przedsezonowych na torze Circuit de Barcelona-Catalunya, Alonso uderzył w betonowy mur i doznał wstrząśnienia mózgu, w wyniku czego Kevin Magnussen zastąpił go w pierwszym wyścigu sezonu, Grand Prix Australii. W niej Jenson Button zajął jedenastą pozycję, z dwoma okrążeniami straty do Lewisa Hamiltona, ponadto był ostatnim kierowcą, który dojechał do mety eliminacji. Po znacznej zawodności i początkowych sugestiach, że silnik Hondy był słabszy w porównaniu z konkurentami, stały wzrost wydajności ostatecznie spowodował, że Button zdobył pierwsze punkty w sezonie podczas Grand Prix Monako, gdzie zajął ósme miejsce. Z kolei ta sztuka udała się Alonso podczas Grand Prix Wielkiej Brytanii. Grand Prix Węgier było najlepszą eliminacją w sezonie dla McLarena, gdzie Alonso i Button zajęli odpowiednio piąte i dziewiąte miejsce. Po czterech wyścigach bez punktów, Button zajął dziewiąte miejsce w Grand Prix Rosji i szóste w Grand Prix Stanów Zjednoczonych. W klasyfikacji konstruktorów, McLaren zajął dziewiąte miejsce z 27 punktami, co było najgorszym wynikiem McLarena od 1980.
W sezonie 2016, McLaren pozostawił Fernando Alonso i Jensona Buttona w składzie kierowców. Drugi rok współpracy z Hondą był bardziej obiecujący niż pierwszy, ponieważ zespół był w stanie częściej walczyć o punkty. Sezon ten rozpoczął się kolizją Alonso z Estebanem Gutiérrezem podczas Grand Prix Australii, w którym Hiszpan doznał złamania żebra i miał niewielką odmę opłucną. Po niedopuszczeniu hiszpańskiego kierowcy do udziału w Grand Prix Bahrajnu, partnerem zespołowym Brytyjczyka był na ten wyścig Stoffel Vandoorne, który zdobył dla zespołu pierwszy punkt w sezonie, zajmując dziesiąte miejsce. Zespół zdobył kolejne punkty w Rosji, gdzie Alonso i Button zajęli odpowiednio szóste i dziesiąte miejsce. Deszczowy wyścig w Monako przyniósł najlepszy wyścig w sezonie dla zespołu, gdzie Alonso zajął piąte miejsce, utrzymując za sobą przez wiele okrążeń Nico Rosberga, natomiast Button dojechał na dziewiątym miejscu. Podczas kwalifikacji do Grand Prix Austrii, Jenson Button zanotował najlepszy wynik sezonu, zajmując szóste miejsce. Po rozczarowującym występie w Grand Prix Wielkiej Brytanii, zespół zdobywał punkty w trzech następnych wyścigach. Fernando Alonso i Jenson Button zajęli w klasyfikacji kierowców odpowiednio dziesiąte i piętnaste miejsce, natomiast McLaren ukończył sezon na szóstej pozycji z 76 punktami.
3 września 2016, McLaren ogłosił, że reprezentantami zespołu będą Fernando Alonso i Stoffel Vandoorne, natomiast Jenson Button ogłosił roczną przerwę od startów w Formule 1. W lutym 2017, McLaren poinformował o dołączeniu Lando Norrisa do ich programu rozwojowego
Ze względu na udział Fernando Alonso w wyścigu Indianapolis 500, podczas Grand Prix Monako do kokpitu powrócił Jenson Button. Pierwsze punkty w sezonie dla ekipy zdobył Hiszpan podczas Grand Prix Azerbejdżanu, zajmując dziewiątą pozycję. Natomiast Grand Prix Węgier było najlepszym wyścigiem sezonu dla zespołu, gdzie Alonso zajął szóstą, a Vandoorne dziesiątą pozycję. Kolejne punkty zdobywał Belg w wyścigach w Singapurze i Malezji, zajmując dwukrotnie siódme miejsce, natomiast Hiszpan w trzech ostatnich eliminacjach dojeżdżał na punktowanych pozycjach. Sezon 2017 stajnia zakończyła na przedostatniej, dziewiątej pozycji w klasyfikacji konstruktorów z liczbą 30 punktów, wyprzedzając tylko Saubera.
Współpraca z Renault (2018-2020).
15 września 2017, McLaren ogłosił, że z końcem sezonu 2017 zakończy współpracę z Hondą i będą korzystać z silników Renault. Szef zespołu, Éric Boullier przyznał, że słabe wyniki zespołu w sezonach 2015-2017 były „wizerunkową katastrofą”. Kierowcami zespołu pozostali Fernando Alonso i Stoffel Vandoorne.
Na otwarcie sezonu 2018, w Grand Prix Australii, Fernando Alonso zaliczył najlepszy wynik od Grand Prix Monako 2016, zajmując piąte miejsce. Hiszpan wówczas powiedział, że McLaren będzie walczył o awans na szczyt stawki, stawiając za cel walkę z Red Bull Racing. Po dobrym początku sezonu, zdobywając punkty w kolejnych czterech wyścigach, McLaren do końca sezonu zdobył zaledwie 22 punkty, o osiem punktów mniej niż w tym samym czasie w sezonie 2017. Pierwszy sezon współpracy McLarena i Renault zakończyło się szóstą pozycją brytyjskiej stajni w klasyfikacji konstruktorów, zdobywając 62 punkty. 14 sierpnia 2018, Fernando Alonso ogłosił, że nie będzie rywalizował w sezonie 2019, kończąc przygodę z Formułą 1, natomiast kilka dni później ogłoszono, że zespół nie przedłuży kontraktu ze Stoffelem Vandoorne’em.
Sezon 2019 stajnia rozpoczęła z nowym składem kierowców. Nowymi reprezentantami McLarena zostali Carlos Sainz Jr., dotychczas startujący w Renault i Lando Norris, wicemistrz Formuły 2 z 2018. Rok ten był zdecydowanie lepszy dla zespołu, okazując się najlepszym konstruktorem spoza czołowej trójki. Podczas Grand Prix Brazylii, Sainz dojechał do mety na czwartej pozycji, jednak potem ukarano Lewisa Hamiltona za kolizję z Alexandrem Albonem doliczeniem pięciu sekund do końcowego wyniku, co dało Hiszpanowi ostatecznie awans na trzecią pozycję i pierwsze podium od Grand Prix Australii 2014. Kierowcy zespołu łącznie zdobyli 145 punktów, co dało im czwarte miejsce w klasyfikacji konstruktorów, wyprzedzając swojego najbliższego konkurenta, Renault. W klasyfikacji kierowców, Carlos Sainz Jr. zajął szóste miejsce z 96 punktami, natomiast Lando Norris został sklasyfikowany na jedenastej pozycji, zdobywając 49 punktów.
W trakcie sezonu 2019, zespół ogłosił pozostawienie dotychczasowego składu kierowców na sezon 2020. Przed wyścigiem o Grand Prix Australii, ze względu na pozytywny wynik testu na SARS-CoV-2 u jednego z pracowników McLarena, brytyjski zespół postanowił wycofać się z udziału, lecz ostatecznie wyścig został odwołany. Kierowcy częściej zdobywali punkty, ponadto dwukrotnie stali na podium – Norris podczas Grand Prix Austrii 2020, zajmując trzecie miejsce, po karze dla Lewisa Hamiltona, natomiast Sainz dojechał do mety Grand Prix Włoch 2020 na drugiej pozycji. W klasyfikacji kierowców, Carlos Sainz Jr. zajął szóste miejsce ze 105 punktami, natomiast Lando Norris został sklasyfikowany cztery pozycje niżej, zdobywając 97 punktów. W klasyfikacji konstruktorów, McLaren walczył z Racing Point o trzecie miejsce w klasyfikacji konstruktorów, wygrywając tę walkę, zdobywając 202 punkty, o siedem punktów więcej od Racing Point, jednak zespół z Silverstone otrzymał karę odjęcia piętnastu punktów, w wyniku protestu Renault ws. kanałów chłodzenia hamulców.
Powrót do współpracy z Mercedesem (od 2021).
We wrześniu 2019, zespół ogłosił, że nie przedłuży umowy z Renault na dostawy silników, informując także powrocie do współpracy z Mercedesem od sezonu 2021. 14 maja 2020 ogłoszono, że Carlos Sainz Jr. podpisze kontrakt z Ferrari na starty w sezonach 2021-2022, natomiast tego samego dnia McLaren ogłosił zakontraktowanie Daniela Ricciardo.
W sezonie 2021 zespół wykorzysta bolid McLaren MCL35, który zostanie przystosowany do nowego producenta jednostki napędowej. Nowa wersja bolidu zostanie oznaczona dodatkowo literą „M”. 15 lutego 2021 w siedzibie McLaren Technology Centre w Woking odbyła się oficjalna prezentacja nowego bolidu. Ze względu na zmianę dostawcy jednostek napędowych McLaren MCL35 został przeprojektowany. Linia podwozia, a także znaczące dla aerodynamiki elementy nadwozia, m.in. tylne skrzydło oraz obudowa skrzyni biegów uległy zmianom, co skutkowało, że zespół McLaren, jako jedyny zespół w sezonie 2021 wystąpił o ponowną homologację bolidu. McLaren MCL35M przeszedł pozytywnie testy zderzeniowe FIA w grudniu 2020.
Podczas sezonu 2022 zespół ogłosił, że na sezon 2023 zakontraktowano Oscara Piastri.
Charakterystyka zespołu.
McLaren Racing jest częścią McLaren Group, w której znajdują się także McLaren Automotive i McLaren Applied. Zespół pracuje w budynku McLaren Technology Center w Woking, którego otwarcie nastąpiło 12 maja 2004.
Własność.
Od początku istnienia zespołu, właścicielem stajni był Bruce McLaren. Po śmierci McLarena w czerwcu 1970, Teddy Mayer przejął stajnię. W 1981 roku doszło do połączenia ekipy z zespołem Project Four Racing, kierowanym przez Rona Dennisa. Dennis został nowym szefem zespołu i w późniejszym czasie wykupił akcję pierwotnych udziałowców McLarena, w celu przejęcia pełnej kontroli nad ekipą.
Ron Dennis był szefem zespołu w latach 1980–2009, jednak przed sezonem 2009 oddał tę rolę Martinowi Whitmarshowi. 16 stycznia 2014 ogłoszono powrót Rona Dennisa do roli dyrektora wykonawczego McLaren Group, usuwając stanowisko szefa zespołu Formuły 1. Kilka dni później, Éric Boullier został mianowany dyrektorem wyścigowym, stając się odpowiedzialny za zespół wyścigowy. Francuz zrezygnował z tej roli w lipcu 2018, a następnie powołano Gila de Ferrana na stanowisko dyrektora sportowego. Ponadto, Andrea Stella został mianowany na dyrektora ds. wydajności. Od początku maja 2019, dyrektorem zarządzającym zespołu jest Andreas Seidl. Przed sezonem 2020, Andrea Stella awansował do roli dyrektora wyścigowego
21 listopada 2016, Zak Brown został ogłoszony nowym dyrektorem wykonawczym McLaren Technology Group po tym, kiedy Ron Dennis został z niej odsunięty. Natomiast 10 kwietnia 2018, Brown został dyrektorem generalnym McLaren Racing w ramach McLaren Group.
McLaren Racing Limited jest spółką w 100% zależną od McLaren Group. W 2000, Daimler, firma macierzysta Mercedesa wykupiła 40% udziałów, które posiadali do 2009, kiedy niemiecka marka zakupiła udziały w zespole Brawn GP, jednocześnie sprzedając swoje udziały McLarenowi. Około 56% udziałów posiada bahrańska firma inwestycyjna Mumtalakat, 14% należy do Mansoura Ojjeha, 10% do Michaela Latifiego, ojca Nicholasa Latifiego, a pozostałe 20% należy do pozostałych akcjonariuszy. W grudniu 2020, McLaren poinformował, że MSP Sports Capital zostało udziałowcem stajni, które do 2022 roku ma nabyć 35% udziałów.

</doc>
<doc id="100998" url="https://pl.wikipedia.org/wiki?curid=100998" title="P-grupa">
P-grupa

formula_1-grupa (także "grupa pierwsza", "grupa formula_1-pierwsza") – grupa, której rząd jest równy formula_3 gdzie formula_1 jest liczbą pierwszą a formula_5 jest dodatnią liczbą całkowitą.
Konkretne wartości formula_1 podstawia się do nazwy, np. dla formula_7 mówi się o 11-grupie.
Podgrupę grupy formula_8 nazywa się formula_1-podgrupą, jeżeli jest ona formula_1-grupą. Podgrupę formula_11 grupy skończonego rzędu formula_8 nazywa się formula_1-podgrupą Sylowa, jeśli jest największego możliwego rzędu. Z twierdzenia Sylowa wynika, że jeśli formula_14 gdzie formula_15 to formula_16
Własności.
Twierdzenie o centrum p-grupy.
Centrum formula_1-grupy jest nietrywialne, to znaczy, że formula_30 gdzie formula_31 jest elementem neutralnym formula_1-grupy (jak wiadomo, formula_33).
Dowód. Niech formula_8 będzie formula_1-grupą, tj. formula_36 dla pewnej liczby formula_37 oraz niech funkcja
dane wzorem
Odwzorowanie formula_40 jest działaniem grupy formula_8 na sobie (czyli na zbiorze formula_8).
Ponieważ
więc orbita formula_44 elementu formula_45 jest jednoelementowa wtedy i tylko wtedy, gdy formula_45 jest elementem centrum formula_47
Jeśli orbita formula_1-grupy formula_8 ma więcej niż jeden element, to liczba jej elementów jest podzielna przez formula_50
Istotnie, stabilizator formula_52 jest wtedy pogrupą formula_8 i jego rząd dzieli rząd G (wniosek z twierdzenia Lagrange’a), czyli formula_54 gdzie formula_55 (bo gdyby formula_56 to orbita byłaby jednoelementowa). Wówczas
formula_8 jest sumą wszystkich orbit, więc:
Stąd
dla pewnego s. Stąd formula_63 ale formula_64 bo formula_65 więc formula_66

</doc>
<doc id="101000" url="https://pl.wikipedia.org/wiki?curid=101000" title="Tryb tekstowy">
Tryb tekstowy

Tryb tekstowy – tryb pracy karty graficznej, w którym wyświetla ona tylko znaki tekstowe. Takimi znakami mogą być litery, cyfry, znaki przestankowe i tzw. semigrafika. Liczba kolumn i wierszy obrazu zależna jest od platformy – w komputerze osobistym IBM-PC standardowo jest to 25 wierszy i 80 kolumn. Obecnie większość komputerów po przeprowadzeniu testu POST uruchamia system operacyjny i przełącza się w tryb graficzny. Jeżeli system operacyjny pracuje w trybie tekstowym (np. MS-DOS), to w tym trybie pozostaje.
W przeciwieństwie do trybu graficznego, tryb tekstowy nie opisuje każdego punktu ekranu z osobna. Opis dotyczy pól o sztywno określonych wymiarach. W każdym polu może znajdować się znak/symbol, którego postać zależy od wybranej strony kodowej. W zależności od funkcjonalności karty graficznej taka strona kodowa może być ustawiona na stałe bądź może być modyfikowana i ustalana programowo.
Wykorzystywanie trybu tekstowego.
W systemie BIOS tryby tekstowe (podobnie jak tryby graficzne) są obsługiwane za pomocą przerwania 10h. Oprócz uruchamiania tego trybu i wyświetlania znaków oferuje ono inne przydatne opcje, jak np. definiowanie własnych znaków, co wykorzystywane jest do wyświetlania polskich znaków diakrytycznych. Liczba kolorów dostępnych w trybie tekstowym jest zazwyczaj niewielka. Najczęściej wykorzystywanym trybem tekstowym jest 80 kolumn po 25 znaków w 16 kolorach.
Specyficzne zastosowania.
Ośmiobitowe komputery Atari wyposażone są w dwa specyficzne tryby tekstowe: $04 i $05, które umożliwiają wyświetlanie pełnej palety kolorów dostępnej dla trybów graficznych oraz jednego dodatkowego. Dzięki definiowaniu własnych znaków możliwe jest wyświetlanie grafiki w podobny sposób jak to ma miejsce w trybach graficznych. Dla przykładu polska firma LK Avalon opracowała specjalne procedury animacji duszków umożliwiające tworzenie np. zaawansowanych gier i dem. Okazało się, że taka technika animacji jest bardzo wydajna.
W ośmiobitowym komputerze domowym Commodore 64, ze względu na łatwą zmianę zestawu znaków (generatora znaków) na własny, były stosowane podobne, jak w komputerach Atari, techniki symulowania trybów graficznych przy pomocy trybów tekstowych.

</doc>
<doc id="101001" url="https://pl.wikipedia.org/wiki?curid=101001" title="Tryb graficzny">
Tryb graficzny

Tryb graficzny – tryb pracy karty graficznej, w którym jest ona zdolna do zmiany parametrów każdego piksela obrazu, w przeciwieństwie do trybu tekstowego, gdzie modyfikowane mogą być tylko sztywno określone pola pikseli.
Obecnie większość komputerów po przeprowadzeniu testu POST przełącza się w tryb graficzny, gdyż zwykle w takim trybie pracuje zainstalowany na nim system operacyjny. Jeżeli nawet system ten pracuje w wierszu poleceń, to jest on obecnie często realizowany również w trybie graficznym, a nie – jak to miało miejsce dawniej – w trybie tekstowym.
Liczba punktów (pikseli) na ekranie i liczba możliwych do uzyskania ich kolorów są zależne od możliwości sprzętowych karty graficznej, głównie od ilości zainstalowanej i obsługiwanej przez nią pamięci. Parametry te zapisuje się poprzez podanie liczby możliwych do wyświetlenia punktów w poziomie i pionie oraz podanie liczby możliwych do wyświetlenia w tym trybie kolorów. Najczęściej liczby te są znormalizowane i ustandaryzowane. Przykładem może być standard VGA, który umożliwia wyświetlenie obrazu o parametrach 640×480×16, czyli 640 pikseli w poziomie i 480 pikseli w pionie przy użyciu 16 różnych kolorów.

</doc>
<doc id="101002" url="https://pl.wikipedia.org/wiki?curid=101002" title="CLI">
CLI



</doc>
<doc id="101004" url="https://pl.wikipedia.org/wiki?curid=101004" title="Sukcesja ekologiczna pierwotna">
Sukcesja ekologiczna pierwotna



</doc>
<doc id="101005" url="https://pl.wikipedia.org/wiki?curid=101005" title="Bob Bryan">
Bob Bryan

Robert Charles Bryan (ur. 29 kwietnia 1978 w Camarillo, Kalifornia) – amerykański tenisista, mistrz szesnastu turniejów wielkoszlemowych w grze podwójnej (Karierowy Wielki Szlem i Niekalendarzowy Wielki Szlem) i siedmiu w grze mieszanej, czterokrotny triumfator ATP World Tour Finals w grze podwójnej, lider rankingu ATP w grze podwójnej, złoty medalista igrzysk olimpijskich z Londynu (2012) oraz brązowy medalista igrzysk olimpijskich z Pekinu (2008) w grze podwójnej, zdobywca Pucharu Davisa 2007 wraz z drużyną Stanów Zjednoczonych. Brat bliźniak Mike’a Bryana, z którym współtworzył parę deblową.
Życie prywatne.
Robert Bryan jest synem Wayne’a i Kathy Bryanów, nauczycieli tenisa. Jego brat bliźniak, Mike Bryan, jest od niego starszy o dwie minuty. Ojciec Wayne jest prawnikiem, muzykiem, narodowym trenerem tenisowym, komentatorem i trzykrotnie został wybrany Trenerem Roku przez WTT. Angażował się w wiele działań organizacji ATP, między innymi Dni Dziecka organizowane podczas różnych turniejów. Matka Kathy, z domu Blake, to była tenisistka, która czterokrotnie występowała w wielkoszlemowym Wimbledonie i doszła do ćwierćfinału gry mieszanej w 1965 roku.
Bob Bryan lubi grać w koszykówkę. Razem z bratem założył zespół muzyczny, w którym gra na keyboardzie, a Mike na bębnach i gitarze. Organizują koncerty podczas imprez tenisowych i spotkań charytatywnych na całym świecie. Podczas US Open 2009 wydali własny album, zatytułowany "Let it rip".
Dnia 13 grudnia 2010 roku poślubił w Miami prawniczkę Michelle Alvarez. 31 stycznia 2012 roku na Florydzie urodziła się ich córka, Micaela Brooke Bryan. Dziewczynka otrzymała imię na cześć swojej prababci Micaeli oraz na cześć mamy Michelle i wuja Michaela.
Kariera tenisowa.
Robert Bryan, znany na światowych arenach jako Bob Bryan, rozpoczął treningi tenisowe już w wieku dwóch lat. Był tenisistą leworęcznym z jednoręcznym backhandem. Od sierpnia 1994 roku występował w turniejach juniorskich Międzynarodowej Federacji Tenisowej. W 1996 roku razem z bratem Mikiem zwyciężył w wielkoszlemowym US Open w grze podwójnej chłopców. W klasyfikacjach do lat osiemnastu zajmował najwyżej 31. miejsce w singlu i 12. w deblu, miało to miejsce na zakończenie sezonu 1996.
W sierpniu 1995 roku bracia Bryanowie po raz pierwszy zagrali w seniorskim turnieju wielkoszlemowym w grze podwójnej. W pierwszej rundzie US Open ulegli 0:6, 4:6 Grantowi Connellowi i Patrickowi Galbraithowi. Pierwszy profesjonalny mecz wygrali w Atlancie, w kwietniu 1996 roku, pokonując Marka Keila i Dave’a Randalla 7:6, 7:6. W lipcu 1997 roku Amerykanin zadebiutował w zawodach ATP World Tour w grze pojedynczej. W pojedynku otwarcia w Los Angeles musiał uznać jednak wyższość rodaka Glenna Weinera i odpadł wynikiem 4:6, 3:6. W roku 1998 otrzymał status profesjonalnego tenisisty.
W sierpniu wygrał swój pierwszy mecz w drabince głównej turnieju ATP. Stało się to w Indianapolis, a pokonał 6:1, 0:6, 6:1 rodaka Steve’a Campbella (przegrał potem z Marcelo Riosem). Odnosił sukcesy w mniejszych zawodach, challengerach i futuresach, głównie na terenie Stanów Zjednoczonych. W marcu 1999 roku Bryanowie dotarli do ćwierćfinałów dwóch ważnych turniejów, w Indian Wells i Miami, co zapewniło im awans do grona stu najlepszych deblistów świata. Pokonali tam m.in. Jonasa Bjorkmana, Patricka Raftera i Fabrice’a Santoro. Miesiąc później po raz pierwszy zagrali w finale w Orlando, pokonani przez Jima Couriera i Todda Woodbridge’a.
W czerwcu 2000 Bob Bryan osiągnął swój najlepszy indywidualny rezultat, awansując do ćwierćfinału w Queen’s Club w Londynie. Pokonał po drodze m.in. Tima Henmana, a potem Maksa Mirnego, przegrał z Pete’em Samprasem. Liczne sukcesy w challengerach zapewniły mu 113. miejsce na światowej liście singlowej ATP, według notowań z dnia 13 listopada. Nigdy potem nie był klasyfikowany wyżej w tym rankingu. We wrześniu 200 awansował wspólnie ze swoim bratem po raz pierwszy do wielkoszlemowego ćwierćfinału, podczas US Open, pokonani przez Ricka Leacha i Ellisa Ferreirę. W lutym 2001 w Memphis Bryanowie po raz pierwszy zakończyli zawody jako niepokonani. Zapewniło im to awans do czołowej pięćdziesiątki deblowej klasyfikacji ATP. Latem wygrali również w Queen’s Clubie i znaleźli się w półfinale Wimbledonu, pokonując w trzecim meczu Björkmana i Woodbridge’a. W tym sezonie zdobyli jeszcze mistrzostwa w Newport i Los Angeles, doszli ponadto do finału w Waszyngtonie. Zostali siódmym deblem świata na koniec sezonu i pierwszym rodzeństwem, które wspólnie wygrało cztery turnieje w jednym roku (dotychczasowymi rekordzistami byli bracia Gullicksonowie, którzy w latach 1978 i 1982 wygrywali po trzy imprezy).
Rok 2002 Bryanowie rozpoczęli od finału w Adelaide i ćwierćfinału Australian Open. Tydzień po tygodniu zwyciężali w Acapulco i Scottsdale, eliminując między innymi najlepszych wówczas na świecie Donalda Johnsona i Jareda Palmera. Latem triumfowali w Newport, a potem w zawodach z serii Masters Series w Toronto po finale z najwyżej rozstawionymi Markiem Knowlesem i Danielem Nestorem. Zagrali w półfinale Wimbledonu i US Open, wieńcząc sezon triumfem w Bazylei. Zostali sklasyfikowani w gronie dziesięciu najlepszych deblistów globu. Bob Bryan wystąpił też w finale gry mieszanej US Open (pierwszy wielkoszlemowy finał w karierze) w parze z Katariną Srebotnik. Pokonali ich Mike Bryan i jego partnerka Lisa Raymond.
W kwietniu 2003 roku bliźniacy wywalczyli kolejny tytuł, w Barcelonie. W czerwcu po raz pierwszy został wielkoszlemowym mistrzem w grze podwójnej, a puchar przywiózł z paryskiego French Open. W finale Amerykanie w dwóch setach pokonali Paula Haarhuisa i Jewgienija Kafelnikowa. Dzięki temu sukcesowi Bryan awansował na trzecie miejsce w deblowym rankingu ATP. Finał US Open przegrał w deblu z Bjorkmanem i Woodbridge’em, natomiast u boku Katariny Srebotnik zdobył swoje pierwsze mistrzostwo mikstowe. Wynik z Nowego Jorku sprawił, że Bryanowie zostali nowymi liderami klasyfikacji ATP w grze podwójnej, według notowań z 8 września 2003 roku. Zastąpili na tym miejscu Maksa Mirnego, ale po sześciu tygodniach ponownie musieli oddać prowadzenie Białorusinowi.
W styczniu 2004 jako najwyżej rozstawieni Bryanowie awansowali do finału Australian Open, pokonani przez Michaela Llodrę i Fabrice’a Santoro. Od 2 lutego do 6 czerwca byli najlepszymi deblistami świata według rankingów, stracili tę pozycję po French Open na rzecz Jonasa Björkmana. W listopadzie wygrali Masters Cup, rozgrywane w Houston. W finale ich przeciwnikami byli Wayne Black i Kevin Ullyett. Amerykanin dodatkowo obronił mikstowy tytuł na US Open, tym razem jego partnerką była Wiera Zwonariowa.
W roku 2005 Bryanowie wygrali po raz trzeci z rzędu przynajmniej pięć trofeów w jednym sezonie. Zdobyli swoje drugie mistrzostwo w wielkoszlemowym US Open, ale zagrali w finałach wszystkich czterech takich turniejów (jako drugi debel w ciągu ostatnich pięćdziesięciu lat, wcześniej w 1999 dokonali tego Mahesh Bhupathi i Leander Paes). Powrócili na pierwsze miejsce w światowych notowaniach. W Waszyngtonie odnieśli swój trzysetny wspólnie wygrany mecz. Ponadto zagrali w półfinałach Masters Cup, do których zakwalifikowali się po raz trzeci z rzędu. Jednocześnie Bob Bryan zrezygnował z profesjonalnych występów w grze pojedynczej na rzecz kariery deblowej. W 2006 bracia zdobyli Karierowego Wielkiego Szlema, triumfując po raz pierwszy na kortach Wimbledonu po finale z Fabrice’em Santoro i Nenadem Zimonjiciem. W swoim trzecim z rzędu finale Australian Open zdobyli pierwszy tytuł w Melbourne. Jako trzecia para w historii ery open wystąpili w siedmiu finałach wielkoszlemowych z rzędu (poprzednio tego dokonali Todd Woodbridge i Mark Woodforde). Bryan zwyciężył w grze mieszanej w US Open. Partnerowała mu Martina Navratilova i był to ostatni mecz w jej wieloletniej karierze. Ponadto został mikstowym wicemistrzem Wimbledonu u boku Venus Williams.
W 2007 Amerykanie obronili tytuł z Australian Open i przegrali finał Wimbledonu. Zakończyli sezon na pierwszym miejscu po raz czwarty w ciągu pięciu lat (nikt wcześniej nie osiągnął takiego rezultatu). Wywalczyli prawo gry w Masters Cup, jednak zrezygnowali z występu z powodu kontuzji łokcia Mike’a. W listopadzie weszli w skład amerykańskiej drużyny, która zdobyła Puchar Davisa. W roku 2008 bliźniacy zostali wyprzedzeni w klasyfikacji rankingowej przez Daniela Nestora i Nenada Zimonjicia. Przegrali z nimi finałowy mecz Masters Cup, którego zwycięzcy mieli zostać liderami rankingu na koniec sezonu. Ponadto wywalczyli brązowy medal na igrzyskach olimpijskich w Pekinie; przegrali z późniejszymi mistrzami olimpijskimi, Rogerem Federerem i Stanislasem Wawrinką. Zdobyli szósty tytuł wielkoszlemowy, triumfując w US Open. Bracia spotkali się również w mikstowym finale Wimbledonu, gdzie Bob w parze z Samanthą Stosur okazali się lepsi od Mike’a i Katariny Srebotnik. Bryan wygrał też Roland Garros razem z Wiktoryją Azaranką.
W sezonie 2009 Bryanowie odnieśli mistrzostwo Australian Open, finał Wimbledonu i półfinał French Open. Zostali najlepszym deblem w historii amerykańskich rozgrywek o Puchar Davisa, zapisując na swoim koncie najwięcej zwycięstw w historii. Powrócili na pierwsze miejsce rankingu deblowego na koniec sezonu dzięki triumfowi w World Tour Finals. Po raz piąty w karierze okazali się najlepszymi graczami w grze podwójnej na koniec roku, czym wyrównali rekord Woodbridge’a i Woodforde’a, a rok później zostali samodzielnymi liderami w tej statystyce. W 2010 zwyciężyli we wszystkich finałach, w jakich wystąpili, w tym w Australian Open (czwarty triumf w Melbourne). W lutym zostali pierwszą drużyną w erze open, która wygrała sześćset profesjonalnych meczów. We wrześniu po raz trzeci zostali mistrzami US Open. Amerykanin dodatkowo wywalczył tytuł w Nowym Jorku w grze mieszanej razem z Liezel Huber i jako pierwszy mężczyzna od czasów Kevina Currena (1982) wygrał dwie konkurencje na Flushing Meadows.
W styczniu 2011 roku wywalczyli dziesiąte mistrzostwo wielkoszlemowe, w Australian Open i jedenaste w Wimbledonie. Pod koniec roku wyprzedzili Johna McEnroe’a na pozycji lidera klasyfikacji ilości tygodni spędzonych na pierwszym miejscu światowych list deblowych – ich rodak był numerem jeden przez 269 tygodni.
W sezonie 2012 Bryanowie zostali finalistami turnieju Australian Open, w finale którego przegrali z Leanderem Paesem oraz Radkiem Štěpánkiem. Podczas French Open również doszli do finału, w którym przegrali z Maksem Mirnym i Danielem Nestorem. Na Wimbledonie dotarli do półfinału, w którym przegrali z triumfatorami, Jonathanem Marrayem i Frederikiem Nielsenem. W turnieju rangi ATP World Tour 250 w Londynie także osiągnęli finał, w którym przegrali z Mirnym i Nestorem. Razem z bratem zdobyli złoty medal igrzysk olimpijskich z Londynu (2012) w grze podwójnej. W meczu finałowym pokonali debel Michaël Llodra-Jo-Wilfried Tsonga wynikiem 6:4, 7:6(2). Oprócz tego zwyciężyli jeszcze w Sydney, Monte Carlo, Nicei i Toronto. We wrześniu Bob Bryan wywalczył dwunasty tytuł wielkoszlemowy, na US Open, po zwycięstwie w finale 6:3, 6:4 nad Leanderem Paesem i Radkiem Štěpánkiem.
Rok 2013 Amerykanin zaczął, wspólnie z bratem, od zwycięstwa w Sydney, w ramach przygotowań do Australian Open. W Melbourne bliźniacy wygrali po raz trzynasty w imprezie wielkoszlemowej, wyprzedzając w ilości tytułów w zawodach tej rangi Australijczyków Johna Newcombe’a i Tony’ego Roche’a, którzy triumfowali w zmaganiach wielkoszlemowych dwanaście razy. W połowie marca Amerykanin, wraz ze swoim bratem, odniósł sukces wygrywając po raz pierwszy w karierze zawody w Indian Wells. W finale para z USA pokonała Treata Hueya i Jerzego Janowicza. W Monte Carlo, kolejnym turnieju rangi ATP World Tour Masters 1000, bracia osiągnęli finał, ulegając w nim parze Julien Benneteau–Nenad Zimonjić. Kolejne dwa tytuły o randze ATP World Tour Masters 1000 Bryanowie wywalczyli w Madrycie i Rzymie. Na początku czerwca, po dziesięciu latach, bliźniacy odnieśli zwycięstwo w Rolandzie Garrosie. Do finału awansowali bez straty seta, a w spotkaniu o tytuł pokonali 6:4, 4:6, 7:6(4) Michaëla Llodrę i Nicolasa Mahuta. Dziewięćdziesiąty tytuł w karierze Bob Bryan wywalczył w Londynie (Queen’s). Wspólnie ze swoim bratem wygrał w decydującym pojedynku z Alexanderem Peyą i Bruno Soaresem. Następnie po raz trzeci w karierze triumfowali na kortach Wimbledonu, pokonując w meczu mistrzowskim parę Ivan Dodig–Marcelo Melo wynikiem 3:6, 6:3, 6:4, 6:4. Podczas US Open Series bracia Bryanowie byli najlepsi w Cincinnati. Na początku listopada bliźniacy odnieśli zwycięstwo w halowym turnieju w Paryżu.
Pierwszy finał braci w sezonie 2014 nastąpił podczas zawodów w Memphis, gdzie przegrali z Erikiem Butoracem i Ravenem Klaasenem 4:6, 4:6. Następnie triumfowali w Delray Beach 6:2, 6:3 z Františkiem Čermákiem i Michaiłem Jełginem. Od początku marca przez kolejne sześć tygodni Amerykanie odnosili same zwycięstwa w turniejach ATP World Tour. W Indian Wells wygrali w finale 6:4, 6:3 z Alexandrem Peyą i Bruno Soaresem. W Miami pokonali 7:6(8), 6:4 Juana Sebastiána Cabala i Roberta Faraha w meczu mistrzowskim. W Houston w spotkaniu finałowym okazali się lepsi od Davida Marrero i Fernando Verdasco, z którymi zwyciężyli 4:6, 6:4, 11–9. W zawodach na korcie ziemnym w Monte Carlo wygrali w finale z Ivanem Dodigiem i Marcelo Melo 6:3, 3:6, 10–8. W Madrycie bracia osiągnęli finał, w którym przegrali z Danielem Nestorem i Nenadem Zimonjiciem 4:6, 2:6. Na Wimbledonie Amerykanie przegrali w finale 7:6(5), 6:7(3), 6:4, 3:6, 7:5 z parą Vasek Pospisil–Jack Sock. Zrewanżowali się w Cincinnati, pokonując przeciwników 6:3, 6:2. Kolejny triumf osiągnęli w US Open, triumfując 6:3, 6:4 nad Marcelem Granollersem Markiem Lópezem. W Szanghaju bracia wygrali 6:3, 7:6(3) z Julienem Benneteau i Édouardem Rogerem-Vasselinem, natomiast w Paryżu pokonali 7:6(5), 5:7, 10-6 Marcina Matkowskiego i Jürgena Melzera. Pod koniec sezonu wygrali turniej ATP World Tour Finals w Londynie, w meczu mistrzowskim pokonując Ivana Dodiga i Marcelo Melo 6:7(5), 6:2, 10-7.
Pierwsze turniejowe zwycięstwo Bryanów w sezonie 2015 nastąpiło w Delray Beach, gdzie pokonali Ravena Klaasena oraz Leandera Paesa 6:3, 3:6, 10-6. Następnie obronili tytuł w Miami dzięki wygranej 6:3, 1:6, 10-8 z Vaskiem Pospisilem i Jackiem Sockiem. Kolejny wygrany finał zanotowali w Monte Carlo, pokonując w nim 7:6(3), 6:1 Włochów Simone Bolelliego i Fabia Fogniniego. Na French Open para awansowała do finału, w którym musiała uznać wyższość Dodiga i Melo – Amerykanie przegrali 7:6(5), 6:7(5), 5:7. Kolejne zwycięstwa Amerykanie osiągnęli w Stanach Zjednoczonych – w Atlancie pokonali Colina Fleminga i Gilles’a Müllera 4:6, 7:6(2), 10-4, zaś w Waszyngtonie wygrali 6:4, 6:2 z Ivanem Dodigiem oraz Marcelo Melo. Szóste zwycięstwo w tym sezonie zanotowali w Montrealu, gdzie pokonali parę Daniel Nestor–Édouard Roger-Vasselin 7:6(5), 3:6, 10–6.
W sezonie 2016 pierwszy wspólny finał braci Bryanów miał miejsce w drugiej połowie lutego podczas zawodów w Delray Beach, lecz ulegli Oliverowi Marachowi oraz Fabrice Martinowi, nie broniąc tytułu wywalczonego w poprzedniej edycji. Kolejne turnieje w Indian Wells i Miami zakończyli odpowiednio na ćwierćfinale i półfinale. W kwietniu duet ten wygrał dwa turnieje rozgrywane w Houston i Barcelonie, a w międzyczasie odpadli w 1/8 finału w Monako. Ostatni finał w sezonie osiągnęli podczas French Open ponosząc porażkę z Feliciano Lópezez i Markiem Lópezem.
W 2020 roku bracia Bryan ogłosili zakończenie kariery zawodowej.
Osiągnięcia w turniejach Wielkiego Szlema i ATP Tour Masters 1000 (gra podwójna).
Legenda

</doc>
<doc id="101007" url="https://pl.wikipedia.org/wiki?curid=101007" title="Mrówkojadowate">
Mrówkojadowate

Mrówkojadowate, mrówkojady (Myrmecophagidae) – rodzina ssaków łożyskowych z podrzędu giętkojęzykowych w rzędzie włochaczy. Obejmuje trzy gatunki – mrówkojada wielkiego, tamanduę północną i południową. Wykazują liczne przystosowania do żerowania na gniazdach owadów społecznych oraz charakteryzują się specyficzną budową kręgosłupa, umożliwiającą stawanie na tylnych kończynach. Mrówkojad wielki żyje na ziemi, tamanduy prowadzą częściowo nadrzewny tryb życia, wszystkie trzy żyją samotnie, kontakty społeczne ograniczając do rozrodu. Po ciąży rodzi się zwykle jedno młode, nad którym opiekę sprawuje matka. Mrówkojad wielki jest narażony na wyginięcie.
Budowa.
Największy z giętkojęzykowych, mrówkojad wielki, wedle Gliwicz i Błaszaka może mieć do metra długości. Bertassoni podaje długość głowy ciała od 1 do 1,4 m, do czego dochodzi długi ogon mierzący 0,6–0,9 m. Oba gatunki tamanduy osiągają połowę długości swego większego krewniaka. Długość głowy i tułowia tamanduy północnej wynosi około 56 cm, ogon mierzy od 40 do 67,5 cm. Tamandua południowa osiąga 47–77 cm długości głowy i tułowia. Mrówkojad wielki waży od 22 do 45 kg, tamandua północna od 3 do 6 kg. Tamandua południowa waży od 3,5 do 8,4 kg.
Dymorfizm płciowy nie występuje, a płeć jest trudna do stwierdzenia.
Ciało pokrywa gęste futro, od którego bierze się nazwa rzędu włochaczy (Pilosa). Pomimo istotnych różnic osobniczych widać pewne stałe w obrębie gatunku wzorce. U mrówkojada wielkiego przybiera jaśniejszy bądź ciemniejszy odcień szarości. Od podgardla do grzbietu biegnie ciemny łuk, okolony jaśniejszym obramowaniem. Kończyny przednie są jaśniejsze od tylnych, w okolicy nadgarstka może występować ciemna pręga, nie zawsze jednak obecna, ciemna plama może też być obecna na łokciu. Tamanduy ubarwione są jasno z czarną kamizelką, która również nie zawsze występuje.
W budowie mrówkojadowatych zaznaczają się silnie przystosowania do mrówkożerności. Podobne adaptacje wyewoluowały niezależnie u innych, niespokrewnionych bliżej z mrówkojadowatymi ssaków, które łączy z nimi podobny sposób odżywiania się. Wymienić wśród nich można mrówkożera, kolczatkę, pangoliny, mrównika.
Mrówkojadowate mają niewielkie oczy i słaby wzrok, co może dziwić, jako że mrówkojad wielki zdaje się znakować pazurami drzewa w swym areale. Uszy, również małe, są zaokrąglone. Zwierzęta te mają słaby słuch. Najlepiej rozwinięty jest zmysł węchu, którym zwierzęta te posługują się, wyszukując zdobycz. Oszacowano, że węch mrówkojada wielkiego jest 40 razy bardziej czuły od ludzkiego.
Charakterystyczną cechę mrówkojadowatych stanowi wydłużony pysk, u mrówkojada wielkiego mierzący około 30 cm, zakończony niewielkim, okrągłym, u tamanduy porównywanym do przekroju ołówka otworem gębowym. Obie połówki żuchwy nie zrastają się ze sobą. Zęby nie występują. Pysk mieści w środku bardzo długi, wężowaty język, mierzący u mrówkojada wielkiego 60 cm, a u tamanduy 40 cm. Jest on przytwierdzony do wyrostka mieczykowatego. Buduje go głównie mięsień rylcowo-językowy, a pokrywają brodawki nitkowate. Może opuszczać jamę ustną na długość równą długości pyska i penetrować szczeliny mrowiska czy termitiery. Pokrywa go lepka ślina produkowana przez ślinianki podszczękowe i przyuszne. Język bardzo szybko wysuwa się z paszczy i ponownie do niej wraca z przyklejonymi do niego owadami, na minutę może wykonać taki cykl 160 razy. Zmianie uległo też umięśnienie tej okolicy ciała. Mięsień rylcowo-gnykowy zanikł, podczas gdy mięsień rylcowo-gardłowy rozwinął się. Mrówkojadowate nie przeżuwają zdobyczy, raczej połykają owady, które później rozkłada żołądek o silnie umięśnionym odźwierniku.
Mrówkojadowate cechują się specyficzną budową klatki piersiowej z poszerzonymi żebrami i wąskimi przestrzeniami międzyżebrowymi. Cechą charakterystyczną szczerbaków, od której wywiedziono ich nazwę naukową "Xenarthra" oznaczającą "dziwne stawy", są dodatkowe połączenia stawowe dystalnych kręgów piersiowych i kręgów lędźwiowych, zaopatrzonych w dodatkowe stawy określane jako "xenarthrales". Oba te przystosowania zapewniają większą stabilność kręgosłupa zwłaszcza podczas stawania na tylnych łapach. Inną adaptacją tych zwierząt jest połączenie kości kulszowej z kręgami ogonowymi.
Kończyny przednie również przystosowały się do mrówkożerności. Kończą się one potężnymi pazurami, dobrze przystosowanymi do rozkopywania gniazd owadów społecznych, a w razie potrzeby mogącymi też służyć jako broń. Z drugiej strony tak rozwinięte pazury nie ułatwiają poruszania się. Podczas chodu uniemożliwiają one kontakt całej dłoni z podłożem. Mrówkojad wielki chodzi na kłykciach, podczas chodu podwijając pazury do wewnątrz, mniej naziemna tamandua porusza się na bocznych powierzchniach dłoni.
Systematyka.
Pierwsze opisy gatunków zaliczanych dziś do mrówkojadowatych pojawiły się już u Linneusza. W 1758 opisał on mrówkojada wielkiego pod obecnie używaną nazwą. Jako miejsce typowe podał "in America meridionali" ("w Ameryce Południowej), co zostało potem ograniczone do Pernambuco w Brazylii przez Thomasa w 1901. W utworzonym rodzaju "Myrmecophaga" Linneusz umieścił również "Myrmecophaga tetradactyla", później przeniesioną do rodzaju tamandua (dziś tamandua południowa). Mrówkojadowate pojawiają się w publikacji Graya z 1825. Wymienia on je pod nazwą Myrmecophagina zaliczanych do rodziny Dasypidae obejmującej też dzisiejsze pancernikowce, ale i dziobaka. Do grupy też autor zaliczał takie rodzaje, jak "Myrmecophagus", "Cyclothurus", "Tamandua". Stał on się wobec tego kreatorem ostatniego z wymienionych rodzajów. W 1860 Saussure opisał z "Tabasco" w Meksyku formę "Myrmecophaga tamandua var. mecicana", którą w 1975 Wetzel uznał za gatunek "Tamandua mexicana", zwany po polsku tamanduą północną.
Mrówkojadowate w przeszłości zaliczane były do rzędu Edentata, grupującego ssaki pozbawione zębów. Obejmował on także łuskowce i mrównika. Rozwój wiedzy zrewidował pogląd o bliskim pokrewieństwie tych trzech grup ssaków. Mrównika przeniesiono do odrębnego rzędu słupozębnych, łuskowce zaś podniesiono do rangi osobnego rzędu. Mrówkojady tworzą zaś wraz z leniwcami i pancernikami grupę szczerbaków, Xenarthra, nazwanych tak od nietypowych połączeń stawowych w kręgosłupie. Szczerbaki, uznawane przez część badaczy za jedną z bardziej bazalnych grup ssaków łożyskowych, rozwinęły się w Ameryce Południowej, zanim kontynent ten połączył się przesmykiem z Ameryką Północną. Po wymieraniu kredowym przeszły radiację, dzieląc się na kilka grup. Dwie najważniejsze grupy to pancernikowce, obejmująca pancernikowate i Chlamyphoridae, oraz włochacze, Pilosa, nazwane tak z powodu bujnego futra. Włochacze dzielą się dalej na dwie odrębne grupy w randze podrzędów. Jednym z nich są liściożery, obejmujące leniwce, drugą giętkojęzykowe, czyli Vermilingua, co oznacza dosłownie "robakojęzykowe". W grupie tej, powstałej przed około 38 milionami lat, w przeszłości wyróżniano tylko pojedynczą rodzinę mrówkojadowatych, jednakże kolejne badania wskazały odrębność rodzaju mrówkojadek, który wydzielono do odrębnej rodziny mrówkojadkowatych.
Do rodziny należą następujące rodzaje:
Linie prowadzące do współczesnych rodzajów mrówkojad i tamandua rozdzieliły się około 13 milionów lat temu. Oba gatunki tamanduy są ze sobą blisko spokrewnione, różnią się nieznacznie i pojawiają się nawet poglądy sprzeciwiające się traktowaniu ich w randze odrębnych gatunków.
Zapis kopalny mrówkojadowatych nie należy do bogatych. W skałach miocenu odnaleziono pozostałości rodzaju "Protamandua", dość pierwotnego, a także kolumbijską "Neotamandua", która wbrew nazwie okazała się być bliższym krewnym mrówkojada. Natomiast pozycja systematyczna rodzaju "Eurotamandua" stwarza problem, jako że podobieństwo do mrówkojadowatych wynikać może nie z pokrewieństwa, a z konwergencji.
Analiza filogenetyczna autorstwa Gaudin i Branham z 1988 zaowocowała następującym kladogramem:
Późniejsze badania Casali "et al." uwzględniające zarówno cechy molekularne, jak i anatomiczne, zaowocowały następującym podobnym kladogramem (uproszczono):
Tryb życia.
Mrówkojadowate wiodą samotny tryb życia. Przez większość czasu nie nawiązują relacji społecznych. Komunikują się głównie poprzez zapach, wyraźny zwłaszcza u tamanduy, jako że wzrok czy słuch mają słaby. W ogóle wydają z siebie mało dźwięków. Samica chętna do rozrodu pojękuje, samiec niekiedy ryczy na konkurenta bądź wydaje z siebie dźwięk "harrrr". Zajmuje areał w przypadku mrówkojada wielkiego 20 razy większy, niż zajmowany przez tamanduę. Może on wynosić od niecałego 1 do 25 km². Tamandua północna zajmuje teren od 0,25 do 0,65 km², tamandua południowa zaś od 0,59 do 3,7 km². Nie można wykluczyć, że różnice w danych wynikają z odmiennej metodologii prowadzenia badań. Areał danego osobnika zazębia się z areałami jego sąsiadów.
Cykl życiowy.
Rozród mrówkojadowatych nie został dobrze poznany, a większość informacji pochodzi z niewoli.
Większość spotkań tych samotnych ssaków ma związek z rozrodem. Konkurujące o wybrankę samce przybierają groźne postawy, dotykają się dłońmi, okrążają, porykują bądź charczą na siebie długo. Dalej krążą wokół siebie z uniesionymi ogonami. Może dojść do agresji fizycznej, kiedy po około minucie wzajemnych okrążeń samiec postanawia użyć pazurów przednich łap i macha nim do przodu i w dół, w kierunku twarzy rywala. Eskalacja taka trwa jednak zaledwie kilka sekund. Pokonany samiec ucieka, zwycięzca niekiedy goni go przez ok. 100 m. Podobnie samica może bronić się przed niechcianym samcem.
Samiec ma niewielkie prącie o niewielkim ujściu, pozbawione przynajmniej u tamanduy południowej żołędzi, ulokowane niedaleko odbytu, dwa jądra leżą w jamie miednicy. Samica ma macicę o prostej budowie przechodzącą w jeszcze prostszą gruszkowatą pochwę, a właściwie kanał maciczno-pochwowy. Występuje cykl miesięczny trwający od sześciu (tamandua południowa) do siedmiu tygodni (mrówkojad wielki). U płodnej samicy może pojawić się wydzielina w pochwie.
Chętna do przyjęcia samca samica, nie walczy z nim. Zalotnik dotyka ją, okrąża, wącha. Niekiedy stykają się pyskami. Samica mrówkojada wielkiego kładzie się na boku, a samiec kładzie się obok niej i w tej pozycji płodzą potomka. Tamanduy kopulują w pozycji grzbietowo-brzusznej. Spółkowanie może trwać poniżej minuty bądź też aż 20 minut. Zdarza się, że samiec po kilku minut powtórnie odbywa z samicą stosunek.
Ciąża trwa od 4 do 6 miesięcy. Następnie samca rodzi u mrówkojada wielkiego pojedyncze młode, u tamanduy niekiedy zdarzają się bliźnięta. Tamanduy potrafią zajść w ciąże dwa razy w roku, podczas gdy samica mrówkojada wielkiego rodzi jedno młode co dwa lata. Następnie matka opiekuje się młodym. Mimo że niedługo po porodzie samica mrówkojada wielkiego odzyskuje płodność, nie dopuszcza do siebie samców i odpędza je, dopóki sprawuje opiekę nad potomkiem. Matka nie tylko karmi go mlekiem pary sutków ulokowanych piersiowo (tamandua) lub brzusznie (mrówkojad wielki), które przez pierwsze 3 miesiące życia stanowi jego jedyny pokarm. Także liże go, czyści futro, bawi się z nim. Przemieszczając się, przenosi młodego na grzbiecie. Mrówkojad wielki stawia pierwsze kroki w wieku 2-3 miesięcy. Opuszcza matkę w wieku 1 roku.
Rozmieszczenie geograficzne.
Występują w Ameryce Południowej i Środkowej, od Argentyny po południowy Meksyk.
Mrówkojadowate zasiedlają rozmaite siedliska. Spotyka się w lasach, w tym w lasach pierwotnych, wiecznie zielonych, galeriowych, przejściowych i tracących zimą liście. Zasiedlają też Chaco, cerrado, pantanal, sawanny. Lubią tereny z łatwą dostępnością do wody, potrafią pływać z pyskiem nad wodą i zanurzonym w niej ciałem i niekiedy zażywają kąpieli. Spotyka się również na terenach zmodyfikowanych działalnością ludzką, o ile pośród przekształconego terenu zachowają się kępy pierwotnej roślinności. W takim wypadku zwierzęta te spotykano nawet w ogrodach i na przedmieściach. Dla zwierząt tych ważna jest temperatura otoczenia. W razie zimna wygrzewają się na słońcu.
Ekologia.
Mrówkojadowate przystosowane są do żywienia się owadami społecznymi. Żerują w znacznym stopniu na mrówkach i termitach. Mrowiska i termitiery wyczuwają węchem. Mrówkojad wielki ze względu na swe rozmiary zazwyczaj ogranicza się do gniazd założonych na ziemi, choć potrafi się wspinać i widywano pojedyncze osobniki wchodzące na wysokie termitiery. Wchodzenie na nie idzie mu jednakże znacznie łatwiej, niż schodzenie z powrotem na ziemi. Jeden z obserwowanych osobników schodził tyłem, szukając tylnymi łapami gruntu, podczas gdy przednimi obejmował termitierę. Inny schodził głową w dół. W przypadku kopca termitów mrówkojady wielkie wspinały się na wysokość dwóch metrów. Jednak kolejne dwie obserwacje dotyczą osobników młodocianych wspinających się na drzewa nawet na wysokość 20 m. W każdym przypadku chodziło o zdobycie pokarmu. Young i inni przytaczają też opis dorosłej samicy, która, rozdzielona z młodym, przebyła, by je odzyskać, dwumetrowy mur. Problemów takich nie mają dobrze wspinające się i prowadzące częściowo bądź w znacznej mierze nadrzewny tryb życia tamanduy. Korzystają one zarówno z gniazd naziemnych, jak i nadrzewnych. Znalazłszy gniazdo, mrówkojadowate dostają się do środka za pomocą swych potężnych pazurów kończyn przednich. Przy jednym mrowisku czy termitierze spędzają niewiele czasu, zazwyczaj poniżej minuty. Z biegiem czasu pojawiają się broniący gniazda żołnierze. Mrówkojadowaty oddala się więc, poszukując kolejnego gniazda. Zazwyczaj nie wyrządza kolonii istotnych szkód, co sprawia, że może się ona odrodzić, zanim drapieżnik kolejny raz odwiedzi to samo mrowisko czy termitierę. Tamanduy odwiedzają dziennie od 50 do 80 gniazd, mrówkojad wielki również do 80. Przemierza on wedle różnych danych od ok. 1,3 do 11 km dziennie. Zjada dziennie nawet do 30 tys. owadów, podczas gdy tamandua północna 9 tys., przemierzając dziennie 1 km. Tamandua południowa dziennie przebywa od 1,3 do 3 km. Spożyte owady różnią się swą wartością. Termity zdają się być bardziej pożywne od mrówek. Ponadto wartość odżywcza zależy od stadium rozwoju bądź kasty, do której należy spożyty osobnik. Robotnice i żołnierze nie należą do najlepszego pokarmu. Znacznie więcej tłuszczu zawierają jaja, larwy i poczwarki, a z osobników dorosłych formy uskrzydlone, zdolne do rozrodu ("alates"). Spotykając te ostatnie, mrówkojadowate zostają przy danym gnieździe nieco dłużej, niż kiedy ich nie ma. Wśród rodzajów mrówek spożywanych przez mrówkojada wielkiego wymienia się "Camponotus", "Pheidole", "Solenopsis", wśród termitów najczęstszy jest "Nasutitermes", pomimo wyrafinowanej obrony gniazda. W jadłospisie tamanduy północnej znajdują się "Azteca", "Camponotus", "Crematogaster", "Dolichoderus", "Procryptocerus" z mrówek, z termitów "Microcerotermes" i wspominany "Nasutitermes". Tamandua południowa spożywa mrówki rodzajów "Acromyrmex", "Aphaenogaster", "Brachymyrmex", "Camponotus", "Cephalotes", "Crematogaster", "Dolichoderus", "Gnaptogenys", "Heteroponera", "Nylanderia", "Pachycondyla", "Pheidole", "Pseudomyrmex", "Solenopsis", "Trachymyrmex" oraz termity "Armitermes", "Cornitermes", "Nasutitermes", "Velocitermes". Badania zawartości żołądka osobnika z Wenezueli ujawniły, że 69% zawartości stanowiły mrówki, a resztę termity, przy czym 22% były to pracownice, a pozostałe 9% żołnierze. Badanie innego osobnika wskazało na tylko 5% mrówek i resztę termitów, przy czym pracownice stanowiły 77%, a resztę żołnierze. Chitynowy pancerz ofiar nie ulega strawieniu, ale zwierzę pozbywa się go z kałem. Ponadto mrówkojadowatym zdarza się odżywiać pszczołami miodnymi, jeśli urządzą sobie gniazdo w mrowisku czy termitierze, wyjadają także miód. W niewoli tamanduy południowe zjadały jaszczurki. Tamandua północna nie gardzi też owocami palm "Attalea butyracea".
Niezbyt pożywna dieta skutkuje wolnym tempem metabolizmu i niezbyt aktywnym trybem życia. Temperatura ciała tych zwierząt jest niższa od temperatury większości ssaków, u mrówkojada wielkiego wynosi od 32 do 34 °C, u tamandui waha się o 4 °C wokół 34 °C. Mrówkojad wielki aktywny jest 9 godzin na dobę, tamanduy około 7. Resztę czasu zwierzęta poświęcają na odpoczynek, mrówkojad wielki raczej na ziemi, przykrywając się ogonem jak kołdrą, tamanduy raczej w koronach drzew, gdzie są bezpieczniejsze ze względu na czyhające nań drapieżniki (jaguar, puma płowa, ocelot) z wyjątkiem harpii. Areał zasiedlany przez tamanduę zawiera kilkadziesiąt kryjówek, z których dziennie zwierzę wykorzystuje dwie. W cerrado tamanduy również mogą odpoczywać na ziemi, a raczej pod nią, wykorzystując jamy wykopane przez Chlamyphoridae, na przykład przez zębolitę olbrzymią czy puklerznika sześciopaskowego. W jamach tej pierwszej zamieszkują również mrówkojady wielkie. Mogą one też spać na piasku, bądź na trawie, czy też w gąszczu roślin. Niekiedy przykrywają się ogonem, niekiedy wygrzewają na słońcu.
Do głównych drapieżników polujących na mrówkojadowate należą jaguar amerykański, puma płowa, człowiek rozumny, a z ptaków harpia.
Hodowla.
Utrzymanie w niewoli mrówkojadowatych jest bardzo ciężkie. Główne wyzwanie stanowi dostarczenie im odpowiedniego pokarmu. W związku z brakiem możliwości dostarczenia im w odpowiedniej liczbie mrówek i termitów stosuje się rozmaity pokarm zastępczy, podawany zwykle w formie zmiksowanej, jak wołowina, pokarm dla kotów, jaja, jogurty. Niestety zazwyczaj prowadzi od do problemów zdrowotnych nieprzystosowanego do takiej diety zwierzęcia, cierpiącego często na biegunki, niedobory witamin bądź hiperwitaminozy, rzadziej na zatwardzenie, obłożenie języka, a nawet kardiomiopatię.
Zagrożenia i ochrona.
Populacjom mrówkojada wielkiego grozi małe zróżnicowanie i chów wsobny. Niekiedy bywają zabijane właściwie bez powodu, kiedy indziej z uwagi na konflikty z psami. Na tamanduy się poluje i je zjada, aczkolwiek mięso ma opinię niezbyt smacznego i twardego. Stosuje się je natomiast w medycynie ludowej i obrzędach religijnych. Zwierzętom tym zagraża też ruch drogowy.
Mrówkojad wielki ma status gatunku narażonego na wyginięcie. Obie tamanduy to gatunki najmniejszej troski.
W kulturze.
Mrówkojadowate obecne są w kulturze, zwłaszcza mrówkojad wielki o swym charakterystycznym wyglądzie.
W mitologii miejscowej ludności gra on rolę trickstera. Istnieje przesąd, wedle którego mrówkojad wielki mógłby udusić człowieka, wsadzając mu swój długi pysk do ust. Inny pogląd stanowi, jakoby gatunek ten obejmował wyłącznie samice. Jest on rozpowszechniony w okolicy Rio Negro, wśród Tupinamba i Urubu. Z kolei Caingang-Coroado widzą w tych zwierzętach głupich starszych mężczyzn. Desana z północno-zachodniej Amazonii przypisują mrówkojadowi wielką płodność, o czym wnioskują z rozmiaru jego prącia, z drugiej zaś strony podejrzewają go o bezpłodność, zwracając uwagę na jego długi, ale wiotki język. Uważa się też, że zwierzę mogłoby swymi szponami zabić jaguara. Pogląd ten wynika z mitologii, w której jako trickster mrówkojad oszukuje bądź nawet zabija potężnego jaguara. W jednej z opowieści stworzenia te sprzeczały się, które potrafi zabić większość zwierząt. Postanowiły ocenić to, badając swój kał. Jednak mrówkojad oszukał jaguara, zamieniając odchody, kiedy tamten miał zamknięte oczy. Wyśmiał wielkiego kota, który wkrótce potem zmarł ze wstydu. W innej wersji konkurenci stanęli do walki, w której jaguar poniósł śmierć. W innej mrówkojad oszukał jaguara, wskoczył mu na grzbiet i, mimo że wcześniej nazywali siebie wzajem kuzynami, rozplatał mu brzuch swymi pazurami. W jeszcze innej pojedynkowali się, żonglując swymi wyjętymi z oczodołów oczami, ale tylko mrówkojad potrafi następnie umieścić je na miejscu. Tucuna umieścili oba zwierzęta na nieboskłonie, przy czym po zachodzie jaguar znajduje się powyżej mrówkojada, a z postępem nocy wyższe położenie zyskuje ten drugi.
Mit Sherente opowiada o powstaniu mrówkojadów. Szukająca zbierających owoce starszych, bezzębnych już rodziców rodziców córka znalazła na miejscu ich pobytu jedynie dwa mrówkojady, zabite potem przez jej męża. Później z ich krwi powstało znacznie więcej mrówkojadów. W końcu starszy mężczyzna wyjaśnił im, że zabite zwierzęta był w rzeczywistości rodzicami dziewczyny. Mrówkojadom poświęcono następnie całą ceremonię, w której z wykorzystaniem przebrań odtwarza się zamordowanie mrówkojadów. W innej opowieści starsze małżeństwo również staje się mrówkojadami, po czym rozdziela się i myśliwi zabijają mężczyznę. W micie Tacana zbierająca owoce starsza kobieta wypowiedziała skargę, że nie może ich zjeść, jako że nie ma już zębów, po czym przemieniła się w mrówkojada. W jeszcze innym mężczyzna został zamieniony w mrówkojada za karę za swe okrutne zachowania. Mrówkojad jest w nim postrzegany jako zwierzę, które włóczy się bez celu, nie ma żony i samotnie zajmuje się potomkiem. Miejscowo wierzy się, że przynosi pecha. Mrówkojadowatych używa się w obrzędach religijnych i ludowej medycynie. Bywają też trzymane jako zwierzęta domowe. Ich amatorzy często usprawiedliwiają się tym, że przygarniane są sieroty po ofiarach wypadków drogowych. Mrówkojady wielkie są też jadane zwłaszcza w caatindze. Z ich skór wytwarza się wyroby skórzane, w tym uprzęże.

</doc>
<doc id="101008" url="https://pl.wikipedia.org/wiki?curid=101008" title="Arthur Henry Adams">
Arthur Henry Adams

Arthur Henry Adams (6 czerwca 1872, zm. 4 marca 1936) – pisarz i dziennikarz nowozelandzko-australijski.
Urodził się i studiował prawo w Otago w Nowej Zelandii. Porzucił karierę prawniczą, aby zostać dziennikarzem – pracował w najpierw w Wellington w Nowej Zelandii, następnie w Londynie i Sydney. Pisał poezje, sztuki teatralne i powieści, a także libretta.

</doc>
<doc id="101012" url="https://pl.wikipedia.org/wiki?curid=101012" title="Silnik (informatyka)">
Silnik (informatyka)

Silnik, aparat () – program lub biblioteka implementujące zasadniczą funkcjonalność (logikę) aplikacji (np. bazy danych), analogicznie do silnika mechanicznego (np. samochodowego).

</doc>
<doc id="101013" url="https://pl.wikipedia.org/wiki?curid=101013" title="Brzoza żeberkowana">
Brzoza żeberkowana

Brzoza żeberkowana ("Betula costata" Trautv.) – gatunek roślin należący do rodziny brzozowatych ("Betulaceae" Gray). Występuje w stanie dzikim w północno-wschodniej Azji: w Mandżurii, na północy Półwyspu Koreańskiego i na rosyjskim Dalekim Wschodzie.
Zastosowanie.
Gatunek introdukowano do Europy (Holandia) przed 1893. W Polsce uprawiana jako drzewo ozdobne (rzadko). Na zachodzie Europy uważana za jedną z najładniejszych brzóz. Całkowicie wytrzymała na mróz.

</doc>
<doc id="101019" url="https://pl.wikipedia.org/wiki?curid=101019" title="Mike Bryan">
Mike Bryan

Michael Carl Bryan (ur. 29 kwietnia 1978 w Camarillo) – amerykański tenisista, mistrz osiemnastu turniejów wielkoszlemowych w grze podwójnej i czterech w grze mieszanej, pięciokrotny triumfator ATP Finals w grze podwójnej, lider rankingu ATP w grze podwójnej, złoty medalista igrzysk olimpijskich z Londynu (2012) oraz brązowy medalista igrzysk olimpijskich z Pekinu (2008) w grze podwójnej, a także brązowy medalista igrzysk z Londynu w grze mieszanej, zdobywca Pucharu Davisa wraz z drużyną Stanów Zjednoczonych. Jego partnerem deblowym był brat bliźniak, Bob Bryan.
Życie prywatne.
Michael Bryan jest synem Wayne’a i Kathy Bryanów, nauczycieli tenisa. Jego brat bliźniak, Bob Bryan, jest od niego młodszy o dwie minuty. Ojciec Wayne jest prawnikiem, muzykiem, narodowym trenerem tenisowym, komentatorem i trzykrotnie został wybrany Trenerem Roku przez WTT. Angażował się w wiele działań organizacji ATP, między innymi Dni Dziecka organizowane podczas różnych turniejów. Matka Kathy, z domu Blake, to była tenisistka, która czterokrotnie występowała w wielkoszlemowym Wimbledonie i doszła do ćwierćfinału gry mieszanej w 1965 roku.
Mike Bryan razem z bratem założył zespół muzyczny, w którym grał na bębnach i gitarze, a Bob na keyboardzie. Organizowali koncerty podczas imprez tenisowych i spotkań charytatywnych na całym świecie. Podczas US Open 2009 wydali własny album, zatytułowany "Let it rip". Dnia 25 listopada 2012 roku poślubił w Kalifornii wieloletnią partnerkę Lucille Williams.
Kariera tenisowa.
Mike Bryan był zawodnikiem praworęcznym. Karierę tenisową rozpoczął w roku 1998, skupiając swoje umiejętności na deblu. Wygrał osiemnaście turniejów wielkoszlemowych, sześciokrotnie triumfował w Australian Open, dwa razy we French Open, czterokrotnie na Wimbledonie i sześciokrotnie w US Open. Bryan pięć razy zwyciężył również w kończących sezon zmaganiach ATP World Tour Finals, w których gra osiem najlepszych par z całego sezonu. Łącznie w karierze wygrał 124 turnieje rangi ATP Tour. Dodatkowo przegrał 62 finały rozgrywek ATP Tour, w tym czternaście wielkoszlemowych i dwa ATP Finals. Na początku września 2003 roku został sklasyfikowany na 1. pozycji w rankingu deblistów.
W grze mieszanej Bryan wygrał cztery wielkoszlemowe tytuły. Pierwsze trzy triumfy odniósł wspólnie z Lisą Raymond: w sezonie 2002 w US Open, rok później na paryskich kortach im. Rolanda Garrosa, a w roku 2012 na kortach Wimbledonu. Ponadto para zdobyła brązowy medal Letnich Igrzysk Olimpijskich 2012 w tej właśnie konkurencji. W 2015 roku razem z Bethanie Mattek-Sands triumfowali we French Open.
Od 2003 roku Bryan reprezentował USA w Pucharze Davisa. Do największych osiągnięć Amerykanina w tych rozgrywkach należy zwycięstwo w edycji z roku 2007, kiedy to w finale jego zespół pokonał Rosję 4:1. Mike Bryan zdobył punkt dla drużyny w rozgrywce deblowej wspólnie ze swoim bratem, pokonując parę Igor Andriejew-Nikołaj Dawydienko. W roku 2004 był również finalistą imprezy, jednak Amerykanie ulegli Hiszpanii 3:2.
Na igrzyskach olimpijskich w Atenach Bryanowie odpadli w ćwierćfinale z późniejszymi triumfatorami, Fernando Gonzálezem i Nicolásem Massú z Chile. Na igrzyskach w Pekinie amerykańska para zdobyła brązowy medal. W pojedynku o brąz pokonali Francuzów Arnauda Clémenta i Michaëla Llodrę. Wcześniej, w meczu o finał Bryanowie przegrali z późniejszymi złotymi medalistami Rogerem Federerem i Stanislasem Wawrinką. Podczas igrzysk w Londynie bracia zdobyli złoty medal w deblu. W meczu finałowym pokonali debel Michaël Llodra-Jo-Wilfried Tsonga wynikiem 6:4, 7:6(2). W grze mieszanej w parze z Lisą Raymond zdobył brązowy medal.
W 2020 roku bracia Bryan ogłosili zakończenie kariery zawodowej.
Osiągnięcia w turniejach Wielkiego Szlema i ATP Tour Masters 1000 (gra podwójna).
Legenda

</doc>
<doc id="101024" url="https://pl.wikipedia.org/wiki?curid=101024" title="Woda krystaliczna">
Woda krystaliczna



</doc>
<doc id="101026" url="https://pl.wikipedia.org/wiki?curid=101026" title="Woda krystalizacyjna">
Woda krystalizacyjna

Woda krystalizacyjna – woda wbudowana w różny sposób w sieć przestrzenną kryształu. Tego rodzaju kryształy nazywa się hydratami. 
We wzorach hydratów podaje się liczbę cząsteczek wody, przypadających na jedną cząsteczkę związku chemicznego: np. CuSO4×5H2O. Hydraty mają często diametralnie różne własności fizyczne niż kryształy bezwodne tego samego związku chemicznego, m.in. inną barwę i inną temperaturę topnienia.

</doc>
<doc id="101028" url="https://pl.wikipedia.org/wiki?curid=101028" title="Zjawisko kapilarne">
Zjawisko kapilarne



</doc>
<doc id="101029" url="https://pl.wikipedia.org/wiki?curid=101029" title="Kanonicy laterańscy">
Kanonicy laterańscy

Kanonicy regularni laterańscy, kanonicy laterańscy, Kongregacja Kanoników Regularnych Laterańskich Najświętszego Zbawiciela (CRL, "Canonici regulares Lateranenses") – jedna z kongregacji Zakonu Kanoników Regularnych św. Augustyna, tj. zakonu kleryckiego, zorganizowana według reguły św. Augustyna. Powstała w XV wieku, biorąc nazwę od bazyliki laterańskiej, która przez krótki czas była jej główną siedzibą.
Historia.
Kanonicy na Lateranie przed XV stuleciem.
Bazylika laterańska początkowo była pod opieką świeckiego duchowieństwa (kleryków), by później przejść w ręce mnichów benedyktyńskich, a następnie świeckich kanoników. Papież Aleksander II (1061–1073) jako pierwszy próbował wprowadzić na Lateranie regułę św. Augustyna, najprawdopodobniej jednak bez trwałych rezultatów. Około roku 1117 papież Paschalis II sprowadził na Lateran kanoników regularnych św. Frygidiana, co ostatecznie zatwierdził papież Kalikst II w 1121. Początkowo kanonicy z Lateranu byli ściśle zależni od prepozyta św. Frygidiana w Lukce, jednak w latach 1145–1153 uzyskali względną autonomię.
Kres obecności kanoników regularnych Kongregacji św. Frygidiana na Lateranie położył papież Bonifacy VIII, który w 1299 oddał bazylikę laterańską w ręce świeckich kanoników z kardynałem archiprezbiterem na czele.
Kanonicy regularni Kongregacji Fregionaia (1402–1446).
Właściwą, bezpośrednią prekursorką Kongregacji Laterańskiej była kongregacja kanoników regularnych z Fregionaia, utworzona na początku XV wieku. Jej głównym ośrodkiem była prepozytura S. Maria in Fregionaia w Lukce. Jej początki wiążą się z postacią wędrownego kaznodziei Bartolomeo da Roma, jednego ze współzałożycieli wspólnoty kanoników regularnych S. Giorgio in Alga, oraz dwóch kanoników regularnych z S. Pietro in Ciel d’Oro w Pawii, Leone Gherardini da Carate i Taddeo da Bagnasco. Wszyscy trzej odłączyli się od swych macierzystych wspólnot w celu podjęcia życia we wspólnocie o jeszcze surowszych wymaganiach. W 1402 osiadli oni w opuszczonym klasztorze S. Maria in Fregionaia w Lukce. Ich styl życia szybko przyciągnął uwagę innych, co przyczyniło się do rozwoju wspólnoty. W 1406 liczyła już 14 członków podzielonych między domy zakonne (S. Maria in Fregionaia w Lukce oraz drugi w Mediolanie, zależny od prepozyta Fregionaia). W 1407 papież Grzegorz XII przydzielił kanonikom z Fregionaia kolejny dom zakonny w Rimini, a w 1408 nadał im zorganizowaną formę, oficjalnie erygując Kongregację Kanoników Regularnych z Fregionaia. W ciągu następnej dekady liczba ich domów zwiększyła się do siedmiu, a w 1420 wchłonęli oni znacznie starszą kongregację kanoników regularnych S. Maria in Portu z Rawenny, która liczyła wówczas sześć domów zakonnych (S. Maria in Portu oraz pięć dependencji).
Rozrost kongregacji spowodował, że formy organizacyjne nadane w 1408 przez Grzegorza XII okazały się niewystarczające. 30 czerwca 1421 papież Marcin V zreorganizował Kongregację Fregionaia, obligując ją do zwoływania kapituły generalnej oraz wyboru przełożonego generalnego.
W 1431 nowym papieżem został Eugeniusz IV, poprzednio kanonik regularny w S. Giorgio in Alga. Od początku pontyfikatu dążył on do osadzenia kanoników z Fregionaia w bazylice laterańskiej, nad którą kontrolę po usunięciu kanoników regularnych św. Frygidiana w 1299 sprawowali świeccy kanonicy. Plan ten udało się zrealizować w 1439, jednak kanonicy z Fregionaia zostali w Rzymie chłodno przyjęci i zaledwie rok później zmuszono ich do opuszczenia bazyliki. Papież nie dał jednak za wygraną i w 1444 sprowadził ich ponownie na Lateran, tym razem w znacznie liczniejszej grupie (50 kanoników wobec 30 w roku 1439). Dwa lata później Eugeniusz IV przekształcił Kongregację Fregionaia w Kongregację Kanoników Regularnych Laterańskich.
Kanonicy regularni Kongregacji Laterańskiej (1446-1799/1823).
W 1446 papież Eugeniusz IV przekształcił Kongregację Fregionaia, której kilka lat wcześniej powierzył bazylikę laterańską, w Kongregację Kanoników Regularnych św. Jana na Lateranie. Protektorem tej kongregacji został kardynał Pietro Barbo, siostrzeniec Eugeniusza IV.
Obecność kanoników regularnych na Lateranie nie trwała długo. W 1455, kilka dni po swym wyborze papież Kalikst III usunął ich z Lateranu, powierzając go ponownie świeckim kanonikom. Dziewięć lat później kardynał Barbo, protektor kongregacji, został papieżem Pawłem II i ponownie nadał Lateran kanonikom regularnym, ale po jego śmierci w 1471 zostali oni znów usunięci, tym razem już na stałe. Jako rekompensatę, w 1483 papież Sykstus IV nadał im w Rzymie kościół S. Maria della Pace.
Pomimo niepowodzenia w samym Rzymie, okres od połowy XV wieku to dynamiczny rozwój Kongregacji Laterańskiej, która wchłonęła szereg znacznie starszych, wówczas podupadłych już wspólnot i kongregacji, np. św. Krzyża w Mortarze (1449), św. Andrzeja w Vercelli (1472), św. Piotra w Ciel d’Oro (1503) czy św. Frygidiana w Lukce (1517). Na początku XVI wieku Kongregacja Laterańska liczyła około 60 wspólnot. W XV i XVI wieku z grona kanoników laterańskich wywodziło się wielu poważanych kaznodziei, mistyków i teologów, jak np. Bartolomeo Pasolini, Nicolo Zannolini, Paolo Maffei, Timoteo Maffei czy Serafino Aceti da Fermo. W Genui ok. 1495 z poparciem miejscowych kanoników laterańskich powstał instytut modlitewno-charytatywny Oratorium Bożej Miłości, który następnie rozprzestrzenił się także po innych miastach Italii.
Poważnym ciosem dla prestiżu Kongregacji Laterańskiej była apostazja opata Pietra Martire Vermigliego, który w 1542 przeszedł na protestantyzm. Generalnie jednak, w okresie reformacji kanonicy laterańscy nie tylko nie ponieśli poważniejszych strat, ale wręcz wzmocnili swoją pozycję. W drugiej połowie XVI i XVII wieku dołączyło do nich szereg wspólnot z krajów dotkniętych postępami reformacji, m.in. cała Kongregacja Windesheim czy szereg wspólnot z Polski, a nieco później kanonicy regularni św. Patryka w Irlandii. W 1564 papież Pius IV przyznał jej honorowy prymat wśród wszystkich zakonów. W 1620 liczyła ona około 80 wspólnot.
W XVIII wieku kongregacja pogrążyła się w kryzysie. Oświeceniowe rządy zamknęły wiele domów zakonnych i wygnały kanoników laterańskich z Toskanii (1778), Lombardii (1781), Republiki Weneckiej (1783) i Sabaudii (1798). Inwazja wojsk rewolucyjnej Francji na Italię w 1799 przypieczętowała los Kongregacji Laterańskiej, która została zlikwidowana wraz z wieloma innymi wspólnotami zakonnymi we Włoszech.
Kongregacja Kanoników Regularnych Laterańskich Najświętszego Zbawiciela (od 1823).
Kiedy w 1810 Napoleon I Bonaparte zlikwidował wszystkie zgromadzenia zakonne w Królestwie Włoch oraz regionach środkowej Italii przyłączonych bezpośrednio do Francji, przełożony generalny Kongregacji Kanoników Regularnych Najświętszego Zbawiciela (tzw. Kongregacji Renańskiej), Vincenzo Garofoli (1760–1839) wyjechał do Neapolu, gdzie zebrał kanoników regularnych wygnanych ze zlikwidowanych domów zakonnych, w tym nie tylko członków swojej kongregacji, ale także byłych członków Kongregacji Kanoników Laterańskich. Po upadku Napoleona w 1814 Garofoli, za zgodą papieża Piusa VII, kierował odbudową swojej kongregacji, dążąc jednocześnie do wskrzeszenia Kongregacji Laterańskiej i jej połączenia z Renańską. Odbudowane zostały domy kanoników w Rzymie, Gubbio, Orvieto, Urbino, Lukce i Fano, a w Neapolu kanonicy renańscy utworzyli wspólny dom z niedobitkami z grona kanoników laterańskich. Wysiłki Garofoliego zmierzające do unii obu wspólnot zostały uwieńczone sukcesem w 1823, gdy Stolica Apostolska utworzyła z ich połączenia nową Kongregację Kanoników Regularnych Laterańskich Najświętszego Zbawiciela, z Garofolim jako pierwszym przełożonym generalnym. W ciągu następnych kilkudziesięciu lat odnowiona kongregacja zdołała w dużej mierze odbudować swą pozycję w Italii. W 1859 przyłączyła się do niej polska Kongregacja Kanoników Regularnych z Krakowa (prepozytura Bożego Ciała).
W drugiej połowie XIX wieku kanonicy laterańscy zaczęli prowadzić misje także poza Włochami. We Francji pojawili się w 1864, jednak antyklerykalne władze III Republiki wygnały ich w 1881. Dalsze wspólnoty powstawały w Wielkiej Brytanii (od 1881), Hiszpanii (od 1884), Belgii (od 1887), Argentynie i Urugwaju (od 1893), Kongu (1937) i Brazylii (1946). Ekspansja przyczyniła się do utworzenia prowincji zakonnych. Początkowo powołano do życia prowincje włoską, „francuską” (w rzeczywistości belgijską) i hiszpańską. W 1952 utworzono także prowincję polską.
Współczesność.
W 1959 Kongregacja Kanoników Regularnych Laterańskich Najświętszego Zbawiciela przystąpiła do utworzonej przez papieża Jana XXIII Konfederacji Zakonu Kanoników Regularnych św. Augustyna. Na czele Kongregacji stoi opat generalny, rezydujący w Rzymie przy bazylice św. Piotra w Okowach. W 1970 Stolica Apostolska zatwierdziła nową konstytucję Kongregacji.
W 2008 Kongregacja liczyła 62 domy zakonne z 246 kanonikami (w tym 205 księży). Wspólnoty te znajdują się we Włoszech, Belgii, Francji, Włoszech, Polsce, Wielkiej Brytanii, Hiszpanii, Argentynie, Brazylii, Portoryko, na Dominikanie i w Republice Środkowej Afryki.

</doc>
<doc id="101033" url="https://pl.wikipedia.org/wiki?curid=101033" title="Woda higroskopowa">
Woda higroskopowa



</doc>
<doc id="101034" url="https://pl.wikipedia.org/wiki?curid=101034" title="Woda adsorpcyjna">
Woda adsorpcyjna



</doc>
<doc id="101035" url="https://pl.wikipedia.org/wiki?curid=101035" title="Woda higroskopijna">
Woda higroskopijna

Woda higroskopijna, woda higroskopowa, woda adsorpcyjna – rodzaj wód występujących w strefie aeracji. Powstaje w wyniku adsorpcji pary wodnej z powietrza glebowego na powierzchni ziaren mineralnych. Proces powstawania wody higroskopowej rozpoczyna się już przy wilgotności względnej 10% i trwa aż do osiągnięcia maksymalnego stanu wilgotności higroskopowej, wówczas rozpoczyna się wiązanie wody błonkowatej.
Zdolność skał do wiązania pary wodnej z gleby nazywa się wodochłonnością higroskopową i jej wartość zwiększa się odwrotnie proporcjonalnie do grubości ziaren. Przykładowo zdolności adsorpcyjne żwirów to 0,05% a skał ilastych nawet 20%.
Jeżeli woda otacza całe ziarno skalne to jest to wtedy higroskopowość pełna, jeżeli zaś tylko jego fragment to higroskopowość niepełna. Gromadzi się wokół drobiny gruntowej w postaci warstewki o grubości nieprzekraczającej 2,76 • 10-2 μm. Warstewka ta ma postać zbliżoną do sprężystego ciała stałego i charakteryzuje się właśnie takimi właściwościami: ma dużą gęstość (2 g/cm3) i niską temperaturę zamarzania (nawet -78°C), nie podlega działaniu sił grawitacji, nie wpływa na ciśnienie hydrostatyczne, nie ma zdolności rozpuszczania i nie jest dostępna dla roślinności.
Przykładowa zawartość wody higroskopijnej w bentonicie wynosi ok. 14%. Obok wody kapilarnej, wody błonkowatej i wody wolnej jest jednym z elementów określających zawartość wody w glebie.

</doc>
<doc id="101038" url="https://pl.wikipedia.org/wiki?curid=101038" title="Woda kapilarna">
Woda kapilarna

Woda kapilarna, woda włoskowata – rodzaj wód występujących w strefie aeracji. Jej występowanie w drobnych porach gruntu i szczelinach skał jest warunkowane napięciem powierzchniowym wody i wywoływanymi przez nie zjawiskami kapilarnymi. 
Woda kapilarna wypełnia niewielkie pory o średnicy od 10-4 do 10-1 mm i utrzymuje się w nich dzięki siłom napięcia kapilarnego, które znacznie przewyższają siłę grawitacji. Wody kapilarne mogą podsiąkać w górę i w bok a wznoszenie się słupa wody trwa aż do zrównoważenia ciśnienia kapilarnego i hydrostatycznego słupa wody. 
Wysokość wzniosu kapilarnego wód włoskowatych zależy od średnicy porów – im mniejsze pory tym wyższy wznios kapilarny. W lessach czy glinach wysokość wzniosu może wynosić nawet 4 m, a w skałach okruchowych o wyższej frakcji, np. żwirach lub piaskach gruboziarnistych nie przekracza 10 centymetrów.
Wyróżnia się dwa rodzaje wód kapilarnych:
Woda kapilarna występuje w stanie płynnym i jest ruchliwa, podlega ponadto sile grawitacji. Pozwala na uzupełnianie zapasu wody w strefie napowietrzenia.

</doc>
<doc id="101040" url="https://pl.wikipedia.org/wiki?curid=101040" title="Élie Ducommun">
Élie Ducommun

Élie Ducommun (ur. 19 lutego 1833 w Genewie, zm. 7 grudnia 1906 w Bernie) – szwajcarski działacz polityczny, publicysta, laureat Pokojowej Nagrody Nobla za rok 1902.
Studiował w Genewie, następnie podjął pracę prywatnego nauczyciela w bogatej rodzinie w Saksonii. Pracował także w szkolnictwie publicznym. Od 1855 roku był dziennikarzem, związanym z redakcjami pism genewskich ("Revue the Geneve"), później w Bernie ("Der Fortschritt", wydawane także w języku francuskim jako "Progres"; "Helvetie"). Redagował pismo współzakładanej przez siebie w 1867 Międzynarodowej Ligi na rzecz Pokoju i Wolności "Les Etats-Unis d'Europe", a także biuletyn Międzynarodowego Stałego Biura Pokoju. Przez pewien czas pracował również jako sekretarz generalny kompanii Kolei Jurajsko-Simplońskiej (do 1903).
Był aktywistą politycznym; zasiadał w Wielkiej Radzie w Genewie (1856-1865), pełniąc funkcje wicekanclerza i kanclerza rządu lokalnego, potem także w Wielkiej Radzie w Bernie (1865-1874). Od 1891 pełnił funkcję honorowego sekretarza generalnego Międzynarodowego Stałego Biura Pokoju.
W 1902 Ducommun został wyróżniony Pokojową Nagrodą Nobla, wraz z Charlesem-Alberem Gobatem, za całokształt wieloletniej działalności na rzecz pokoju na świecie. Opublikował prace poświęconych pacyfizmowi, m.in. "Precis historique du mouvment en faveur de la paix" (1899).

</doc>
<doc id="101041" url="https://pl.wikipedia.org/wiki?curid=101041" title="Elie Ducommun">
Elie Ducommun



</doc>
<doc id="101043" url="https://pl.wikipedia.org/wiki?curid=101043" title="Hulajnoga">
Hulajnoga

Hulajnoga – jedno- lub wieloosobowy pojazd dwu-, trój- lub czterokołowy. Najprostsza składa się z płaskiej, wąskiej platformy, na której końcach umieszczone są koła. Do przedniego koła przymocowana jest kierownica. Użytkownik hulajnogi stoi na platformie odpychając się jedną nogą od podłoża i kierując pojazdem przy pomocy kierownicy. Wyróżnia się hulajnogi zwykłe, elektryczne i wyczynowe.
Korzystanie z dróg w Polsce.
Przed 20 maja 2021 r. osoba korzystająca z hulajnogi traktowana była niekiedy błędnie jak pieszy. Korzystanie z hulajnóg wyposażonych w silnik było nieunormowane szczegółowo, a hulajnogi elektryczne były pojazdem odpowiadającym definicji ogólnej z art. 2 pkt 31 Prawa o ruchu drogowym. Wykazywały one podobieństwa do definicji motoroweru (pojazd dwu- lub trójkołowy zaopatrzony w silnik spalinowy o pojemności skokowej nieprzekraczającej 50 cm³ lub w silnik elektryczny o mocy nie większej niż 4 kW, którego konstrukcja ogranicza prędkość jazdy do 45 km/h), a jednocześnie nie posiadały wyposażenia, jakie powinien posiadać motorower, stosowano jednak do nich przepisy o motorowerach na zasadzie analogii. 
Od 20 maja 2021 r. obowiązują przepisy o ruchu urządzeń transportu osobistego i hulajnóg elektrycznych. Zawarte są one w art. 33-33d Prawa o ruchu drogowym. Kierujący urządzeniem wspomagającym ruch (hulajnogą) jest obowiązany korzystać z drogi dla rowerów, jeżeli jest ona wyznaczona dla kierunku, w którym się porusza lub zamierza skręcić. Kierujący UWR, korzystając z drogi dla rowerów i pieszych, jest obowiązany zachować szczególną ostrożność i ustępować pierwszeństwa pieszemu. Może on korzystać z chodnika lub drogi dla rowerów, gdy nie ma drogi dla rowerów. Jeżeli z nich korzysta, jest obowiązany jechać z prędkością zbliżoną do prędkości pieszego, zachować szczególną ostrożność, ustępować pierwszeństwa pieszemu oraz nie utrudniać jego ruchu. Nie wolno też jeździć po alkoholu (w stanie po użyciu alkoholu i w stanie nietrzeźwości), nie wolno też przewozić zwierzęcia i ładunku.

</doc>
<doc id="101044" url="https://pl.wikipedia.org/wiki?curid=101044" title="Anarchizm indywidualistyczny">
Anarchizm indywidualistyczny

Anarchizm indywidualistyczny – nurt polityczny powstały w XIX wieku. Podstawowym postulatem anarchoindywidualizmu jest sprzeciw wobec poddawania nieinwazyjnej jednostki zewnętrznej woli. Do takiej inwazji zaliczali anarchiści indywidualistyczni stosowanie przemocy zaczepnej oraz naruszanie czyjejś słusznie nabytej własności. Nie zawsze jednak agresja była precyzyjnie definiowana, czasem uważano, że ścisła definicja agresji (dokładnie: definicji odróżniającej ją od wolności) nie jest pożądana i proponowano pewien rodzaj definicji niepełnej, otwartej na zmiany następujące wraz z rozwojem społeczeństwa.
Indywidualistyczni anarchiści, ze względu na swój sprzeciw wobec inwazji, sprzeciwiali się istnieniu państwa, ponieważ uważano, że jest ono największym z agresorów.
Wczesne wpływy na idee.
William Godwin.
William Godwin uznany jest za anarchistę indywidualistycznego i , na którego pracę duży wpływ miało Oświecenie. Według wielu, rozwinął pierwszą myśl . Zgodnie z Piotrem Kropotkinem, Godwin był pierwszym, który „jako pierwszy sformułował polityczne i ekonomiczne koncepcje anarchizmu, mimo że swoim ideom nie nadał imienia”. Godwin pomagał przy tworzeniu pierwszej anarchistycznej pracy Edmunda Burke pt. „"”." William popierał ekstremalny indywidualizm, wnioskując, że cała kooperacja robotnicza powinna zostać wyeliminowana. Godwin był utylitarystą, który wierzył, że nie wszystkie jednostki mają taką samą wartość. Uważał, że niektórzy z nas „mają większą wartość i ważność” niż inni polegając na naszej użyteczności w tworzeniu dobra społecznego. Nie wierzy on w równe prawa, ale uważa, że życie człowieka najbardziej użytecznego powinno być najbardziej uprzywilejowane. Sprzeciwiał się rządowi, gdyż narusza ono prawo indywidualnej osoby do „prywatnego osądu” które określa jakie czynności zmaksymalizują pożyteczność, oraz krytykuje całość władzy nad indywidualnym osądem. Te aspekty filozofii Godwina zostały później rozwinięte w bardziej ekstremalną swoją wersję przez Stirnera.
Godwin swój indywidualizm przeniósł w radykalny zakres sprzeciwiając się osobom indywidualnym które działały razem w orkiestrach, w swojej pracy "" pisał „wszystko co można określić kooperacją w pewnym sensie jest złe”. Jedynym momentem w którym kooperacja nie jest zła, jest moment w którym spontaniczne stowarzyszenie które powstaje gdy społeczeństwo jest zagrożone przez agresywną siłę. Jednym z powodów przez które sprzeciwiał się kooperacji jest to, że według niego, przeszkadza ona osobie indywidualnej w byciu życzliwym dla większego dobra. Godwin sprzeciwiał się idei rządu, pisał, że jest „złem koniecznym” które stanie się niepotrzebnym i bezsilnym przez stopniowe rozpowszechnianie się wiedzy. Sprzeciwiał się demokracji, bojąc się ucisku osoby indywidualnej przez większość, wolał system dyktatury.
Godwin wspierał własność prywatną definiując ją jako „imperium w której każdy człowiek jest upoważniony do produkowania własnego przemysłu”. Jednakże opowiadał się także aby osoba indywidualna okazjonalnie oddawała swoją nadwyżkę własności osobom potrzebującym w sposób niehandlowy (Kultura darów). A zatem ludzie mający prawo do własności powinni także ją oddawać jako oświeceni altruiści. Miało to być podstawą utylitarystycznych zasad i jak powiedział: „Każdy człowiek ma do tego prawo, nagrodzony wyłączną własnością, większa suma benefitów lub przyjemności skutkuje innym sposobem zawłaszczenia”. Jednakże życzliwość nie powinna być wymuszona, a powinna należeć do „prywatnego osądu” każdej indywidualnej osobie. Nie wspierał lub zapewniania kolektywnej własności takiej jak w komunizmie, ale jego myśl dzielenia się z potrzebującymi wpłynęła na powstanie anarcho-komunizmu.
Poglądy polityczne Godwina były różnorodne i nie zgadzały się w 100% z żadną ideologią która inspirowała się jego wpływami, pisarze ", organ" Socjalistycznej Partii Wielkiej Brytanii, uważają Godwina za indywidualistę i za komunistę jednocześnie. Murray Rothbard nie widział Godwina jako indywidualistę w żadnym stopniu, zwracał się do niego jako „twórca anarcho-komunizmu”; historyk uważa go jako indywidualnego anarchistę bez żadnych zastrzeżeń. Niektórzy teoretycy zauważają konflikt między Godwińskim „prywatnym osądem”, a utylitaryzmem, gdyż mówi o etyce która wymaga od osób indywidualnych oddania swoich nadwyżek własności innym co doprowadza do społeczeństwa egalitarnego, ale jednocześnie mówi, że to wszystko tylko osobista decyzja. Jak zauważył Kropotkin, Godwin zmieniał zdanie.
William Godwin oddziałał na socjalizm Roberta Owena i Charles’a Fourier’a. Po jego udanej wyprawie do Brytanii, Owen założył kooperatywną społeczność w USA w New Harmony w roku 1825. Jednym z członków jego komuny był Josiah Warren (1798 – 1874) który uważany jest pierwszym indywidualnym anarchistą. Po upadku New Harmony Warren przeszedł z reprezentowania socjalizmu do reprezentowania anarchizmu.
Poglądy ekonomiczne (mutualizm).
Większość anarchistów indywidualistów (żyjących w XIX wieku) określała i określa samych siebie jako socjalistów. Jest to typ socjalizmu, zwany mutualizmem, którego podstawowe zasady ułożył ojciec chrzestny anarchizmu Pierre-Joseph Proudhon, a także William Batchelder Greene, Josiah Warren i wielu innych. Mutualizm traktuje kapitalizm, rozumiany jako system ekonomiczny oparty na pracy najemnej ludzi nie posiadających, lub posiadających bardzo mało własnego majątku, za eksploatatywny i oparty na państwowych przywilejach, takich jak:
Podstawowymi mutualistycznymi postulatami są:
Zdaniem mutualistów wprowadzenie w życie tych postulatów zapewniłoby wszystkim pracownikom dostęp do nisko- lub nieoprocentowanego kredytu, a więc możliwość samozatrudnienia, pracy w spółdzielni lub otrzymania pełnej wartości ich pracy u kapitalisty (poprzez zwiększony popyt na pracę). Miałoby to też przeciwdziałać akumulacji kapitału i bogactwa przez część osób kosztem innych, w konsekwencji tworząc egalitarne społeczeństwo bez wyraźnych podziałów na klasy społeczne.
Podstawą teoretyczną mutualizmu jest i była laborystyczna teoria wartości, choć od początku była ona różnie interpretowana. Josiah Waren przyjmował, że wartość pracy włożonej w produkcję nie jest zależna od podaży i popytu na produkowane towary, zaś Greene i Tucker uważali, że praca o tyle nadaje wartość towarowi, na ile tworzy wartość użytkową. Kevin Carson, anarchista-indywidualista i mutualista, przeprowadził próbę zreformowania laborystycznej teorii wartości w swojej książce pt. "Studies in Mutualist Political Economy".
Związek anarchizmu indywidualistycznego z mutualizmem trwa do dziś.
Rys liberalny.
Drugim charakterystycznym elementem tej odmiany poglądu anarchistycznego były mocne wpływy klasycznego liberalizmu. Pierwotnie anarchiści indywidualiści wywodzili prawo nieagresji z naturalnego prawa do samostanownienia. Zresztą inspiracje były obopólne, ponieważ John Stuart Mill zaczerpnął termin i pomysł „suwerenności jednostki” od Josiah Warena, amerykańskiego anarchisty indywidualisty Nawet po przyjęciu przez część środowiska wyznającego anarchizm indywidualistyczny tzw. egoizmu inspirowanego min. książką Maxa Stirnera „Jedyny i jego własność”, anarchiści indywidualiści pozostali wierni kompletnie wolnorynkowej koncepcji społeczeństwa. Stosunki międzyludzkie mają być regulowane przez wolne co do treści i dobrowolne umowy oraz nieograniczone prawa własności we wszystkim, co pochodzi z dobrowolnej wymiany lub pracy. Zniesione mają być cła i podatki, rozumiane jako przymusowe opłaty. Banki mają funkcjonować tak samo, jak wszystkie inne przedsiębiorstwa na rynku. Ochrona własności i osób miała być świadczona przez prywatne firmy. Zarówno licencjonowana bankowość, jak i cła i podatki, a nawet prawa własności są rozumiane jako monopole nadane pewnym ludziom (i narzucone innym) przez państwo i to właśnie sprzeciw wobec takiej interwencji państwa jest centralnym postulatem anarchizmu indywidualistycznego.
Prawa naturalne a egoizm.
Pierwotnie anarchizm indywidualistyczny, zwłaszcza w Stanach Zjednoczonych, wspierał się na teorii praw naturalnych czy naturalnego prawa. Jednak wraz z upływem czasu część indywidualistów przyjęła za swój światopogląd amoralistyczny indywidualizm, czyli egoizm. Wpłynęła na to książka Maxa Stirnera.
Teoria prawa naturalnego wiąże się z uznaniem, że istnieją pewne przyrodzone prawa i obowiązki dotyczące ludzi, wynikające z ich natur lub natury. Egoizm natomiast jest postawą w której odrzuca się przyjęcie jakiegokolwiek obowiązku moralnego czy etycznego na siebie. Do pomyślenia jest to, że ktoś kogoś zmusza, możliwe jest też to, że ktoś robi co chce. Absurdalnym (lub fałszywym) dla egoisty jest jednak twierdzić, że ktoś dobrowolnie robi coś, co musi lub powinien zrobić.
Różnice między jedną a drugą „szkołą” anarchizmu indywidualistycznego są znaczne, choć prowadziły indywidualistów do podobnych wniosków. Zwolennicy prawa naturalnego uważali, że z racji określonej natury ludzkiej, do której da się dotrzeć za pomocą rozumnego badania, każdy człowiek jest zobowiązany szanować wolność drugiego człowieka. Egoiści natomiast poszanowanie wolności uważali za najkorzystniejsze dla wszystkich rozwiązanie i przyjmując utylitaryzm, promowali je.
Teoria prawa naturalnego jest najczęściej krytykowana za nienaukowość, negowanie zjawiska ewolucji społecznej, zamkniętość na zmiany oraz próbę uniknięcia krytyki.
Nieporozumienia związane z nazewnictwem.
Pewna część anarchistów o poglądach kolektywistycznych czy komunistycznych także inspirowała się książką Stirnera (m.in. Henry Sisly, Libertad, Alexandra David-Néel). W tym artykule nie przyznaje się im jednak nazwy anarchistów-indywidualistów.

</doc>
<doc id="101047" url="https://pl.wikipedia.org/wiki?curid=101047" title="Cukry redukujące">
Cukry redukujące

Cukry redukujące – węglowodany, które dzięki obecności grupy karbonylowej reagują pozytywnie z odczynnikami Fehlinga, Benedicta i Tollensa. Należą do nich niektóre monosacharydy – aldozy (tzn. cukry proste posiadające grupę aldehydową) i ketozy (tzn. cukry proste posiadające grupę ketonową) oraz niektóre cukry złożone, np. laktoza i maltoza.
Ich nazwa wynika z faktu, że reakcja z tymi odczynnikami polega na ich redukcji wolnymi grupami karbonylowymi występującymi w tych węglowodanach w formach łańcuchowych. Obecność tych grup w cukrach złożonych możliwa jest tylko wówczas, gdy przynajmniej jedna z reszt monosacharydu może występować w formie łańcuchowej (czyli jej anomeryczny atom węgla nie bierze udziału w wiązaniu "O"-glikozydowym). Przykładem cukru nieredukującego jest sacharoza, której oba monomery połączone są przez anomeryczne atomy węgla; polisacharydami nieredukującymi są celuloza i skrobia.
Grupa aldehydowa w reakcji z wcześniej wspomnianymi odczynnikami redukuje je, natomiast sama ulega utlenieniu do grupy karboksylowej. Ketozy, aby ulec redukcji, muszą najpierw ulec tautomerycznej przemianie do aldoz.

</doc>
<doc id="101048" url="https://pl.wikipedia.org/wiki?curid=101048" title="Promiscuous mode">
Promiscuous mode

Tryb promiscuous ( – tryb nasłuchiwania, tryb mieszany) – tryb pracy interfejsu sieciowego (np. ethernetowej karty sieciowej), polegający na odbieraniu całego ruchu docierającego do karty sieciowej, nie tylko skierowanego na adres MAC karty sieciowej.
Aby przestawić kartę sieciową w tryb promiscuous w systemie Linux należy wydać w terminalu polecenie:
 ifconfig &lt;karta_sieciowa&gt; promisc
Wykrywanie trybu promiscuous.
Komputer z kartą sieciową działającą w trybie promiscuous można wykryć:
Drugą z metod można z łatwością wyeliminować poprzez odpowiednią konfigurację firewalla.

</doc>
<doc id="101049" url="https://pl.wikipedia.org/wiki?curid=101049" title="Fenek pustynny">
Fenek pustynny

Fenek pustynny, fenek ("Vulpes zerda"), lis pustynny – gatunek drapieżnego ssaka z rodziny psowatych (Canidae). 
Występowanie.
Występuje na suchych i pustynnych terenach Półwyspu Arabskiego i północnej Afryki. Będąc najmniejszym przedstawicielem rodziny psowatych, uchodzi za największego ssaka drapieżnego Sahary. 
Charakterystyka.
Wygląd.
Osiąga 30–40 cm długości, samce ważą ok. 1,5 kg, samice ok. 0,8 kg. Ma charakterystyczne, duże uszy, dorastające do 15 cm, dzięki którym ma dobry słuch i może efektywnie chłodzić ciało. Fenek jest zwierzęciem nocnym, sypia w podziemnych norach. Odżywia się szarańczakami, chrząszczami, poluje także na ptaki i gryzonie.
Rozmnażanie.
Ruję odbywają zimą, ciąża trwa 50-55 dni, małe rodzą się w marcu lub kwietniu, 1-6 w miocie. Ważą po 25-28 g i mierzą 10 cm długości, z czego połowa przypada na ogon. Początkowo srebrzysto-czarne, po 2 tygodniach zmieniają ubarwienie futra na beżowe, a w wieku 3 miesięcy uzyskują puszysty długi ogon z czarnym końcem oraz gęste, długie i jasnobrązowe futro typowe dla osobników dorosłych. Żyją do 10 lat w warunkach naturalnych, a w niewoli do 12 lat.
Styl życia.
Fenki są zwierzętami społecznymi. Żyją w grupach do 10 osobników. Zwierzęta te są terytorialne i pilnują swojego obszaru polowań, znacząc je odchodami. 
Fenki mają łagodne usposobienie i łatwo je oswoić. Często spotykane są w hodowlach prywatnych. Najwięcej fenków mieszka na Saharze, w jej środkowej części. 
Prowadzi nocny tryb życia. Śpi za dnia, w piasku Sahary. Kopie norki, a od nich kilka dróg ewakuacji. Ściany wzmacnia roślinami, piórami i sierścią. Jedną norkę zamieszkuje kilka osobników
Dieta.
Żeruje nocą. Poluje na chrząszcze, ptaki i jaszczurki, zjada też jaja. Rośliny są dla niego źródłem wody, bez której potrafi się przetrwać naprawdę długo.

</doc>
<doc id="101051" url="https://pl.wikipedia.org/wiki?curid=101051" title="Agenda 21">
Agenda 21

Agenda 21 (ang. "Action Programme – Agenda 21") – Agenda 21 jest dokumentem programowym, który przedstawia sposób opracowania i wdrażania programów zrównoważonego rozwoju w życie lokalne. Dokument ten został przyjęty na konferencji "Środowisko i Rozwój" z inicjatywy ONZ w 1992 roku na II Konferencji w Rio de Janeiro. Jej polska wersja ukazała się w roku 1993 w opracowaniu "Dokumenty końcowe Konferencji Narodów Zjednoczonych "Środowisko i Rozwój"".
Wyceniony na 600 mld dolarów program ratowania planety zawarty jest w Agendzie 21 na prawie 500 stronach, w 40 rozdziałach.
Pełna lista rozdziałów.
1. Wstęp
Zagadnienia społeczne i ekonomiczne.
2. Międzynarodowa współpraca w celu przyspieszania trwałego i zrównoważonego rozwoju i odpowiedniej polityki wewnętrznej w krajach rozwijających się.&lt;br&gt;
3. Walka z ubóstwem.&lt;br&gt;
4. Zmiana modelu konsumpcji.&lt;br&gt;
5. Dynamika demograficzna a trwały i zrównoważony rozwój.&lt;br&gt;
6. Ochrona i promocja ludzkiego zdrowia.&lt;br&gt;
7. Promowanie trwałego i zrównoważonego rozwoju osiedli ludzkich.&lt;br&gt;
8. Włączanie problemów środowiska i rozwoju do procesu podejmowania decyzji.
Ochrona i zarządzanie zasobami naturalnymi w celu zapewnienia trwałego i zrównoważonego rozwoju.
9. Ochrona atmosfery.&lt;br&gt;
10. Kompleksowe planowanie i zarządzanie zasobami powierzchni Ziemi.&lt;br&gt;
11. Działania zapobiegające wylesieniom.&lt;br&gt;
12. Zarządzanie wrażliwymi (niestabilnymi) ekosystemami. Przeciwdziałanie pustynnieniu i suszom.&lt;br&gt;
13. Zarządzanie wrażliwymi (niestabilnymi) ekosystemami. Zrównoważony rozwój terenów górskich.&lt;br&gt;
14. Promowanie trwałego i zrównoważonego rozwoju rolnictwa i wsi.&lt;br&gt;
15. Ochrona różnorodności biologicznej.&lt;br&gt;
16. Bezpieczne dla środowiska wykorzystanie biotechnologii.&lt;br&gt;
17. Ochrona oceanów, wszystkich rodzajów mórz, w tym śródlądowych i otwartych, terenów stref przybrzeżnych oraz ochrona, racjonalne wykorzystywanie i rozwój żywych zasobów morza.&lt;br&gt;
18. Ochrona jakości i wykorzystywanie zasobów wód śródlądowych. Zintegrowane podejście do problemu rozwoju zasobów wód śródlądowych, ich zarządzania i zagospodarowania.&lt;br&gt;
19. Bezpieczne dla środowiska postępowanie z toksycznymi i niebezpiecznymi środkami chemicznymi. Zwalczanie nielegalnego handlu tymi środkami.&lt;br&gt;
20. Bezpieczna dla środowiska gospodarka odpadami niebezpiecznymi. Zapobieganie nielegalnemu międzynarodowemu handlowi odpadami niebezpiecznymi.&lt;br&gt;
21. Bezpieczna dla środowiska gospodarka stałymi odpadami oraz osadami z oczyszczalni ścieków.&lt;br&gt;
22. Bezpieczne i nieszkodliwe dla środowiska obchodzenie się z odpadami radioaktywnymi.
Wzmacnianie roli głównych grup społecznych i organizacji.
23. Wprowadzenie.&lt;br&gt;
24. Rola kobiet w trwałym i zrównoważonym rozwoju.&lt;br&gt;
25. Dzieci i młodzież w trwałym i zrównoważonym rozwoju.&lt;br&gt;
26. Rola ludności tubylczej (grup etnicznych) w trwałym i zrównoważonym rozwoju.&lt;br&gt;
27. Umocnienie roli organizacji pozarządowych – partnerów w działaniach na rzecz trwałego i zrównoważonego rozwoju.&lt;br&gt;
28. Wykorzystanie inicjatywy władz lokalnych w realizowaniu zaleceń Agendy 21.&lt;br&gt;
29. Umocnienie roli pracowników i ich związków zawodowych w osiąganiu trwałego i zrównoważonego rozwoju.&lt;br&gt;
30. Umocnienie roli biznesu i przemysłu w osiąganiu trwałego i zrównoważonego rozwoju.&lt;br&gt;
31. Rola społeczności naukowej i technicznej w tworzeniu podstaw i warunków trwałego i zrównoważonego rozwoju.&lt;br&gt;
32. Zwiększenie roli rolników w procesie trwałego i zrównoważonego rozwoju.&lt;br&gt;
Możliwości realizacyjne.
33. Środki i mechanizmy finansowania.&lt;br&gt;
34. Transfer technologii proekologicznych. Współpraca i tworzenie możliwości.&lt;br&gt;
35. Nauka dla trwałego i zrównoważonego rozwoju.&lt;br&gt;
36. Promowanie nauczania, kształtowania świadomości społecznej i szkolenia w zakresie trwałego i zrównoważonego rozwoju i ochrony środowiska.&lt;br&gt;
37. Mechanizmy państwowe i współpraca międzynarodowa w tworzeniu możliwości realizacyjnych.&lt;br&gt;
38. Zmiany instytucjonalne na forum międzynarodowym.&lt;br&gt;
39. Międzynarodowe mechanizmy i instrumenty prawne.&lt;br&gt;
40. Informacje do wykorzystania przy podejmowaniu decyzji.&lt;br&gt;

</doc>
<doc id="101052" url="https://pl.wikipedia.org/wiki?curid=101052" title="Andrzej Pęczak">
Andrzej Pęczak

Andrzej Pęczak (ur. 10 marca 1951 w Łodzi) – polski polityk, działacz PZPR, były wojewoda łódzki, były wiceminister skarbu państwa, poseł na Sejm III i IV kadencji.
Życiorys.
Wykształcenie.
Ukończył VIII Liceum Ogólnokształcące im. Adama Asnyka w Łodzi oraz studia na Wydziale Inżynierii Chemicznej Politechniki Łódzkiej, uzyskując tytuł zawodowy magistra inżyniera. Uzyskał następnie stopień naukowy doktora nauk ekonomicznych na Wydziale Organizacji i Zarządzania Akademii Nauk Społecznych przy KC Komunistycznej Partii Związku Radzieckiego w Moskwie.
Działalność polityczna.
Jako pracownik Zakładów Przemysłu Bawełnianego „Maltex”. został wybrany na sekretarza zakładowego oddziału Związku Socjalistycznej Młodzieży Polskiej. Równolegle działał też w wojewódzkich władzach Związku Harcerstwa Polskiego. Był m.in. sekretarzem komisji zarządu Oddziału Łódzkiego ZSMP oraz zastępcą komendanta Chorągwi Łódzkiej ZHP.
W 1971 wstąpił do Polskiej Zjednoczonej Partii Robotniczej, pozostając w niej do rozwiązania. Od 1981 do 1989 był I sekretarzem komitetu zakładowego w Łódzkich Zakładach Radiowych Fonica. Po rozwiązaniu PZPR został członkiem założycielem SdRP.
W 1989 w wyborach kontraktowych bezskutecznie kandydował do Senatu jako niezależny, będąc jednocześnie członkiem Komitetu Wojewódzkiego PZPR. W 1991 i 1993 ponownie bez powodzenia z ramienia Sojuszu Lewicy Demokratycznej startował w wyborach parlamentarnych. W pierwszej połowie lat 90. pracował w spółkach prawa handlowego.
Po przejęciu władzy przez koalicję SLD-PSL został w 1994 mianowany wojewodą łódzkim. W okresie sprawowania tej funkcji podjął inicjatywę powstania Łódzkiej Specjalnej Strefy Ekonomicznej oraz ustanowił Medal Honorowy za Zasługi dla Województwa Łódzkiego. W 1997 krótko pełnił funkcję sekretarza stanu w Ministerstwie Skarbu Państwa.
W tym samym roku po raz pierwszy został posłem na Sejm III kadencji, kandydując z listy Sojuszu Lewicy Demokratycznej. W latach 1998-2000 zasiadał także w sejmiku łódzkim. W 1999 objął stanowisko przewodniczącego rady wojewódzkiej przekształconego w partię Sojuszu Lewicy Demokratycznej.
W wyborach parlamentarnych w 2001 został ponownie wybrany do Sejmu z okręgu sieradzkiego z listy koalicji SLD-UP. W tym samym roku został wiceprzewodniczącym klubu parlamentarnego SLD. Od 2001 do listopada 2004 sprawował funkcję przewodniczącego Komisji do Spraw Kontroli Państwowej. Od maja do lipca 2004 był posłem do Parlamentu Europejskiego. W 2009 został właścicielem spółki prowadzącej hotel w Sokolnikach.
Postępowania sądowe.
W 2003 utracił stanowisko przewodniczącego wojewódzkich struktur SLD po ujawnieniu afery w Wojewódzkim Funduszu Ochrony Środowiska. W maju 2004 prokurator przedstawił mu zarzut defraudacji ponad 42 milionów zł z tego funduszu, jednak nie został mu wówczas uchylony immunitet.
W listopadzie tego samego roku prokurator skierował ponowny wniosek do Sejmu o uchylenie posłowi immunitetu w związku ze sprawą płatnej protekcji i przyjęcia łapówki od Marka Dochnala w formie m.in. użyczenia luksusowego samochodu marki Mercedes-Benz klasa S o wartości prawie 300 tys. zł. 19 listopada 2004 odbyło się głosowanie w tej sprawie, w którym uwzględniono wniosek. Równolegle Andrzej Pęczak został wykluczony z partii i klubu parlamentarnego SLD oraz utracił funkcję przewodniczącego komisji sejmowej. W tym samym dniu poseł został zatrzymany i następnie tymczasowo aresztowany, stając się pierwszym w III RP parlamentarzystą sprawującym mandat i jednocześnie pozbawionym wolności. 5 stycznia 2007 środek ten został uchylony po uiszczeniu 400 tys. zł poręczenia majątkowego.
W procesie karnym dotyczącym działalności WFOŚiGW Andrzej Pęczak w styczniu 2009 został w pierwszej instancji skazany na karę 4 lat pozbawienia wolności. W styczniu 2011 Sąd Apelacyjny zmniejszył tę karę do 3 lat i 8 miesięcy pozbawienia wolności. Ponadto w 2011 został skazany na karę grzywny za usunięcie składników majątku zajętych tytułem zabezpieczenia majątkowego. Proces dotyczący zarzutów przyjmowania i żądania łapówek od Marka Dochnala w pierwszej instancji zakończył się w styczniu 2014 – Sąd Rejonowy w Pabianicach skazał Andrzeja Pęczaka na karę 3 lata pozbawienia wolności i grzywnę, orzekając również przepadek równowartości uzyskanych korzyści majątkowych.
Życie prywatne.
Jest rozwiedziony, ma dwoje dzieci.

</doc>
<doc id="101053" url="https://pl.wikipedia.org/wiki?curid=101053" title="Robert Mateja">
Robert Mateja

Robert Mateja (ur. 5 października 1974 w Zakopanem) – polski skoczek narciarski, który był zawodnikiem w latach 1981–2008. Reprezentował klub TS Wisła Zakopane. Pięciokrotnie zdobywał tytuł mistrza Polski w skokach narciarskich. Od 2011 do 2018 był trenerem kadry B i C w reprezentacji Polski w skokach. Od 2018 do 2020 trener asystent w reprezentacji Polski w kombinacji norweskiej, od 1 maja 2020 trener asystent reprezentacji Czech w kombinacji norweskiej.
Przebieg kariery.
Pierwszy jego start w Pucharze Świata miał miejsce w Falun w roku 1992. Później wiele razy punktował w konkursach PŚ i był w pierwszej dziesiątce, nigdy nie stanął jednak indywidualnie na podium w PŚ. W kadrze narodowej zadebiutował w 1994 roku.
Do największych osiągnięć Roberta Matei należy 5. miejsce na mistrzostwach świata w 1997 roku na skoczni w Trondheim. W grudniu 2001 na zawodach w Villach w zespole z Kruczkiem, Skupieniem i Małyszem osiągnął pierwsze w historii miejsce na podium dla polskiej drużyny narodowej w PŚ (Polacy zajęli trzecie miejsce, za Finlandią i Japonią).
17 stycznia 1999 roku miał ogromną szansę zwycięstwa w Pucharze Świata przed własną publicznością w Zakopanem. Po 1 serii prowadził przed Funakim i Ahonenem. Dzięki skokowi na odległość 126 metrów otrzymał notę 130,5 pkt. Jednak drugi skok na odległość 99 metrów, który był najkrótszym w 2. serii sprawił, że Mateja spadł na 16. pozycję z łączną notą za 2 skoki 209,4 pkt. Ostatecznie konkurs wygrał Fin Janne Ahonen, który za skoki na odległość 119 i 128,5 metra uzyskał notę 258,4 pkt. Drugi był Kazuyoshi Funaki.
W 2001 roku został na krótko rekordzistą Polski w długości skoków narciarskich – podczas treningu na mamuciej skoczni Čerťák w Harrachovie skoczył 201,5 metra, bijąc w ten sposób kilkunastoletni rekord Piotra Fijasa. Choć rekord ten został pobity jeszcze w tym samym treningu przez Adama Małysza, to Mateja został w ten sposób jednak pierwszym Polakiem, który przekroczył odległość 200 metrów.
Zwyciężył w Turnieju Schwarzwaldzkim w 2003.
W 2004 roku wygrał klasyfikację generalną letniego Pucharu Kontynentalnego. W sezonie 2004/2005 podczas Turnieju Czterech Skoczni zajął w klasyfikacji generalnej 17. miejsce, uzyskując łącznie 735,8 punktów.
W sezonie 2005/2006 po igrzyskach olimpijskich został nieoczekiwanie mistrzem Polski na Wielkiej Krokwi pokonując Adama Małysza o 3,6 punktu. Wcześniej na mistrzostwach świata w lotach narciarskich także był przed Małyszem zajmując 19. miejsce, a Małysz o jedną pozycję niżej.
Sezon 2006/2007 nie był dla niego udany. Na mistrzostwach świata w skokach narciarskich w Sapporo w konkursie drużynowym wystąpił bardzo słabo, poniżej oczekiwań, co przy bardzo dobrej postawie pozostałych kadrowiczów pozbawiło Polskę realnej szansy medalowej. W klasyfikacji Pucharu Świata pierwsze punkty (4) zdobył dopiero w przedostatnim konkursie, 24 marca 2007 roku w Planicy.
W kwietniu 2008 zakończył karierę i został asystentem trenera polskiej reprezentacji Łukasza Kruczka. Rok później został asystentem Hannu Lepistö, trenera Adama Małysza. W maju 2011 roku został trenerem młodzieżowej reprezentacji Polski w skokach narciarskich. Mateja został szkoleniowcem pierwszej podgrupy kadry młodzieżowej Reprezentacji Polski w sezonie 2012/2013. Do tejże podgrupy przydzielono Aleksandra Zniszczoła, Klemensa Murańkę, Bartłomieja Kłuska i Tomasza Byrta.
Puchar Świata.
Miejsca w „10” w konkursach indywidualnych Pucharu Świata chronologicznie.
Źródło:

</doc>
<doc id="101054" url="https://pl.wikipedia.org/wiki?curid=101054" title="Robert Adamson">
Robert Adamson



</doc>
<doc id="101056" url="https://pl.wikipedia.org/wiki?curid=101056" title="Robert Adamson (poeta)">
Robert Adamson (poeta)

Robert Henry Adamson (ur. 17 maja 1943, zm. 16 grudnia 2022) – australijski poeta.
Życiorys.
Urodził się i dorastał w Sydney, Neutral Bay. W kręgach poetyckich pojawił się w latach 60. Przez kilka lat wydawał czasopismo „New Poetry”. Pierwszy zbiór wierszy, "Canticles on the Skin", wydał w 1970, później opublikował kilkanaście innych tomików. Jego twórczość związana jest z doświadczeniami szkolnymi i więziennymi.
Był laureatem najważniejszych nagród literackich w Australii, m.in. Christopher Brennan Prize, za całokształt twórczości, i Patrick White Award.

</doc>
<doc id="101057" url="https://pl.wikipedia.org/wiki?curid=101057" title="Charles-Albert Gobat">
Charles-Albert Gobat

Charles-Albert Gobat (ur. 21 maja 1843 w Tramelan, zm. 16 marca 1914 w Bernie) – szwajcarski działacz pokojowy, prawnik, polityk, laureat Pokojowej Nagrody Nobla w 1902 roku.
Praktykował prawo w Bernie i Delémont (kanton Berno). Pracował w administracji kantonalnej, przez krótki czas był także wykładowcą prawa cywilnego na paryskiej Sorbonie. Od 1888 współpracował z Unią Międzyparlamentarną, od 1892 był sekretarzem generalnym powołanego przy niej Biura Międzyparlamentarnego. W 1892 przewodniczył IV Konferencji Unii Międzyparlamentarnej. Od 1891 pracował także w Międzynarodowym Stałym Biurze Pokoju, gdzie zastąpił Éliego Ducommuna na stanowisku sekretarza generalnego.
Za wieloletnią pracę w międzynarodowych organizacjach pokojowych został w roku 1902 uhonorowany drugą w historii Pokojową Nagrodą Nobla (razem z nim laureatem został Ducommun).
Był autorem "Le Cauchemar de l'Europe" (1911, „Koszmar Europy”) i innych książek poświęconych historii stosunków międzynarodowych.

</doc>
<doc id="101058" url="https://pl.wikipedia.org/wiki?curid=101058" title="Charles Albert Gobat">
Charles Albert Gobat



</doc>
<doc id="101059" url="https://pl.wikipedia.org/wiki?curid=101059" title="Złącze p-n">
Złącze p-n

Złączem p-n nazywane jest złącze dwóch półprzewodników niesamoistnych o różnych typach przewodnictwa: "p" i "n".
W obszarze typu "n" (negative) "nośnikami większościowymi" są elektrony (ujemne). Atomy domieszek ("donory") pozostają unieruchomione w sieci krystalicznej. Analogicznie w obszarze typu "p" (positive) nośnikami większościowymi są dziury o ładunku elektrycznym dodatnim. Atomy domieszek są tu "akceptorami". W półprzewodnikach obu typów występują także "nośniki mniejszościowe" przeciwnego znaku niż większościowe; koncentracja nośników mniejszościowych jest dużo mniejsza niż większościowych. Obszar o mniejszej koncentracji domieszek znajdujący się pomiędzy kontaktem złącza a warstwą zubożoną nazywany jest "bazą".
Złącze niespolaryzowane.
W stanie równowagi termodynamicznej, tj. gdy z zewnątrz nie przyłożono żadnego pola elektrycznego, w pobliżu styku obszarów "p" i "n" swobodne nośniki większościowe przemieszczają się (dyfundują), co spowodowane jest różnicą koncentracji nośników. Gdy elektrony przemieszczą się do obszaru typu "p", natomiast dziury do obszaru typu "n" (stając się wówczas nośnikami mniejszościowymi) dochodzi do "rekombinacji" z nośnikami większościowymi, które nie przeszły na drugą stronę złącza. Rekombinacja polega na „połączeniu” elektronu z dziurą, a więc powoduje „unieruchomienie” tych dwóch swobodnych nośników.
Zatem rekombinacja powoduje redukcję nośników po obu stronach złącza, w wyniku czego w pobliżu kontaktu pozostają jedynie odsłonięte jony domieszek: ujemne akceptorów i dodatnie donorów; jony te wytwarzają pole elektryczne, które zapobiega dalszej dyfuzji nośników. W efekcie w pobliżu złącza powstaje "warstwa ładunku przestrzennego", nazywana też "warstwą zubożoną" (tj. praktycznie nieposiadającą swobodnych nośników) lub "warstwą zaporową". Nieruchomy ładunek dodatni po stronie "n" hamuje przepływ dziur z obszaru "p", natomiast ładunek ujemny po stronie "p" hamuje przepływ elektronów z obszaru "n". Innymi słowy przepływ nośników większościowych praktycznie ustaje.
Przepływ nośników większościowych nazywany jest "prądem dyfuzyjnym". W złączu mogą przepływać również nośniki mniejszościowe – jest to "prąd unoszenia" i jego zwrot jest przeciwny do zwrotu prądu dyfuzyjnego. Ze względu na niską koncentrację nośników mniejszościowych wartość prądu unoszenia jest niewielka, rzędu mikroamperów (10−6), a nawet pikoamperów (10−12).
Pole elektryczne ładunku przestrzennego jest reprezentowane przez barierę potencjału. W złączu niespolaryzowanym jest to "napięcie dyfuzyjne", którego wartość zależy głównie od koncentracji domieszek i temperatury. W przypadku złączy wykonanych z krzemu napięcie to w temperaturze pokojowej ma wartość rzędu 0,6–0,8 V, natomiast dla złącz germanowych wynosi ok. 0,2–0,3 V. Napięcie dyfuzyjne zmniejsza się wraz ze wzrostem temperatury o ok. 2,3 mV/K.
Polaryzacja złącza.
Jeśli do złącza zostanie przyłożone napięcie zewnętrzne, wówczas równowaga zostanie zaburzona. W zależności od biegunowości napięcia zewnętrznego rozróżnia się dwa rodzaje polaryzacji złącza:
Bez względu na polaryzację dla większości złącz można przyjąć, że całe napięcie zewnętrzne odkłada się na obszarze zubożonym.
Polaryzacja w kierunku przewodzenia.
W tym przypadku bariera potencjału zmniejsza się o wartość zewnętrznego napięcia "U", zmniejsza się również szerokość obszaru zubożonego. Gdy "U" przekroczy wartość napięcia dyfuzyjnego, wówczas obszar zubożony znika i praktycznie bez przeszkód następuje dyfuzja nośników mniejszościowych z obszaru "n" do "p" i z "p" do "n". Te dodatkowe nośniki (nazywane "wstrzykniętymi nośnikami mniejszościowymi") rekombinują z nośnikami większościowymi w danym obszarze. Ze źródła zasilania jednak wciąż dopływają nowe nośniki większościowe, zatem dyfuzja nie zatrzymuje się jak w przypadku niespolaryzowanego złącza, lecz ma miejsce cały czas. W efekcie w obwodzie płynie "prąd dyfuzyjny". Jego wartość opisuje przybliżone równanie, zwane równaniem Shockleya:
gdzie:
Polaryzacja w kierunku zaporowym.
W tym przypadku bariera potencjału zwiększa się, gdyż do napięcia dyfuzyjnego dodaje się napięcie zewnętrzne, zwiększa się również szerokość obszaru zubożonego. Przy takiej polaryzacji płynie tylko niewielki prąd unoszenia, zwany tutaj prądem wstecznym. Wartość prądu wstecznego praktycznie nie zależy od wartości przyłożonego napięcia, zależy natomiast od temperatury i własności materiału, ponieważ to te parametry mają wpływ na ilość nośników mniejszościowych.
Pojemność złącza.
Złącze "pn" spolaryzowane w kierunku zaporowym charakteryzuje pewna pojemność elektryczna, która (nieliniowo) zależy od szerokości obszaru zubożanego – jest to tzw. "pojemność złączową" (ozn. formula_8). Szerokość obszaru zubożanego zależy od przyłożonego zewnętrznego napięcia, dzięki czemu pojemność może być regulowana napięciem – jest to wykorzystywane w diodach pojemnościowych.
Zależność ta opisana jest przybliżonym wzorem
gdzie:
Oprócz pojemności złączowej istnieje również "pojemność dyfuzyjna" związana z występowaniem nadmiarowych nośników mniejszościowych; zależy od natężenia prądu płynącego przez złącze.
Przebicie lawinowe.
Jeśli napięcie polaryzujące jest odpowiednio duże (a więc obszar zubożony szeroki), to nośniki przechodzące przez obszar zubożony uzyskują dużą energię. Zderzając się z węzłami sieci krystalicznej (z atomami), przekazują im część swojej energii, co powoduje przejście elektronów do pasma przewodnictwa, a co za tym idzie również „utworzenie” dziur – innymi słowy ma miejsce jonizacja. Pojawiają się w ten sposób nowe nośniki, które również są przyspieszane, zderzają się z węzłami sieci itd. Proces ten nabiera charakteru lawinowego i nazywany jest "przebiciem lawinowym" – jednak wbrew nazwie nie powoduje uszkodzenia złącza. Efektem tego procesu jest gwałtowny wzrost prądu w obwodzie; prąd ten zwie się "prądem jonizacji lawinowej".
Przebicie Zenera.
Przebicie Zenera występuje w złączach silnie domieszkowanych, tzn. takich w których koncentracja domieszek (akceptorów i donorów) jest bardzo duża i zachodzi dla napięć wstecznych mniejszych od 5–6 V.
Charakterystyka prądowo-napięciowa.
Charakterystyczne zakresy pracy złącza oznaczone są różnymi kolorami:

</doc>
<doc id="101060" url="https://pl.wikipedia.org/wiki?curid=101060" title="Ludwik Geyer">
Ludwik Geyer

Ludwik Ferdynand Geyer (ur. 6 stycznia 1805 w Berlinie, zm. 21 października 1869 w Łodzi) – przemysłowiec, jeden z pionierów rozwoju przemysłu włókienniczego w Łodzi i w Polsce, właściciel pierwszej fabryki włókienniczej o napędzie parowym w Królestwie Polskim.
Życiorys.
Młodość.
Pochodził z fabrykanckiej rodziny z Saksonii. Był synem Adama Krzysztofa, który był właścicielem fabryki wyrobów bawełnianych w Neugerzdorf pod Löbau, i Charlotty z Tietzów. Ludwik ukończył Akademię Berlińską i rozpoczął pracę zapewne w fabryce ojca.
Rząd Królestwa Polskiego promował Łódź jako ośrodek osadniczy dla tkaczy napływających z Wielkopolski, Śląska, Saksonii i Czech – miejsce rozwoju przemysłu włókienniczego, w związku z perspektywami otwarcia rynku w Rosji. W 1820 roku Łódź została zaliczona do miast fabrycznych, które były obdarzone przywilejami finansowymi i wspierane opieką państwa. Otwierające się możliwości potrafił wykorzystać Ludwik Geyer.
Po raz pierwszy do Łodzi przyjechał w 1826 roku i po zaznajomieniu się z nowo powstającymi posiadłami fabrycznymi zdecydował się osiąść tu na stałe. 9 sierpnia 1826 roku podpisał w Warszawie kontrakt z Komisją Województwa Mazowieckiego, na mocy którego miał wystawić dom mieszkalny oraz tkalnię wyrobów bawełnianych. Na ten cel otrzymał pomoc w postaci: terenów budowlanych, zapewnienia pomocy przy budowie i licencję na sprowadzanie przędzy z obniżonym do 2/5 cłem. W zamian zobowiązał się do jak najszybszego uruchomienia dwudziestu warsztatów tkackich i dojścia w ciągu dziesięciu lat do produkcji bawełnianej na stu warsztatach tkackich. Przywieziony z Saksonii majątek nie był wielki. Wystarczył na założenie zakładu z 12 warsztatami tkackimi i kilkoma maszynami drukarskimi.
Początki łódzkiej działalności.
W roku 1828 Ludwik Geyer przybył do Łodzi. Pierwszy zakład Geyera mieścił się przy ulicy Piotrkowskiej 284–286 w trzyizbowym drewnianym domu, w którym zamieszkał właściciel wraz rodziną.
Pomyślna koniunktura powstała po powstaniu listopadowym i umiejętności Geyera zaowocowały szybkim rozwojem przedsiębiorstwa. W 1833 roku Geyer odkupił od Antoniego Wilhelma Potempy posesję przy Piotrkowskiej 282 oraz wybudował murowany klasycystyczny dworek przy Piotrkowskiej 286. W tym samym roku w fabryce zainstalowane były 33 warsztaty tkackie i 11 stołów do drukowania perkali. Do tego manufaktura odbierała wyroby od 100 tkaczy chałupników w Pabianicach i 60 w Łodzi, a na posesji 284–286 fabrykant wystawił kilkanaście parterowych budynków, m.in.: farbiarnię, półczkarnię oraz budynek, w którym w 1834 roku została umieszczona drukarska maszyna walcowa sprowadzona z Wiednia. Maszyna napędzana była kieratem i była pierwszym takim urządzeniem w Królestwie Polskim. W niedługim czasie, wykupił także ponad 50 hektarów ziemi na terenach południowej Łodzi.
U szczytu kariery.
W 1835 roku Ludwik Geyer był już na tyle silnym przedsiębiorcą, że przystąpił do budowy nowej, wielkiej przędzalni i tkalni mechanicznej, która została ulokowana na posesji Piotrkowska 282. Ukończoną w 1837 roku fabrykę nazywano "Białą Fabryką", gdyż w przeciwieństwie do późniejszych budynków fabrycznych była otynkowana. Rok później do głównego budynku dobudowano trzypiętrowy pawilon fabryczny. Ludwik Geyer stał się wówczas największym łódzkim przemysłowcem, a zakład był wzorcowym zakładem tego rodzaju w Polsce. Z tego powodu zyskał w Łodzi nieoficjalne miana „ojca Łodzi”, „króla perkalu”, „pierwszego lodzermenscha”, a nawet „sępa z Piotrkowskiej” (gra słów: „geier”, niem. – sęp).
Pod koniec roku 1838 Ludwik Geyer zainstalował w „Białej Fabryce” pierwszą nie tylko w Łodzi, ale w całym przemyśle włókienniczym Królestwa Polskiego maszynę parową o mocy 60 KM. Rozpoczęła się w ten sposób mechanizacja przemysłu włókienniczego, czego oznaką było pojawienie się w Łodzi pierwszego komina fabrycznego. W 1840 roku Geyer nabył od rządu (po wygranej licytacji) nieruchomość przy Piotrkowskiej 287–301, która wcześniej należała do Jana Traugotta Langego, a także w tym samym roku (również po licytacji) działki przy Piotrkowskiej 303–315 pozostawione przez zbankrutowanego Jana Rundziehera. W 1840 roku Geyer wystawił jednopiętrowy murowany budynek fabryczny kryty gontem, który na parterze miał jedną, a na piętrze dwie izby. W latach 40. XIX wieku na parterze mieściła się blacharnia, tokarnia i ślusarnia, a na piętrze warsztaty stolarskie. Budynek był wykorzystywany na bale karnawałowe, przyjęcia oraz przedstawienia i nosił nazwę „domu zabaw”.
W latach czterdziestych kompleks fabryczny rozwijał się nadal szybko – liczba wrzecion wzrosła do 20 384, a moc maszyn parowych do 120 KM. Zatrudniała około 700 robotników. W 1843 roku, również na posesji przy Piotrkowskiej 286, Geyer wybudował drugi dom mieszkalny (zwany pierwszym w Łodzi pałacem) przy narożniku ulicy Piotrkowskiej oraz Górnego Rynku, do którego przeprowadził się rok później. W 1847 roku nastąpiła dalsza rozbudowa kompleksu: przy dwupiętrowym budynku po Rundzieherze wybudowane zostały dwa pawilony oraz przystawki przeznaczone na krochmalnię i farbiarnię, a w jednej z przystawek została zamontowana druga maszyna parowa. Rok później dobudowano kolejny trzypiętrowy pawilon do „Białej Fabryki”. 21 grudnia 1853 roku przy Piotrkowskiej 303, gdzie znajdowała się w dwupiętrowym budynku tkalnia kamlotów, drukarnia, farbiarnia i blich, wybuchł pożar. Fabrykę szybko odbudowano co jednak nie pozostało bez konsekwencji finansowych dla właściciela, gdyż ubezpieczał on swoje nieruchomości po minimalnych stawkach.
Fabryka była kompletnym zakładem prowadzącym wszystkie działy produkcji bawełnianej: przędzalnię, tkalnię, drukarnię, farbiarnię i wykańczalnię. Wyroby Geyera zaczęły być cenione w Królestwie Polskim, jak i również na terenach Cesarstwa Rosyjskiego. Przedstawiciele firmy jeździli do wielu miast, w celu promocji produktów, m.in. do Wilna, Rygi, Charkowa, Kijowa czy nawet Petersburga. W czasie prezentacji swych produktów podczas wystawy w 1843 w Moskwie, otrzymał od jury pozwolenie używania na swoich wyrobach herbu Cesarstwa, co stanowiło duże wyróżnienie i podnosiło prestiż firmy. Za swoje wyroby prezentowane na wystawach przemysłowych otrzymał medale: w 1838 w Warszawie, a w 1839 roku w Petersburgu. W 1846 roku otrzymał od rządu złoty medal oraz Order Świętego Stanisława III klasy. W tym czasie Geyer, jako „pierwszy” obywatel Łodzi był zapraszany do udziału w komitetach organizujących różne przedsięwzięcia, wspierał finansowo m.in. budowę pierwszego w mieście szpitala (imienia św. Aleksandra), był założycielem Łódzkiego Męskiego Towarzystwa Śpiewaczego, szkoły dla dzieci robotników swojej fabryki czy kasę zakładową, z której opłacano lekarza fabrycznego, a w razie choroby pracownika wypłacano zasiłki.
Na lata 1848–1853 przypada okres największego rozwoju przedsiębiorstwa Geyera, które działało w pełnym cyklu produkcyjnym i było w pełni zmechanizowane, z trzema maszynami parowymi o łącznej mocy 120 KM.
Kryzys przedsiębiorstwa.
Kryzys przedsiębiorstwa Ludwika Geyera rozpoczął się w roku 1854. Przyczyny były wielorakie. Przemysłowiec wierząc w długotrwałą koniunkturę nie zachował niezbędnej ostrożności. Na przedsiębiorstwie ciążyły długi zaciągnięte w 1837 roku w Banku Polskim na budowę i rozwój fabryki. W roku 1839 suma wierzytelności równała się wartości majątku, a w 1844 długi przekroczyły wartość 1 miliona złotych polskich. Ze względu na fakt, że sprzedaż fabryki nie pokryłaby wierzytelności bank wielokrotnie odkładał terminy płatności, a po spłacaniu części zobowiązań Geyer zaciągał kolejne kredyty na następne przedsięwzięcia. Od 1854 roku dopływ pożyczek został zatrzymany i właściciel zaprzestał rozbudowy zakładów. Nietrafionymi przedsięwzięciami okazały się inwestycje w majątki ziemskie. W majątku w Rudzie Pabianickiej Geyer wybudował cukrownię, gorzelnię, tartak, cegielnię i olejarnię. Inwestował również w cukrownię w Tursku i wybudował tam młyn parowy. Niedopilnowane i źle zarządzane przedsiębiorstwa pochłonęły duże sumy i naruszyły kondycję finansową Geyera.
Deficytowe inwestycje, pożar fabryki w roku 1853 oraz wstrzymanie pożyczek w 1854 okazały się nie do udźwignięcia przez fabrykanta. Sytuację pogarszało to, że Geyer tracąc płynność finansową oszczędzał na asekuracji budynków, maszyn i towarów, co z kolei powodowało brak zabezpieczeń dla banku, a gdy w 1855 roku Karol Scheibler uruchomił ogromną przędzalnię, Ludwik Geyer nie miał już zasobów na równorzędną walkę konkurencyjną. Wówczas rozpoczęła się wyprzedaż majątku: najpierw sprzedał posiadłości w Rudzie Pabianickiej i niezabudowane place przy Piotrkowskiej, a w 1860 roku Bankowi Polskiemu (za 480 tys. złotych polskich) część parceli przy Piotrkowskiej 286 wraz z zabudowaniami, w których bank umiejscowił kantor i magazyny. Jednocześnie fabrykant rozebrał kilka budynków przy Piotrkowskiej 284, a produkcję skoncentrował na posesji pod numerem 303–305. W miejscu po rozebranych budynkach powstał ogród spacerowy (współcześnie Park im. Władysława Stanisława Reymonta). W 1861 roku Geyer przeprowadził się do jednopiętrowego domu przy Piotrkowskiej 295–299.
Prawdziwą klęską dla Geyera był jednak wybuch wojny secesyjnej w 1861 roku. Wynikły z zahamowania wywozu bawełny ze Stanów Zjednoczonych do Europy "głód bawełniany", mogli przetrwać tylko przedsiębiorcy o ustabilizowanej pozycji finansowej. Do takich nie należał już Ludwik Geyer. Jego kłopoty pogłębiła jeszcze skłonność do działalności spekulacyjnej. Wykorzystując fakt występującego, na początku sześćdziesiątych lat XIX wieku, niedoboru monety zdawkowej w Królestwie, fabrykanci wydawali robotnikom tak zwane bony. Fabryka gwarantowała ich wartość i wykup. Geyer mając kłopoty finansowe wydał ogromne ilości bonów (na kwotę kilkudziesięciu tysięcy rubli). Kupcy, znając sytuację przedsiębiorcy, odmawiali honorowania bonów Geyera w ich nominalnej wartości, bojąc się (nie bez racji) że nie zostaną przez fabrykanta odkupione.
Bankructwo oraz śmierć.
Broniąc się przed bankructwem Geyer próbował uzyskać pomoc władz rosyjskich. Oskarżał urzędników Banku Polskiego o celowe dążenie do zniszczenia jego zakładów jako osoby niemile widzianej przez Polaków. Sugerował, że chcą oni doprowadzić do pozbawienia robotników pracy "aby pozbawionych chleba zapędzić do szeregów powstańczych" (z listu do gubernatora wojennego Łodzi). Przypominał swoją lojalną postawę w czasie powstania listopadowego. Starania te nie odniosły skutku i w 1863 roku stanęła przędzalnia, a w następnym pozostałe działy fabryki. W tym samym czasie, stwierdzono u Geyera nieprawidłowości związane z opłacanymi podatkami, przez co na fabrykanta została nałożona kara 28 tys. rubli. Ze względu na trudną sytuację finansową, tak wysoka suma była dla niego niemożliwa do zapłacenia i w 1866 został wtrącony do więzienia. Rodzina jednak szybko uzbierała pieniądze na spłatę kary i Geyera wypuszczono z więzienia.
Na dwa lata przed śmiercią Geyer wydzierżawił berlińskiemu bankierowi, Bernardowi Ginsbergowi, przędzalnię a później pozostałą część przedsiębiorstwa. W zamian, od Ginsberga który zajął się zbytem produkowanych towarów, dostał kapitał obrotowy. Geyer natomiast zarządzał i pełnił nadzór techniczny nad przedsiębiorstwem za 42% udziału w zyskach. W połowie 1868 roku fabryka wznowiła produkcję. W sierpniu 1869 roku Ludwik Geyer przekazał zarząd synowi, Gustawowi. Zadłużony, nękany procesami i egzekucjami zajął się ogrodnictwem. Umarł jako bankrut 21 października 1869 roku. Pochowany został na Starym Cmentarzu w części ewangelickiej.
Ludwik Geyer udzielał się jako filantrop: w 1851 roku założył wieczorową szkołę elementarną dla dzieci pracujących w fabryce, a w 1857 finansowaną przez siebie i robotników kasę chorych, która opłacała lekarza i wypłacała zapomogi chorobowe. Działał w Radzie Szczegółowej Opiekuńczej budującej szpital św. Aleksandra w Łodzi, w Komitecie Antycholerycznym oraz w Komitecie Opieki i Wsparcia Ubogich. Był prezesem Komitetu Budowy Szkoły Powiatowej oraz członkiem Towarzystwa Wyścigów Konnych i Wystawy Zwierząt Gospodarskich. W 1841 roku został radnym honorowym Łodzi.
Spuścizna.
Pomimo zakończonej ostatecznie upadkiem kariery fabrykanckiej, poczesne miejsce Ludwika Geyera w historii Łodzi i przemysłu polskiego jest niezaprzeczalne. Jego przedsiębiorstwu Łódź zawdzięczała w pewnej mierze swój rozwój w latach 1830–1860. Wprowadzając ulepszenia techniczne, nowe maszyny (szczególnie parowe), przyczynił się do rozwoju przemysłu w Polsce.
Z jego upadkiem nie skończyła się też historia samej "Białej Fabryki". Na bazie jej budynków w 1886 roku zawiązane zostało drugie w Łodzi towarzystwo akcyjne. Uznając zasługi Ludwika Geyera, przyjęto nazwę Zakłady Przemysłu Bawełnianego Ludwik Geyer Spółka Akcyjna, a wśród udziałowców i dyrektorów nowej firmy byli, jak to w ówczesnej Łodzi bywało, synowie bankruta: Ryszard, Gustaw, Emil i Eugeniusz, a następnie wnuk – Gustaw Wilhelm. Istniała ona do II wojny światowej. W 1940 roku zakłady Geyera zostały przejęte przez hitlerowski zarząd komisaryczny. Po wojnie również używano w nazwie zakładów, nazwiska Ludwika Geyera, a po 1948 roku zakłady uzyskały nowego patrona w osobie Feliksa Dzierżyńskiego. Następnie dodano jeszcze nazwę "Eskimo". Mieszkańcy Łodzi do dziś jednak nazywają fabryką Geyera budynki, położone po obu stronach ulicy Piotrkowskiej, w pobliżu Parku Reymonta. Współcześnie w części z nich mieści się Centralne Muzeum Włókiennictwa.
Rodzina.
Był zaręczony z Luizą Dietrich, z którą miał zmarłego w niemowlęctwie syna Augusta Ferdynanda. Następnie zaręczył się z Józefą Gasperską, z którą miał zmarłego w dzieciństwie Adolfa Hugona (ur. 1833) oraz córkę Szarlottę Karolinę (później żonę Juliusza Knolla) urodzoną w 1834 roku. W 1835 ożenił się z Emilią Szarlottą Karoliną Türk (1812–1884), córką saksońskiego lekarza Karola i Georginy z Borrmanów, z którą miał ośmioro dzieci – siedmiu synów: Ryszarda Wilhelma (1842–1915), Gustawa Adolfa (1844–1893), Ludwika Augusta (1839–1869), Roberta Emila (1845–1879), Emila Adama (1848–1910), Eugeniusza Adama (1849–1928), Cezara Adama (1851–1926) oraz jedną córkę, Amalię (ur. 1841). Potomkowie Ludwika zasymilowali się z Polakami. Jego wnuk, Robert Geyer (członek Stronnictwa Prawicy Narodowej), w 1939 został zastrzelony przez Gestapo w swojej willi przy Piotrkowskiej 280 w Łodzi z niewyjaśnionej przyczyny.

</doc>
<doc id="101061" url="https://pl.wikipedia.org/wiki?curid=101061" title="CORINE biotopes">
CORINE biotopes

CORINE biotopes – jeden z działów tematycznych systemu CORINE obejmujący typowanie ostoi przyrodniczych o znaczeniu europejskim, sporządzenie opisu bogactwa przyrodniczego kraju, inicjowanie prac nad krajowym systemem informacyjnym ochrony przyrody.
Typowanie ostoi CORINE opiera się na listach gatunków, odzwierciedlających pełny zakres biogeograficznego zróżnicowania przyrody w krajach uczestniczących w programie, a które zostały przygotowane na podstawie Konwencji Berneńskiej i czerwonej księgi IUCN. Na polskiej liście CORINE znajdują się 53 gatunki roślin występujące w Europie Środkowej oraz 36 - lokalnie występujących w Polsce, 139 zagrożonych gatunków kręgowców i 136 gatunków bezkręgowców. Wśród gatunków, które były podstawą typowania ostoi przyrody CORINE w skali europejskiej znalazło się jedynie 10% gatunków chronionych w Polsce. W banku danych CORINE-biotopes znajdują się aktualnie informacje o 961 ostojach, które zajmują około 10-12% powierzchni Polski. Często nie są one objęte ochroną prawną.
Wytypowane miejsce staje się ostoją CORINE jeżeli między innymi:
Ostoje pod względem rangi dzielą się na: międzynarodowe, krajowe i regionalne. 
Program CORINE biotopes obejmuje kilka innych szczegółowych działów:

</doc>
<doc id="101064" url="https://pl.wikipedia.org/wiki?curid=101064" title="CORINAIR">
CORINAIR

CORINAIR - jeden z działów tematycznych systemu CORINE obejmujący inwentaryzację emisji zanieczyszczeń do atmosfery. Baza CORINAIR zawiera informacje o ilości emitowanych gazów (dwutlenek siarki, tlenki azotu, niemetanowe lotne związki organiczne, metan, tlenek węgla, dwutlenek węgla, podtlenek azotu, amoniak.
Zobacz też:

</doc>
<doc id="101066" url="https://pl.wikipedia.org/wiki?curid=101066" title="Janine Haines">
Janine Haines

Janine Haines (ur. 8 maja 1945 r., zm. 20 listopada 2004 r.) – australijska polityk.
Była pierwszą reprezentantką Partii Australijskich Demokratów w parlamencie federalnym od chwili powołania partii w 1977. Fotel senatora otrzymała z nominacji premiera rządu Australii Południowej Dona Dunstana po rezygnacji senatora Steele Halla; Haines zasiadała w Senacie do końca kadencji Halla w 1978, ponownie w latach 1980-1990.
W 1986 została przewodniczącą Partii Australijskich Demokratów, zastępując pierwszego lidera partii, Dona Chippa. Była w tym momencie pierwszą kobietą, która stanęła na czele partii politycznej w Australii. Kierowała australijskimi demokratami do 1990, kiedy zrezygnowała z mandatu senatorskiego i wystartowała bez powodzenia w wyborach do Izby Reprezentantów. Wkrótce po porażce w wyborach jej miejsce na czele partii zajęła Janet Powell.

</doc>
<doc id="101067" url="https://pl.wikipedia.org/wiki?curid=101067" title="CORINE land cover">
CORINE land cover

CORINE land cover – jeden z działów tematycznych systemu CORINE obejmujący gromadzenie informacji dotyczących form pokrycia terenu. Głównym źródłem informacji są zdjęcia satelitarne, pochodzące z satelity Landsat 7 dokonującego zdjęć z rozdzielczością 30 metrów a później IRS oraz Spot 4. Zdjęcia interpretowane są za pomocą zdjęć lotniczych oraz mapy topograficznej.
Zobacz też:

</doc>
<doc id="101070" url="https://pl.wikipedia.org/wiki?curid=101070" title="Stołpce">
Stołpce

Stołpce (, "Stoubcy", , "Stołbcy") – miasto na Białorusi, w obwodzie mińskim, centrum administracyjne rejonu stołpeckiego, położona przy trasie linii kolejowej Warszawa – Brześć – Baranowicze – Mińsk.
Miasto liczy 16,9 tys. mieszkańców (2018). Stołpce położone są około 70 km na południowy zachód od Mińska.
Miasto magnackie położone było w końcu XVIII wieku w powiecie mińskim województwa mińskiego.
Położenie.
Stołpce leżą nad Niemnem.
Historia.
Okres Wielkiego Księstwa Litewskiego.
Miasteczko założono w 1593 roku staraniem Halszki Kmicianki Słuszkowej, wdowy po staroście krzyczewskim Mikołaju Słuszce. W ciągu następnych 200 lat Stołpce stanowiły posiadłość rodziny Słuszków, następnie przechodząc do Czartoryskich. 
W okresie Rzeczypospolitej Obojga Narodów znajdowały się w powiecie mińskim województwa mińskiego.
Okres zaboru rosyjskiego.
Po II rozbiorze (1793) znalazły się pod władzą rosyjską. W 1796 r. stały się centrum "wołosti" "ujezdu" (powiatu) mińskiego w guberni mińskiej. 
W 1788 roku zbudowano przez Niemen drewniany most łączący Stołpce ze Świerżeniem.
Po powstaniu listopadowym władze rosyjskie skonfiskowały Stołpce Czartoryskim na rzecz skarbu państwa, a w 1833 roku zlikwidowały . 
Po stłumieniu powstanie styczniowego (1863-1864) 12 maja 1868 r. władze rosyjskie przekształciły w cerkiew prawosławną. 
W 1867 roku było tu 301 domów i 2035 mieszkańców. 
Podczas I wojny światowej w lutym 1918 Stołpce zostały zajęte przez wojska niemieckie. 
Okres II Rzeczypospolitej.
Były miastem stołecznym ówczesnego powiatu stołpeckiego w dawnym województwie nowogródzkim. W Stołpcach mieściła się graniczna stacja kolejowa przed granicą polsko-radziecką. Siedziba stacjonowania polskich wojsk lotniczych, istniało duże lotnisko wojskowe.
W nocy z 3 na 4 sierpnia 1924 roku miasto zostało napadnięte przez uzbrojoną grupę dywersantów sowieckich, wcześniej dostarczonych na granicę polsko-sowiecką ciężarówkami Armii Czerwonej. Dywersanci zabili 7 policjantów i urzędnika starostwa, sterroryzowali i ograbili miejscowość. Był to najgłośniejszy, lecz nie jedyny przypadek napaści zbrojnych grup z ZSRR na terytorium Polski. Bezpośrednio po nim władze polskie podjęły decyzję o utworzeniu Korpusu Ochrony Pogranicza.
Za II Rzeczypospolitej miejscowość była siedzibą wiejskiej gminy Stołpce. W okresie od 17 maja do 30 września 1926 roku firma "J.Pawlikowski" z Warszawy wybudowała w Stołpcach nowy dworzec kolejowy. Do 17 września 1939 roku miasto było garnizonem macierzystym batalionu KOP „Stołpce”, 9 szwadronu kawalerii KOP i placówki wywiadowcza KOP nr 5.
II wojna światowa.
Po zbrojnej agresji ZSRR na Polskę 17 września 1939 r. wschodnie tereny II Rzeczypospolitej były kontrolowane przez Armię Czerwoną, a mieszkający tam Polacy poddani represjom. 10 lutego 1940 r. rozpoczęła się pierwsza, masowa deportacja ludności polskiej w głąb ZSRR. Transport ze Stołpców kompletowano przez tydzień. Wywożono przede wszystkim osadników wojskowych, średnich i niższych urzędników państwowych, służbę leśną oraz pracowników PKP. Zabierano całe rodziny. Zesłańców ze Stołpców wywieziono do republiki Komi, gdzie pracowali głównie przy wyrębie lasu.
W czasie niemieckiej okupacji w latach 1943–1944 w Stołpcach działała podziemna polska szkoła. Tajne nauczanie prowadził były sędzia Sądu Grodzkiego A. Rhode (lub J. Rhode). Lekcje odbywały się według przedwojennego programu polskich szkół gimnazjalnych, co drugi dzień, w mieszkaniu J. Urbanowicza. Nauczyciel zginął na oczach swoich uczniów w okolicach dnia 6 lipca 1944 roku, podczas wielodniowego oblężenia miasta przez wojska sowieckie.
Miejscowa ludność żydowska skoncentrowana w (ponad 3500 ludzi) została wymordowana przez nazistów do końca stycznia 1943 r.

</doc>
<doc id="101072" url="https://pl.wikipedia.org/wiki?curid=101072" title="Siwa">
Siwa



</doc>
<doc id="101076" url="https://pl.wikipedia.org/wiki?curid=101076" title="P-podgrupa">
P-podgrupa



</doc>
<doc id="101077" url="https://pl.wikipedia.org/wiki?curid=101077" title="Pobrzeża Południowobałtyckie">
Pobrzeża Południowobałtyckie

Region Pobrzeży Południowobałtyckich (313) – pas o szerokości kilku do kilkunastu kilometrów, rozciągający się wzdłuż południowych wybrzeży Bałtyku – od Zatoki Kilońskiej aż po Zalew Wiślany. Nadmorskie krajobrazy tego pasa dzielą się na: wydmowy, deltowy, jeziorno-bagienny, i wysoczyznowy (nadmorskie urwiska). Poza krajobrazami nadmorskimi region obejmuje również, pocięte siecią pradolin, równiny morenowe, położone poniżej 100 m n.p.m., z nielicznymi wzgórzami i wzniesieniami o wysokości do 198,5 m (Góra Srebrna).
Bliskość morza znacząco wpływa na klimat tego regionu – cechują go łagodne zimy i niezbyt upalne lata. Średnie sumy opadów rocznych przekraczają 600 mm. W zbiorowiskach roślinnych występują na tym terenie gatunki atlantyckie.
Pobrzeże Południowobałtyckie jest terenem bardzo atrakcyjnym zarówno przyrodniczo, jak i turystycznie. W granicach tego regionu utworzono dwa nadmorskie parki narodowe, pięć parków krajobrazowych i kilkadziesiąt rezerwatów przyrody.
Pobrzeża Południowobałtyckie zajmują w granicach Polski 19 tys. km² i dzielą się na trzy makroregiony: Pobrzeże Szczecińskie, Pobrzeże Koszalińskie i Pobrzeże Gdańskie.
Pobrzeże Szczecińskie zajmuje tereny wokół Zalewu Szczecińskiego, ujścia Odry i brzegów Zatoki Pomorskiej. W granicach Polski zajmuje około 8 tys. km² i jest dosyć zróżnicowane. W jego granicach wyróżnia się jedenaście mezoregionów: Uznam i Wolin, Wybrzeże Trzebiatowskie, Równinę Wkrzańską nazywaną również Równiną Policką, Dolinę Dolnej Odry, Równinę Goleniowską, Wzgórza Szczecińskie, Wzgórza Bukowe, Równinę Wełtyńską, Równinę Pyrzycko-Stargardzką, Równinę Nowogardzką i Równinę Gryficką.
Pobrzeże Koszalińskie z zachodu graniczy z Wybrzeżem Trzebiatowskim i Równiną Gryficką, zaś od wschodu z Kępą Swarzewską i Kępą Pucką. Zajmuje powierzchnię ok. 6,5 tys. km² i dzieli się na sześć mezoregionów: Wybrzeże Słowińskie, Równinę Białogardzką, Równinę Sławieńską, Wysoczyznę Damnicką, Wysoczyznę Żarnowiecką oraz pradolinę Łeby i Redy.
Pobrzeże Gdańskie otacza półkoliście Zatokę Gdańską na południe od linii łączącej przylądek Rozewie na zachodzie z półwyspem Sambii na wschodzie. Charakterystyczną cechą tego regionu jest występowanie wyodrębnionych płatów wysoczyznowych o wysokości kilkudziesięciu metrów, rozdzielonych formami dolinowymi (tzw. „kępy”), ponadto mierzei i rozległej delty Wisły. Ze względu na położenie klimat regionu ma cechy nieco bardziej kontynentalne, zimą jest tam chłodniej niż w przypadku pozostałych makroregionów Pobrzeża Południowobałtyckiego. Pobrzeże Gdańskie obejmuje ok. 4,5 tys. km² i dzieli się na siedem mezoregionów: Pobrzeże Kaszubskie, Mierzeję Helską, Mierzeję Wiślaną, Żuławy Wiślane, Wysoczyznę Elbląską, Równinę Warmińską i Wybrzeże Staropruskie.

</doc>
<doc id="101078" url="https://pl.wikipedia.org/wiki?curid=101078" title="Portal (czasopismo)">
Portal (czasopismo)

Portal – dwumiesięcznik poświęcony grom fabularnym, ukazujący się w latach 1999 – 2003, wydawany przez „Wydawnictwo Portal”. Redaktorzy naczelni – Ignacy Trzewiczek (nr 1 - 13), założyciel wydawnictwa i pisma oraz Michał Oracz (nr 14 – 17). Obok „Magii i Miecza”, „Portal” był najważniejszym polskim czasopismem traktującym o grach fabularnych. Ostatni, 17. numer ukazał się w listopadzie 2003 r.

</doc>
<doc id="101083" url="https://pl.wikipedia.org/wiki?curid=101083" title="Spacja">
Spacja

Spacja – odstęp pomiędzy dwoma wyrazami pisanymi na komputerze lub na maszynie do pisania.
W zecerstwie jest to tak zwany materiał justunkowy, czyli materiał zecerski bez oczka. Spacje służyły do rozdzielania wyrazów lub do spacjowania liter. Spacja należy do justunku drobnego. Spacje o szerokości mniejszej niż 2 punkty były rzadko używane, gdyż – sprężynując – nierównomiernie rozpychały wiersze składu.

</doc>
<doc id="101084" url="https://pl.wikipedia.org/wiki?curid=101084" title="Czarne ziemie">
Czarne ziemie

Czarne ziemie – ciemne, żyzne gleby powstałe pod wpływem wód gruntowych. Wilgotne, zasobne w pierwiastki zasadowe (gł. wapń) środowisko sprzyja akumulacji materii organicznej umożliwiając tworzenie się głębokich poziomów próchnicznych. 
Ogólna charakterystyka.
Czarne ziemie powstają z późnoplejstoceńskich i holoceńskich piasków gliniastych, glin, iłów lub pyłów różnego pochodzenia, często zasobnych w węglan wapnia. Ich powstanie jest generalnie uwarunkowane nadmiernym uwilgotnieniem wywołanym długotrwałym oddziaływaniem wysokiego zwierciadła wód gruntowych (również często zasobnych w kationy wapnia), ale kształtują się również na bardzo ciężkich glinach i iłach w warunkach utrudnionego przesiąkania wód opadowych. Powoduje to odkładanie się materii organicznej nadającej glebie ciemną, często czarną, barwę, najczęściej o oliwkowym odcieniu. Powszechne jest występowanie oglejenia i wytrąceń redoksymorficznych w części lub całości profilu. 
Profil glebowy przeważnie składa się z następującej sekwencji poziomów glebowych: O-A-Ck, O-AC-Cg lub Ap-Ck-Cg, gdzie O-poziom organiczny, A-poziom próchniczny, Ck-skała macierzysta zawierająca węglany, Cg-skała macierzysta oglejona. 
Poziomem diagnostycznym jest głęboki poziom "mollic" lub rzadziej "umbric" (często przekraczający 40 cm) zawierający od 2 do 6% próchnicy, o trwałej, gruzełkowatej strukturze. Wynika ona z obecności jonów wapnia oraz trwałych połączeń organiczno-mineralnych. Odczyn w całym profilu jest obojętny lub zasadowy.
Czarne ziemie występują na obszarach płaskich obniżeń, często na obszarze moreny dennej, obszarach pojeziernych, starych aluwiach, obrzeżeniach torfowisk i deluwiach. W Polsce takiego pochodzenia są czarne ziemie kętrzyńskie i gniewskie. Ich rozwój związany jest z obecnością roślinności łąkowo-zaroślowej lub darniowo-leśnej. Generalnie naturalną roślinnością porastającą czarne ziemie były łęgi wiązowo-jesionowe i jesionowo-olszowe z bogatym runem trawiasto-zielnym. Aktualnie większość z nich jest odwodniona i zajęta pod uprawy rolnicze. Kiedyś uważano je za gleby pobagienne, pogląd ten obecnie jest uznawany za błędny. 
Wartość użytkowa czarnych ziem jest różna w zależności od miąższości poziomu próchniczego, fizycznych i chemicznych właściwości skał itd. Generalnie uznaje się je za gleby bardzo żyzne, jedne z najwartościowszych w kraju. Pod względem bonitacyjnym zaliczane są do II i III klasy. Bardzo urodzajne są czarne ziemie wykształcone z glin marglistych.
Systematyka.
W systematyce gleb Polski (2011) Czarne ziemie mają rangę typu gleby i dzielą się na osiem podtypów:
W systematyce gleb Polski obowiązującej w latach 1989-2011 typ czarne ziemie należał do działu: gleby semihydrogeniczne, rzędu: czarne ziemie i dzielił się na 6 podtypów: glejowe, właściwe, zbrunatniałe, wyługowane, zdegradowane (szare) i murszaste. Część gleb wtedy zaliczanych do czarnych ziem została od 2011 r. wydzielona jako vertisole. 
Polskie czarne ziemie w międzynarodowej klasyfikacji gleb WRB zalicza się głównie do wielkiej grupy Phaeozem, rzadziej Chernozem, zazwyczaj z przedrostkami Gleic lub Haplic. W amerykańskiej systematyce USDA Soil Taxonomy zalicza się je do rzędu Mollisols, zazwyczaj Endoaquolls.
Występowanie.
W Polsce czarne ziemie stanowią nieco ponad 1% powierzchni. Większe ich płaty biorą swoje nazwy od pobliskich miejscowości: 
Drobne ich płaty spotyka się w całej Polsce. 
Na świecie gleby podobne do polskich czarnych ziem występują na różnych obszarach, największe w Afryce środkowej, Indiach i Urugwaju.

</doc>
<doc id="101085" url="https://pl.wikipedia.org/wiki?curid=101085" title="Giermek">
Giermek

Giermek (od węg. "gyermek" – dziecko) – pomocnik średniowiecznego rycerza, młodzieniec towarzyszący rycerzowi i szkolący się w służbie wojskowej. Jego służba była traktowana jako przygotowanie do stanu rycerskiego.
Historia.
Giermkami zostawali młodzi chłopcy przeważnie z rodów szlacheckich, którzy byli wysyłani na dwór seniora, by tam uczyć się rycerskiego rzemiosła. Kształcili się we wszystkich dziedzinach ówczesnej sztuki wojennej, to jest jazdy konnej, walki bronią białą różnego rodzaju (miecz, topór), często również walki wręcz oraz w posługiwaniu się łukiem lub kuszą. Poznawali również tajniki kodeksu rycerskiego oraz hartowali ciało i ducha. W czasie wypraw wojennych zostawali wcielani do oddziału (kopii) swojego rycerza. W czasie bitwy towarzyszyli rycerzowi w walce.
Giermek mógł za szczególne zasługi zostać pasowany na rycerza, otrzymując symbolicznie złote ostrogi oraz pas.
Giermkowie w literaturze.
Najbardziej znanym giermkiem w literaturze światowej jest prawdopodobnie Sancho Pansa, wierny sługa błędnego rycerza Don Kichota. Innym giermkiem znanym z literatury światowej jest giermek Gorwenal z "Dziejów Tristana i Izoldy". W polskiej literaturze pojawia się Czech Hlawa, giermek Zbyszka z Bogdańca z powieści "Krzyżacy" Henryka Sienkiewicza.

</doc>
<doc id="101088" url="https://pl.wikipedia.org/wiki?curid=101088" title="William Randal Cremer">
William Randal Cremer

Sir William Randal Cremer (używał głównie imienia Randal, ur. 18 marca 1838 w Fareham, zm. 22 lipca 1908 w Londynie) – brytyjski przywódca związkowy, rzecznik arbitrażu międzynarodowego, laureat Pokojowej Nagrody Nobla 1903.
Sytuacja rodzinna zmusiła go do podjęcia pracy w młodym wieku; pracował jako cieśla. Zaangażował się w ruch związkowy w Londynie, przewodniczył organizacji walczącej o 9-godzinny dzień pracy, następnie związkowi zawodowemu brytyjskich cieśli. W latach 1865-1866 był sekretarzem brytyjskiej sekcji I Międzynarodówki. Wspierał ważne wydarzenia europejskie i światowe – polskie powstanie styczniowe, siły Północy w amerykańskiej wojnie secesyjnej, działalność Garibaldiego we Włoszech. W 1868 bez powodzenia kandydował w wyborach do Izby Gmin.
Pod wpływem wojny prusko-francuskiej zaangażował się zdecydowanie w pokojowy ruch europejski. W 1870 jako jeden z założycieli organizował i został sekretarzem Robotniczego Stowarzyszenia Pokoju. Ponownie przegrał wybory parlamentarne w 1874, zyskał mandat dopiero w 1885 z ramienia partii liberałów. W 1888 przekształcił Robotnicze Stowarzyszenie Pokoju w Ligę Arbitrażu Amerykańskiego i zabiegał o poparcie dla samej organizacji (jak i dla reprezentowanych przez nią idei) m.in. u prezydenta USA. Podjął współpracę m.in. z parlamentarzystą francuskim Frédéricem Passy, co zaowocowało powołaniem w 1889 Unii Międzyparlamentarnej. Cremer pełnił w Unii funkcję sekretarza.
W 1903 Cremer został wyróżniony Pokojową Nagrodą Nobla za wieloletni wkład w pokój na świecie, w szczególności za promowanie idei współpracy międzynarodowej parlamentarzystów i arbitrażu w konfliktach międzynarodowych. Dopiero w styczniu 1905 wygłosił odczyt noblowski, zatytułowany "Rozwój i znaczenie arbitrażu".
W Izbie Gmin zasiadał do 1895 i ponownie od 1900 do śmierci w roku 1908.

</doc>
<doc id="101091" url="https://pl.wikipedia.org/wiki?curid=101091" title="Frederic Passy">
Frederic Passy



</doc>
<doc id="101092" url="https://pl.wikipedia.org/wiki?curid=101092" title="Warstwa lewostronna">
Warstwa lewostronna



</doc>
<doc id="101093" url="https://pl.wikipedia.org/wiki?curid=101093" title="Fennecus zerda">
Fennecus zerda



</doc>
<doc id="101094" url="https://pl.wikipedia.org/wiki?curid=101094" title="Warstwa prawostronna">
Warstwa prawostronna



</doc>
<doc id="101095" url="https://pl.wikipedia.org/wiki?curid=101095" title="Vulpes zerda">
Vulpes zerda



</doc>
<doc id="101097" url="https://pl.wikipedia.org/wiki?curid=101097" title="Megalotis zerda">
Megalotis zerda



</doc>
<doc id="101098" url="https://pl.wikipedia.org/wiki?curid=101098" title="Znak graficzny">
Znak graficzny



</doc>
<doc id="101099" url="https://pl.wikipedia.org/wiki?curid=101099" title="Raj podatkowy">
Raj podatkowy

Raj podatkowy (też oaza podatkowa, ) – termin używany najczęściej w odniesieniu do państw lub ogólnie miejsc (jak np. poszczególnych stanów USA, które kształtują własną politykę fiskalną), w których przepisy podatkowe są wyjątkowo łagodne dla obcokrajowców i kapitału zagranicznego. Celem rajów podatkowych jest przyciągnięcie kapitału osób bądź firm poza miejsce wykonywania działalności ekonomicznej. Raje podatkowe są wykorzystywane przez przedsiębiorców do transferowania zysków i unikania płacenia podatków w krajach macierzystych. Szacuje się, że w rajach podatkowych ukryte są nawet 32 biliony dolarów. Najbardziej znane raje podatkowe to Andora, Bahamy, wyspa Jersey, Kajmany.
Raje podatkowe.
Lista krajów i terytoriów pozostających poza kontrolą polskich organów podatkowych (w nawiasie data wdrożenia porozumienia o wymianie informacji podatkowej):
Cele.
Raje podatkowe często wykorzystywane są jako element obniżenia kosztów produkcji przez tworzenie fikcyjnych kosztów działalności. Polega to na utworzeniu spółki z siedzibą w takim państwie i wykorzystanie jej do transferowania zysków. Najpopularniejszą metodą jest sprzedaż licencji na znaki graficzne lub praw autorskich do nazw za ogromne sumy, będące znaczną częścią osiąganych zysków. Uwzględnieniu takiego kosztu w rachunku wyników przedsiębiorstwa zmniejsza podstawę opodatkowania, a tym samym przedsiębiorstwo płaci mniejszy podatek dochodowy. Innym sposobem minimalizacji płaconego podatku w kraju macierzystym jest transfer produktów (półproduktów, towarów etc.) po cenie wytworzenia (podmiot sprzedaje swoje produkty spółce-córce, zarejestrowanej w raju podatkowym, po cenie wytworzenia – w ten sposób nie osiąga on zysku na sprzedaży), zaś spółka zarejestrowana w raju podatkowym sprzedaje te produkty z marżą – w ten sposób powstaje zysk (różnica między ceną sprzedaży a ceną zakupu), od którego płaci się niski podatek.
Raj podatkowy a cena transferowa.
Zagadnienie rajów podatkowych związane jest z pojęciem cen transferowych, które polega na tym, iż podmioty powiązane kapitałowo tak kształtują ceny towarów lub usług (także dóbr niematerialnych, np. licencji) we wzajemnych transakcjach, aby wykazać dochody do opodatkowania w państwach o korzystnych systemach podatkowych, np. w rajach podatkowych.

</doc>
<doc id="101101" url="https://pl.wikipedia.org/wiki?curid=101101" title="Ekonomia matematyczna">
Ekonomia matematyczna

Ekonomia matematyczna − kierunek w ekonomii zajmujący się badaniem szeroko pojętych zjawisk gospodarczych przy użyciu zaawansowanych technik matematycznych, takich jak analiza szeregów czasowych czy programowanie dynamiczne. Współczesna ekonomia głównonurtowa w coraz większej mierze odwołuje się do tych metod (chociażby poprzez modele równowagi ogólnej), niemniej podział na matematyczny i instytucjonalny nurt w ekonomii jest wciąż widoczny.
Jednymi z podstawowych zagadnień ekonomii matematycznej są modele wzrostu gospodarczego oraz poszukiwań pracy.
Gałęzią wiedzy pokrewną ekonomii matematycznej jest ekonometria, jednak drogi obu nauk silnie się rozeszły po opublikowaniu krytyki Lucasa.

</doc>
<doc id="101102" url="https://pl.wikipedia.org/wiki?curid=101102" title="Pokost">
Pokost

Pokost, pokost lniany – produkt otrzymywany przez zagęszczenie oleju lnianego z dodatkiem substancji przyspieszających wysychanie (tzw. sykatyw), stosowany jako środek do impregnacji drewna, tynków i innych materiałów porowatych, w celu zabezpieczenia ich przed wilgocią oraz czynnikami atmosferycznymi. Czysty pokost bywa rozcieńczany, głównie terpentyną balsamiczną, dla ułatwienia penetracji w głąb twardego drewna. Jest produktem pochodzenia naturalnego. 
„Pokost” to również potoczna, choć niezbyt prawidłowa, nazwa bezbarwnych lakierów na bazie olejów, żywic naturalnych lub syntetycznych oraz ich mieszanin.
Pierwotnie określenie „pokost” oznaczało każdy lakier lub impregnat o własnościach wodochronnych, jednak już od XIX w. nazywano tak wyłącznie czysty olej lniany zagęszczony przez długie gotowanie z dodatkiem soli ołowiu; używany był jako uniwersalny impregnat w szkutnictwie, stolarstwie i ciesielstwie, a także jako podkład pod lakiery olejne. Bywał fałszowany przez dodawanie kalafonii, asfaltu i olejów mineralnych. Od połowy XIX w. na bazie pokostu zaczęto produkować specjalizowane impregnaty i lakiery, z dodatkiem środków grzybobójczych, wolnoschnących olejów i tłuszczów zwierzęcych (np. wielorybiego), kopali, a w XX wieku żywic alkidowych i rozcieńczalników mineralnych lub syntetycznych. 
Obecnie czysty, naturalny pokost bywa używany głównie do „ekologicznej” konserwacji podłóg (tzw. olejowanie) i mebli, a także przy renowacji zabytków i wytwarzaniu replik starych mebli lub łodzi. Jego szczególną cechą jest zła współpraca z nowoczesnymi materiałami, między innymi żywicami epoksydowymi i poliuretanowymi, co wymusza konsekwentne stosowanie tradycyjnych technologii i materiałów w całym procesie produkcyjnym.

</doc>
<doc id="101109" url="https://pl.wikipedia.org/wiki?curid=101109" title="Personalizacja (środek stylistyczny)">
Personalizacja (środek stylistyczny)



</doc>
<doc id="101110" url="https://pl.wikipedia.org/wiki?curid=101110" title="Podgrupa normalna">
Podgrupa normalna

Podgrupa normalna (niezmiennicza, dzielnik normalny) – dla danej grupy rodzaj podgrupy umożliwiający utworzenie grupy ilorazowej. W języku algebry ogólnej podgrupy normalne to kongruencje w grupach.
Definicje.
Podgrupę formula_1 grupy formula_2 nazywa się podgrupą normalną, jeśli wszystkie jej warstwy lewostronne są równe odpowiadającym im warstwom prawostronnym, tzn. gdy
dla wszystkich formula_4 Fakt ten oznacza się symbolem formula_5
Warunki równoważne.
Niech formula_1 będzie podgrupą grupy formula_7 Wówczas następujące warunki są równoważne:
Każdy z powyższych warunków może być przyjęty za definicję normalności podgrupy.
Niektórzy autorzy używają oznaczenia formula_43 dla rodziny wszystkich podgrup normalnych grupy formula_2 (od ang. "Normal Subgroup").
Uwagi.
Podgrupy trywialne grupy formula_15 czyli zawarte w niej grupa trywialna oraz cała grupa formula_15 są w niej normalne – nazywa się je trywialnymi podgrupami normalnymi. Nietrywialne podgrupy normalne grupy formula_2 nazywa się właściwymi podgrupami normalnymi i oznacza czasem za pomocą symbolu formula_48 Grupa, która nie ma właściwych podgrup normalnych nazywa się grupą prostą.
Podgrupy normalne są niezmiennicze ze względu na działanie całej grupy na sobie przez automorfizmy wewnętrzne. Podgrupy niezmiennicze ze względu na wszystkie automorfizmy nazywa się podgrupami charakterystycznymi.
Własności.
Struktura kraty w rodzinie podgrup normalnych.
Podgrupy normalne w formula_2 tworzą kratę ze względu na zawieranie zbiorów o elemencie najmniejszym formula_66 i największym formula_7 Dla danych dwóch podgrup normalnych formula_68 ich infimum określone jest jako ich przekrój (zawsze jest podgrupą):
a supremum dane jest jako grupa generowana przez te podgrupy (również zawsze jest podgrupą):
w przypadku grup przemiennych formula_71 jest równe iloczynowi kompleksowemu formula_72 dlatego przyjmuje się wtedy zwykle po prostu formula_73
Związek z homomorfizmami.
Podgrupy normalne są ważne ze względu na fakt, iż jeżeli formula_1 jest normalna w formula_15 to można skonstruować z niej grupę ilorazową formula_76 mnożenie na warstwach określone jest wzorem
Niech formula_78 oznacza element neutralny grupy. Istnieje naturalny homomorfizm formula_79 dany wzorem formula_80 Obraz formula_81 składa się wyłącznie z elementu neutralnego formula_82 warstwy formula_83
W ogólności homomorfizm grup formula_84 przeprowadza podgrupy formula_2 na podgrupy formula_54 również przeciwobraz dowolnej podgrupy w formula_50 jest podgrupą w formula_7 Przeciwobraz podgrupy trywialnej formula_66 w formula_50 nazywa się jądrem homomorfizmu formula_91 i oznacza symbolem formula_92 Okazuje się, że jądro jest zawsze podgrupą normalną, a obraz formula_93 jest zawsze izomorficzny z formula_94 (pierwsze twierdzenie o izomorfizmie). Rzeczywiście, odpowiedniość ta jest bijekcją między zbiorem wszystkich grup ilorazowych formula_95 w formula_2 a zbiorem wszystkich obrazów homomorficznych formula_2 (co do izomorfizmu). Jądrem odwzorowania ilorazowego, formula_79 jest samo formula_99 a więc podgrupy normalne są dokładnie jądrami homomorfizmów o dziedzinie formula_7

</doc>
<doc id="101111" url="https://pl.wikipedia.org/wiki?curid=101111" title="Grupa prosta">
Grupa prosta

Grupa prosta – nietrywialna grupa niemająca właściwych podgrup normalnych, czyli jedynymi grupami normalnymi są w niej grupa trywialna i ona sama.
Klasyfikacja.
Klasyfikacja nieprzemiennych grup prostych jest znacznie bardziej skomplikowana. Najmniejszą z takich grup jest grupa alternująca A5 i można pokazać, że każda grupa prosta rzędu 60 jest z nią izomorficzna.
Grupy proste stanowią "klocki" z których zbudowane są wszystkie grupy skończone, w podobnym znaczeniu jak liczby pierwsze stanowią klocki z których zbudowane są wszystkie liczby naturalne. Klasyfikacja skończonych grup prostych, zakończona w 1982 roku, jest jednym z największych dotychczas zrealizowanych projektów w matematyce. 
Twierdzenie Feita–Thompsona mówi, że każda grupa nieparzystego rzędu jest rozwiązalna. Wynika z tego że każda skończona grupa prosta jest grupą cykliczną o rzędzie pierwszym albo ma rząd parzysty.
Istnieją różne nieskończone grupy proste: przykładami takich grup są proste grupy Liego i grupy Thompsona "T" i "V".

</doc>
<doc id="101113" url="https://pl.wikipedia.org/wiki?curid=101113" title="Ideał główny">
Ideał główny

Ideał główny – ideał (lewo-, prawo- bądź dwustronny) generowany przez podzbiór jednoelementowy pierścienia. Jeżeli formula_1 jest elementem pierścienia formula_2 z jedynką, to:
Jeśli formula_2 jest pierścieniem przemiennym to powyższe zbiory są równe. W takim przypadku ideał generowany przez element formula_1 pierścienia formula_2 oznacza się formula_14 Mówi się, że formula_2 jest "pierścieniem ideałów głównych" wtedy i tylko wtedy, gdy wszystkie ideały w formula_2 są główne. Dodatkowo, gdy formula_2 jest przemienny, nazywa się go "dziedziną ideałów głównych".

</doc>
<doc id="101114" url="https://pl.wikipedia.org/wiki?curid=101114" title="Wiśnia ptasia">
Wiśnia ptasia

Wiśnia ptasia, wiśnia dzika, czereśnia, trześnia ("Prunus avium" L.) – gatunek rośliny należący do rodziny różowatych. Rodzime obszary jej występowania to Europa oraz Azja Zachodnia i Kaukaz, rozprzestrzeniła się też gdzieniegdzie poza te obszary. W Polsce rośnie dziko na terenie całego kraju, od nizin po pogórze i niższe tereny górskie (po 700–900 m n.p.m., w Gorcach spotykana nawet powyżej 1000 m n.p.m.), jednak głównie na południu kraju. Jest w wielu odmianach powszechnie uprawiana jako drzewo owocowe.
Biologia i ekologia.
Występuje w lasach liściastych, lasach mieszanych, w zadrzewieniach śródpolnych i w czyżniach. W klasyfikacji zbiorowisk roślinnych gatunek charakterystyczny dla All. "Carpinion". Lubi żyzne gleby bogate w węglan wapnia, powstałe z glin i lessów. W górach rośnie jednak także na glebach szkieletowych na podłożu z fliszu karpackiego. Preferuje miejsca o dużej wilgotności gleby. Cechuje ją światłożądność – stąd szybki wzrost w okresie młodocianym i w pierwszej połowie życia. Dożywa zazwyczaj 80–100 lat.
Kwitnie od kwietnia do maja. Owoce stanowią poszukiwany pokarm dla wielu gatunków zwierząt. Często zjadane są przez ptaki, które przyczyniają się do rozsiewania czereśni (ornitochoria).
Najgrubsza czereśnia w Polsce (na terenie Lasów Państwowych) rośnie w Myscowej, na stokach góry Polana w Beskidzie Niskim i ma 356 cm obwodu i 22 metry wysokości.
Zmienność.
Tworzy mieszańce z wiśnią pospolitą i wiśnią karłowatą.
Zastosowanie.
Odmiany czereśni według pory dojrzewania dzieli się tradycyjnie na wczesne, o średniej porze dojrzewania i późne. Niezależnie od głównego podziału często spotyka się podział według tygodni dojrzewania, gdzie odmianami od których liczy się tygodnie są najwcześniejsze w Polsce stare odmiany ‘Marchijska’ lub ‘Rivan’. Najczęściej dojrzewają one w Polsce na początku czerwca, a cały okres dojrzewania czereśni trwa 8–10 tygodni. Odmianami uznanymi za najwartościowsze, polecane do uprawy w Polsce są:
Etymologia.
Nazwa „czereśnia” pochodzi od starożytnego miasta Cerasus (obecnie Giresun w Turcji), skąd rzymski wódz Lukullus przywiózł na zachód pierwsze okazy tej rośliny.
Polska nazwa „czereśnia” jest rutenizmem (zapożyczeniem wschodniosłowiańskim) – wyraźny jest tutaj pełnogłos "ere". W języku polskim występuje w tym miejscu "rze", np. pol. "brzeg", . Formą bez pełnogłosu jest "trześnia" (por. ).

</doc>
<doc id="101115" url="https://pl.wikipedia.org/wiki?curid=101115" title="Irbis śnieżny">
Irbis śnieżny

Irbis śnieżny, irbis, pantera śnieżna, śnieżny leopard, uncja ("Panthera uncia") – gatunek ssaka z podrodziny panter (Pantherinae) w obrębie rodziny kotowatych (Felidae), występujący na terenach Azji Środkowej i jest to piąty i ostatni po tygrysie, lwie, jaguarze i lamparcie – co do wielkości – wśród pięciu ryczących wielkich kotów.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1775 roku niemiecki przyrodnik Johann Christian Daniel von Schreber nadając mu nazwę "Felis uncia". Miejsce typowe to góry Ałtaj. Schreber swój opis oparł na okazie z de Buffona z 1761 roku. Podgatunek "uncioides" po raz pierwszy zgodnie z zasadami nazewnictwa binominalnego opisał w 1855 roku amerykańsko-brytyjski przyrodnik Thomas Horsfield nadając mu nazwę "Felis uncioides". Miejsce typowe to Nepal. Horsfield swój opis oparł na okazach z Muzeum Kompanii Wschodnioindyjskiej otrzymanymi od angielskiego przyrodnika Briana Houghtona Hodgsona. 
Do niedawna irbis śnieżny zaliczany był do monotypowego rodzaju irbis ("Uncia"). Na podstawie analizy genetycznej przeprowadzonej w 2006 roku gatunek ten został umieszczony ponownie w rodzaju lampart ("Panthera"). Irbis jest ściśle powiązany z tygrysem, obydwa gatunki rozdzieliły się około 2 miliony lat temu. Autorzy "Illustrated Checklist of the Mammals of the World" rozpoznają dwa podgatunki.
Zasięg występowania.
Irbis śnieżny występuje w Azji zamieszkując w zależności od podgatunku:
Morfologia.
Długość ciała (bez ogona) 86–125 cm, długość ogona 80–105 cm; masa ciała 22–52 kg; dorosłe samice są mniejsze i lżejsze od dorosłych samców. Ma krępe, dość krótkie łapy i długi, gruby ogon. Na białokremowej lub szarawej na grzbiecie i białej na brzuchu sierści widnieją czarne lub ciemnobrunatne rozetki i plamy. Długie i gęste futro doskonale kamufluje zwierzę.
Aktywność.
Aktywny w ciągu dnia oraz o zmierzchu. W poszukiwaniu zdobyczy przemierza terytorium łowieckie po stałych ścieżkach. Jest bardzo czujny i ostrożny. Żyje samotnie, jedynie w okresie godowym obserwowany bywa w parach.
Odżywianie.
Poluje na górskie ssaki kopytne takie jak koziorożce, markury, dziki, nahury, tary i piżmowce syberyjskie, a także na świstaki, ptaki oraz niewielkie kręgowce; nierzadko zwierzęta domowe, np. drób i bydło.
Rozmnażanie.
Po ciąży trwającej 90–100 dni rodzą się 2-3, rzadko 5 młodych. Z matką przebywają do 1 roku, a dojrzałość płciową osiągają w wieku dwóch lat (w niewoli – na wolności zapewne później). Młode rodzą się w jaskiniach lub szczelinach skalnych, które są wyściełane sierścią matki.
Zagrożenia i ochrona.
Na wolności żyje tylko 4500–7000 irbisów, w ogrodach zoologicznych 200. Główne zagrożenia stanowi rozproszenie populacji (utrudnia to zmienność genetyczną), lokalny handel futrami tych zwierząt oraz wykorzystywanie ich kości w chińskiej medycynie. Gatunek znajduje się na liście IUCN. Chroni go też CITES.
W Biszkeku w sierpniu 2017 roku odbyło się międzynarodowe forum poświęcone ochronie irbisa, w którym wzięło udział 10 państw. Jego celem było ustalenie wspólnego planu działania zmierzającego do ochrony dwudziestu siedlisk naturalnych do 2020 roku. We wrześniu tego samego roku Międzynarodowa Unia Ochrony Przyrody postanowiła przenieść gatunek z grupy "zagrożone wymarciem" do grupy "narażone na wymarcie".

</doc>
<doc id="101118" url="https://pl.wikipedia.org/wiki?curid=101118" title="Mopsuestia">
Mopsuestia

Mopsuestia / Μοψουεστία/ także Mopswestia lub Mompsuestia, pierwotnie gr. "Mopsos", w średniowieczu "Mamissa" lub "Mamistra", później tur. "Missis", od lat 60. "Yakapinar" – w starożytności miasto w Cylicji nad rzeką Piramus . Obecnie miasteczko w prowincji Adana w południowo-wschodniej Turcji.
Historia.
Miasto zostało założone, jak podaje legenda, przez Mopsusa. Brak pewnych wiadomości o dziejach miasta w starożytności. Wiadomo, że w czasach Seleucydów nosiło nazwę "Seleucja", a pod panowaniem Rzymu – "Hadriana", później "Decja". Za cesarza Konstancjusza II zbudowano wielki most przez rz. Piramus, naprawiony za Justyniana. Miasto dzieliło losy całej Cylicji – wraz z nią pozostawało pod władzą Rzymu, a potem Bizancjum.
W Mopsuestii wcześnie pojawiło się chrześcijaństwo – już w III wieku istniało biskupstwo patriarchatu antiocheńskiego. Początkowo było ono sufraganią metropolii w Anazarbus.
Z Mopsuestią byli związani święty Auksencjusz z Mopsuestii (III-IV wiek) i słynny teolog Teodor z Mopsuestii (350-407). Byli oni biskupami tego miasta. W 879 r. Mopswestia została arcybiskupstwem, które przetrwało do XIV wieku.
Wcześnie pojawił się islam – miasto zostało opanowane przez Arabów już pod koniec VII wieku. Do X wieku Mopsuestia pozostawała arabskim miastem pogranicza, często obleganym przez wojska bizantyjskie.
Ostatecznie, po oblężeniach w 964 i w 965 wojska Nikefora Fokasa zdobyły miasto, które zostało włączone do Cesarstwa Bizantyjskiego. Mopsuestia liczyła wtedy około 200 tysięcy mieszkańców. Przez cztery następne stulecia miasto przechodziło z rąk do rąk kolejnych zdobywców – krzyżowców (Księstwo Antiochii z ks. Tankredem), Bizantyjczyków i ormiańskiego Królestwa Małej Armenii (w 1322 Ormianie ponieśli wielką klęskę pod murami Mopsuestii).
W XIV wieku miasto, mocno już wtedy zniszczone przez nieustanne wojny, znalazło się pod władzą Turków. Od tej pory następował systematyczny upadek Mopsuestii, aż stała się wioską z kilkuset mieszkańcami narodowości tureckiej.

</doc>
<doc id="101119" url="https://pl.wikipedia.org/wiki?curid=101119" title="Dawid Brykalski">
Dawid Brykalski

Dawid Brykalski (ur. 1970, 25 października 1972 lub 16 maja 1973 w Tuszynku) – polski dziennikarz prasowy, publicysta oraz pisarz fantastyki. Absolwent socjologii na Uniwersytecie Łódzkim, a wcześniej VIII L.O. im. Adama Asnyka w Łodzi.
Publikował na łamach takich czasopism, m.in. „Nowa Fantastyka”, „SFinks”, „Maxim”, „Machina”, „SFera”, „Reset”, „Gazeta Wyborcza”, „Muza”, „Teraz Rock”, „Echo Miasta”, "Metal Hammer", „TopGuitar”, „Muzyk”, "Kalejdoskop". Organizator spotkań z pisarzami i konwentów fantastycznych. Producent, organizator koncertów i widowisk.
Od roku 2012 rzecznik prasowy Międzynarodowego Festiwalu Producentów Muzycznych Soundedit. Współproducent projektu „Metropolis”. Współpracownik pierwszej polskiej niezależnej filharmonii – Filharmonia Futura. Pracował w Teatrze Wielkim w Łodzi. Stypendysta Ministerstwa Kultury i Dziedzictwa Narodowego. 
Opinie.
W fandomie uznawany bywa za postać kontrowersyjną. W 2003 otrzymał Złotego Meteora (antynagrodę Śląskiego Klubu Fantastyki) za "metody stosowane w autopromocji". Sam Dawid Brykalski uważa, że powodem był jego wywiad pt. "Żyję tak jak umiem" z Markiem Oramusem zamieszczony w "Rozmowach przekornych" i zapowiedział przyznanie własnej nagrody o nazwie "Paczka chusteczek higienicznych".
Twórczość.
Filmy
Antologie

</doc>
<doc id="101123" url="https://pl.wikipedia.org/wiki?curid=101123" title="Wieża (pojazd pancerny)">
Wieża (pojazd pancerny)

Wieża (wieża czołgowa) – element konstrukcji opancerzonych pojazdów bojowych, wystający ponad dach kadłuba, służący do instalowania uzbrojenia pojazdu i ochrony uzbrojenia oraz jego obsługi przed rażeniem odłamkami lub pociskami. Wieża stosowana jest i była powszechnie w konstrukcji czołgów, samochodów pancernych, bojowych wozów piechoty, niektórych dział samobieżnych, wagonów pancernych i innych pojazdów. Z zasady jest obrotowa, dzięki czemu uzbrojenie montowane w wieży posiada kąt ostrzału w poziomie do 360° (rzadko posiada mniejszy kąt ostrzału). Wieżami nazywane są także czasami nieruchome nadbudówki, w których mocowane jest uzbrojenie (zwłaszcza w działach samobieżnych).
Budowa.
Wieża jest osłonięta dookoła oraz od góry pancerzem, rzadko stosowane są wieże odkryte od góry. Grubość i odporność pancerza waha się w zależności od rodzaju pojazdu, zwykle chroni on przynajmniej przed pociskami broni strzeleckiej i odłamkami, lecz w cięższych pojazdach, zwłaszcza czołgach, chroni także przed pociskami dział. Najgrubszy pancerz umiejscowiony jest z przodu wieży. W nowoczesnych czołgach budowanych od lat 80. jego grubość sięga od kilkudziesięciu centymetrów do około metra, a wykonywany jest jako pancerz warstwowy (kompozytowy) ze stali pancernej przekładanej innymi metalami i elementami niemetalowymi (np. ceramicznymi). Wieże niemal wszystkich czołgów III i IV generacji wzmocnione są ekranami przeciwkumulacyjnymi (najczęściej z tyłu). Technologia wykonania wież czołgowych opiera się głównie na odlewaniu i spawaniu, dawniej na nitowaniu. Wieża mocowana jest nad kadłubem pojazdu bojowego, w jego dachu, na kulkowym łożysku wieńcowym o dużej średnicy. Wieża obraca się za pomocą napędów elektrycznych, hydraulicznych lub ręcznych (który wykorzystywany jest jako napęd pomocniczy). 
Uzbrojenie.
W wieży montowane jest zwykle działo lub karabin maszynowy. W czołgach najpowszechniej stosowane jest działo sprzężone współosiowo z karabinem maszynowym, zamontowane w jarzmie w przedniej ścianie wieży (do okresu II wojny światowej stosowano rzadziej wieże z kilkoma broniami montowanymi w różnych ściankach wieży, strzelającymi w różne strony). Broń ma możliwość zmiany kąta podniesienia lufy w pewnych granicach, zależnie od konstrukcji wieży i przeznaczenia pojazdu. W samobieżnych działach przeciwlotniczych montowane jest w wieży od 2 do 4 działek przeciwlotniczych. Na wieżach mocowane są też wyrzutnie przeciwpancernych lub przeciwlotniczych pocisków rakietowych. Na wieżach samobieżnych zestawów przeciwlotniczych, oprócz działek lub pocisków rakietowych, instalowane są również anteny radarów.
Oprzyrządowanie.
Oprócz uzbrojenia wieża pojazdów pancernych wyposażona jest przeważnie we włazy, przyrządy celownicze, peryskopy, zasobniki z amunicją, urządzenie stabilizujące, wyrzutniki granatów dymnych oraz siedziska załogi. 
Załoga.
W wieży ma stanowiska część załogi pojazdu. W większości konstrukcji załoga siedzi na siedzeniach obracających się razem z wieżą lub stoi na podłodze obracającej się z wieżą, rzadziej stoi lub siedzi na siedzeniu nieruchomym w przedziale bojowym. Załoga wież może być jednoosobowa lub kilkuosobowa. Czołgi okresu II wojny światowej i wcześniejsze zwykle miały dwuosobową załogę wieży, rzadziej jednoosobową. Począwszy od końcowego okresu wojny, większość czołgów ma trzyosobową załogę w wieży (dowódca - celowniczy - ładowniczy), rzadziej dwuosobową (pojazdy z automatem ładowania, np. T-72). Bojowe wozy piechoty mają jedno- lub dwuosobową załogę wieży. Pojazdy z lekkim uzbrojeniem w postaci karabinów maszynowych posiadają z reguły wieże jednoosobowe (np. transportery opancerzone). Od lat 80. XX wieku popularność zyskują wieże bezzałogowe, w których operator uzbrojenia siedzi w kadłubie pod wieżą (ewentualnie jego głowa znajduje się w niskiej wieży), natomiast uzbrojenie montowane jest nad wieżą (zwykle w postaci szybkostrzelnych działek małego kalibru). W niektórych działach samobieżnych stosowane są wieże z większą załogą.
Historia.
Po raz pierwszy wieże obrotowe, uzbrojone w karabiny maszynowe, zostały zastosowane w samochodach pancernych przed I wojną światową (m.in. francuski Charron z 1902). Pierwszym czołgiem z wieżą obrotową był Renault FT-17. Po raz pierwszy zastosowano działo sprzężone w jarzmie z karabinem maszynowym w czołgu Vickers E. Większość pojazdów posiada jedną wieżę z możliwością obrotu okrężnego, lecz w okresie przed II wojną światową pewną popularność miały pojazdy dwuwieżowe, z wieżami obok siebie, lub kilkuwieżowe. Największą liczbę wież miał radziecki pięciowieżowy czołg ciężki T-35 (zbudowany na wzór konstrukcji angielskiej; 4 z jego wież miały ograniczone kąty ostrzału).
Inne wieże.
Zbliżone do wieży czołgowej są wieże pancerne stosowane w fortyfikacjach oraz wieże artyleryjskie na okrętach wojennych. Czasami wieże czołgowe były wręcz instalowane na elementach fortyfikacji w roli wież pancernych, czasami instalowano je także na mniejszych okrętach (zwłaszcza rzecznych).

</doc>
<doc id="101124" url="https://pl.wikipedia.org/wiki?curid=101124" title="Inkluzja (matematyka)">
Inkluzja (matematyka)



</doc>
<doc id="101126" url="https://pl.wikipedia.org/wiki?curid=101126" title="Grupa ilorazowa">
Grupa ilorazowa

Grupa ilorazowa – zbiór warstw danej grupy względem jej pewnej podgrupy normalnej, tj. szczególny podział grupy (na niepuste podzbiory) uwzględniający jej strukturę, który sam tworzy grupę z naturalnie określonym działaniem pochodzącym od grupy wyjściowej. Z teoriomnogościowego punktu widzenia jest to zbiór ilorazowy, w którym wprowadzono zgodne z działaniem w grupie działanie na klasach relacji równoważności wyznaczającej wspomniany podział.
Motywacja.
Konstrukcja grupy ilorazowej ma na celu uogólnienie arytmetyki modularnej grupy addytywnej formula_1 w której działania pochodzą z grupy addytywnej liczb całkowitych formula_2 na dowolną grupę (zob. "Przykłady"). Dla danych grupy formula_3 i jej dowolnej podgrupy formula_4 należy więc wprowadzić takie działanie dwuargumentowe na zbiorze warstw grupy formula_3 względem formula_6 które byłoby odzwierciedleniem działania w grupie formula_3 i uczyniłoby ze zbioru warstw grupę. Natychmiast pojawiają się dwa problemy:
Okazuje się, że postawione zagadnienia są ze sobą blisko powiązane i dlatego odpowiedzi na nie zostaną przedstawione równocześnie.
Wprowadzenie.
Niech formula_3 będzie grupą, a formula_4 będzie jej dowolną podgrupą, zaś formula_15 oznacza zbiór warstw lewostronnych grupy formula_3 względem formula_6 czyli podzbiorów postaci formula_18 dla formula_19 Najbardziej naturalnym kandydatem na działanie w formula_20 jest wybór elementów zgodnie ze wzorem
Należy jednak najpierw sprawdzić, iż tak zadane działanie jest dobrze określone na formula_22 gdyż powyższy wzór wskazujący iloczyn formula_23 wykorzystuje do tego elementy formula_24 które mogą być przecież wybrane na wiele sposobów. Powyższa reguła mówi w istocie, że aby obliczyć iloczyn elementów formula_25 należy najpierw wziąć formula_26 dla którego formula_27 następnie wziąć formula_28 dla którego formula_29 po czym obliczyć iloczyn formula_30 w grupie formula_3 i wreszcie wybrać warstwę formula_32 odpowiadającą iloczynowi formula_33 która ma być iloczynem formula_34 Dlatego należy się upewnić, że w wyniku zastosowania tej procedury dla danych dwóch warstw lewostronnych otrzymuje się zawsze tę samą warstwę lewostronną; nawet wtedy, gdy wybrano inne elementy z warstw lewostronnych formula_35 do ich reprezentowania. Problem ten można podsumować następująco: czy wspomnianym warstwom lewostronnym przyporządkowuje się zawsze ten sam iloczyn niezależnie od sposobu ich identyfikacji (tzw. "funkcyjność") i czy sam jest on warstwą lewostronną (tzw. "zamkniętość"), tj. czy tak zdefiniowane mnożenie jest działaniem wewnętrznym?
Powyższy wzór daje dobrze określone działanie wtedy i tylko wtedy, gdy dla wszystkich formula_36 i formula_37 zachodzi implikacja postaci: formula_38 oraz formula_39 pociągają formula_40 co korzystając z własności warstw można zapisać w równoważnej postaci: formula_41 oraz formula_42 pociąga formula_43 co po podstawieniu upraszcza się do formula_44 przy czym (korzystając raz jeszcze z własności warstw) można zapisać to jako formula_45 czy też formula_46 dla każdego formula_47. Ostatni wzór jest jedną z charakteryzacji podgrupy formula_4 jako podgrupy normalnej w formula_49 dlatego też działanie mnożenia warstw lewostronnych grupy formula_3 względem podgrupy formula_4 jest dobrze określone wtedy i tylko wtedy, gdy podgrupa formula_4 jest normalna.
Wspomniany warunek normalności jest równoważny innemu, mianowicie formula_53 dla każdego formula_54 oznacza on, że każda warstwa lewostronna jest równocześnie warstwą prawostronną formula_3 względem formula_9 innymi słowy zbiory warstw lewo- i prawostronnych grupy formula_3 względem formula_4 są równe wtedy i tylko wtedy, gdy formula_4 jest normalna w formula_3 – daje to odpowiedź na oba z postawionych w poprzedniej sekcji pytań: nie ma potrzeby przejmować się rozróżnianiem tych zbiorów wtedy (i tylko wtedy), gdy działanie jest dobrze określone (w związku z tym działanie formula_61 na warstwach prawostronnych również jest dobrze określone: w istocie działania te są wtedy identyczne).
Konstrukcje.
Powyższe rozważania prowadzą wprost do konstrukcji wprowadzającej mnożenie warstw opisanej w kolejnej sekcji, bardziej naturalną konstrukcję opisano w sekcji "Iloczyn kompleksowy", zaś najogólniejszą z nich opisano w sekcji "Kongruencja".
Mnożenie warstw.
Niech formula_62 będzie podgrupą normalną w grupie formula_63 Zbiór formula_64 z działaniem mnożenia warstw określonym wzorem
tworzy grupę:
Grupę tę nazywa się grupą ilorazową lub krótko "ilorazem" formula_3 przez formula_62 i oznacza zwykle tak jak zbiór warstw, zazwyczaj formula_79
Iloczyn kompleksowy.
Mnożenie warstw polegające na wyborze reprezentantów jest sztuczne: dużo naturalniejszym podejściem byłoby traktowanie wszystkich elementów warstw w jednakowy sposób, nie zaś wyróżnianie jednego z nich, a następnie wykazywanie, że nie jest to niesprawiedliwością w stosunku do pozostałych. Z tego powodu wprowadza się naturalnie określone działanie na dowolnych niepustych podzbiorach danej grupy nazywanych "kompleksami", które w przypadku warstw (będących kompleksami) pokrywa się z opisanym wyżej mnożeniem warstw.
Jeżeli formula_35 są kompleksami (tzn. niepustymi podzbiorami) grupy formula_49 to ich "iloczynem" nazywa się zbiór formula_82 dla warstw stosuje się notację formula_83 oraz formula_84 gdzie formula_26 zaś formula_4 jest podgrupą w formula_63 Iloczyn kompleksowy warstw lewostronnych grupy formula_3 względem podgrupy formula_4 jest warstwą lewostronną wtedy i tylko wtedy, gdy podgrupa formula_4 jest normalna. Otóż iloczynem formula_91 oraz formula_92 dla formula_93 jest zbiór formula_94 przy czym formula_95 Zatem formula_96 jest warstwą lewostronną grupy formula_3 względem formula_4 wtedy i tylko wtedy, gdy jest warstwą lewostronną formula_3 względem formula_4 zawierającą formula_33 tzn. formula_4 jest warstwą lewostronną formula_3 względem formula_4 wtedy i tylko wtedy, gdy formula_105 Wystarczy więc wykazać, że formula_106 dla wszystkich formula_93 zachodzi wtedy i tylko wtedy, gdy formula_4 jest normalna w formula_3.
Porównując działania mnożenia warstw grupy formula_3 względem podgrupy formula_4 oraz ich iloczyn kompleksowy można zauważyć, że mnożenie dwóch warstw lewostronnych jest zawsze warstwą lewostronną, o ile działanie to jest dobrze określone, co ma miejsce wtedy i tylko wtedy, gdy formula_4 jest normalna w formula_113 z drugiej zaś strony iloczyn kompleksowy dwóch warstw jest zawsze dobrze określonym kompleksem, który jest warstwą lewostronną wtedy i tylko wtedy, gdy warstwy wyznaczane są przez podgrupę normalną: związek formula_106 w powyższym rozumowaniu dowodzi, że działania te są identyczne pod warunkiem normalności podgrupy formula_4 w grupie formula_63
Kongruencja.
Z szerszego punktu widzenia przejście od relacji równoważności do warstw jest wygodnym (ze względu na algebraiczną charakteryzację klas równoważności), ale nieco ograniczającym (z uwagi na zawężoną stosowalność tego podejścia) krokiem: w przypadku algebr ogólnych nie można wyróżnić podalgebry będącej odpowiednikiem podgrupy normalnej, która wskazywałaby relację równoważności zachowującą daną strukturę algebraiczną – jedynym właściwym rozwiązaniem jest pozostanie przy relacjach równoważności i zagwarantowanie w algebrze ilorazowej dobrego określenia (niezależności od wyboru reprezentantów) działań pochodzących z algebry wyjściowej.
Na relację równoważności formula_117 określoną na formula_49 w której formula_119 wtedy i tylko wtedy, gdy formula_120 można patrzeć jako na podzbiór formula_121 Wówczas formula_122 wtedy i tylko wtedy, gdy formula_119 – relację tę nazywa się "kongruencją" (lewostronną). Przedstawione dalej obserwacje są powtórzeniem rozumowań dotyczących mnożenia warstw, ich związku z relacjami równoważności i roli podgrup normalnych (zob. warstwa: "Własności", "Wprowadzenie") w języku kongruencji. W zbiorze formula_124 istnieje naturalna struktura grupy odziedziczona z grupy formula_3 (w postaci iloczynu prostego), a ponieważ formula_126 jest podzbiorem formula_127 to ma sens pytanie, czy i kiedy formula_126 tworzy grupę w formula_124 (zob. lemat Goursata). Sytuacja ta miejsce wtedy i tylko wtedy, gdy formula_4 jest normalna w formula_3; wynika stąd, że mnożenie na zbiorze ilorazowym formula_132 grupy formula_3 przez relację równoważności formula_117 na tej grupie zdefiniowane wzorem formula_135 jest dobrze określone wtedy i tylko wtedy, gdy formula_126 jest podgrupą w formula_124; co więcej, wszystkie tego rodzaju równoważności wyznaczane są przez podgrupy normalne: jeżeli formula_117 jest relacją równoważności na formula_49 której odpowiada zbiór formula_140 zaś formula_141 to podgrupa formula_4 jest normalna w formula_3 oraz formula_119 wtedy i tylko wtedy, gdy formula_145.
Ogólnie relację równoważności formula_117 na algebrze ogólnej formula_147 dla której formula_126 jest podalgebrą formula_149 nazywa "kongruencją". W przypadku grup i pierścieni można odejść od kongruencji formula_117 na rzecz badania indukującej jej podgrupy normalnej formula_4 o powyższej postaci. Przystawanie utożsamia ze sobą pewne elementy, jednakże w przypadku grup zamiast utożsamiać element formula_152 z elementem formula_153 można dokonać utożsamienia formula_154 z elementem neutralnym: podgrupa normalna jest właśnie zbiorem elementów równoważnych elementowi neutralnemu, co tłumaczy intuicję grupy ilorazowej jako grupy formula_49 w której dokonano utożsamiania jej elementów z elementem neutralnym. W ogólniejszych strukturach (takich jak półgrupy) nie ma możliwości przedstawienia dowolnego elementu neutralnego w analogicznej postaci, dlatego należy śledzić obie strony odpowiedniej równości (zob. ekwalizator i koekwalizator).
W przypadku grup efektywniejsze operowanie warstwami grupy względem podgrupy (pozostającymi we wzajemnej odpowiedniości z klasami odpowiadających im relacji równoważności, zob. warstwa: "Własności"), a warunkiem dobrej określoności jest normalność wspomnianej podgrupy (jak pokazano to we "Wprowadzeniu"); analogiczna sytuacja ma miejsce dla pierścieni, a przez to również modułów, czy przestrzeni liniowych (zob. "Uogólnienia").
Własności.
Grupa formula_64 nie jest podgrupą w formula_49 gdyż jej elementami są niepuste podzbiory (kompleksy) grupy formula_49 a nie jej elementy; nie mniej zawsze istnieje w formula_3 podgrupa o strukturze identycznej z formula_64 (zob. dalej). Ponieważ działanie w formula_64 pochodzi od działania w formula_49 to grupy ilorazowe dziedziczą niektóre z własności grup bazowych: cykliczność, przemienność, nilpotentność, rozwiązalność oraz skończone generowanie (twierdzenia odwrotne nie muszą zachodzić). Ponadto rząd grupy ilorazowej formula_3 przez formula_62 jest równy z definicji indeksowi formula_62 w formula_49 tzn. formula_167 a więc formula_168 (również dla liczb kardynalnych) na mocy twierdzenia Lagrange’a. Jeżeli formula_3 jest skończona, to w szczególności formula_170
Każda grupa jest izomorficzna z grupą ilorazową pewnej grupy wolnej.
Rozkład.
Jeśli formula_62 jest podgrupą normalną w formula_49 to przekształcenie formula_173 dane wzorem formula_174 jest homomorfizmem, a nawet epimorfizmem, nazywanym "kanonicznym" lub "naturalnym" o jądrze formula_175
Wynika stąd, iż obraz formula_183 ma tę samą strukturę, co grupa ilorazowa formula_3 przez jądro formula_185 mianowicie zachodzi.
Homomorfizm, którego obraz podgrupy normalnej również jest podgrupą normalną nazywa się "normalnym"; wszystkie epimorfizmy grup są normalne, istnieją jednak monomorfizmy, które nie są normalne. Każdy homomorfizm ma jądro w sensie kategoryjnym; dlatego dowolny homomorfizm formula_183 można przedstawić jako złożenie monomorfizmu formula_191 oraz epimorfizmu formula_194 Wspomniany "rozkład", nazywany również "faktoryzacją", można przedstawić za pomocą ciągu homomorfizmów: kolejno monomorfizmu i epimorfizmu między grupami formula_195 przy czym obraz pierwszego z nich jest jądrem drugiego; krótko
jest krótkim ciągiem dokładnym. Z tego powodu twierdzenie o izomorfizmie nazywa się też "twierdzeniem o faktoryzacji". Nazwę można rozumieć dwojako: z jednej strony, jak opisano wyżej, homomorfizm formula_183 rozkłada się/faktoryzuje na homomorfizmy formula_198 (lub, że formula_183 dzieli się/faktoryzuje przez formula_200); z drugiej strony można powiedzieć, że to grupa formula_3 rozkłada się/faktoryzuje za pomocą pewnego homomorfizmu na jego jądro i obraz – w ogólności formula_202 jest iloczynem półprostym. W przypadku grup przemiennych monomorfizmy są zawsze morfizmami normalnymi, dlatego wspomniany rozkład formula_203 jest iloczynem prostym (formula_204 jest sumą prostą w notacji addytywnej).
Podgrupy.
Między zbiorem wszystkich podgrup w formula_3 zawierających formula_62 a zbiorem wszystkich podgrup w formula_64 istnieje wzajemnie jednoznaczna odpowiedniość. Niech formula_208 oznacza zbiór podgrup grupy formula_209 a formula_210 oznacza zbiór podgrup grupy formula_3 zawierających podgrupę formula_212 niech podobnie formula_213 oraz formula_214 będą zbiorami podgrup normalnych odpowiadającymi poprzednim. Wówczas istnieje bijekcja formula_215 dana wzorem
dla dowolnej podgrupy formula_217 tzn. formula_218
Podgrupom formula_219 odpowiadają zatem formula_220 Warunek formula_221 zachodzi wtedy i tylko wtedy, gdy formula_222 ma też przy tym miejsce równość indeksów formula_223 Ponadto formula_224 oraz formula_225 gdzie formula_226 oznacza grupę generowaną przez formula_227. Wreszcie formula_228 wtedy i tylko wtedy, gdy formula_229 wówczas formula_230 jest izomorficzna z formula_231 co jest treścią trzeciego twierdzenia o izomorfizmie.
Przytoczonej listy własności podgrup zachowywanych w powyższej odpowiedniości przy odwzorowaniu na podgrupy grupy ilorazowej nie można uznać za wyczerpującą. Powyższa odpowiedniość jest przykładem połączenia Galois (a nawet odpowiedniości Galois) między kratami podgrup danej grupy i jej ilorazu.
Nadgrupy.
Grupę formula_3 nazywa się "rozszerzeniem" grupy formula_233 przez formula_62 wtedy i tylko wtedy, gdy istnieje krótki ciąg dokładny
gdzie formula_236 jest monomorfizmem, formula_237 jest epimorfizmem grup (zob. homomorfizm grup) oraz obraz pierwszego homomorfizmu jest jądrem drugiego (por. "Rozkład"). Wtedy formula_62 jest podgrupą normalną w formula_49 zaś formula_233 jest izomorficzna z grupą ilorazową formula_79 Jeżeli formula_62 zawiera się w centrum formula_49 to formula_3 nazywa się "rozszerzeniem centralnym". Idee te dają pewną odpowiedź na tzw. "problem rozszerzenia", czyli pytanie o możliwość zrekonstruowania (oraz sposobu samej konstrukcji) w postaci iloczynów prostego lub półprostego grupy formula_3 z grup, które miałyby pełnić dla niej rolę podgrupy normalnej i grupy ilorazowej (przez wspomnianą podgrupę).
Przykłady.
Podgrupy trywialna formula_246 i niewłaściwa formula_3 grupy formula_49 które są w niej normalne, dają najprostsze przykłady grup ilorazowych: formula_249 o strukturze grupy trywialnej oraz formula_250 mająca strukturę grupy formula_63 Innym przykładem może być grupa ilorazowa formula_252 oznaczana zwykle symbolem formula_1 grupy addytywnej formula_254 liczb całkowitych formula_255 przez jej podgrupę normalną formula_256 wszystkich całkowitych wielokrotności liczby formula_257
Niech formula_258 oznacza grupę multiplikatywną formula_259 tj. niezerowych liczb rzeczywistych z działaniem ich mnożenia, zaś formula_260 będzie jej podgrupą dodatnich liczb rzeczywistych. Funkcja wartości bezwzględnej formula_261 dana wzorem formula_262 jest epimorfizmem, a ponadto formula_263 Na mocy twierdzenia o izomorfizmie grupę formula_260 można utożsamiać z grupą ilorazową formula_265 której warstwami są pary liczb przeciwnych formula_266 dla formula_267 a ich mnożenie dane jest dla formula_268 wzorem
Podobnie jak wyżej podgrupa formula_260 jest normalna w formula_271 a ponadto wyznacza podział formula_258 na dwie warstwy dodatnich formula_273 oraz ujemnych formula_274 liczb rzeczywistych; działanie mnożenia warstw można spełnia wtedy
w związku z czym utożsamiając warstwy formula_276 z reprezentującymi je odpowiednio liczbami formula_277 ustala się izomorfizm grupy ilorazowej formula_278 z podgrupą formula_279 grupy formula_280 Dlatego epimorfizm formula_281 o jądrze formula_260 to w istocie funkcja signum (funkcja znaku) dla niezerowej liczby rzeczywistej.
Uogólnienia.
Konstrukcja grupy ilorazowej jest punktem wyjścia dla analogicznych struktur, których podstawą jest pewna grupa. Jest tak w przypadku pierścieni, które są grupami przemiennymi (ze względu na dodawanie) z dodatkowym działaniem mnożenia, modułów będących grupami przemiennymi z dodatkowym działaniem mnożenia przez skalary należące do ustalonego pierścienia, które jest zgodne z pozostałymi działaniami, czy przestrzeni liniowych będących modułami, w których pierścień zastąpiono ciałem. Dlatego w ilorazowych: "pierścieniu", "module", "przestrzeni liniowej" część teorii dotyczącą struktury grupowej można przyjąć jako daną z góry (w powyższych przykładach: działanie dodawania) skupiając się wyłącznie na zapewnieniu zgodności pozostałych działań w danej strukturze ilorazowej.
Wprowadzając relację równoważności w obiekcie matematycznym danej kategorii dąży się, by uzyskany zbiór ilorazowy był strukturą tego samego rodzaju, co struktura wyjściowa – jak przedstawiono to w tym artykule w przypadku grup. Przykładowo w przestrzeniach topologicznych obecna jest, zwykle niealgebraiczna, struktura nazywana topologią; zadając na niej relację równoważności uzyskuje się przestrzeń ilorazową, czyli zbiór ilorazowy z tzw. "topologią ilorazową", tzn. najmniejszą topologią pochodzącą od topologii przestrzeni wyjściowej, dla której odwzorowanie ilorazowe zachowywałoby strukturę topologiczną, tj. było ciągłe (jest to odpowiednik żądania, by odwzorowanie ilorazowe dla grup zachowywało ich strukturę algebraiczną, czyli było homomorfizmem). Jeżeli przestrzeń topologiczna ma również strukturę grupową, jak ma to miejsce w przypadku struktur mieszanych takich jak grupy topologiczne, czy przestrzenie liniowo-topologiczne, to wymaga się zwykle zachowania obu struktur i związków między nimi (w tym przypadku żądając najczęściej, by odwzorowanie ilorazowe było ciągłym homomorfizmem).
Z drugiej strony ze strukturami algebraicznymi wiąże się struktury topologiczne ułatwiające badanie własności algebr za pomocą topologii, tego rodzaju struktury nazywa się często „spektrami” („widmami”), np. "przestrzeń Stone’a" dla algebr Boole’a, "przestrzeń/spektrum Gelfanda" dla C*-algebr (zob. twierdzenie Banacha-Stone’a), "przestrzeń/spektrum Berkowicza" dla pierścieni Banacha, czy "spektrum" dowolnego pierścienia przemiennego albo powierzchnia Riemanna (z topologią Zariskiego) dla rozszerzeń ciał.
Zrezygnowanie z warunku normalności podgrupy względem grupy daje strukturę nazywaną "przestrzenią jednorodną".

</doc>
<doc id="101129" url="https://pl.wikipedia.org/wiki?curid=101129" title="Centrum grupy">
Centrum grupy



</doc>
<doc id="101130" url="https://pl.wikipedia.org/wiki?curid=101130" title="Badanie panelowe">
Badanie panelowe

Badanie panelowe – rodzaj analizy trendu w badaniach socjologicznych polegający na kilkukrotnych pomiarach tych samych jednostek analizy (osób, organizacji) w celu określenia dynamiki zmian badanych cech oraz ich wyjaśnienia. 
Dla wyjaśnienia zmian istotne jest, aby danemu badaniu poddane były zawsze te same osoby lub zbiorowości, co jest jednocześnie ograniczeniem możliwości zastosowania tego typu badań – nie można w ten sposób badać zmian składu osobowego populacji, ani ich jakościowo nowych cech.
Dla opisu zmian w czasie stosuje się:
Aby wyjaśnić zmiany, konfrontuje się zmienne w kolejnych tabelach z cechami ("zmiennymi modyfikującymi"), które zmieniły się tylko w przypadku części badanej populacji.

</doc>
<doc id="101135" url="https://pl.wikipedia.org/wiki?curid=101135" title="Beos">
Beos



</doc>
<doc id="101136" url="https://pl.wikipedia.org/wiki?curid=101136" title="Rewolucja róż">
Rewolucja róż

Rewolucja róż – pokojowe protesty w Gruzji, które w listopadzie 2003 doprowadziły do ustąpienia prezydenta Eduarda Szewardnadze i zastąpienia go przez prozachodniego reformatora Micheila Saakaszwilego.
Nazwa rewolucji wzięła się od kwiatów, które trzymali w dłoniach zwolennicy opozycji.
Przyczyny.
Na początku XXI wieku w Gruzji pojawiło się niezadowolenie z rządów Unii Obywatelskiej Gruzji i prezydenta Eduarda Szewardnadzego. Prezydent był oskarżany o prowadzenie umiarkowanej autorytarnej polityki, nieudolność, niekompetentność i tolerowanie korupcji. Na świecie Szewardnadze był postrzegany jako doświadczony polityk, który po jedenastu latach rządów zrujnował gospodarkę Gruzji. O ile w latach 1995–1998 Gruzja notowała wzrost gospodarczy, tak w wyniku kryzysu finansowego w Azji i w Rosji Gruzja znalazła się w recesji, a rząd nie był w stanie kontynuować programu urynkowienia gospodarki. Nową generację uważano za nieobciążoną sowieckim dziedzictwem, jednak obarczoną kulturą polityczną autorytaryzmu i nepotyzmu. Ze względu na dogodne położenie geograficzne (na skrzyżowaniu szlaków komunikacyjnych i transportowych z Azji Środkowej i regionu Morza Kaspijskiego do Europy) Gruzja wzbudzała zainteresowanie zachodnich inwestorów i polityków. Uzależnienie gospodarki od zewnętrznej pomocy, często defraudowanej, wymusiło na rządzie obranie orientacji prozachodniej i budowę instytucji demokratycznych. W efekcie źle prowadzonych reform gospodarczych i politycznych większość Gruzinów żyła w biedzie i w poczuciu zagrożenia. Niechętne wobec Szewardnadzego była również policja, niesprawdzająca się w zwalczaniu protestów, i urzędnicy, którzy po 2000 roku zaczęli nawiązywać kontakty z opozycją, na wypadek gdyby ta objęła władzę.
Pod wpływem protestów społecznych z 2000 roku Szewardnadze zreorganizował rząd i zrezygnował z kierowania Związkiem Obywatelskim Gruzji. Premierem Gruzji został niepopularny Awtandil Dżorbenadze. Po kolejnych protestach z 2001 roku Szewardnadze podał do dymisji cały rząd. Wybory lokalne z czerwca 2002 roku wygrały nowe ugrupowania. Przewodniczącym Rady Miejskiej w Tbilisi został Micheil Saakaszwili, co wykorzystał do promocji swojego programu politycznego. Po wyborach lokalnych zaplanowano organizację wyborów prezydenckich w 2003 i parlamentarnych w 2005 roku. W ramach przygotowań do wyborów Awtandil Dżorbenadze rozpoczął budowę nowego bloku politycznego Za Nową Gruzję, która miała składać się z Unii Obywatelskiej Gruzji, Socjalistycznej Partii Gruzji i Narodowej Demokratycznej Partii Gruzji.
W tym samym czasie główne partie opozycyjne organizowały zgromadzenia polityczne dotyczące wyborów, a stowarzyszenia studenckie przygotowywały akcje antyrządowe. W rezultacie wzrosło poparcie dla przedstawicieli polityków młodego pokolenia (szczególnie dla Niny Burdżanadze i Micheila Saakaszwiliego). Burdżanadze, wówczas przewodnicząca Parlamentu, zaapelowała do społeczności międzynarodowej o upewnienie się, że przyszłe wybory będą wolne i uczciwe. Szewardnadze pomimo apeli przygotowywał oszustwo wyborcze, jednak nie był w stanie użyć represji wobec opozycji i wolnych mediów.
Wybory parlamentarne z 2003 roku.
Wybory parlamentarne zaplanowano na 2 listopada 2003 roku. Podczas kampanii wyborczej aktywnością szczególnie wykazywały się dwa ugrupowania: Zjednoczony Ruch Narodowy kierowany przez Saakaszwilego i Zjednoczeni Demokraci pod kierownictwem Zuraba Żwanii. Aktywny była również ruch młodzieżowy Kmara (pol. Dosyć), organizujący antyrządowe protesty. Antyrządowa stacja telewizyjna Rustawi 2 i prasa uczulały społeczeństwo na oszustwa wyborcze oraz zachęcały społeczeństwo do wyjścia na ulice, gdyby wybory zostały sfałszowane. W tym samym czasie liderzy najważniejszych partii opozycyjnych prowadziła tajne negocjacje z reprezentantami wojska i policji przeciwko rządowi.
Przeprowadzone wybory uznano za sfałszowane. Opozycja kierowana przez Saaksaszwilego, Żwanię i Burdżanadze zdołała wykorzystać frustrację społeczną spowodowaną fałszerstwem wyborczym i ogólnym niezadowoleniem z sytuacji politycznej i gospodarczej Gruzji. Raport OBWE wskazywał również na liczne nieprawidłowości w trakcie przeprowadzania wyborów, takie jak tolerowanie przez władze ataków chuligańskich, próby zastraszania oraz manipulacje listą uprawnionych do głosowania. Według sondaży przeprowadzonych przez niezależnych obserwatorów opozycja nie odniosła zdecydowanego zwycięstwa wyborczego, a żaden z bloków nie zdołał więcej niż jednej trzeciej głosów. Pomimo tego opozycja zdołała zorganizować masowe manifestacje.
Protesty społeczne.
4 listopada ok. 10 tys. zwolenników opozycji przemaszerowała Prospektem Rustawelego – główną ulicę Tbilisi. 5 listopada policja zatrzymała 19 autokarów przewożących ludzi jadących do stolicy. Jednocześnie w Tbilisi trwała pikieta przeciwko prezydentowi pod budynkiem parlamentu. Część protestujących prowadziła strajk głodowy.
20 listopada Micheil Saakaszwili udał się na prowincję w celu zebrania zwolenników. W Zugdidi na zachodzie Gruzji Saakaszwilego powitały tłumy. Wkrótce potem Saakaszwili zapowiedział zablokowanie inauguracyjnej sesji nowego parlamentu, którą wyznaczono na 22 listopada. Szefowa Bloku Demokratów Nino Burdżanadze uznała, że opozycja powinna się zjednoczyć i nie pozwolić na legitymizację nowego parlamentu.
Protest w parlamencie.
22 listopada w Tbilisi rozpoczął się masowy wiec opozycji przeprowadzony przez Saakaszwilego, Burdżanadze oraz Zuraba Żwanię. Żwania zaapelował do policji oraz wojska, by nie słuchały rozkazów Szewardnadzego, a Burdżanadze zaapelowała, by służby mundurowe "przeszły na stronę narodu". Do gmachu parlamentu wkroczyły tysiące nieuzbrojonych Gruzinów trzymających róże w dłoniach, domagając się ustąpienia prezydenta. Szewardnadze pod ochroną kilkudziesięciu nieuzbrojonych ochroniarzy uciekł z Tbilisi. Uznawszy, że w kraju doszło do zamachu stanu, ogłosił stan wyjątkowy.
23 listopada Szewardnadze podał się do dymisji. Decyzja ta przywitana została powszechnym entuzjazmem. Przed parlamentem tłum, liczący rano kilka tysięcy osób, powiększył się do ponad 50 tys. Niektórzy zwycięstwo rewolucji przypisali wstawiennictwu patrona Gruzji – świętego Jerzego. Dzień patrona Gruzji zbiegł się w czasie z rewolucją róż.
Wydarzenia po dymisji Szewardnadze.
5 stycznia 2004 roku odbyły się wybory prezydenckie, które wygrał Micheil Saakaszwili. 28 marca 2004 roku odbyły się nowe wybory parlamentarne, które wygrał Zjednoczony Ruch Narodowy z poparciem 67,6%. Nowy rząd obiecał zredukowanie ubóstwa i poprawkę systemu opieki społecznej, poszanowanie praw człowieka i demokratycznych zasad oraz szybkie rozwiązanie konfliktów w Osetii Południowej i Abchazji. Rząd przeprowadził szereg reform ekonomicznych i socjalnych, dzięki czemu Gruzja znalazła się wśród najszybciej rozwijających się państw na świecie, cieszącym się uznaniem międzynarodowym. Pierwszym dużym sukcesem rządu było usunięcie autorytarnego przywódcy Adżarii Asłana Abaszydze i odzyskanie kontroli nad regionem.
Nowy rząd i prezydent Saakaszwili byli oskarżani o brak kontroli nad policją, która dopuszczała się licznych naruszeń i przemocy, osłabienie sądownictwa i parlamentu po nowelizacji konstytucji w grudniu 2007 roku, wzrost napięcia w Osetii Południowej, tolerowanie korupcji na najwyższych szczeblach władzy i defraudację pieniędzy pochodzących z prywatyzacji. Po 2007 roku Saakaszwiliego zaczęto postrzegać jako infantylnego i niekonsekwentnego prezydenta, który mógł doprowadzić kraj do autorytaryzmu.
We wrześniu 2007 roku były minister obrony narodowej Irakli Okruaszwili na kanale telewizyjnym Imedi oskarżył Saakaszwiliego o spisek w celu zamordowania biznesmena Badriego Patarkaciszwiliego. Okruaszwili stwierdził również, że prezydent Gruzji mógł być zamieszany w nagłą śmierć Zuraba Zwanii, który zmarł w 2004 roku w niejasnych okolicznościach. Dwa dni po telewizyjnym oświadczeniu Okruaszwili został aresztowany pod zarzutem korupcji. Wydarzenie to wywołało protesty społeczne przeciwko Saakaszwiliemu. Postulowano przeprowadzenie przyspieszonych wyborów parlamentarnych na wiosnę 2008 roku, zmianę systemu wyborczego, utworzenie nowej administracji wyborczej i uwolnienie więźniów politycznych. Protest z 7 listopada brutalnie stłumiła policja. Po rozpędzeniu demonstracji Saakaszwili podał się do dymisji i ogłosił przyspieszone wybory prezydenckie na 5 stycznia 2008 roku. Wybory w 2008 roku wygrał Saakaszwili. Protesty z końca 2007 roku są określane mianem „kontrrewolucji rózg”.
Kontrowersje.
Po zakończeniu rewolucji pojawiły się głosy, że protesty były inspirowane i wspierane z zagranicy. Faktem jest, że niektóre organizacje międzynarodowe jawnie wspierały opozycje. Organizacja młodzieżowa Kmara wzorowała się na jej serbskim odpowiedniku Otporze, który w 2000 roku odegrał dużą rolę w odsunięciu Slobodana Miloševicia od władzy.

</doc>
<doc id="101140" url="https://pl.wikipedia.org/wiki?curid=101140" title="Ankieta pocztowa">
Ankieta pocztowa

Ankieta pocztowa – technika badawcza w socjologii gromadząca dane za pośrednictwem poczty, poprzez przesyłanie i zbieranie wypełnionych kwestionariuszy.
Wady.
Zwiększenie zwrotności ankiet pocztowych możliwe jest poprzez: zawarcie informacji o źródłach finansowania badań, co wpływa na wiarygodność badań; motywowanie, także w postaci nagród, za wzięcie udziału w badaniach; cechy wizualne kwestionariusza; pora roku, w której prowadzi się wysyłkę ankiet; a także dodanie do formularza osobnego listu z wyjaśnieniami oraz koperty zwrotnej ze znaczkiem.
Uzyskane w trakcie badań kwestionariusze należy opisywać kolejnymi „numerami identyfikującymi”, ponieważ późniejsze wypełnianie formularzy może mieć związek z nowymi wydarzeniami (np. prezentowanymi w mediach), a te z kolei mogły wpłynąć na odpowiedzi respondentów. Poza tym jeśli kolejność nadsyłanych formularzy ma związek z pewnymi badanymi zmiennymi, można w niektórych przypadkach wnioskować o części próby badawczej, która nie odesłała kwestionariuszy. 

</doc>
<doc id="101141" url="https://pl.wikipedia.org/wiki?curid=101141" title="Masamune Shirow">
Masamune Shirow

 – japoński mangaka, jego prawdziwe nazwisko . 
Pseudonim artysty pochodzi od imienia Masamune Okazakiego, japońskiego płatnerza. Ukończył Akademię Sztuk Pięknych w Osace, gdzie studiował malarstwo olejne. Przez rok pracował jako nauczyciel plastyki, po czym przeszedł do zawodu mangaki.
Najbardziej znany z mangi "Ghost in the Shell", która stała się podstawą filmu Mamoru Oshiiego o tym samym tytule, serialu Ghost in the Shell "Stand Alone Complex" oraz gier komputerowych (na konsolę Sony PlayStation o tym samym tytule oraz na PC "Ghost in The Shell: Stand Alone Complex: First Assault Online" produkcji koreańskiej firmy Nexon) 
Mieszka w Kobe. Najbardziej ceni sobie prywatność i unika kontaktów z prasą. Pracuje sam, co jest ewenementem wśród japońskich rysowników komiksowych, którzy zatrudniają do pracy asystentów). Raz miał asystenta, ale, jak sam twierdzi, nie potrafił znaleźć mu zajęcia.
Początki kariery.
Początkowo znany tylko w Japonii. Debiutował mangą "Black Magic M-66" w fanzinie "Atlas". Na rynku od razu debiutował wydaniem tomowym i nakładem wydawnictwa Seishinsha wydał komiks "Appleseed", za który otrzymał nagrodę Seiun Sho w ogólnojapońskim konkursie twórczości science-fiction. Jest to sytuacja wyjątkowa na japońskim rynku, ponieważ autorzy z reguły zaczynają od komiksu serializowanego na łamach jakiegoś magazynu.
Obecnie jest jednym z najsłynniejszych twórców japońskiego komiksu.
Cechy stylu.
Wiele jego prac posiada pewne cechy wspólne. Główną bohaterką jest kobieta o silnym temperamencie, z zawodu funkcjonariusz prawa albo wojowniczka. Komiks jest tworzony w konwencji science-fiction, silnie inspirowany cyberpunkiem. 

</doc>
<doc id="101144" url="https://pl.wikipedia.org/wiki?curid=101144" title="Dremelek">
Dremelek

Dremelek − znany również jako Multiszlifierka ("ang. Combitool") − to miniaturowe elektronarzędzie z wymiennymi końcówkami używane m.in. w modelarstwie. Nazwa pochodzi od produkującej je i dominującej na polskim rynku w tej kategorii sprzętu firmy Dremel. Za pomocą olbrzymiej ilości różnych końcówek, możemy dokładnie szlifować wybrane powierzchnie, polerować, frezować, wycinać otwory o zróżnicowanym kształcie i wykonywać prace wykańczające modelowanie (grawerunki, malutkie wcięcia, piłowanie, ostrzenie itp.). Zestaw dodatkowo wyposażony jest w uchwyt teleskopowy z regulowaną wysokością służący do zawieszania narzędzia podczas pracy oraz specjalną przedłużkę zwaną wałkiem giętkim, umożliwiającą pracę w trudno dostępnych miejscach.
Inne powszechnie znane multiszlifierki to: "Ferm, Einhell, JCB, Top Craft, Proxxon".

</doc>
<doc id="101145" url="https://pl.wikipedia.org/wiki?curid=101145" title="Mrówkojad">
Mrówkojad



</doc>
<doc id="101149" url="https://pl.wikipedia.org/wiki?curid=101149" title="Komutant grupy">
Komutant grupy



</doc>
<doc id="101151" url="https://pl.wikipedia.org/wiki?curid=101151" title="Bursa (miasto)">
Bursa (miasto)

Bursa (gr. "Προύσα", łac. "Prusa" lub "Prussa", dawniej "Brusa" lub "Brussa") – miasto w północno-zachodniej Turcji, w starożytnej krainie Bitynii, ośrodek administracyjny prowincji (ilu) Bursa. Położone w odległości 25 km od wybrzeża Morza Marmara, u podnóża góry Uludağ, zwanej dawniej bityńskim Olimpem. Pierwsza stolica Imperium Osmańskiego, obecnie czwarte pod względem wielkości miasto Turcji. W 2014 roku Bursa wraz z pobliską miejscowością Cumalıkızık została wpisana na listę światowego dziedzictwa UNESCO.
Miasto jest ważnym ośrodkiem handlu, przemysłu i kultury. Tradycyjnie znane ze swoich wyrobów odzieżowych (głównie jedwabnych), dziś rozwinięty jest tu również przemysł samochodowy i maszynowy, chemiczny, obuwniczy i spożywczy. Siedziba Uniwersytetu Uludağ, muzeów (m.in. Muzeum Archeologiczne), a także ośrodek turystyczny: na stokach góry Uludağ uprawia się sporty zimowe, a dzielnice, w których znajdują się gorące źródła siarkowe i żelaziste posiadają status uzdrowiska.
Historia.
Miasto zostało założone w okolicach greckiej kolonii Kios w końcu III wieku p.n.e. przez króla Bitynii Prusjasza I pod nazwą Prusa i stało się jednym z ważniejszych miast królestwa, a przez długi czas jego stolicą. Wykopaliska archeologiczne jednak wskazują, że już wcześniej istniała w tym miejscu osada (odkryto ślady osadnictwa z okresu 5000-3500 lat p.n.e.). Miasto rozwinęło się w okresie przynależności do cesarstwa rzymskiego, a następnie do Bizancjum, kiedy to stworzono tu warunki do handlu jedwabiem. Miało tu swoją siedzibę biskupstwo. W 1075 Prusa została zajęta przez Seldżuków, a w 1096 odzyskana przez chrześcijan po I wyprawie krzyżowej. Po zdobyciu Konstantynopola przez krzyżowców miasto weszło w skład Cesarstwa Nicei, a po odzyskaniu stolicy w 1261 roku ponownie w skład Cesarstwa Bizantyjskiego. W 1308 roku miasto zdołało jeszcze odeprzeć tureckie oblężenie. 6 kwietnia 1326, po dziesięcioletnim oblężeniu, Prusa została zdobyta przez Osmanów i stała się pierwszą stolicą rodzącego się Imperium Osmańskiego. W roku 1402, po najeździe wojsk Timura, stolicę przeniesiono do Adrianopola. Ponowny szybki rozwój miasta rozpoczął się w latach 60. XX wieku.
Zabytki.
Zabytki zlokalizowane są głównie w starej dzielnicy miasta. W Bursie znajdują się zabytkowe meczety – Zielony Meczet ("Yeşil Camii") z 1413 roku, meczet Bajazyda ("Yıldırım Bayezid Camii") z 1399 i Wielki Meczet ("Ulu Camii") oraz średniowieczne miejsca handlu – jedwabny bazar ("Koza Han") i "Emir Han". W mieście znajdują się także liczne mauzolea grobowe.
Sport.
Poza licznymi obiektami sportów zimowych w mieście znajduje się także kilka stadionów piłkarskich. Najbardziej utytułowanym zespołem jest Bursaspor (grający obecnie w pierwszej lidze tureckiej).

</doc>
<doc id="101153" url="https://pl.wikipedia.org/wiki?curid=101153" title="Exit poll">
Exit poll

Exit poll (ang., ) – sondaż przeprowadzany przez agencję badawczą w dniu wyborów, w którym wyborcy wychodzący z lokali wyborczych odpowiadają na pytanie, na kogo głosowali.
Na podstawie "exit polls" podaje się pierwsze, przybliżone wyniki wyborów tuż po zamknięciu lokali wyborczych, na kilka lub kilkanaście godzin przed oficjalnymi wynikami podawanymi przez komisje wyborcze. Sondaże takie są zazwyczaj przeprowadzane przez prywatne firmy medialne, jak gazety i telewizje. W sondażach tych występuje naturalny margines błędu, nierzadko duży (przeważnie 2 pkt. %), czego przykładem były wyniki wyborów prezydenckich na Ukrainie w 2004 – jeden z sondaży wskazał zwycięstwo Juszczenki nad Janukowyczem stosunkiem 58:39, gdy drugi, 49:46.
Sondaże takie są niekiedy krytykowane ze względu na to, że w krajach, w których nie obowiązuje cisza wyborcza, opublikowanie wyników przed zakończeniem głosowania może wpływać na preferencje pozostałych wyborców. Nie mają one jednak wpływu tam, gdzie podanie wyników możliwe jest dopiero po zakończeniu głosowania we wszystkich punktach wyborczych (w Wielkiej Brytanii przedwczesne ujawnienie szacunków jest przestępstwem), aczkolwiek mogą się zdarzać wycieki informacji – przykładem były przecieki w Internecie wskazujące zwycięstwo Johna Kerry’ego w wyborach prezydenckich w USA w 2004.
W czasie wyborów parlamentarnych w Polsce 25 września 2005 oraz późniejszych prezydenckich na zlecenie stacji TVN i TVP tego typu sondaż przeprowadziły GfK Polonia, OBOP i PBS.
W czasie wyborów prezydenckich w Polsce 2010 i wyborów parlamentarnych 2011 sondaż "exit poll" na zlecenie TVP przeprowadził TNS OBOP. Podczas wyborów prezydenckich 2015 i wyborów parlamentarnych 2015 w przeprowadzenie sondażu "exit poll" zaangażowana była pracownia IPSOS, która wykonała badanie na zlecenie TVP, TVN24 i Polsat News.

</doc>
<doc id="101154" url="https://pl.wikipedia.org/wiki?curid=101154" title="Exit polls">
Exit polls



</doc>
<doc id="101155" url="https://pl.wikipedia.org/wiki?curid=101155" title="Rudolf von Ruedesheim">
Rudolf von Ruedesheim



</doc>
<doc id="101158" url="https://pl.wikipedia.org/wiki?curid=101158" title="Twierdzenie Cayleya">
Twierdzenie Cayleya

Twierdzenie Cayleya – twierdzenie mówiące, że dowolna abstrakcyjna, aksjomatycznie zdefiniowana grupa jest izomorficzna z pewną grupą przekształceń pewnego zbioru; innymi słowy, jest izomorficzna z podgrupą grupy permutacji tego zbioru. Twierdzenie to pozwala przełożyć wszystkie wyniki dotyczące podgrup grup symetrycznych na grupy abstrakcyjne. Dowód tego jest dziś łatwy, ale historycznie uświadomienie sobie tego w XIX wieku było znaczącym krokiem, wymagało zmiany myślenia o algebrze. Istotnego kroku dokonał Arthur Cayley.
Twierdzenie.
Każda grupa zanurza się izomorficznie w grupie symetrycznej pewnego zbioru. W szczególności, każda grupa skończona rzędu formula_1 zanurza się izomorficznie w grupie symetrycznej formula_2.
Dowód.
Wykażemy, że każda grupa formula_3 jest izomorficzna z pewną podgrupą grupy permutacji formula_4 zbioru formula_5
Niech formula_6 będzie dowolnym elementem grupy formula_7 i niech formula_8 będzie odwzorowaniem takim, że: formula_9 gdzie formula_10
Odwzorowanie formula_11 jest przekształceniem różnowartościowym, bowiem formula_12 Ponadto dla dowolnego formula_13 istnieje element formula_14 taki, że formula_15 Takim elementem jest formula_16 Czyli formula_11 jest przekształceniem grupy formula_7 na siebie, tzn. formula_19
Zauważmy jeszcze, że dla formula_20 zachodzi formula_21 dla dowolnego formula_10
Stąd formula_23 i zbiór odwzorowań formula_24 jest grupą, w której formula_25 jest elementem neutralnym oraz formula_26
Określmy teraz odwzorowanie formula_27 w następujący sposób:
Jest ono iniektywne, bowiem formula_30 a z udowodnionej wcześniej własności wynika, że formula_31 jest homomorfizmem, bo formula_32
Stąd formula_27 jest zanurzeniem izomorficznym grupy formula_7 w grupę formula_35
Zdefiniowany w dowodzie izomorfizm formula_31 nazywa się niekiedy "reprezentacją regularną" formula_5 Powyższe rozumowanie jest dowodem na to, iż działanie formula_38 grupy formula_3 na sobie przez mnożenie z lewej strony jest wierne.
Historia.
Burnside przypisuje to twierdzenie Jordanowi, jednak Eric Nummela uważa, że nazwa "twierdzenie Cayleya" jest właściwsza.
Dziś sens twierdzenia wydaje się oczywisty, jednak to dopiero Cayleyowi udało się zunifikować dwa różne – jak wówczas uważano – pojęcia, tzn. pojęcie grupy i pojęcie grupy permutacji. I mimo że sam Cayley w swojej pracy nie wykazał homomorfizmu, jego zasługi w upowszechnieniu tych pojęć na 16 lat przed Jordanem są niepodważalne.

</doc>
<doc id="101160" url="https://pl.wikipedia.org/wiki?curid=101160" title="Księga niedokończonych opowieści">
Księga niedokończonych opowieści



</doc>
<doc id="101161" url="https://pl.wikipedia.org/wiki?curid=101161" title="Satyryk">
Satyryk

Satyryk – dawniej autor satyr. 
Obecnie pod tym pojęciem kryje się artysta kabaretowy, humorysta, kabareciarz czy komik. 
Typowy satyryk koncentruje się jednak nie na samym rozrywkowym czy komediowym aspekcie humoru, a na wyszydzaniu i ośmieszaniu indywidualnych lub społecznych wad i przywar oraz ukazaniu ich samym zainteresowanym.
Satyryk to artysta (ogólniej twórca), który zajmuje się wyśmiewaniem rzeczywistości lub prześmiewczym jej komentowaniem. Głównymi środkami przekazu satyryków są:
Etymologia słowa.
Słowo "satyryk" pochodzi od "satyra", czyli łacińskiej "satiry" – utworu literackiego, różnorodnego w treści i formie. Te zaś pochodzi od "lanx satura" – misy pełnej rozmaitych owoców; przenośnie jest to synonim rozmaitości, mieszanki, melanżu.

</doc>
<doc id="101163" url="https://pl.wikipedia.org/wiki?curid=101163" title="Jan Pietrzak">
Jan Pietrzak

Jan Stefan Pietrzak (ur. 26 kwietnia 1937 w Warszawie) – polski satyryk, aktor, piosenkarz i publicysta. Twórca Kabaretu Hybrydy oraz Kabaretu Pod Egidą, felietonista „Tygodnika Solidarność” i „Gazety Polskiej”. Kandydat na urząd prezydenta RP w wyborach w 1995.
Życiorys.
Młodość i wykształcenie.
Urodził się na warszawskim Targówku jako syn Wacława (1910–1942) i Władysławy z Majewskich (1907–1992). Jego ojciec był robotnikiem, przedwojennym członkiem KPP, podczas okupacji należał do Młota i Sierpa oraz Związku Walki Wyzwoleńczej. Aresztowany przez Niemców był przez dwa miesiące przetrzymywany na Pawiaku, gdzie zmarł w październiku 1942. Pośmiertnie został odznaczony Krzyżem Grunwaldu III klasy. Matka podczas okupacji była łączniczką Batalionów Chłopskich. W latach 1947–1952 była posłanką na Sejm Ustawodawczy, była również działaczką SL i PZPR (od 1961).
Przeżył powstanie warszawskie. W latach 1945–1947 uczęszczał do Szkoły Powszechnej nr 2 w Grójcu, gdzie ukończył cztery klasy. W 1948 ukończył piątą klasę w Szkole TPD nr 9 w Warszawie. W 1948 po namowie przez matkę złożył podanie i po jego pozytywnym rozpatrzeniu podjął naukę w liceum wojskowym Korpusu Kadetów im. gen. Karola Świerczewskiego w Warszawie, które utworzono pierwotnie dla małoletnich wychowanków KBW. W 1954 w tej placówce uzyskał świadectwo dojrzałości. W latach 1954–1957 był podchorążym Oficerskiej Szkoły Radiotechnicznej im. kpt. Sylwestra Bartosika w Jeleniej Górze. W szkole oficerskiej grał w zespole muzycznym. Następnie służył w stacji radiolokacyjnej koło Zgorzelca jako członek grupy zabezpieczenia propagandy specjalnej, ciesząc się uznaniem zwierzchników. 18 października 1957 odszedł do cywila jako podporucznik rezerwy Wojska Polskiego przynależny ewidencyjnie do WKR Warszawa Praga I, od 1969 Warszawa Śródmieście. W latach 1967–1974 odbył ćwiczenia wojskowe jako oficer rezerwy: 1967 (JW 2353 Legionowo); 1967 (JW 2195 Siedlce); 1967 (1WDZ Legionowo); 1968 (1WDZ Legionowo); 1971 (JW 1109 Giżycko); 1974 (GZP WP). 14 września 1974, podczas ćwiczeń trwających w dniach od 11 września 1974 do 24 września 1974, jako członek grupy zabezpieczenia propagandy specjalnej przy GZP WP został awansowany do stopnia porucznika rezerwy.
Był członkiem Związku Młodzieży Polskiej, a także Polskiej Zjednoczonej Partii Robotniczej (1961). Podjął pracę w Warszawskich Zakładach Telewizyjnych. Studiował na kursie wieczorowo–zaocznym na Wydziale Socjologii Wyższej Szkoły Nauk Społecznych przy KC PZPR, którą ukończył w 1968. Po latach przyznał w wywiadzie dla Rzeczpospolitej (1994): „Nie miałem nic przeciwko zastanej rzeczywistości. Nie walczyłem z nią, ja z niej wyrastałem”.
Kabaret Hybrydy.
W 1960 związał się z Estradą Poetycką klubu studenckiego „Hybrydy” w Warszawie. Kierował studenckim Teatrem Hybrydy, prowadzącym trzy sceny: dramatyczną, kabaretową, i pantomimę. W latach 1961–1967 Teatr przedstawił kilkanaście premier, w tym sztukę Janusza Krasińskiego "Czapa, czyli śmierć na raty" oraz sztuki Włodzimierza Odojewskiego, Jerzego Krzysztonia i Jerzego Górzańskiego. Wystawione zostały m.in. "Kąpiel w Rubikonie" (1962), "Radosna Gęba Stabilizacji" (1963), "Ludzie to Kupią" (1964), "Uśmiech z Erratą" (1965), "Co Słychać" (1966). W tym okresie Kabaret umożliwił rozpoczęcie kariery wielu osobom, takim jak m.in. Jonasz Kofta, Adam Kreczmar, Stefan Friedmann, Maciej Damięcki, Maciej Pietrzyk, Wojciech Młynarski, Paweł Jedlewski, Janina Ostala, Tadeusz Turkowski, Jan Raczkowski, Krzysztof Paszek, Piotr Fronczewski. W 1967 Kabaret rozwiązano w efekcie zarzutów o wrogość wobec władz i deprawację młodzieży. Pietrzak odszedł z „Hybryd”, planując założenie autorskiej sceny, z czego ostatecznie wykrystalizował się „Kabaret Pod Egidą”.
Dalsza działalność w czasach PRL-u.
„Kabaret Pod Egidą” rozpoczął działalność w 1967. Warszawska premiera odbyła się 10 lutego 1968 w lokalu towarzystwa TPSP. Jako kabareciarz zasłynął satyrą polityczną komentującą ówczesną sytuację społeczno-polityczną i wymierzoną w ustrój PRL. W tych czasach jego twórczość była utożsamiana z etosem „Solidarności” i była głosem antykomunistycznej opozycji. Był twórcą spontanicznych hymnów opozycji w czasach PRL-u, m.in. piosenki „Taki Kraj”. W 1968 za wykonanie utworu „Spokojnie, chłopie” otrzymał nagrodę na 6. Krajowym Festiwalu Piosenki Polskiej w Opolu. W 1970 za utwór „Marsjanie nie zagrażają Ziemi” odebrał nagrodę od Ministerstwa Kultury i Sztuki na 8. KFPP w Opolu.
W latach 70. wraz z Krystyną Jandą i Piotrem Fronczewskim był inwigilowany przez SB w ramach akcji wymierzonej przeciwko twórcom „Kabaretu Pod Egidą”. Komunistyczne władze bardzo bolała popularność kabaretu, budowana na ironii wobec systemu. Wokół kabaretu działało co najmniej kilku tajnych współpracowników Służby Bezpieczeństwa. Twórcom kabaretu oferowano wyjazdy zagraniczne w zamian za podpisanie tzw. lojalki, której ani on, ani Janda z Fronczewskim nigdy nie podpisali. Wiele występów „Pod Egidą” było nagrywanych przez tajnych współpracowników peerelowskich służb, a władza utrudniała udostępnienie grupie lokalu. Część dowcipów z tego okresu szersza publiczność usłyszała dopiero w latach 80.
W latach 1972–1973 pracował w telewizji na stanowisku kierownika Redakcji Widowisk Estradowych TVP. W 1973 został zwolniony z pracy przez Macieja Szczepańskiego. Następnie był sekretarzem redakcji tygodnika „Szpilki” (1975–1981).
Twórczość satyryczna Pietrzaka, jak również informacje na jego temat takie jak artykuły, recenzje, omówienia twórczości podlegały cenzurze komunistycznej. Nazwisko Pietrzaka znajdowało się również na specjalnej liście, na której umieszczono autorów pod szczególnym nadzorem peerelowskiej cenzury. Instrukcja dla cenzorów z 21 listopada 1976 zalecała: „Wszystkie własne publikacje autorów z poniższej listy zgłaszane przez prasę i wydawnictwa książkowe oraz wszystkie przypadki wymieniania ich nazwisk należy sygnalizować kierownictwu Urzędu, w porozumieniu z którym może jedynie nastąpić zwolnienie tych materiałów. Zapis nie dotyczy radia i TV, których kierownictwo we własnym zakresie zapewnia przestrzeganie tych zasad. Treść niniejszego zapisu przeznaczona jest wyłącznie do wiadomości cenzorów”.
W 1979 władze PRL wyróżniły Pietrzaka Złotym Krzyżem Zasługi. W 1981 za utwór „Żeby Polska była Polską” otrzymał główną nagrodę na 18. KFPP w Opolu.
Działalność po 1989.
Po 1989 w Polsce popularnością cieszyły się organizowane przez niego "Kabaretowe Kursy Śmiechoterapii".
Angażuje się w życie społeczne i polityczne, m.in. biorąc udział w różnych inicjatywach, pisząc np. do „Tygodnika Solidarność” czy „Dziennika Polskiego” (wcześniej także do „Gazety Polskiej”). Ubiegał się w wyborach w 1995 o urząd Prezydenta RP, głosząc m.in. postulaty przywrócenia kary śmierci i liberalizacji gospodarki. Ostatecznie uzyskał 201 033 głosów – 1,12% poparcia, co dało mu 10. miejsce. W wyborach parlamentarnych w 1997 bez powodzenia kandydował do Sejmu z pierwszego miejsca listy Unii Prawicy Rzeczypospolitej w okręgu podwarszawskim. Wspiera również działania zmierzające do przeprowadzenia w Polsce lustracji – stąd wyraz poparcia dla Bronisława Wildsteina w lutym 2005. W 2005 był członkiem Honorowego Komitetu Poparcia Lecha Kaczyńskiego w wyborach prezydenckich. W 2007 oficjalnie poparł Prawo i Sprawiedliwość w wyborach parlamentarnych, a także zasiadł w komitecie honorowego poparcia PiS-u. W 2010 był członkiem Warszawskiego Społecznego Komitetu Poparcia Jarosława Kaczyńskiego w wyborach prezydenckich. W 2015 roku dołączył do Ogólnopolskiego Komitetu Poparcia Andrzeja Dudy w wyborach prezydenckich.
Od 2007 do 2009 w TVP Historia prowadził program "Po co nam to było...?", natomiast od stycznia do maja 2010 współtworzył wraz z osobami, które towarzyszyły mu przez 50 lat pracy scenicznej program rozrywkowy "Kabaretowa alternatywa" emitowany przez TVP1.
W latach 2013–2014 prowadził program satyryczny pt. „Wolne żarty” w stacji Telewizja Republika. We wrześniu tego samego roku został publicystą tygodnika „W Sieci”. Nagrywa także video – felietony dostępne na portalu YouTube i własnej stronie internetowej.
Zasiada w Radzie Fundacji Reduta Dobrego Imienia – Polska Liga przeciw Zniesławieniom. W 2015 ukazała się książka autorstwa Jana Pietrzaka pt. "Śmiech i złość".
W 2016 prowadził audycję satyryczno-rozrywkową "Z szafy Pietrzaka" na antenie TVP3 Warszawa. 2 kwietnia 2017 na antenie TVP1 rozpoczął prowadzenie programu "Pół wieku Kabaretu pod Egidą". 24 czerwca tego samego roku w TVP1 wyemitowany został jubileuszowy koncert "Imieniny Pana Janka", zorganizowany z okazji 50-lecia działalności Kabaretu pod Egidą. Poza Pietrzakiem, w widowisku wzięli udział m.in. Marlena Drozdowska, Natalia Sikora, Marcin Wolski, Stanisław Klawe, Ryszard Makowski, Zayazd oraz Świt. 16 września 2017 wystąpił w ramach koncertu "Z PRL-u do Polski", który odbył się podczas 54. Krajowego Festiwalu Piosenki Polskiej w Opolu.
Za swoją wypowiedź 26 września 2019 w audycji "Jedziemy" w TVP Info pod adresem Klaudii Jachiry został przez nią pozwany, a 29 października 2021 na wizji ww. stacji ukazały się jego przeprosiny za wypowiedziane słowa o posłance.
Życie prywatne.
Trzykrotnie żonaty, ma pięcioro dzieci. 
Z drugiego małżeństwa z informatyczką Elżbietą ma dwoje dzieci: Joannę i Mikołaja. Podczas stanu wojennego jego drugie małżeństwo się rozpadło i poznał wówczas Katarzynę, która wkrótce została jego trzecią żoną. Są razem od ponad 40 lat. Razem wychowywali pięcioro dzieci: trzech wspólnych synów (Jacka, Jakuba i Stanisława) i dwoje dzieci z poprzedniego małżeństwa Pietrzaka.
Wybrany dorobek artystyczny.
Utwory:
Nagrania:
Gościnnie:

</doc>
<doc id="101164" url="https://pl.wikipedia.org/wiki?curid=101164" title="Jacek Fedorowicz">
Jacek Fedorowicz

Jacek Jan Fedorowicz (ur. 18 lipca 1937 w Gdyni) – polski satyryk, aktor, prezenter telewizyjny, artysta malarz, rysownik i felietonista.
Życiorys.
Urodził się w Gdyni, w rodzinie warszawian pracujących w polskiej gospodarce morskiej. Jako siedmioletnie dziecko przeżył powstanie warszawskie. Maturę uzyskał w Liceum Ogólnokształcącym pw. św. Augustyna. Ukończył studia na Wydziale Malarstwa Wyższej Szkoły Sztuk Plastycznych w Gdańsku (dyplom uzyskał w 1960). Był jednym z założycieli (m.in. ze Zbigniewem Cybulskim i Bogumiłem Kobielą) gdańskiego studenckiego teatru Bim-Bom (w latach 1954–1960). Należał do składu aktorskiego tego teatru (główna rola Dobrego Ducha w pierwszym programie pt. "Achaaa"). Jeszcze w czasie studiów rozpoczął współpracę z gdańskim radiem jako autor i aktor, zaś jako autor i rysownik-karykaturzysta z prasą lokalną i ogólnopolską, tj. „Dookoła świata”, „Po prostu”, „Dziennik Bałtycki”, „Szpilki”, „itd” i inne.
W drugiej połowie lat 60. występował w Telewizji Polskiej, gdzie współtworzył m.in. z Jerzym Gruzą programy rozrywkowe "Poznajmy się", "Małżeństwo doskonałe", "Kariera" i "Runda". W latach 70. był współautorem radiowego (Program III) magazynu satyrycznego "60 minut na godzinę", gdzie występował w kilkunastu rolach, tworząc m.in. postacie Kolegi Kierownika i Kolegi Kuchmistrza. Prowadził też w radiu poranne pogadanki. Wraz z Piotrem Skrzyneckim prowadził pierwszy Festiwal Piosenki Polskiej w Opolu. W latach 60. i 70. często występował na estradzie, najpierw w Kabarecie Wagabunda (m.in. z Marią Koterbską, Mieczysławem Czechowiczem i Bogumiłem Kobielą), potem w programie "Popierajmy się" (z Bohdanem Łazuką, Tadeuszem Rossem, Piotrem Szczepanikiem i Ryszardem Markowskim), a później, do stanu wojennego, w indywidualnych wieczorach autorskich.
W 1980 wstąpił do „Solidarności”, współpracował z Radiem „S” Regionu Mazowsze związku. Na początku stanu wojennego zerwał wszelkie kontakty z państwowymi środkami przekazu. Wraz z żoną Anną zaangażował się w działalność Prymasowskiego Komitetu Pomocy Osobom Pozbawionym Wolności i ich Rodzinom. Występował głównie na terenach kościelnych, tam urządzał też wystawy swoich karykatur i popierających opozycję rysunków, występował z odczytami w ramach Tygodni Kultury Chrześcijańskiej. Wtedy powstały audycje (audio i video) rozprowadzane na kasetach w tzw. drugim obiegu (emitowało je także Radio Wolna Europa). Jednym z jego pomysłów z tamtych czasów było ośmieszanie reżimowego dziennika telewizyjnego. W 1989 był współautorem audycji przedwyborczych Komitetu Obywatelskiego, w których m.in. omawiał zasady głosowania.
Od 1989 kontynuuje występy w formie wieczorów autorskich. Od 2006 był przez pewien czas gospodarzem seansów "Z przymrużeniem kamery" pokazywanych w telewizji Kino Polska TV. Od 1999 publikuje cotygodniowe felietony satyryczne – do 2008 w „Gazecie Telewizyjnej” (dodatku „Gazety Wyborczej”), następnie w środowym dodatku kulturalnym „GW”. Jest felietonistą polskiej edycji „Runner's World”.
W latach 90. zaczął prowadzić w TVP program "Dziennik Telewizyjny", który następnie przeszedł metamorfozę z programu o charakterze politycznym na program rozrywkowy. W 2005 program ten na kilka miesięcy zmienił nazwę na "SEJF" ("Subiektywny Ekspres Jacka Fedorowicza"). W 2006 satyryk odszedł z Telewizji Polskiej. W 2010 i w 2015 był członkiem komitetu poparcia Bronisława Komorowskiego przed wyborami prezydenckimi.
W 2010 z rekomendacji klubu parlamentarnego PO powołany w skład rady programowej TVP.
Życie prywatne.
Żonaty z Anną, z którą ma córkę. Jego wnukiem jest kucharz i restaurator Mateusz Gessler. Uprawia biegi długodystansowe.
Odznaczenia i wyróżnienia.
W 2007, "za wybitne zasługi w działalności na rzecz przemian demokratycznych w Polsce, za zaangażowanie w walkę o wolność słowa i wolne media, za osiągnięcia w podejmowanej z pożytkiem dla kraju pracy zawodowej i społecznej", prezydent Lech Kaczyński odznaczył go Krzyżem Komandorskim Orderu Odrodzenia Polski. Order ten odebrał w 2011 z rąk Bronisława Komorowskiego.
W 2009 otrzymał Złoty Medal „Zasłużony Kulturze Gloria Artis”.

</doc>
<doc id="101166" url="https://pl.wikipedia.org/wiki?curid=101166" title="Ochrona gatunkowa zwierząt">
Ochrona gatunkowa zwierząt



</doc>
<doc id="101168" url="https://pl.wikipedia.org/wiki?curid=101168" title="Szympans karłowaty">
Szympans karłowaty

Szympans karłowaty, bonobo ("Pan paniscus") – gatunek ssaka naczelnego z podrodziny Homininae w obrębie rodziny człowiekowatych (Hominidae), jeden z dwóch gatunków szympansów, odkryty w 1928 roku. Smuklejszy i nieco mniejszy od szympansa zwyczajnego.
Zasięg występowania.
Szympans karłowaty występuje w środkowej Demokratycznej Republice Konga w dorzeczu utworzonym przez rzekę Kongo od północy i zachodu, zasięg ograniczony rzeką Lualaba od wschodu i rzekami Kasai/Sankuru od południa; rzeka Kongo biogeograficznie oddziela szympansa karłowatego od goryli i szympansów zwyczajnych.
Taksonomia.
Gatunek po raz pierwszy naukowo opisał w 1929 roku niemiecki zoolog Ernst Schwarz nadając mu nazwę "Pan satyrus paniscus". Holotyp pochodził z obszaru 30 km na południe od Befale, na południe od górnego biegu rzeki Maringá, w Demokratycznej Republice Konga. 
Autorzy "Illustrated Checklist of the Mammals of the World" uznają ten takson gatunek monotypowy.
Genetyka.
Pokrewieństwo bonobo z ludźmi i innymi człekokształtnymi można określić poprzez porównanie ich genów lub całych genomów. Podczas gdy pierwszy genom bonobo został opublikowany w 2012 roku, wysokiej jakości genom referencyjny stał się dostępny dopiero w 2021. Ogólna dywergencja nukleotydów między szympansem a bonobo wynosi 0,421 ± 0,086% dla autosomów i 0,311 ± 0,060% dla chromosomu X. Genom referencyjny przewiduje 22 366 genów kodujących białka i 9 066 genów niekodujących, chociaż sekwencjonowanie cDNA potwierdziło tylko 20 478 genów kodujących białka i 36 880 niekodujących genów bonobo, podobnych do liczby genów anotowanych w genomie człowieka. Ogółem 206 i 1 576 genów kodujących białka jest częścią rodzin genów, które skurczyły się lub rozszerzyły w genomie bonobo w porównaniu z genomem ludzkim, czyli geny te zostały utracone lub pozyskane w genomie bonobo w porównaniu z ludźmi.
Uproszczony kladogram pokazujący pokrewieństwo filogenetyczne współcześnie żyjących człowiekowatych (liczby na każdym głównym węźle oznaczają szacowany czas rozbieżności w milionach lat):
Morfologia.
Długość ciała (bez ogona) samic 70–76 cm, samców 73–83 cm; masa ciała samic 26–36 kg, samców 36–43 kg. Szympans karłowaty ("Pan paniscus") jest bardzo podobny do szympansa zwyczajnego ("Pan troglodytes"). Odróżnia go bardziej smukła sylwetka, dłuższe kończyny, twarz czarna, wargi czerwonawe, podbródek i powieki jasne, gęste i długie bokobrody, sierść czarna.
W zakresie zachowań społecznych bonobo wyróżniają się pokojowym usposobieniem, egalitarną strukturą stada oraz dominującą rolą interakcji seksualnych w kontaktach międzyosobniczych.
Zwyczaje.
Stada bonobo są luźno związane. System hierarchii społecznej istnieje, ale nie jest tak silnie akcentowany jak wśród pozostałych naczelnych. Grupy liczące kilkadziesiąt osobników rozdzielają się podczas dnia na podgrupy poszukujące pokarmu, które potem z kolei łączą się z powrotem na czas snu.
W odróżnieniu od szympansa "Pan troglodytes", który znany jest z okazjonalnych polowań na inne małpy, bonobo jedzą głównie pokarm roślinny (szczególnie owoce), urozmaicony jednak owadami i znacznie rzadziej małymi kręgowcami.
Kopulacja odgrywa istotną rolę w stadzie bonobo. Stosunki kopulacyjne są używane do powitań, rozwiązywania konfliktów i pokonfliktowego „godzenia się”, a także jako przywilej udzielany przez samice w zamian za pożywienie. Bonobo są jedynymi poza człowiekiem przedstawicielami naczelnych, u których zaobserwowano pocałunki językowe, spółkowanie pochwowe w pozycji twarzą w twarz, ocieractwo genitalne pomiędzy dwoma samcami (). Wszystkie te zachowania zachodzą zarówno pomiędzy członkami rodziny – blisko spokrewnionymi osobnikami (kazirodztwo), jak i innymi bonobo w stadzie. Bonobo nie utrzymują stałych związków rodzinnych. 
Zdaniem niektórych badaczy bogactwo zachowań seksualnych u bonobo jest mechanizmem przyczyniającym się do złagodzenia zachowań agresywnych u samców bonobo. Podobne znaczenie mają inne formy kontaktów interpersonalnych – zabawa, wzajemne iskanie, okazywanie troski i współczucia. 
Zachowania agresywne są rzadko obserwowane. Samce są na ogół tolerancyjne zarówno wobec samic, jak i młodych.
Wielką rolę odgrywają u bonobo samice, wokół których ogniskuje się życie zbiorowości, i których pozycja wygląda na dominującą. Tworzą one bardzo bliskie wzajemne więzi, co jest rzadkością wśród naczelnych. Przypuszcza się, iż sojusze samic mogą stanowić antidotum na typową samczą agresywność albo są sposobem na podniesienie poziomu bezpieczeństwa samic podczas wspólnego żerowania. Wyjaśnienia wymaga jednak, dlaczego podobnie przydatne pomysły nie przyjęły się w stadach szympansów zwyczajnych i pozostają unikalne dla samic bonobo.
Poza rują samica jest receptywna seksualnie przez większą część całego swojego cyklu miesięcznego, utrzymując przez cały czas okazałe, zaróżowione obrzmienie sromu, zmieniając tylko jego wielkość stosownie do poszczególnych faz cyklu. Wydłużony okres aktywności seksualnej oraz duża ilość seksu niereprodukcyjnego bardzo upodabnia zachowania seksualne bonobo do zachowań ludzkich.
Inteligencja.
W 1994 roku odkryto, że bonobo rozpoznają same siebie w lustrze, czyli zdają tak zwany test samoświadomości. Bonobo komunikują się z innymi członkami stada przy pomocy gestów i dźwięków podobnie jak ludzie, jednak język bonobo nie został do tej pory odszyfrowany. Znane są jednak ich niektóre znaki gestykulacyjne, takie jak na przykład zaproszenie do zabawy.
Dwa bonobo, o imionach Kanzi i Panbanisha, zdołały nauczyć się (przy pomocy badaczy) języka złożonego z 400–500 znaków leksygraficznych (symboli geometrycznych). Potrafią one „pisać”, używając specjalnej klawiatury z tymi symbolami oraz są w stanie odpowiadać nimi na zdania wypowiadane głosem przez ludzi. Mimika bonobo jest zrozumiała dla ludzi.
Szczególnie wcześniejsze wyniki z lat 70. XX w. nauczania małp języka, w którym mogłyby one komunikować się z ludźmi, zostały zakwestionowane i są określane na ogół jako nadinterpretacja. Podobnie zdolności językowe Kanzi i Panbanisha nie są bynajmniej oczywiste dla takich lingwistów jak Noam Chomsky i Steven Pinker.
Zagrożenia.
Szympansy karłowate są gatunkiem zagrożonym – zarówno wskutek utraty siedlisk, jak i polowań na mięso (bushmeat). Ocenia się, że ich liczba na wolności to około (dane z grudnia 2004 r.).

</doc>
<doc id="101171" url="https://pl.wikipedia.org/wiki?curid=101171" title="Limfokina">
Limfokina



</doc>
<doc id="101175" url="https://pl.wikipedia.org/wiki?curid=101175" title="Głos Ameryki">
Głos Ameryki

Głos Ameryki (, ), potocznie Głos Ameryki z Waszyngtonu – rządowa rozgłośnia Stanów Zjednoczonych powstała 1 lutego 1942 roku, nadająca programy dla zagranicy po angielsku i w ponad 40 innych językach.
VOA produkuje treści cyfrowe, telewizyjne i radiowe w ponad 40 językach, które dystrybuuje do 2200 stacji afiliacyjnych na całym świecie. Audycje Głosu Ameryki dostępne są na falach krótkich, za pośrednictwem satelitów, naziemnych nadajników UKF oraz w internecie, docierają do szacowanej cotygodniowej widowni wynoszącej 237 milionów ludzi. VOA jest częścią amerykańskiej agencji Global Media (USAGM), agencji rządowej, która nadzoruje wszystkie niewojskowe amerykańskie transmisje międzynarodowe. Jest finansowana przez Kongres Stanów Zjednoczonych. Niezależność redakcyjna VOA jest gwarantowana przez amerykańskie prawo.
Misją VOA jest przekazywanie wiarygodnych, dokładnych, obiektywnych i wyczerpujących informacji reprezentujących Amerykę.
W okresie zimnej wojny audycje "Głosu Ameryki" (wraz z BBC i Radio Wolna Europa) były traktowane przez ZSRR jako skierowane przeciwko państwom bloku wschodniego – sygnał "Głosu Ameryki" był zagłuszany przez wyspecjalizowane struktury armii ZSRR, LWP i MSW PRL (podobnie jak transmisje BBC i Radia Wolnej Europy). W roku 2017 rozgłośnia została uznana w Rosji za agenta zagranicy.
Historia polskiej audycji Głosu Ameryki.
Głos Ameryki rozpoczął nadawanie polskiej audycji 7 maja 1942 roku. Na przestrzeni lat zmieniały się godziny i częstotliwości, do nadawania wykorzystywano nawet 10 różnych częstotliwości w zakresie fal krótkich, z nadajników zlokalizowanych w różnych częściach świata (Europa, Azja i Stany Zjednoczone), część audycji była nadawana na fali średniej 1197 kHz z nadajnika Głosu Ameryki w Monachium. Najdłuższy program zaczęto nadawać wkrótce po wprowadzeniu stanu wojennego (1981–1983) w PRL, wówczas nadawano dwugodzinny blok poranny w godz. 6–8 i pięciogodzinny blok wieczorny w godz. 20–1 po północy. Po 1989 roku długość programu zredukowano, w 1991 roku nadawano godzinny program poranny w godz. 6.30–7.30 i trzygodzinny program wieczorny w godz. 22–1 i ograniczono też liczbę częstotliwości. W końcu lat 90. XX wieku polskie programy Głosu Ameryki były też dostępne w internecie, transmitowane technologią RealAudio. Od 2001 roku nadawano 15 minut audycji dziennie, w godzinach 17–17.15 czasu polskiego. Ostatnia audycja Głosu Ameryki z Waszyngtonu, prowadzona przez Wojciecha Żórniaka, została nadana 27 lutego 2004 roku.

</doc>
<doc id="101177" url="https://pl.wikipedia.org/wiki?curid=101177" title="Voice of America">
Voice of America



</doc>
<doc id="101180" url="https://pl.wikipedia.org/wiki?curid=101180" title="Zakłady Rowerowe Romet">
Zakłady Rowerowe Romet

Romet – skrócona nazwa przedsiębiorstwa Zakłady Rowerowe „Romet” w Bydgoszczy powstałego 31 października 1969 r. po zmianie poprzedniej nazwy przedsiębiorstwa Zjednoczone Zakłady Rowerowe, powstałego w 1948 roku z połączenia mniejszych bydgoskich zakładów rowerowych o przedwojennym rodowodzie oraz zakładów Poznaniu i Czechowicach-Dziedzicach, a później także w Jastrowiu, Kowalewie i Wałczu, a także marka produkowanych przez te zakłady w latach 1969–1998 rowerów i motorowerów.
Od 2006 roku jest to również marka rowerów produkowanych przez przedsiębiorstwo Romet sp. z o.o. (dawniej Arkus &amp; Romet Group). Dystrybuowane są także motocykle, skutery, motorowery z Chin pod marką ROMET.
Historia.
Polski przemysł rowerowy do 1945.
Najstarszymi wytwórniami rowerów w Polsce były zakłady: „Wicher” w Łodzi (1891) i B. Wohrena w Warszawie (1893). W 1904 r. powstał zakład rowerowy Wilhelma Tornowa w Bydgoszczy, w 1913 zakład „Ormande” K. Lipińskiego w Warszawie, a w 1917 fabryka rowerów i części rowerowych F. Zawadzkiego. W 1924 zakład w Bydgoszczy przekształcono w "Fabrykę Rowerów „Tornedo”", w której montowano rowery z części sprowadzanych z Niemiec. Następnie podjęto produkcję niektórych podzespołów (m.in. ram rowerowych) zatrudniając około 50 pracowników. Na wystawach światowych we Florencji (1929) i Brukseli (1930) rowery „Tornedo” zdobyły złote medale i tytuły „Grand Prix”. Drugim producentem rowerów i części rowerowych w Bydgoszczy była "Pomorska Fabryka Rowerów Willy Jahr" (zał. 1926) przy ul. Obrońców Bydgoszczy. Oba zakłady w 90% należały do kapitału niemieckiego. Po okresie wielkiego kryzysu (1930–1935) ta gałąź produkcji została w Bydgoszczy znacznie rozbudowana i unowocześniona. W Fabryce Rowerów „Tornedo” liczba zatrudnionych wzrosła do 500 w 1939, a Fabryka Rowerów Willy Jahr przeniosła się do nowych hal produkcyjnych przy ul. Nakielskiej i zatrudniała 100 osób. Fabryka „Tornedo” uruchomiła drugi oddział przy ul. Świętej Trójcy, gdzie produkowano rowery: „Gromada”, „Wisła”, „Tornedo-Specjal”, „Tornedo-Orginal” i części do nich oraz lekkie motocykle „Tornedo”. Ponadto w 1937 wytwarzanie części rowerowych rozpoczęła "Fabryka Wyrobów Metalowo-Masowych Wacława Millnera" (ul. Mazowiecka, 600 zatrudnionych), "Fabryka Wyrobów Metalowych „Fema”" (ul. Warmińskiego, 400 zatrudnionych), działało ponadto 6 rowerowych warsztatów rzemieślniczych. W mieście istniały galwanizernie, lakiernie, szlifiernie, zakłady tokarskie, polerskie i inne służące produkcji części zamiennych. Niektóre podzespoły sprowadzano z Warszawy (piasty samohamowne), Poznania („Centra” – szprychy, łańcuchy) i Czechowic („Apollo” – obręcze, błotniki). Tuż przed wybuchem II wojny światowej w Bydgoszczy produkowano 130 tys. rowerów rocznie, co stanowiło 60% produkcji krajowej. Poza tym produkowano rowery m.in. w Grodnie (Kresowa Fabryka Rowerów i Motocykli „Niemen”), Poznaniu („Inwentia”), Stęszewie („Patria”), Katowicach („Ebeco”), Częstochowie („Motros”), Radomiu (Państwowa Fabryka Broni) i w Warszawie (Państwowe Zakłady Lotnicze + 4 wytwórnie prywatne).
W czasie okupacji niemieckiej wielkość produkcji rowerów i ram w Bydgoszczy zmniejszyła się do 12 tys. w 1942, a zatrudnienie do 350 osób. Zakłady podjęły produkcję części do łodzi podwodnych i innego sprzętu dla niemieckiej machiny wojennej.
W kwietniu 1945 radzieckie władze wojskowe wpisały zakłady rowerowe „Tornedo” na listę 30 obiektów gospodarczych w Bydgoszczy planowanych do objęcia akcją wywozu urządzeń do ZSRR. Wywózek udało się uniknąć po interwencji polskich władz u przedstawiciel Misji Ekonomicznej ZSRR w Warszawie w maju 1945.
Powstanie 1945–1955.
Tuż po zakończeniu II wojny światowej rowery montowano głównie w Bydgoszczy (20 tys.), a przez pewien czas także w Łodzi i w Wirku na Śląsku. Wprowadzono kooperację zakładów, co umożliwiło osiągnięcie w 1947 produkcji 60 tys. rowerów. Asortyment pierwszych lat powojennych ograniczał się do czterech wersji czarno lakierowanych rowerów turystycznych (męskich i damskich).
Prawdopodobnie w 1945–1946 r. powstało zjednoczenie PaFaRo (Państwowe Fabryki Rowerów). Pod tą nazwą produkowane były rowery prawdopodobnie do połowy lat 50. Zaraz po wojnie produkowane były rowery pod marką Bałtyk, jednym z zakładów produkcyjnych była fabryka w Szczecinie.
15 września 1948 zarządzeniem Ministra Przemysłu i Handlu powstało przedsiębiorstwo państwowe pod nazwą Zjednoczone Zakłady Rowerowe (ZZR) z siedzibą w Bydgoszczy przy ul. Fordońskiej 2. ZZR skupiały na początku kilka (4 w Bydgoszczy i po 1 w Poznaniu i Czechowicach-Dziedzicach), a następnie kilkanaście zakładów produkcyjnych. Nowe przedsiębiorstwo skupiało cały przemysł rowerowy w Polsce. W 1949 wyprodukowano 91 tys. rowerów, a w 1950 100 tys. w 6 asortymentach. W 1950 został zapoczątkowany eksport rowerów, a w 1955 produkcja przekroczyła już 200 tys. sztuk.
W 1953 r. ZZR miały następującą strukturę organizacyjną: 9 wydziałów w Bydgoszczy (1936 zatrudnionych) i po 1 wydziale w Poznaniu (210), Czechowicach-Dziedzicach (377) i Luboniu. W wydziale nr 6 przy ul. Nakielskiej w Bydgoszczy powołano komórkę produkcji rowerów wyścigowych „Bałtyk”. Początkowo z rowerów tych korzystała kadra narodowa, która odnosiła na nich sukcesy w „Wyścigu Pokoju”, „Wyścigu Dookoła Polski”. Od 1954 r. produkowano rowery wyścigowe „Jaguar” w liczbie 250 miesięcznie. Zakładany dla „Rometu” plan gospodarczy zakładał w latach 1949–1955 czterokrotny wzrost produkcji przemysłowej bez jakichkolwiek modernizacji parku maszynowego. Realizacja takiej strategii napotkała na opór i w konsekwencji w 1953 zapadła decyzja o budowie nowego zakładu produkcji rowerów w Bydgoszczy.
Rozwój 1955–1990.
20 grudnia 1956 zatwierdzono projekt budowy nowego kompleksu produkcyjnego przy ul. Fordońskiej 246 na ówczesnych wschodnich rubieżach Bydgoszczy, wykonany przez Biuro Projektów Budownictwa w Warszawie. Zakładał on budowę 3 hal oraz obiektów pomocniczych. Prace budowlane wykonało w latach 1957–1963 Bydgoskie Przedsiębiorstwo Budownictwa Przemysłowego. Wyposażenie sprowadzono częściowo z zagranicy (NRD, Wielka Brytania, Francja, RFN). Z powodu braku dewiz niektóre maszyny zagraniczne zastąpiono konstrukcjami rodzimymi, stworzonymi bezpośrednio w bydgoskim przedsiębiorstwie. Pracę w nowym wydziale nr 10 podjęto już w 1959, a w 1961 wyszła z tego zakładu pierwsza partia rowerów zmontowanych na nowo uruchomionej taśmie. W latach 1955–1960 nastąpił dwukrotny wzrost produkcji (z 210 do 438 tys. rowerów), dzięki zastosowaniu zautomatyzowanej produkcji wielkoseryjnej. W 1959 uruchomiono produkcję motorowerów „Komar”, pod koniec lat 60. w liczbie 100 tys. rocznie, również na eksport do Szwecji, na Węgry i do RFN. W 1961 wysłano na rynek amerykański pierwszą partię 100 tys. rowerów, która zapoczątkowała stałą ekspansję na rynki Kanady, USA i kilku państw Ameryki Łacińskiej. W tym czasie wybrano logo „Rometu” w postaci pegaza zrywającego się do lotu. Przy ul. Fordońskiej 2 funkcjonował Ośrodek Badawczo-Rozwojowy zakładu, który pracował nad unowocześnieniem produkcji i budową nowych typów pojazdów.
Poszukiwanie nowych, atrakcyjnych rozwiązań technicznych, które podniosłyby jakość rowerów było przyczyną nawiązania w 1960 współpracy z zakładami „Torpedo” w Czechosłowacji. W jej ramach zakupiono dokumentację techniczną na produkcję piasty i osi mechanizmu korbowego. Licencyjne mechanizmy były montowane głównie do rowerów młodzieżowych i sportowych. W latach 60. pracochłonność wykonania roweru turystycznego skrócono z 6 do 5 godzin, a motoroweru „Komar” z 32 do 17 godzin. Mimo postępu automatyzacji produkcji, około 25–35% czasu pochłaniały prace wykonywane ręcznie.
Od lat 60. prowadzono eksport do ponad 50 państw świata, głównie bloku państw socjalistycznych, ale również do Europy Zachodniej (Francja, Wielka Brytania, Holandia, RFN, Szwecja, Finlandia, Grecja, Turcja), Azji, Ameryki Północnej i Środkowej. Pewne partie rowerów wysłano też do Afryki Środkowej i na Bliski Wschód, a motorowery najwięcej nabywców znajdowały na Węgrzech. W Afganistanie bydgoscy inżynierowie uruchomili pierwszą w tym kraju montownię rowerów, zbudowaną na podstawie dokumentacji opracowanej w Polsce. Od 1959 w nowym zakładzie produkowano również rowery wyścigowe „Jaguar Special” z osprzętem importowanym (Campagnolo, Cineli, Regina, Clement). Od 1961 funkcjonował Zespół Szkół Zawodowych przy ZZR (później ZR „Romet”) – szkoła zawodowa, technikum, studium zawodowe, umieszczony przy ul. Kaplicznej w Bydgoszczy.
W 1970 r. wyprodukowano 940 tys. rowerów i 85 tys. motorowerów, z czego 25% wysłano na eksport. W strukturze produkcji rowery stanowiły 54%, motorowery 23%, a części zamienne – również 23%. Asortyment produkcyjny uzupełniały: sanki dziecięce (do początku lat 70.), nartosanki oraz części samochodowe, podzespoły do rowerów wodnych i motocyklowe części zamienne. Eksport do państw zachodnich stanowiący w 1970 tylko 30% całości eksportu Rometu, powiększono w II połowie lat 70. do 90%. W 1969 r. Zjednoczone Zakłady Rowerowe zostały przemianowane na Zakłady Rowerowe „Romet”, od 1974 należały do Zjednoczenia Przemysłu Zmechanizowanego Sprzętu Domowego Predom, a pod względem administracyjnym i decyzyjnym podlegały Ministerstwu Przemysłu Maszynowego.
Produkcja i zatrudnienie w Zakładach Rowerowych Romet (lata 1950–1980):
W latach 70. produkcja osiągnęła 1 mln szt. rocznie (100 typów rowerów oraz 5 typów motorowerów). Polska była wówczas największym producentem rowerów w Europie. W szczytowym okresie do państw zachodnich eksportowano 30% produkcji (440 tys. sztuk). W 1975 Zakłady Rowerowe zatrudniały w całym kraju 8 tys. pracowników, z tego ok. 5,5 tys. w Bydgoszczy, 1,3 tys. w Poznaniu i 700 w Kowalewie. W zakładzie R-4 w Kowalewie produkowano ok. 360 tys. rowerów składanych (tzw. składaków), a w 1978 w Zakładzie R-1 w Bydgoszczy rozpoczęto produkcję motorynek Romet Pony, adresowanych głównie do młodzieży.
W tym czasie przechodzono do częściowej automatyzacji procesu wytwarzania, starając się maksymalnie wykorzystać krajowe zasoby technologiczne.
Do produkcji siodełek wykorzystano m.in. komponenty wytwarzane w Zakładach Chemicznych Zachem w Bydgoszczy. Przymus stosowania krajowych komponentów i surowców, często w formie produktów zastępczych, był przyczyną niskiej jakości produkowanego sprzętu, który nie był zbyt atrakcyjny dla nabywców w państwach zachodnich, natomiast bez trudu sprzedawany był w kraju, gdzie panowała tzw. gospodarka niedoboru. W 1975 wadliwość kontrolowanych części i podzespołów określono na poziomie 16–100%. Rodzime konstrukcje ustępowały zagranicznym głównie nowoczesnością linii, wyposażeniem, starannością wykonania i sposobem wykończenia detali, które w głównej mierze decydowały o estetyce produktu. W latach 1971–1975, liczba nowych uruchomień produkcji w Romecie kształtowała się na poziomie 41 gatunków rowerów, z tego 14 nowych modeli. Do wyrobów technicznie przestarzałych zaliczano wówczas 19 produktów, a w latach 1976–1980 – 25 modeli.
W 1976 r. średni wiek parku maszynowego wynosił 13 lat, a przedsiębiorstwo nie nadążało za trendami światowymi w zakresie postępu technologicznego. Sytuację poprawiono doraźnie w latach 1976–1980, kiedy zainstalowano nowe linie potokowe automatyczne i półautomatyczne, linie montażowe, obrabiarki zespołowe i maszyny wieloczynnościowe, nowoczesne piece do obróbki cieplnej oraz stanowiska do malowania metodami elektrostatycznymi i hydrostatycznymi. Inwestycje te miały na celu automatyzację produkcji i poprawę jego wydajności przez ograniczenie do minimum prac wykonywanych ręcznie. W latach 70. prowadzono również produkcję według importowanych wzorców konstrukcyjnych. Kupowano głównie podzespoły do montowania młodzieżowych rowerów wyścigowych, rowerów turystycznych, z piastą trzybiegową oraz przeznaczonych na eksport.
W latach 70. rozbudowano zakładowe ośrodki wypoczynkowe: w Wilkasach nad jez. Niegocin, w Borsku nad jez. Wdzydze, Jastrowiu nad jez. Cichym, w Pieczyskach nad Zalewem Koronowskim, Wójtowicach (Kotlina Kłodzka), Niechorzu, Ustce, Dąbkach, Zakopanem, Głuchołazach. Co roku wraz z Dziennikiem Wieczornym organizowano w Bydgoszczy wyścig kolarski dla dzieci „Czar dwóch kółek”.
Na początku lat 80. uruchomiono produkcję motorowerów Ogar z silnikami Jawa 223. W 1983 wyprodukowano 922 tys. rowerów i 107 tys. motorowerów, przy czym 13% produkcji sprzedanej przekazano na eksport. W tym roku powstało również 4 tys. rowerów wyścigowych „Romet”, 150 szt. typu „Special” i 170 szt. typu „Super” o zmniejszonej wadze. Ofertę produkcyjną wzbogacono w latach 1988–1990 o motocykl Romet Mińsk 125 montowany z radzieckich części.
Schyłek 1990–2005.
W 1991 r. nastąpiła komercjalizacja przedsiębiorstwa i przekształcenie w spółkę akcyjną Skarbu Państwa (Zakłady Rowerowe „Romet” S.A.). Po otwarciu polskiego rynku rowerów dla przedsiębiorstw zagranicznych oraz powstaniu dużej liczby polskich przedsiębiorstw konkurencyjnych, Zakłady Romet obciążone rozległą infrastrukturą pozaprodukcyjną i liczną załogą znalazły się w trudnej sytuacji ekonomicznej. W wyniku nieudanej prywatyzacji w 1994 zwolniono większość pracowników i ograniczono produkcję. Do upadku przedsiębiorstwa przyczyniła się spóźniona decyzja ministra gospodarki Wiesława Kaczmarka z 6 października 1997 w sprawie zakończenia postępowania w celu ochrony rynku krajowego przed importem rowerów z Chin i Tajwanu, zagrażającym interesom krajowych producentów. Import rowerów z Dalekiego Wschodu był realizowany po cenach znacznie niższych niż ceny polskich producentów. W 1996 Romet S.A. obniżył wykorzystanie mocy produkcyjnych do 69% i rozpoczął proces wyprzedaży majątku. W 1998 zakłady R-1 w Bydgoszczy ostatecznie splajtowały, natomiast istniały nadal zakłady R-5 w Wałczu. Zakłady: R-3 w Jastrowiu i R-4 w Kowalewie zostały nabyte przez Arkus &amp; Romet Group (zał. 1991). W 2005 roku spółka Romet w Bydgoszczy została wykreślona z Krajowego Rejestru Sądowego.
W 2006 r. przedsiębiorstwo Arkus &amp; Romet Group przejęło prawa do znaków towarowych „Romet” i wznowiło produkcję rowerów (montowanych m.in. z części zagranicznych) oraz motorowerów pod tą marką, poszerzając swój asortyment o skutery. W 2020 roku Arkus &amp; Romet Group Sp. z o.o. zmieniła nazwę na Romet Sp. z o.o
Struktura Zakładów Rowerowych Predom-Romet.
Od 1948 Romet dysponował również zakładem w Czechowicach-Dziedzicach, który 1 stycznia 1972 roku został przekazany Fabryce Samochodów Małolitrażowych w Bielsku Białej. Produkowano w nim m.in. elementy kooperacyjne do samochodów Syrena.

</doc>
<doc id="101182" url="https://pl.wikipedia.org/wiki?curid=101182" title="Związek Socjalistycznej Młodzieży Polskiej">
Związek Socjalistycznej Młodzieży Polskiej

Związek Socjalistycznej Młodzieży Polskiej (ZSMP) – polskie stowarzyszenie, utworzone w 1976, zrzeszające młodzież w wieku 15–35 lat. Poprzez Związek młodzież zaspokaja swoje kulturalne, edukacyjne i socjalne potrzeby. ZSMP działa na rzecz poprawy warunków startu życiowego młodzieży oraz umożliwienia jej awansu społecznego i zawodowego.
Historia.
Związek Socjalistycznej Młodzieży Polskiej powstał z połączenia poniższych organizacji:
ZSMP był członkiem Światowej Federacji Młodzieży Demokratycznej, z której wystąpił w 1989. Do 1989 ZSMP działał we wszystkich środowiskach młodzieży.
Struktury organizacji dzieliły się na:
Podstawową strukturą organizacyjną było koło, zrzeszające od 5–15 członków.
Działalność ZSMP obejmowała takie dziedziny jak np. turystyka, sport, organizowanie szkoleń i kursów zawodowych, prowadzenie grup zainteresowań. ZSMP było m.in. właścicielem Biura Turystyki Młodzieżowej „Juventur”. W poszczególnych oddziałach organizacji działały kluby turystyczne, jak np. Kluby Turystyki Rowerowej, Kluby Turystyki Pieszej.
ZSMP było organizatorem wielu olimpiad przedmiotowych (np. Turniej Wiedzy i Umiejętności Budowlanych), w których laureaci na szczeblu centralnym otrzymywali bez egzaminu wstępnego indeksy na studia. 
W 1990 Związek dokonał zmiany programu, opowiadając się za ustrojem demokratycznym i kapitalistycznym. Od tego czasu przeżywał również duży kryzys kadrowy – liczba członków spadła z 1,5 mln w latach 80. do kilkudziesięciu tysięcy. Od 1991 do 1999 (do przekształcenia SLD w partię) był członkiem koalicji Sojusz Lewicy Demokratycznej.
Symbole ZSMP.
Symbolem ZSMP jest znak kształtami przypominającymi kontury terytorium Polski, w kolorze złotym, we wrysowanym w środek czerwonym sztandarze, ze złotymi literami ZSMP. Hymnem jest pieśń "Nasze miejsce na ziemi".

</doc>
<doc id="101183" url="https://pl.wikipedia.org/wiki?curid=101183" title="ZSMP">
ZSMP



</doc>
<doc id="101185" url="https://pl.wikipedia.org/wiki?curid=101185" title="Kat (zespół muzyczny)">
Kat (zespół muzyczny)

Kat (zapis stylizowany KAT) – polska grupa muzyczna, powstała w Katowicach na przełomie 1979 i 1980 roku z inicjatywy gitarzysty Piotra Luczyka oraz perkusisty Ireneusza Lotha. Zespół określany jest jako prekursor rodzimego heavy i thrash metalu. Obok zespołów Turbo i TSA należał do tzw. „Wielkiej Trójcy Polskiego Metalu”. Na przestrzeni lat zespół wypracował własne charakterystyczne brzmienie inspirowane m.in. wczesnymi dokonaniami grupy Metallica do tekstów wieloletniego wokalisty grupy Romana Kostrzewskiego, który odszedł z zespołu w wyniku konfliktu z liderem, Piotrem Luczykiem w roku 2004 zakładając razem z perkusistą Ireneuszem Lothem zespół Kat &amp; Roman Kostrzewski.
Od połowy lat 80. XX wieku wobec zespołu wysuwano często oskarżenia o propagowanie satanizmu. Obecnie zespół prezentuje nowoczesny heavy metal z naciskiem na partie solowe gitary prowadzącej poruszając w tekstach m.in. tematykę nihilizmu. Od 2005 roku wokalistą zespołu był niemiecki wokalista polskiego pochodzenia Henry Beck znany z grupy PIK. Zastąpił go w 2018 roku Jakub „Qbek” Weigel znany z zespołu Harlem.
Historia.
1979–1987.
Zespół został założony na przełomie roku 1979 i 1980 przez gitarzystę Piotra Luczyka oraz perkusistę Ireneusza Lotha w Katowicach. Wkrótce dołączył do nich basista Tomasz Jaguś, a następnie gitarzysta Ryszard Pisarski. Pierwszym oficjalnym managerem zespołu był wykonawca estradowy Jerzy Zbigniew Wesiora. Grali muzykę instrumentalną, utrzymaną w konwencji hard rocka. Grupa, nie mogąc znaleźć odpowiedniego wokalisty, początkowo wykonywała muzykę instrumentalną, dopiero w 1981 roku na pierwszej edycji festiwalu Silesian Rock Kat znalazł wokalistę – został nim Roman Kostrzewski. Ostatecznie w roku 1984 skład uzupełnia gitarzysta Wojciech Mrowiec i nagrany zostaje debiutancki singel "Ostatni tabor / Noce Szatana", zespół zostaje zauważony na Festiwalu w Jarocinie tam trafił do „złotej ósemki” i zwyciężył w nieoficjalnym plebiscycie publiczności. W tym czasie z Katem współpracował Robert Lor, autor tekstów obu utworów.
Pierwszą płytę Kat nagrał jesienią 1984 w teatrze Stu w Krakowie we współpracy z Haliną Jarczyk, Piotrem Brzezińskim, Andrzejem Soleckim i Krzysztof Domaszczyńskim. Następnie zespół w maju 1985 wyruszył w trasę dziesięciu koncertów z grupą Hanoi Rocks, kończąc je w Poznaniu w ramach Rock Areny. W marcu 1986 nakładem Ambush Records ukazał się album zatytułowany "Metal and Hell", wydana na Zachodzie przez Ambush Records, jesienią tego samego roku muzycy wydali fragmenty "Metal and Hell" na singlach „Metal and Hell / Oracle” i „Time of Revenge / Czas zemsty”. Polską wersję z tytułem "666" wydaje w tym samym roku 1986 Klub Płytowy Razem w ograniczonym pięciotysięcznym nakładzie oraz Polmark w dużym nieograniczonym nakładzie.
W roku 1985 zespół został entuzjastycznie przyjęty na Festiwalu w Jarocinie, ale jednocześnie pojawiły się pierwsze oskarżenia o propagowanie satanizmu – inny zespół (Test Fobii – Kreon) rozbił na scenie krzyż a na cmentarzu doszło do odprawienia czarnej mszy. Zespół zdecydowanie odrzucał oskarżenia o inspirowanie tych czynów, odcinając się od nich i powołując się na prawo do ekspresji artystycznej. Przyczynił się do tego również film dokumentalny Andrzeja Kostenki pt. "Moja krew, twoja krew" z 1986 roku zrealizowany przez telewizję BBC, zawierający wypowiedzi członków zespołów biorących udział w festiwalu w Jarocinie, w tym grupy KAT. Wkrótce z dalszej współpracy zrezygnował gitarzysta Wojciech Mrowiec. W 1987 roku Kat dwukrotnie wystąpił przed Metalliką w katowickim Spodku, co zostało udokumentowane w materiale "38 Minutes of Life" (pierwsze wydanie nosiło tytuł "38 Minuts of Life"), uprzednio zmiksowane przez Andrzeja Puczyńskiego w warszawskim Exodus Studio. Ponadto obraz zdobiący okładkę namalował Jerzy Kurczak, natomiast oprawę graficzną wykonał Jan Polakowski. Tego samego roku zespół wystąpił również na festiwalu Metalmania poprzedzając koncerty grup Running Wild, Helloween oraz Overkill. Tego samego roku ukazał się również film pt. "Fala – Jarocin ’85" dokumentujący występy zespołów na festiwalu w Jarocinie w tym grupy Kat.
W 1987 roku grupa zrealizowała wysoko oceniony przez fanów jak i krytykę albumu "Oddech wymarłych światów" nagrany w Izabelin Studio we współpracy z Dariuszem Gospodarczykiem, Wojciechem Postkiem oraz ponownie z Andrzejem Puczyńskim, który zmiksował nagrania. Wkrótce potem nastąpił w grupie kryzys wewnętrzny i rozpad, zapoczątkowany konfliktem z menedżerem, Tomaszem Dziubińskim. Luczyk (występującego w bluesowo-jazzowej formacji DDD oraz zastępującego znanego z Krzaka i Perfectu Andrzeja Urnego w jazzowym Young Power) wraz z Lothem (który nagrał płytę z niemiecką grupą Sweet Killer) zaprosili do współpracy Krzysztofa Oseta i Jacka Regulskiego oraz wokalistę Grzegorza Waliczka, lecz na koncertach nie zdecydowali się na używanie nazwy Kat. W tym czasie Kostrzewski nawiązał kontakt z Józefem Skrzekiem.
1990–1999.
Ostatecznie Kat reaktywował się w roku 1990 a w 1992 zagrał wraz z TSA i Acid Drinkers na Festiwalu w Jarocinie, co zostało zarejestrowane przez Telewizję Polską i trafiło na wydaną dwa lata później płytę "Jarocin – Live". Pojawiły się tam utwory z nowego materiału – wydanego później jako "Bastard". W Deo Recording Studio, Teatrze STU oraz warszawskim Izabelin Studio we współpracy z Andrzejem Puczyńskim i Krzysztofem Stasiakiem powstała następna płyta grupy zatytułowana "Ballady". Muzycy postanowili pokazać swoje łagodniejsze oblicze i umieścili na niej znane już, spokojne numery, dwa nowe utwory („Legenda Wyśniona”, „Niewinność”) oraz stare piosenki, powstałe na samym początku działalności, które nie znalazły się wcześniej na żadnym albumie. Na fortepianie gościnnie zagrał Józef Skrzek. W roku 1994 roku firma byłego menedżera, Metal Mind Records, wydaje bez zgody zespołu trzy pierwsze płyty jako CD. Zespół skierował sprawę do sądu, po długoletnim procesie sąd przychylił się w większości do zdania muzyków, jednak niektóre kwestie prawne pozostają nierozwiązane.
W 1995 roku wokalista grupy Roman Kostrzewski wydał dźwiękową wersję fragmentów Biblii Szatana Antona Szandora LaVeya, w nagraniach towarzyszyli mu Piotr Luczyk, Jacek Regulski, a także Józef Skrzek. W październiku 1995 grupa wystąpiła w Zabrzu poprzedzając koncert grupy Motorhead. Rok później ponownie w Izabelin Studio został zrealizowany kolejny album grupy zatytułowany "...Róże miłości najchętniej przyjmują się na grobach" zmasterowany przez Julitę Emanuiłow oraz Jarosława Pruszkowskiego.
Kat, postrzegany jako zespół satanistyczny, był w niewielkim stopniu obecny w mediach, choć pozostawał zespołem rozpoznawanym i cenionym przez fanów gatunku. Niektóre media i partie polityczne atakowały zespół, zarzucając mu promowanie satanizmu i łamania prawa. Gdy w Rudzie Śląskiej w roku 1999 doszło do zabójstwa na tle satanistycznym, zespół wydał specjalne oświadczenie, w którym zdecydowanie odcinał się od inspirowania podobnych czynów. W 1997 roku grupa przystąpiła do prac nad albumem "Szydercze zwierciadło" nagranym, zmiksowanym oraz zmasterowanym przez Jacka Regulskiego w jego Alkatraz Infometal Studio. Ponadto na płycie w chórkach zaśpiewali Katarzyna Kołodziej i Bartek Maciejowski.
W 1998 roku, dzięki Tomaszowi Krajewskiemu nakładem Pagan Records ukazała się kompilacja zatytułowana "Czarne zastępy – W hołdzie Kat". Swoje wersje utworów Kata zaprezentowały m.in.: Vader, Behemoth, Lux Occulta, czy Hermh. Kolejne tarcia w zespole pojawiły się przy nagrywaniu płyty "Szydercze zwierciadło", kiedy to zespół opuścił gitarzysta Piotr Luczyk. W 1999 roku ukazał się podwójny album Romana Kostrzewskiego Listy z Ziemi Marka Twaina. Tego samego roku w wypadku motocyklowym zginął Jacek Regulski, Kat zawiesił działalność. W 2001 roku Kostrzewski powołał zespół Alkatraz i wydał z nim album pt. "Error" wydany nakładem Silverton. Piotr Luczyk występował natomiast w Adrenalina.
2002–2006.
Kat został reaktywowany w roku 2002 i zaprezentował się fanom na trasie "On tour again". Rok później Kat zagrał przed Iron Maiden na Mystic Festival w Hali Ludowej we Wrocławiu, co zostało zarejestrowane na płycie. W roku 2004 nastąpiły poważne zmiany w składzie. Najpierw zespół zakończył współpracę z perkusistą Ireneuszem Lothem a następnie rozstał się z Romanem Kostrzewskim, jako powód podając brak porozumienia w sprawie linii wokalnych przygotowanych przez niego na nową płytę. Byli członkowie zespołu zorganizowali wkrótce potem trasę koncertową grając stare utwory, która przy okazji zaowocowała wymianą oświadczeń prawnych przez skłócone strony. Loth i Kostrzewski założyli własny zespół Kat &amp; Roman Kostrzewski, Kostrzewski zapowiedział też wydanie materiału solowego. Pewien rozdział w historii zespołu zamyka podwójne DVD "Somewhere in Poland". Na drugiej płycie znalazły się archiwalne materiały – wideo z koncertów z przełomu lat ’80 i ’90, teledyski oraz wywiad z zespołem. Wydane są też reedycje niektórych płyt.
W rok 2005 Kat wkroczył w odnowionym składzie. Nowym perkusistą został Mariusz Prętkiewicz, drugim gitarzystą – Jarosław Gronowski, który już wcześniej grał w Kacie na trasie promocyjnej "Szyderczego zwierciadła", zastępując wtedy skłóconego z zespołem Piotra Luczyka. Grupa długo czekała z ujawnieniem nazwiska nowego wokalisty, ostatecznie okazało się, że jest nim Henry Beck, współpracujący wcześniej z Luczykiem w zlocie fanów Metalliki.
W nowym składzie zespół nagrał album "Mind Cannibals", który ukazał się w październiku 2005 w Polsce nakładem Mystic Production i za granicą. Jest to pierwsza od debiutanckiej płyta nagrana w całości w języku angielskim. Zespół wyruszył następnie w trasę koncertową po Europie, grając m.in. z Six Feet Under. W Polsce miały odbyć się dwa koncerty razem z Helloween, ale Kat odwołał je, podając jako powód wypadek perkusisty podczas powrotu z występu w słowackiej Żylinie. W 2006 roku na mocy umowy, jaką Piotr Luczyk podpisał z firmą Metal Mind Productions ukazały się reeedycje albumów pt. "Oddech wymarłych światów" oraz "38 Minutes Of Live". Albumy zostały wydane w formie digipacku wzbogacone o dodatkowe utwory oraz materiały wideo.
Czasy najnowsze.
W 2014 roku z zespołu odszedł basista Krzysztof „Fazee” Oset, jego miejsce zajął Adam „Harris” Jasiński. Zespół wydał płytę "Acoustic – 8 Filmów", na której gościnnie zaśpiewał Maciej Lipina. W 2018 doszło do kolejnej zmiany personalnej. Nowym wokalistą zespołu został Jakub „Qbek” Weigel znany z występów w grupie rockowej Harlem. Zespół w składzie: Jakub „Qbek” Weigel (śpiew), Piotr Luczyk (gitara), Adam „Harris” Jasiński (gitara basowa), Mariusz Prętkiewicz (perkusja) przystąpił do nagrania kolejnego albumu studyjnego. Album zatytułowany "Without Looking Back" ukazał się w 2019 i zawierał wyłącznie premierowy materiał. Stylistyka albumu była zwrotem w kierunku heavy metalu, choć zawierała również elementy bluesa. Płyta zebrała mieszane recenzje.
Z okazji 40-lecia działalności zespołu, w 2020 roku premierę miał kolejny album studyjny pt. "The Last Convoy" zawierający nowe wersje znanych utworów grupy, a także covery będące muzycznymi inspiracjami członków zespołu. Na płycie gościnnie wystąpili także: Tim „Ripper” Owens, Henry Beck, Maciej Lipina i Paweł Steczek. Wydawnictwo spotkało się z krytyką recenzentów, zespołowi zarzucano wtórność i kiepskie wykonania utworów.
W 2021 serwis internetowy stacji Antyradio opublikował artykuł o zbiórce dla byłego wokalisty zespołu Romana Kostrzewskiego walczącego z chorobą nowotworową. W tytule tekstu doszło do pomyłki, grupę Kat &amp; Roman Kostrzewski pomylono z zespołem Kat. Piotr Luczyk odwołał się do artykułu wydając oświadczenie, w którym poinformował, że zespół Kat nie zbiera pieniędzy dla Kostrzewskiego i nie zagra specjalnego koncertu. Zarzucił również, że artykuły informujące o zbiórce są manipulacją i pretekstem do darmowej reklamy dla zespołu byłego wokalisty, zaś samą grupę Kat &amp; Roman Kostrzewski nazwał zespołem coverowym. Oświadczenie Luczyka wywołało oburzenie wśród fanów. Roman Kostrzewski zmarł 10 lutego 2022.
Muzyka i teksty.
W muzyce Kata początkowo widoczne były wpływy brytyjskiego heavy metalu (zwłaszcza grupy Iron Maiden), jednak zespół szybko wypracował sobie charakterystyczny styl. Pierwsza płyta prezentuje bardzo surowy black metal zdradzający fascynacje twórczością formacji Venom. Dalsze płyty to ewolucja w stronę thrash metalu ("Oddech wymarłych światów" oraz złożony muzycznie "Bastard"). "Róże miłości..." to przejście do nowoczesnego, niższego brzmienia – muzyka stała się bardziej „mroczna”. Teksty ewoluowały od zafascynowania magią i okultyzmem ("Oddech..." a później ponownie na "Różach miłości..."), przez charakterystyczne dla Romana Kostrzewskiego nawiązania do Micińskiego, elementów filozofii Nietzschego (głównie "Bastard") i kpiny z Kościoła katolickiego ("Szydercze zwierciadło"). "Mind Cannibals" przyniosło utwory w nieco odmiennej konwencji: problematyka tekstów opierała się wokół współczesnych mediów i manipulacji ludźmi, lecz nadal obecne były też motywy metafizyczne.

</doc>
<doc id="101187" url="https://pl.wikipedia.org/wiki?curid=101187" title="Marcin Daniec">
Marcin Daniec

Marcin Daniec (ur. 1 października 1957 w Wielopolu Skrzyńskim) – polski satyryk, artysta kabaretowy, komik i stand-uper.
Życiorys.
Urodził się jako syn Eugeniusza, inspektora w gminnej spółdzielni, i Anny z domu Śliwa, kierowniczki restauracji. Ukończył Szkołę Podstawową nr 1 w Wielopolu, a następnie Liceum Ogólnokształcące im. Tadeusza Kościuszki w Ropczycach (matura 1976). Rok po zakończeniu liceum został absolwentem Pomaturalnego Studium Aktorskiego w Sanoku. W 1981 ukończył Akademię Wychowania Fizycznego w Krakowie i rozpoczął tam pracę jako pełnomocnik do spraw kulturalnych AWF.
W 1984 wraz z Krzysztofem Januszem założył kabaret "Takich Dwóch". Od 1986 pracował w Krakowie w Akademickim Centrum Kultury "Alma-Art", a następnie współpracował z kabaretami "Wały Jagiellońskie" i "Pod Egidą". Od 1994 występuje samodzielnie. Dużą popularność zapewniły mu regularne występy w TVP2.
W 1993 i 2003 odebrał nagrody prezydenta Opola na 30. i 40. Krajowym Festiwalu Piosenki Polskiej w Opolu.
Wiosną 2010 (od marca do maja) prowadził program Hit Dekady emitowany w TVP 2, w każdym odcinku towarzyszyła mu inna prezenterka. W kwietniu i maju 2012 prowadził program Daniec z gwiazdami, czyli Euro Show emitowany w TVP 1.
Spośród wielu, najbardziej znane są jego cztery estradowe wcielenia:
Rodzina.
Od 8 września 2001 żonaty z Dominiką Grobelską (ur. 1977). Ma dwie córki: Karolinę (ur. 1980) i Wiktorię (ur. październik 2007).

</doc>
<doc id="101188" url="https://pl.wikipedia.org/wiki?curid=101188" title="Głosowanie">
Głosowanie

Głosowanie – metoda podejmowania decyzji w zgromadzeniu ludzkim w taki sposób, że każdy z uczestników tego zgromadzenia oddaje swój głos. Głosy są następnie obliczane i stanowią podstawę decyzji.
Współcześnie przy głosowaniu przyjmuje się, że jeśli chodzi o podjęcie decyzji, to możliwe jest oddanie jednego z trzech głosów – za, przeciw lub wstrzymującego się (ani tak, ani nie). Natomiast w przypadku wyboru osoby spośród przedstawionych kandydatów, każdy z głosujących popiera przynajmniej jednego kandydata i ten z nich, który otrzymał najwięcej głosów, zostaje wybrany.
Decyzja podjęta w wyniku głosowania może wymagać większości bezwzględnej, większości zwykłej lub większości kwalifikowanej.
Rodzaje głosowania.
Głosowanie może mieć postać:
Przy głosowaniu tajnym zasadnicze znaczenie ma "liczenie głosów", ponieważ możliwe są wówczas różnego rodzaju manipulacje czy wręcz oszustwa (licznych przykładów dostarcza tu historia). W związku z tym liczenie głosów odbywa się zwykle w sposób komisyjny (komisja skrutacyjna), po sprawdzeniu quorum (przy pomocy komisji mandatowej), z udziałem przedstawicieli wszystkich zainteresowanych stron.
Głosowanie jest metodą prostą i szybką w niewielkich zgromadzeniach ludzkich, kiedy jednak chodzi o głosowanie mieszkańców całego kraju czy choćby całego miasta sprawa staje się dużo bardziej skomplikowana i mówimy wówczas, że przeprowadzane są:
Historia.
Maszynę do liczenia głosów wynalazł w 1849 roku we Francji polski wynalazca Jan Józef Baranowski.

</doc>
<doc id="101191" url="https://pl.wikipedia.org/wiki?curid=101191" title="Relacja sprzężenia">
Relacja sprzężenia



</doc>
<doc id="101192" url="https://pl.wikipedia.org/wiki?curid=101192" title="Ordynacja wyborcza">
Ordynacja wyborcza

Ordynacja wyborcza, system wyborczy – zbiór przepisów wchodzących w skład tzw. prawa wyborczego regulujących sposób przeprowadzenia wyborów, a w szczególności zasady wyłaniania ich zwycięzców i podziału mandatów.
Podstawowe typy ordynacji wyborczych.
Ze względu na sposób przeliczania głosów ordynacje dzieli się na większościową i proporcjonalną. Ordynacja większościowa wywodzi się z tradycji brytyjskiej i stosowana jest w większości krajów anglosaskich oraz we Francji. Jej zwolennikami byli John Locke i J.J. Rousseau. Najstarsza ordynacja proporcjonalna, jaką jest system pojedynczego głosu przechodniego (albo Brytyjska Reprezentacja Proporcjonalna znana w Australii jako metoda Hare’a-Clarka), także wywodzi się z Wielkiej Brytanii (Irlandii Północnej). Została zaproponowana w 1821 roku przez Thomasa Wrigthta Hilla i po raz pierwszy zastosowana w wyborach do samorządu miasta Adelaide w 1840 roku, a następnie w wyborach duńskiego Rigsdagu w 1856. Zwykle tzw. proporcjonalność wyborów w małych krajach europejskich uzyskiwana jest poprzez wykorzystanie systemu zamkniętych list partyjnych w metodzie D’Hondta. Po raz pierwszy zastosowano ją w niektórych szwajcarskich kantonach (m.in. w 1890 w kantonie Ticino), a następnie w 1900 w Belgii.
W ramach dwóch nadrzędnych typów ordynacji (typu większościowego i proporcjonalnego) istnieje wiele wariacji (np. ordynacja proporcjonalno-większościowa z zamkniętymi listami partyjnymi w krajach takich jak Rosja, Niemcy i Korea Południowa, jednomandatowy wariant pojedynczego głosu przechodniego, czyli proporcjonalny głos alternatywny w Australii, a także ordynacja proporcjonalna poprzez system Brytyjskiej Reprezentacji Proporcjonalnej, a więc z metodą głosu przechodniego w wielomandatowych okręgach z indywidualnymi progami wyborczymi w Irlandii).
Ordynacja wyborcza w Polsce.
W Polsce przepisy prawa wyborczego zawarte są w Kodeksie wyborczym.
Reguluje on kwestie prawne związane z wyborami prezydenckimi, wyborami parlamentarnymi, wyborami samorządowymi i wyborami do Parlamentu Europejskiego.
Kodeks wyborczy reguluje zasady:
oraz (budzącego najwięcej kontrowersji i często utożsamianego z pojęciem „ordynacja wyborcza”)
Często odmienne regulacje stosuje się w tym samym kraju w wyborach do poszczególnych izb parlamentu, a także w wyborach prezydenckich i samorządowych. W Polsce w gminach do 20 000 mieszkańców wybory samorządowe odbywają się według ordynacji większościowej, podobnie jak wybory do Senatu od 2011 roku, w systemie większości względnej (w okręgach jednomandatowych, według zasady FPTP). Natomiast w większych gminach, a także w powiatach i województwach – według systemu proporcjonalnego, używa się metody proporcjonalnej D’Hondta. W wyborach do Sejmu oraz w wyborach posłów do Parlamentu Europejskiego również stosuje się ordynację proporcjonalną. W wyborach prezydenckich oraz w bezpośrednich wyborach organów wykonawczych gmin (wójtów, burmistrzów i prezydentów miast) głosowanie odbywa się według zasady większości bezwzględnej (w dwóch turach, o ile w pierwszym głosowaniu żaden z kandydatów nie otrzyma ponad połowy głosów).
Prace nad Konstytucją RP z 1997 roku.
Wybory do Sejmu I kadencji przeprowadzono na podstawie systemu niemal w pełni proporcjonalnego, pozostawiając pełną swobodę proporcjonalnej reprezentacji. Doprowadziło to jednak do dużego rozdrobnienia systemu partyjnego – w Sejmie znalazły się aż 24 ugrupowania. Wkrótce do wyborów proporcjonalnych wprowadzono progi, co okazało się efektywne – nastąpiła koncentracja zachowań wyborczych i zmniejszenie rozdrobnienia systemu partyjnego (w Sejmie II kadencji obecnych było już tylko 6 ugrupowań). W toku dalszej debaty pojawiały się także głosy za ordynacją większościową.
Spory wokół systemu wyborczego były wyraźne w toku prac nad nową konstytucją. Wszystkie projekty stanowiły, że wybory do Sejmu są: powszechne, równe, bezpośrednie i odbywają się w głosowaniu tajnym. Projekty: prezydencki, SLD, PSL i UP oraz KPN jako zasadę prawa wyborczego wymieniały także proporcjonalność.
Projekt obywatelski stanowił natomiast, że: „Co najmniej 2/3 ogólnej liczby posłów jest wybieranych w wyborach większościowych z zastrzeżeniem, że w pierwszej turze głosowań dla wyboru potrzebna jest bezwzględna większość ważnie oddanych głosów” (art. 60).
Podczas dyskusji w Komisji Konstytucyjnej kwestia proporcjonalności wzbudzała kontrowersje. M. Drozdek, który reprezentował w pracach konstytucyjnych Mariana Krzaklewskiego, krytykował proporcjonalność argumentując, że wybory proporcjonalne podtrzymują stan rozdrobnienia partyjnego i oderwanie partii politycznych od zaplecza społecznego.
W trakcie drugiego czytania w Zgromadzeniu Narodowym senator Zbigniew Romaszewski i poseł Wojciech Błasiak zgłosili poprawkę, która przewidywała skreślenie wyrazu „proporcjonalne” z projektu konstytucji. Z. Romaszewski stwierdził, że ordynacje proporcjonalne: „[...] odbierają wyborcom bezpośredni wpływ na obsadę kadrową parlamentu. [...] Albowiem posłowie, na dobrą sprawę, są nominatami swoich kierownictw partyjnych, a nie są wybierani przez wyborców”. Wojciech Błasiak wskazywał na, według niego, wręcz katastrofalne następstwa proporcjonalności, która: „[...] czyni ten projekt nie tylko złym, ale wręcz groźnym dla przyszłości Polski, jej suwerenności i niepodległości, jej rozwoju i siły”.
Ostatecznie jednak zapis o proporcjonalności wyborów do Sejmu został zawarty w Konstytucji RP (art. 96 ust. 2).
Wybory do Sejmu.
W Polsce mamy do czynienia z systemem proporcjonalnym (art. 96 ust. 2 Konstytucji RP) w nierównych pod względem wielkości wielomandatowych okręgach wyborczych. Terytorium państwa podzielone jest na 41 okręgów, których wielkość wynosi od 7 do 20 mandatów, są to więc okręgi średnie i duże. Próg ustawowy wynosi 5% dla pojedynczych partii, 8% dla koalicji wyborczych i jest ustanowiony na poziomie krajowym. Do obsadzenia jest 460 mandatów, a ich przydział poszczególnym listom określa się stosując metodę D’Hondta (uznawaną za korzystną dla dużych ugrupowań). Mandaty przypadające danej liście kandydatów uzyskują kandydaci w kolejności otrzymanej liczby głosów.
Przed wyborami w 2001 roku koalicji AWS-UW (spodziewającej się zwycięstwa przeciwników politycznych) udało się przegłosować zmianę ordynacji wyborczej – w wyborach do Sejmu w 2001 użyto zmodyfikowanej metody Sainte-Laguë. Jak się później okazało, było to posunięcie skuteczne – zamiast ponad 240 mandatów (w przypadku zastosowania metody D’Hondta) sojusz wyborczy SLD-UP przy 41,04% głosów otrzymał 216 mandatów. W 2002 roku przywrócono do ordynacji metodę D’Hondta.
W wyborach do sejmu w 1991 na poziomie okręgów wyborczych została użyta metoda Hare’a-Niemeyera.
Wybory samorządowe.
W 2006 roku nowela do ordynacji wyborczej do rad gmin, rad powiatów i sejmików województw została uchwalona z zaledwie 6-dniowym okresem dostosowawczym. Na tym tle Trybunał Konstytucyjny sformułował zasadę, że wszelkie istotne zmiany prawa wyborczego muszą się w przyszłości dokonywać przynajmniej z półrocznym wyprzedzeniem (wyrok z 3 XI 2006, K 31/06).
W wyborach do rad gmin w gminach do 20 000 mieszkańców jest stosowana jednomandatowa ordynacja większościowa. W gminach powyżej 20 000 mieszkańców obowiązuje ordynacja proporcjonalna otwartych list partyjnych.
Proporcjonalnym alternatywnym rozwiązaniem mogłaby być Brytyjska Reprezentacja Proporcjonalna, inaczej nazywana pojedynczym głosem przechodnim, gdzie nie występują listy partyjne, a proporcjonalność wyborów uzyskiwana jest za pomocą skali rangowej. W tym systemie pojedynczego głosu przechodniego wyborca oddaje głos wyrażając swoje preferencje wobec każdego kandydata. Nie głosuje się więc na partie, ale na przedstawicieli regionu, którzy zwykle stowarzyszeni są z jakimś ugrupowaniem parlamentarnym. W przeciwieństwie do systemu zamkniętych list partyjnych, wybory są bezpośrednie, indywidualne (osobowe).

</doc>
<doc id="101196" url="https://pl.wikipedia.org/wiki?curid=101196" title="Katarakta">
Katarakta



</doc>
<doc id="101197" url="https://pl.wikipedia.org/wiki?curid=101197" title="Drużynowe mistrzostwa świata kobiet w brydżu sportowym – Venice Cup">
Drużynowe mistrzostwa świata kobiet w brydżu sportowym – Venice Cup

Venice Cup – kobiece drużynowe mistrzostwa świata w brydżu sportowym. Pierwszy "Venice Cup" został rozegrany pomiędzy drużyną włoską (mistrzyniami Europy i Amerykańską. Mecz wygrały amerykanki 297:262 IMP. Od 1978 r. "Venice Cup" został adoptowany przez Światową Organizację Brydża jako oficjalne mistrzostwa świata.
W obecnym formacie (2011) "Venice Cup" w mistrzostwach świata spotyka się 22 najlepszych drużyn z całego świata. W pierwszej fazie odbywają się mecze każdy z każdym, a do drugiej fazy, ćwierćfinałów, przechodzi osiem drużyn i rozpoczynają się rozgrywki metodą pucharową (przegrywający odpada).

</doc>
<doc id="101199" url="https://pl.wikipedia.org/wiki?curid=101199" title="Pokolenie Lewiego">
Pokolenie Lewiego

Lewici – potomkowie Lewiego (jednego z dwunastu synów Jakuba), a ściślej jego trzech synów: Gerszona, Kehata i Merariego. Od nich pochodzą trzy „rody" lewickie: Gerszonici, Kehatyci i Meraryci. 
Wyróżnienie.
Po wyjściu z niewoli egipskiej Bóg wybrał ich (w miejsce pierworodnych Izraela) jako swą szczególną własność i kazał ich wyświęcić do służby w Namiocie Spotkania, przy czym tylko niektórzy spośród nich (Aaron i jego synowie) zostali przeznaczeni do służby kapłańskiej. Wśród Lewitów można było zatem wyróżnić kohenów (kapłanów) – potomków Lewiego i Aarona – oraz pozostałych Lewitów, pochodzących wprawdzie od Lewiego, ale nie od Aarona. 
Po zdobyciu Kanaanu nie otrzymali własnej ziemi do zamieszkania, lecz pozostałe plemiona wydzieliły dla nich 48 miast (9 od pokoleń Judy i Symeona, 3 od Neftalego i po 4 z terenów pozostałych 9 plemion Izraela), wraz z pastwiskami do wypasu trzód. Otrzymywali regularnie dziesięcinę z płodów i bydła, a także część z każdej ofiary, przynoszonej przez Izraelitów do Świątyni Jerozolimskiej. Lewici nie będący kapłanami dziesiątą część otrzymywanej darowizny przekazywali kapłanom.
W 2020 roku polski historyk Łukasz Niesiołowski-Spano zaproponował hipotezę o pochodzeniu nazwy Lewici oraz ewolucji ich funkcji od zbrojnej grupy najemników po kapłanów i specjalistów od kultu.
Zadania Lewitów.
Zajmowali się głównie pilnowaniem i sprzątaniem Świątyni, przygotowywaniem liturgii (muzyka instrumentalna i śpiew) oraz innymi pracami zleconymi im przez kapłanów. Król Dawid niektórych lewitów przeznaczył do służby urzędniczej i sędziowskiej. Czasem pomagali kapłanom w wyjaśnianiu ludowi Prawa Mojżeszowego. Pozostawali w służbie od 25 do 50 roku życia. Nie mieli prawa zbliżać się do Miejsca Najświętszego ani do ołtarza. 
W czasach Dawida podzielono ich (podobnie jak kapłanów) na 24 oddziały, które pełniły kolejno służbę w Świątyni.
Wzmianki w Nowym Testamencie.
Lewita jest też ukazany w Nowym Testamencie (Ewangelia św. Łukasza) w przypowieści Jezusa o miłosiernym Samarytaninie.

</doc>
<doc id="101200" url="https://pl.wikipedia.org/wiki?curid=101200" title="Kevin Ullyett">
Kevin Ullyett

Kevin Ullyett (ur. 23 maja 1972 w Harare) – zimbabwejski tenisista, zwycięzca Australian Open 2005, US Open 2001 w grze podwójnej oraz Australian Open 2002 w grze mieszanej, reprezentant w Pucharze Davisa, olimpijczyk.
Kariera tenisowa.
Karierę zawodową rozpoczął w roku 1990, a zakończył w listopadzie 2009 roku.
W singlu największym sukcesem Ullyetta jest finał rozgrywek z roku 1999 rangi ATP World Tour w Nottingham, gdzie w meczu o tytuł przegrał z Cédricem Pioline 3:6, 5:7. Najwyżej sklasyfikowany w rankingu był w maju 2000 roku na 107. miejscu.
W deblu jest Ullyett mistrzem wielkoszlemowego US Open 2001 i Australian Open 2005. Oba tytuły wywalczył z Wayne’em Blackiem. Ponadto jest finalistą Wimbledonu 2008 (porażka wspólnie z Jonasem Björkmanem w z deblem Daniel Nestor–Nenad Zimonjić). W 2004 roku doszedł do finału rozgrywek Tennis Masters Cup, lecz w finale razem z Blackiem przegrał z Bobem i Mikiem Bryanami. Łącznie jako deblista Ullyett wygrał 34 turnieje ATP World Tour oraz 25 razy grał w finałach tych rozgrywek. Najwyższą pozycję w zestawieniu indywidualnym deblistów osiągnął pod koniec stycznia 2005 roku, będąc na 4. pozycji.
W grze mieszanej jest mistrzem Australian Open 2002 (w parze z Danielą Hantuchovą). Wspólnie z Liezel Huber awansował do finału miksta na Australian Open 2005, ale w decydującym spotkaniu lepsi okazali się Samantha Stosur i Scott Draper.
W latach 1999–2004 reprezentował Zimbabwe w Pucharze Davisa, występując głównie w deblu. W singlu pokonał m.in. Nicolasa Massú (Chile) w 1999 roku oraz Filippo Volandriego (Włochy) w 2003 roku. Łącznie zagrał w 18 meczach, wygrywając 11 (8 w deblu oraz 3 w singlu).
Ullyett 2 razy reprezentował kraj na igrzyskach olimpijskich – w Sydney (2000) i Atenach (2004). W Sydney doszedł do 2 rundy gry pojedynczej, a także odpadł w 1 rundzie gry podwójnej. Podczas zawodów w Atenach zagrał wyłącznie w deblu docierając do ćwierćfinału. W obu turniejach startował wspólnie z Wayne’em Blackiem.

</doc>
<doc id="101204" url="https://pl.wikipedia.org/wiki?curid=101204" title="Augustyn Szamarzewski">
Augustyn Szamarzewski

Augustyn Szamarzewski (ur. 21 stycznia 1832 w Poczdamie, zm. 8 maja 1891 w Ostrowie Wielkopolskim) – polski działacz społeczny i ksiądz związany z Wielkopolską.
Życiorys.
Młodość i małżeństwo.
Urodził się 21 stycznia 1832 roku w Poczdamie w rodzinie urzędnika pocztowego Jakuba i Agnieszki z domu Klimek. W 1845 rozpoczął naukę w Gimnazjum św. Marii Magdaleny w Poznaniu, a po zdaniu matury w 1854, rozpoczął pracę na poczcie w Poznaniu. Rok później ożenił się z Michaliną Kalawską, jednak wkrótce owdowiał. Małżeństwo było bezdzietne. 
Kapłaństwo i powstanie styczniowe (1856-1863).
Po śmierci żony Augustyn wstąpił do seminarium duchownego w Gnieźnie. Święcenia kapłańskie otrzymał w 1859, a następnie został wikarym w kościele parafialnym w Środzie Wielkopolskiej. Poza pełnieniem obowiązków duszpasterskich działał jako społecznik i organizator Stowarzyszenia Czeladzi Rzemieślniczej. W 1863, gdy wybuchło powstanie styczniowe, wygłaszał patriotyczne kazania, organizował werbunek ochotników i przemycał zaopatrzenie. Po pewnym czasie sam przedostał się do Kongresówki, gdzie został aresztowany i deportowany do Prus. Za udział w walkach został skazany na karę więzienia, którą odbywał w Poznaniu i Berlinie. 
Praca organiczna (1864-1891).
Gdy w 1864 zwolniono go, wrócił na parafię, gdzie zajął się organizacją spółdzielczości kredytowo-oszczędnościowej wśród średzkich rzemieślników i rolników. Zakładane kasy działały początkowo w ramach założonego przez niego stowarzyszenia, a następnie wyodrębniły się jako samodzielne spółdzielnie. Inicjatywa szybko rozwijała się obejmując kolejne miejscowości: Kostrzyn, Książ Wielkopolski i Jarocin. W 1872 wszystkie założone przez niego spółki połączyły się w Związek Spółek Zarobkowych i Gospodarczych, którego został patronem. 
W okresie Kulturkampfu należał do grupy duchownych stawiających czynny opór polityce rządu niemieckiego, za co został w 1873 skazany na miesiąc więzienia w Kłodzku. Jeszcze podczas swojego pobytu w Środzie, a od 1886 w Ostrowie Wielkopolskim, gdzie otrzymał probostwo, Augustyn Szamarzewski odbywał liczne podróże integrując ruch spółdzielczy i szkoląc nowych członków. Swoje idee przedstawiał również w artykułach, które publikowano w „Dzienniku Poznańskim” i „Ruchu Społeczno-Ekonomicznym”.
Zmarł 8 maja 1891 w Ostrowie Wielkopolskim, gdzie został pochowany. Jego pogrzeb na Starym Cmentarzu stał się manifestacją patriotyczną.
Upamiętnienie.
Uhonorowany m.in. pomnikiem–popiersiem w Poznaniu przy kościele garnizonowym p.w. Podwyższenia Krzyża Świętego (2001) oraz pomnikiem–ławeczką w Środzie Wielkopolskiej (2016), a także ulicami swojego imienia w Poznaniu, Bydgoszczy i Ostrowie. Imię Augustyna Szamarzewskiego nosi także Nagroda Gospodarcza Ziemi Ostrowskiej.

</doc>
<doc id="101205" url="https://pl.wikipedia.org/wiki?curid=101205" title="Graham Chapman">
Graham Chapman

Graham Chapman (ur. 8 stycznia 1941 w Leicester, zm. 4 października 1989 w Maidstone) – angielski aktor komediowy, jeden z założycieli i członków sześcioosobowej komediowej grupy Monty Python.
Życiorys.
Edukacja.
Graham uczęszczał do szkoły średniej Melton Mowbray. Po jej ukończeniu zaczął studiować medycynę na Uniwersytecie Cambridge w Emmanuel College. Odbył praktyki lekarskie w Barts Hospital Medical College, lecz nigdy nie pracował zawodowo jako lekarz. W swojej autobiografii pt. "A Liar's Biography" (opublikowana w 1980) pisał: „Medycyna zawsze wydawała mi się czymś ciekawym, pociągającym i tajemniczym. [...] w moim domu zawsze było mnóstwo książek medycznych, które bardzo często czytałem i które lubiłem przeglądać. Choć nigdy nie byłem zawodowcem, niektóre umiejętności, które wyniosłem ze studiów, bardzo mi się w życiu przydawały”.
Pierwszy kontakt z telewizją.
Będąc na studiach, Graham poznał ówczesnego studenta prawa, Johna Cleese'a, który pisał wówczas profesjonalne teksty dla BBC. Chapman, zafascynowany komediowymi programami telewizyjnymi, wkradł się w łaski Cleese'a i wspólnie zaczęli profesjonalnie tworzyć teksty dla programów BBC. W tym czasie Chapman starał się także o posadę w rozgłośni radiowej BBC, jednak początkowo nieskutecznie.
Występy na małym ekranie i w Rozgłośni Radiowej BBC.
W trakcie odbywania praktyk, Graham poznał Tima Brooke-Taylora, Billa Oddiego, Dave'a Hatcha, Jona Lynna, Humphreya Barklaya i Jo Kendall. Wszyscy (także Cleese) wystąpili w słynnym wówczas programie telewizyjnym pt. "Ed Sullivan Show" w 1964 roku. Ten występ był początkiem wielkiej miłości Chapmana do telewizji. W tym czasie otrzymał także propozycję współpracy od Davida Frosta przy programach komediowych dla Telewizji BBC. Ofertę przyjął. Przyjął także propozycje współpracy z Marty Feldmanem.
Pisząc dla telewizji, ponownie postanowił powalczyć o posadę w rozgłośni radiowej. Tym razem skutecznie. Pisał skecze, które później sam prezentował na antenie BBC. Najsłynniejszym jego dokonaniem radiowym był skecz pt. "I'm sorry, I'll Read That Again" (który "de facto" pojawił się później w serii "Latającego cyrku Monty Pythona" pod tytułem "How far can minister fall?"). W tym samym czasie pisał też scenariusze do telewizyjnych programów komediowych, wśród których były między innymi: "This is Petula Clark" i "This is Tom Jones".
Połowa lat 60. XX wieku okazała się wyjątkowo pracowitym okresem dla Chapmana. W 1967 roku wystąpił w programie komediowym Marty Feldmana, u boku Cleese'a i Brooke-Taylora, pt. "At Last the 1948 Show". W tym samym czasie, wraz z Johnem Cleese'em pisał teksty do komediowej serii "Doctor in the House", która cieszyła się ogromną popularnością.
Monty Python.
W 1969 roku Chapman wraz z Cleese'em zaprosili do współpracy Michaela Palina, Terry'ego Jonesa, Erica Idle oraz artystę amerykańskiego pochodzenia, Terry'ego Gilliama i wspólnie stworzyli kolektyw, który nazwali Monty Python. Jak wspominał później Terry Jones: "Nazwa miała nic nie znaczyć. I tak było". Grupa ma na swoim koncie kilka filmów pełnometrażowych i słynną, składającą się z 45 odcinków, podzielonych na tzw. cztery sezony, telewizyjną serię pt. "Latający cyrk Monty Pythona", która była emitowana raz w tygodniu na antenie BBC. Od samego początku, dokonania komików cieszyły się wielką sympatią. 23 czerwca 2007 roku Michael Palin odebrał w imieniu grupy nagrodę za "Najlepszy w historii program mający wpływ na kształt telewizji", przyznaną przez amerykański i brytyjski zespół specjalistów od opinii publicznej.
Chapman jest autorem wielu najsłynniejszych skeczy, m.in. "Martwej papugi", "Nauki latania", "Raymonta luksusowy jacht". Zapisał się w pamięci szczególnie jako postać wpadającego znienacka pułkownika, który przerywał skecz, tłumacząc, że jest on "too silly" (tłum. "zbyt głupi"), żeby go kontynuować. Graham zawsze pisał razem z Johnem Cleese'em. Ich skecze charakteryzowały się głównie tym, że padało w nich wiele ostrych słów, zwroty akcji były nieoczekiwane i przeważnie zupełnie absurdalne. Nie oszczędzał nikogo i niczego. W skeczu pt. "Molluscs – Live TV Documentary" (trzeci sezon "Latającego Cyrku..."), napisał tekst, który jednoznacznie obraża i potępia homoseksualistów, i który jest dosadnie recytowany przez Cleese'a, a dotyczy... małży i ślimaków.
Życie osobiste.
W 1966 roku Chapman wyjechał na Ibizę. Było to jego ulubione miejsce wypoczynku i spędzania urlopu. Tam też poznał swojego długoletniego partnera Davida Sherlocka, z którym był przez ponad 20 lat, i który pozostał przy nim do końca. Razem też adoptowali Johna Tomiczka. Z pisanych przez Grahama monologów wynika, iż grupa Monty Pythona od początku wiedziała o jego orientacji. Chapman przyznał się do orientacji homoseksualnej dopiero w połowie lat 70. XX w., na przyjęciu w Belsize Park u muzyka jazzowego, George'a Melly, gdzie wszystkim ujawnił swój związek z Sherlockiem. Od tego czasu już nigdy nie ukrywał swojej orientacji seksualnej. Kiedy ujawnił publicznie, że jest gejem, jedna zirytowana kobieta oglądająca BBC napisała list do pozostałych "Pythonów", skarżąc się, że podobno jeden z nich to niemoralny gej. Eric Idle odpisał jej: "Niech się Pani nie martwi." "Dowiedzieliśmy się kim jest, wywlekliśmy go i ukamienowaliśmy na śmierć". Istnieje opinia, że znaczna część skeczy, w których często sam Chapman odgrywał rolę geja, z premedytacją nasycona jest groteskową, prymitywną homofobią, jednak dzięki nim artyście udało się przekonać konserwatywną publiczność, że orientacja homoseksualna nie jest groźna czy obraźliwa, a nawet – może być całkiem zabawna. Według tej opinii aktor przyczynił się do zwiększania tolerancji i akceptacji homoseksualności, poprzez oswojenie z nią szerokiej publiczności. Po latach efekt skeczy Chapmana można zobaczyć m.in. w komediowym serialu "Mała Brytania". W 1972 roku Chapman wraz z przyjaciółmi założył pismo dla gejów „Gay News”, w którym był jednym z redaktorów.
Graham do 1977 roku usilnie walczył z alkoholizmem. Był uzależniony od picia ginu z tonikiem. W najgorszym okresie wypijał nawet do trzech butelek dziennie. Podczas kręcenia "Świętego Graala" w Szkocji u Chapmana stwierdzono delirium tremens. Do czasu roli Briana zdołał jednak dojść do równowagi i stworzyć swoje najlepsze kreacje jako "Python". Był alpinistą. Kochał wspinaczki górskie i skoki na bungee.
W późnych latach 70. XX w. przeprowadził się do Los Angeles w USA. Otrzymał obywatelstwo amerykańskie. Był niezwykle zafascynowany Ameryką i tamtejszą kulturą. Dumnie pokazywał swój dowód osobisty i prawo jazdy obywatela Stanów Zjednoczonych Ameryki. W okresie, kiedy mieszkał w USA, zaliczył kilka występów w telewizji, m.in. w "The Hollywood Squares", "Still Crazy Like a Fox", i w serii skeczy dla NBC "The Big Show".
Po powrocie do Anglii zasilił szeregi Dangerous Sports Club.
Najsłynniejsze role i kreacje.
Najbardziej pamiętany z głównych ról w "Świętym Graalu" jako król Artur i w "Żywocie Briana" jako Brian Cohen. Postacie te były statyczne, o racjonalnym podejściu, mimo że ich humor opierał się na stereotypowym wplątywaniu się w dziwaczne i absurdalne sytuacje, natrafianiu na ekscentryczne i równie absurdalne osobowości. Chapmana widzowie zapamiętali jednak głównie jako wysokiego, spokojnego mężczyznę. Bohatera "Latającego cyrku", palącego fajkę, skrywającego szaloną nieprzewidywalność i prawdopodobnie nienawidzącego komunistów.
Indywidualny dorobek poza grupą Monty Pythona.
Po zakończeniu serialu "Latający cyrk Monty Pythona" Graham Chapman wraz z Douglasem Adamsem i Bernardem McKenna rozpoczął w 1976 roku pracę nad kolejnym serialem komediowym "Out of the Trees", którego reżyserem miał być Ian MacNaughton (reżyser większości odcinków "Latającego cyrku"). Niestety powstał tylko odcinek pilotażowy.
W 1982 roku Graham Chapman podjął się realizacji własnego filmu "Żółtobrody" ("Yellowbeard"), który połączyć miał ze sobą różne style komediowe reprezentowane przez najbardziej znanych angielskich i amerykańskich komików lat 60. i 70. XX wieku. Jednak film był dość nierówny i nie spotkał się z dobrym przyjęciem widzów. W solowej karierze Chapmana bardzo widoczny był brak wsparcia pozostałych członków grupy Monty Pythona, szczególnie Cleese'a.
Ostatnią rolą Chapmana był występ w wideoklipie grupy Iron Maiden "Can I Play With Madness?" (1988 rok), gdzie zagrał wymagającego nauczyciela rysunku.
Śmierć.
Graham Chapman zmarł na raka migdałka podniebiennego 4 października 1989 roku. Rak został zdiagnozowany u niego w 1988 roku podczas wizyty u dentysty, który dostrzegł na jego migdałkach narośl. Do września 1989 roku został zdiagnozowany jako nieuleczalny. W pogrzebie udział wzięli wszyscy pozostali członkowie grupy Monty Python. W trakcie pogrzebu, mowę pożegnalną wygłosił John Cleese, który jako pierwszy człowiek w historii brytyjskich pogrzebów, użył słowa "fuck". Po mowie Cleese'a, wszyscy pozostali członkowie grupy zaśpiewali i zagrali zmarłemu Chapmanowi piosenkę przewodnią z "Żywota Briana" pt. "" (piosenka pojawia się w scenie ukrzyżowania, na końcu filmu).

</doc>
<doc id="101206" url="https://pl.wikipedia.org/wiki?curid=101206" title="Real-time Transport Protocol">
Real-time Transport Protocol

RTP (ang. "Real-time Transport Protocol") – protokół transmisji w czasie rzeczywistym. Pakiet protokołu RTP zawiera informację o typie przesyłanych danych, numer sekwencyjny oraz znacznik czasu. RTP nie gwarantuje jakości usługi (QoS).
Protokół RTP najczęściej używa UDP jako protokołu warstwy transportowej. Żeby zagwarantować QoS, RTP jest używany razem z innymi protokołami jak RTSP, SIP, H.323, RSVP, które służą do ustalenia połączenia, zanim dane będą mogły być przesłane za pomocą RTP.
RTP jest używane w telefonii internetowej (VoIP: Voice over IP) oraz w telekonferencjach.

</doc>
<doc id="101207" url="https://pl.wikipedia.org/wiki?curid=101207" title="John Cleese">
John Cleese

 
John Marwood Cleese (ur. 27 października 1939 w Weston-super-Mare) – angielski aktor komediowy, członek grupy Monty Python.
Jego rodzina nazywała się , czyli "ser". Ojciec w obawie przed drwinami w wojsku zmienił nazwisko na Cleese w 1915 r., zanim się zaciągnął. Stworzył słowo, które nic nie znaczy w języku angielskim.
Pythoni.
Studiował prawo w Cambridge, gdzie poznał swego przyszłego partnera pisarskiego Grahama Chapmana. Ukończył uczelnię w 1963. Efekt działania tej spółki (obok animacji Gilliama) był najbardziej surrealistyczną częścią działalności Pythonów.
Ich skecze dotyczyły zwykle szarych ludzi w codziennych sytuacjach, jednak robiących rzeczy dziwaczne. Na przykład Cleese i Chapman zmienili zwyczajny widok zdążającego do biura urzędnika w czarnym garniturze i meloniku w scenę, gdy Cleese z kamienną twarzą wije się, potyka i podskakuje w drodze do pracy w „Ministerstwie Głupich Kroków”. Ujawnia to talent Cleese’a do humoru bazującego na cechach fizycznych aktora, stosowanego też w autorskim cyklu komediowym Cleese’a "Fawlty Towers" (Hotel Zacisze).
Często gra postacie, które pozostają śmiertelnie poważne, mimo że wykonują czynności niedorzeczne. Uwidacznia to m.in. jego rola Sir Lancelota w „Świętym Graalu”, gdzie podąża na zamek, by wybawić damę z opresji, nie zdając sobie sprawy z tego, że w efekcie masakruje gości weselnych. Innym często stosowanym przez spółkę autorską Cleese-Chapman chwytem jest osadzanie skeczu wokół sporu na zupełnie oczywisty temat, tak jak w skeczu ze zdechłą papugą, w sklepie z serem czy w klinice kłótni. We wszystkich tych rolach Cleese pojawiał się wraz z Michaelem Palinem, którego często określał jako swego „ulubionego Pythona”.
Działalność pozafilmowa.
W 1979 wyreżyserował oraz występował w programie "The Secret Policeman's Ball", który miał na celu zdobycie funduszy dla Amnesty International. Dzięki temu programowi oraz jego następnym edycjom w działalność charytatywną zaangażowało się wiele osób, w tym muzycy: Sting, Bono, Peter Gabriel, Bob Geldof, Midge Ure.
Z terapeutą Robinem Skynnerem Cleese napisał dwie książki o życiu rodzinnym: "Żyć w rodzinie i przetrwać" ("Families and how to survive them") oraz "Żyć w tym świecie i przetrwać" ("Life and how to survive it"). Napisał także wstępy do serii książek o życiu z chorobami cywilizacyjnymi (cukrzyca, nadciśnienie tętnicze, astma oskrzelowa).
W 1996 roku Cleese odmówił przyjęcia komandorii Orderu Imperium Brytyjskiego (CBE).
W 2003 roku użyczył swego głosu jako mistrz ceremonii na albumie Mike’a Oldfielda Tubular Bells 2003.
W 2008 John Cleese zagrał w serii telewizyjnych spotów reklamowych banku BZ WBK. W jednym z nich stwierdzał, że "lubi pierogi" i "ma ciotkę w Pcimiu". Pierwszy spot wyemitowano w połowie lutego.
W 2012 John Cleese zagrał w serii telewizyjnych spotów reklamowych czeskiego banku UniCredit. W jednym z nich stwierdzał, że "lubi knedliki" i "ma ciotkę w Czeskim Cieszynie". Pierwszy spot wyemitowano w połowie lutego.
Obecnie ma tytuł Provost's Visiting Professor na Cornell University, gdzie prowadzi niekiedy zajęcia.
Życie prywatne.
Jego pierwszą żoną była Connie Booth (od 15 lutego 1968 do 1978). Z tego związku mają jedno dziecko, Cynthię Cleese (ur. 1971).
Cleese ponownie się ożenił w 1981 z amerykańską aktorką Barbarą Trentham. Ich córka Camilla urodziła się w 1984 r. To małżeństwo również się rozpadło, w 1990 r.
W 1992 Cleese ożenił się po raz trzeci, z amerykańską psychoterapeutką Alyce Faye Eichelberger. Tym razem rozwód nastąpił w 2008 r. W 2012 r. ożenił się po raz czwarty – z aktorką Jennifer Wade.
Mieszka w Montecito w stanie Kalifornia. Ma 197 cm wzrostu.
Filmografia.
Filmografia:

</doc>
<doc id="101208" url="https://pl.wikipedia.org/wiki?curid=101208" title="Jan Gerbicz">
Jan Gerbicz

Jan, zwany Gerbicz, Gerbisz, Herbisz; od XIV wieku określany również przydomkiem Zdrajca, "traditor" (ok. 1240–1297), biskup poznański.
Życiorys.
Pochodził z możnego rodu wielkopolskiego Nałęczów. Syn Tomasza, kasztelana poznańskiego. Być może uzyskał wykształcenie prawnicze. Swoją karierę duchowną rozpoczął najprawdopodobniej od urzędu kantora poznańskiego, który sprawował w latach 1269–1276. W dokumencie z 6 czerwca 1278 roku tytułuje się już archidiakonem. Wiadomo również, że był członkiem kapituły gnieźnieńskiej. 17 sierpnia 1285 roku jest po raz pierwszy poświadczony jako biskup poznański, jednak według Długosza sakrę biskupią z rąk arcybiskupa Jakuba Świnki otrzymał dopiero w maju 1286 roku w Lądzie. Od początku posługi na tronie poznańskim związany był z polityką Przemysła II i Jakuba Świnki. Prawdopodobnie z ich inicjatywy mediował w sporze między księciem Henrykiem IV Probusem a Tomaszem II Zarembą, biskupem wrocławskim, będąc współautorem przywileju nadanego przez tegoż księcia biskupstwu wrocławskiemu. W 1295 roku wziął udział w koronacji Przemysła na króla Polski, a po jego zamordowaniu w 1296 roku był sygnatariuszem układu krzywińskiego, na mocy którego Henryk III Głogowczyk miał objąć południową Wielkopolskę.
W zarządzaniu diecezją wykazywał się jako dobry administrator. Zakupił kilka wsi w Wielkopolsce, erygował ufundowany przez Przemysła II ołtarz Świętej Trójcy i Świętej Jadwigi w poznańskiej katedrze, ufundował kościoły parafialne w Lusowie (dokładniej w 1288 roku erygował parafię w istniejącym od 1244 roku kościele) i Mieszkowie oraz kolegiatę św. Jakuba w Głuszynie. W 1297 roku uzyskał dla biskupów poznańskich liczne posiadłości wraz z szerokimi immunitetami w księstwie czerskim na Mazowszu od Bolesława II mazowieckiego. Lokował na prawie magdeburskim miasta Słupcę i Śródkę (która stanowiła część konurbacji poznańskiej) oraz kilka wsi. Kilkakrotnie usiłował również uporządkować pobór dziesięciny w diecezji. Katedrze gnieźnieńskiej podarował znajdujący się do dziś w jej zbiorach spisany na pergaminie kodeks zawierający dekrety Grzegorza IX.
Dokładna data śmierci nie jest znana, lecz na dokumencie z 17 czerwca 1297 widnieje jeszcze jego imię, podczas gdy 20 grudnia tegoż roku na tronie biskupim zasiadał już Andrzej Zaremba.

</doc>
<doc id="101209" url="https://pl.wikipedia.org/wiki?curid=101209" title="Michael Palin">
Michael Palin

Michael Edward Palin (ur. 5 maja 1943 w Sheffield) – brytyjski aktor komediowy, scenarzysta i podróżnik, a także kompozytor, autor tekstów, piosenkarz i producent filmowy. W 2019 otrzymał tytuł honorowy Sir.
Życiorys.
Najmłodszy z Pythonów, którego określano często mianem „ten miły”. Studiował w Oksfordzie, gdzie poznał Terry’ego Jonesa, swego późniejszego współpracownika w pisaniu tekstów skeczy do Latającego cyrku Monty Pythona. Napisali też razem serię "Ripping Yarns" ("Klawe opowiastki/Nie ma mitu bez kitu").
Ich skecze, bardziej niż te autorstwa pozostałych, skupiały się na jednej zabawnej, dziwacznej sytuacji, następnie rozbudowywanej. Przykładem jest skecz o Hiszpańskiej Inkwizycji z „Latającego cyrku” i o panu Creosocie z Sensu życia. Rozpoczynają się one w codziennej życiowej sytuacji, w którą nagle wprowadzony zostaje nieoczekiwany, nieprzewidywalny, łobuzerski element (Hiszpańska Inkwizycja, groteskowy grubas). Od tej chwili Palin i Jones kreują już niewiarygodnie głupie, ekstremalne wydarzenia, na przykład „torturowanie” staruszki za pomocą poduszek, karmienie przez Cleese’a w roli kelnera grubego pana Creosote’a do momentu gdy ten pęka z przejedzenia, rozbryzgując wymiociny po całej sali restauracyjnej.
Palin usiłował zerwać z etykietką „miłego”, występując w dokumentalnych serialach podróżniczych własnego autorstwa, m.in.: "Od bieguna do bieguna z Michaelem Palinem", "Dookoła Pacyfiku z Michaelem Palinem" czy "Michaela Palina przygoda śladami Ernesta Hemingwaya", w których często znajdował się w ekstremalnych warunkach i bezkompromisowych sytuacjach. Jest autorem bestsellerowych książek podróżniczych: "W 80 dni dookoła świata", "Od bieguna do bieguna", "Dookoła Pacyfiku", "Michaela Palina przygoda śladami Ernesta Hemingwaya", "Sahara", "Himalaje" i "Nowa Europa", a także powieści: "Krzesło Hemingwaya" oraz "Prawda".
Występował w wielu filmach fabularnych, niekiedy wraz z innymi Pythonami. W filmie "Amerykańscy przyjaciele" odtworzył autentyczny epizod z życia swojego pradziadka.
W 2006 roku Michael Palin wystąpił w skeczu lubelskiego kabaretu Ani Mru Mru, w efekcie współpracy przy produkcji filmu "Michael Palin New Europe" (serial BBC o nowych krajach Unii Europejskiej).

</doc>
<doc id="101210" url="https://pl.wikipedia.org/wiki?curid=101210" title="Diyarbakir">
Diyarbakir



</doc>
<doc id="101211" url="https://pl.wikipedia.org/wiki?curid=101211" title="Andrzej Zaremba">
Andrzej Zaremba

Andrzej Zaremba z Czermina herbu Zaremba (zm. 1317 lub 1318) – biskup poznański.
Życiorys.
Syn Szymona, kasztelana gnieźnieńskiego, brat stryjeczny wojewody kaliskiego Mikołaja Jankowica i Sędziwoja z Jarocina. Przedstawiciel jednego z najpotężniejszych rodów wielkopolskich XIII i XIV wieku. O jego dzieciństwie i studiach nie zachowały się żadne wzmianki. Po raz pierwszy pojawia się w źródłach jako kapelan Bolesława Pobożnego. W 1280 zostaje kanclerzem Przemysła II, a w 1282 również archidiakonem kaliskim. Po śmierci króla pracuje w kancelarii Władysława Łokietka. W dokumencie z 1297 występuje jako prepozyt kapituły poznańskiej. W tym samym roku opuszcza dwór Łokietka, aby objąć poznański tron biskupi. W 1298 był głównym negocjatorem ugody w Kościanie, między Łokietkiem, Henrykiem III Głogowczykiem a możnymi wielkopolskimi, która miała w zamian za poparcie dążeń do objęcia przez Łokietka pozostawionej przez Przemysła korony zagwarantować biskupom poznańskim szereg przywilejów, w tym związanie tytułu kanclerza koronnego z tronem poznańskim. Niedługo po tym, wraz z większością wielkopolskiego możnowładztwa, znalazł się w opozycji do Łokietka. W 1299 obłożył Władysława Łokietka interdyktem na terenie diecezji poznańskiej (przez część historyków fakt ten jest kwestionowany). Po tym stał się jednym z głównych architektów koronacji Wacława II na króla Polski. Po śmierci Wacława II, a wkrótce po nim Wacława III poparł latem 1306 Henryka Głogowczyka, który opanował Wielkopolskę. Popieranie przez śląskich Piastów wpływów niemieckich i śląskich w Wielkopolsce szybko sprawiło, że większość możnych stanęła w opozycji do Henryka i jego synów. Na czele tego ruchu stanęli Jakub Świnka i Andrzej Zaremba. W 1312 obaj duchowni obłożyli Henryka i jego synów klątwą, co przyspieszyło koniec ich panowania nad Wielkopolską. W 1313 bp. Andrzej ostatecznie opowiedział się po stronie Łokietka.
Podczas sprawowania urzędu biskupa poznańskiego zreformował archidiakonat poznański, dzieląc go na trzy mniejsze i planując utworzenie czwartego na ziemiach położonych na północnym brzegu Noteci. Wydał ustawy, które miały ukrócić rozdawnictwo dziesięcin zarówno z nowych parafii, jak i miały pomóc odzyskać te nadania, które odstąpili jego poprzednicy. W administracji biskupiej utworzył stały oficjalat generalny, uregulował sprawy wikariuszy katedralnych, tworząc stałe ich kolegium, oraz uznał kanclerzy biskupich za prałatów. Wydał również, w 1302 r., zezwolenie na powstanie przy poznańskiej kolegiacie pierwszej szkoły parafialnej.
Zmarł pomiędzy 13 kwietnia 1317 a 26 maja 1318.

</doc>
<doc id="101212" url="https://pl.wikipedia.org/wiki?curid=101212" title="Terry Jones">
Terry Jones

Terry Jones, właśc. Terence Graham Parry Jones (ur. 1 lutego 1942 w Colwyn Bay w Walii, zm. 21 stycznia 2020 w Londynie) – brytyjski aktor komediowy, reżyser, członek grupy Monty Python, pisarz.
22 października 2006 w gazecie Daily Mirror ukazała się informacja, iż Terry Jones cierpi na raka jelita grubego. Trzy dni później ta sama gazeta podała, że operacja Jonesa się powiodła.
Twórczość.
Oprócz pisania razem z Michaelem Palinem, gdy okazało się, że jest taka potrzeba, poświęcił się reżyserii pełnometrażowych filmów Monty Pythona – Monty Python i Święty Graal, Żywot Briana i Sens życia według Monty Pythona.
Poza grupą Monty Pythona stworzył wraz z Palinem serial komediowy "Ripping Yarns" (Klawe opowieści/Nie ma mitu bez kitu) oraz wyreżyserował kilka filmów z udziałem niektórych Pythonów.
W późniejszym okresie był prezenterem cykli historycznych dokumentów "The Crusades" („Wyprawy krzyżowe”), "Ancient Inventions" („Wynalazki stare jak świat”), "Medieval Lives" („Mieszkańcy Średniowiecza”) oraz "Gladiators: the brutal truth" („Gladiatorzy – brutalna prawda”).
Napisał też powieść „Krążownik «Titanic» Douglasa Adamsa”, która rozwija jeden z wątków poruszonych w sadze „Autostopem przez galaktykę”.
Filmografia.
Aktor.
Terry Jones wystąpił we wszystkich filmach i programach Monty Pythona.
Ponadto zagrał w następujących filmach pełnometrażowych:
oraz w następujących produkcjach telewizyjnych:
Scenariusz.
Terry Jones był współscenarzystą wszystkich filmów i programów Monty Pythona.
Ponadto był autorem scenariuszy następujących filmów pełnometrażowych:
Był także scenarzystą (lub współscenarzystą) produkcji telewizyjnych:

</doc>
<doc id="101213" url="https://pl.wikipedia.org/wiki?curid=101213" title="Diyarbakır">
Diyarbakır

Diyarbakır, staroż. Amida (, trl. "Āmid", trb. "Amid", także, niegdyś tylko jako nazwa regionu, , trl. "Diyār Bakr", trb. "Dijar Bakr", tur. "Amid", "Kara-Amid", aram. "Amidu", asyr. "Amedu") – miasto nad rzeką Tygrys w południowo-wschodniej Turcji, stolica prowincji o tej samej nazwie. Nazwa prowincji, a dziś także jej stolicy, oznacza po arabsku „domy (region plemienia) Bakr”.
Według danych na rok 2013 miasto zamieszkuje 930 tys. osób, głównie muzułmańskich Kurdów; mieszka tu również garstka chrześcijan – asyryjskich jakobitów, zgromadzonych wokół starożytnego kościoła Matki Boskiej ("Meryem Ana Kilisesi") i chaldejczyków, skupionych wokół kościoła świętego Cyriaka ("Surp Giragos Keldani Kilisesi") oraz, licznych przed 1915 r. Ormian. 
Uniwersytet Tygryski, założony w 1966. Centrum handlu regionalnymi produktami rolniczymi – zbożem, melonami, bawełną, w okolicy wydobycie rud miedzi, węgla kamiennego i ropy naftowej. Ośrodek przemysłu spożywczego i maszynowego oraz rzemiosła jubilerskiego (w złocie, srebrze i miedzi). Węzeł komunikacji drogowej i kolejowej. W okolicy wielka wojskowa baza lotnicza. 
Stare miasto otaczają zachowane w całości bizantyjskie mury obronne z czarnego bazaltu, zbudowane w większości w 349 za cesarza Konstancjusza II, odremontowane w XI wieku. Mury mają 6 km długości, cztery główne bramy i kilkanaście mniejszych, 72 wieże obronne. Do zabytków należy również Wielki Meczet ("Ulu Camii") z 1179 (dawny kościół świętego Tomasza) oraz inne meczety z czasów osmańskich. Na wzgórzu nad Tygrysem stoi cytadela pochodząca jeszcze z czasów huryckich. Niedaleko Amidy stoi na Tygrysie most Dicle Köprüsü – starożytny (możliwe, że z V wieku), łamany most łukowy. 
Miasto zostało założone około 5000 lat temu i od tej pory było nieprzerwanie zamieszkane. Należało do imperiów Hurytów, Hetytów i Asyrii. Przez pewien czas było stolicą aramejskiego królestwa Bit-Zamani. Następnie należało do Medii, potem do państwa perskich Achemenidów. W czasach perskich niedaleko Amidy przekraczała Tygrys Droga Królewska. Po okresie władzy Seleucydów, w 115 zostało zasiedlone przez Rzymian jako Amida. W 359 po długim oblężeniu opisanym przez przebywającego w niej Ammiana Marcellina, opanowali je Sasanidzi. Od IV wieku siedziba biskupstw kościołów nestoriańskiego i jakobickiego. W 638 zostało opanowane przez Arabów, po praktycznym rozpadzie Kalifatu Abbasydów w IX w. miasto stało się stolicą założonego przez Kurda Baza (, trl. "Bāḏ", trb. "Baz") państwa Marwanidów. Amida została zajęta następnie w 1085 przez Turków seldżuckich, a później przez państwa Artukidów, Ajjubidów, Ilchanów, Mameluków, Ak Kojunlu i Safawidów. W latach 1058–1293 siedziba jakobickich patriarchów Antiochii. Od 1515 wchodziło w skład Imperium osmańskiego, stanowiąc bazę wojskową chroniącą granicę turecko-perską. W 1925 w okolicy doszło do rewolty Kurdów, stłumionej przez wojska tureckie – podczas pacyfikacji i późniejszych represji zabito od 40 do 250 tysięcy Kurdów.
W 2015 roku cytadela w Diyarbakır oraz krajobraz kulturowy ogrodów Hevsel zostały wpisane na listę światowego dziedzictwa UNESCO.

</doc>
<doc id="101215" url="https://pl.wikipedia.org/wiki?curid=101215" title="Eric Idle">
Eric Idle

Eric Idle (ur. 29 marca 1943 w South Shields) – brytyjski aktor i komik, członek grupy Monty Python.
Eric Idle oraz Terry Gilliam pozostali indywidualnościami nie włączającymi się w prace spółek autorskich Cleese-Chapman oraz Jones-Palin.
Idle studiował w University of Cambridge, kilka lat niżej od Cleese′a i Chapmana. Talent werbalny spowodował, że koledzy nadali mu miano mistrza puenty. Jest również autorem tekstów piosenek i gitarzystą. Umiejętności Idle′a ukierunkowały działalność „Pythonów” także w stronę tworzenia piosenek, ze sztandarowym utworem "Always Look on the Bright Side of Life".
Eric Idle użyczył swojego głosu czarodziejowi Merlinowi w filmie "Shrek Trzeci", czarodziejowi Rincewindowi w grze "Świat Dysku" II, a także zagrał główną rolę w filmie "Uciekające zakonnice". Z grupą tancerek stylizowanych na zakonnice wystąpił także w trakcie ceremonii zamknięcia Letnich Igrzysk Olimpijskich 2012 w Londynie (wykonując "Always Look on the Bright Side of Life") 12 sierpnia 2012.

</doc>
<doc id="101216" url="https://pl.wikipedia.org/wiki?curid=101216" title="Julian Knowle">
Julian Knowle

Julian Knowle (ur. 29 kwietnia 1974 w Lauterach) – austriacki tenisista, zwycięzca US Open 2007 w grze podwójnej, reprezentant w Pucharze Davisa, olimpijczyk z Pekinu (2008).
Kariera tenisowa.
Karierę zawodową Knowle rozpoczął w roku 1992, skupiając się głównie na grze podwójnej. Do jego najlepszych wyników singlowych należy zwycięstwo w roku 1999 w turnieju ATP Challenger Tour w Kioto. Dwa lata później wygrał imprezy ATP Challenger Tour w Grazu i Caracas, a w sezonie 2002 zwyciężył w Andrézieux-Bouthéon.
W grze podwójnej Austriak jest mistrzem wielkoszlemowego US Open z 2007 roku. Wspólnie z Simonem Aspelinem pokonał w finale Lukáša Dlouhego i Pavla Víznera 7:5, 6:4, a wcześniej wyeliminował m.in. Mike’a i Boba Bryanów oraz parę Jonatan Erlich–Andy Ram. Ponadto Knowle jest również finalistą Wimbledonu 2004, w roku 2004 w parze z Nenenadem Zimonjiciem. Mecz o tytuł przegrał z Jonasem Björkmanem i Toddem Woodbridgem 1:6, 4:6, 6:4, 4:6. W sezonie 2007 doszedł do finału Tennis Masters Cup, lecz wraz z Simonem Aspelinem przegrał pojedynek finałowy z Markiem Knowlesem i Danielem Nestorem 2:6, 3:6. Łącznie Knowle wygrał 19 turniejów rangi ATP World Tour oraz 25 razy był finalistą tych rozgrywek. Regularne występy zawodowe zakończył jesienią 2017 turniejem w Petersburgu. Pozostał obecny w rozgrywkach jako trener młodszego rodaka Dennisa Novaka oraz niemieckich deblistów Kevina Krawietza i Andreasa Miesa. Po nieudanych próbach w 2018 i 2019, kiedy musiał wycofywać się w ostatniej chwili z turniejów wskutek kontuzji, zdarzyło mu się kilkakrotnie wystąpić w turniejach na prawach zastępstwa: w lutym 2020 w Montpellier w parze z Novakiem, rok później w wielkoszlemowych Australian Open i French Open w parze odpowiednio z Lloydem Harrisem i Davidem Pelem (wszystkie występy zakończył na pierwszej rundzie).
Austriak w sezonie 2010 został finalistą gry mieszanej French Open, partnerując Jarosławie Szwiedowej.
W latach 2000–2010 był regularnym reprezentantem kraju w Pucharze Davisa, niemal wyłącznie w deblu (zagrał jeden mecz singlowy). Po raz ostatni zagrał w 2017 w parze z Jürgenem Melzerem, wygrywając mecz z Białorusinami Mirnym i Szyłą. Było to zarazem jego 400. zawodowe zwycięstwo w deblu. Łącznie rozegrał w reprezentacji pucharowej 25 meczów (12 wygrał, 13 przegrał).
W 2008 roku zagrał na igrzyskach olimpijskich w Pekinie w konkurencji gry podwójnej, z której odpadł w 2 rundzie startując w parze z Jürgenem Melzerem.
W rankingu gry pojedynczej Knowle najwyżej był na 86. miejscu (15 lipca 2002), a w klasyfikacji gry podwójnej na 6. pozycji (7 stycznia 2008).

</doc>
<doc id="101219" url="https://pl.wikipedia.org/wiki?curid=101219" title="Wyspiański">
Wyspiański



</doc>
<doc id="101221" url="https://pl.wikipedia.org/wiki?curid=101221" title="Ferie">
Ferie

Pojęcie ferie ma następujące znaczenia:
Poniżej przedstawiono terminy wakacji dla uczniów szkół podstawowych i szkół ponadpodstawowych (inne terminy dotyczą uczniów ostatnich klas maturalnych w szkołach ponadpodstawowych) w Polsce:

</doc>
<doc id="101222" url="https://pl.wikipedia.org/wiki?curid=101222" title="Feriae">
Feriae



</doc>
<doc id="101224" url="https://pl.wikipedia.org/wiki?curid=101224" title="Przelot Alcocka i Browna przez Atlantyk">
Przelot Alcocka i Browna przez Atlantyk

Przelot Alcocka i Browna przez Atlantyk () – pierwszy nieprzerwany przelot samolotu bez międzylądowania ponad Oceanem Atlantyckim, dokonany przez brytyjskich lotników Johna Alcocka i Arthura Whittena Browna z 14 na 15 czerwca 1919, samolotem Vickers Vimy.
Geneza.
Na początku rozwoju lotnictwa, jednym z wielkich wyzwań było pokonanie Oceanu Atlantyckiego i zapewnienie połączenia między Europą a Ameryką. W kwietniu 1913 brytyjska gazeta "Daily Mail" ogłosiła konkurs z nagrodą 10 000 funtów szterlingów dla pierwszego lotnika, który bez międzylądowania przeleci ponad oceanem. Stało się to możliwe dopiero na skutek przyspieszenia postępu technicznego w lotnictwie przez I wojnę światową. Pierwszym samolotem, który pokonał Atlantyk stała się amerykańska łódź latająca Curtiss NC-4, załogi pilota Alberta Cushinga Reada, który dokonał tego w maju 1919, jednakże kilkakrotnie wodował po drodze. 18 maja 1919 próbę nieprzerwanego przelotu nad Atlantykiem podjęli Harry Hawker i Kenneth Grieve samolotem Sopwith Atlantic, jednakże ich samolot wodował po drodze (lotnicy zostali uratowani i otrzymali nagrodę "Daily Mail" 5000 funtów za przelot 1000 mil).
Przelot Alcocka i Browna.
Pierwszą udaną próbę nieprzerwanego przelotu przez Atlantyk, samolotem o podwoziu lądowym, podjęło dwóch brytyjskich lotników, pilot kapitan John Alcock i nawigator porucznik Arthur Whitten Brown. W celu wykorzystania korzystniejszych wiatrów i skrócenia drogi nad oceanem postanowili dokonać przelotu z zachodu na wschód. Wykorzystali do tego zmodyfikowany dwusilnikowy bombowiec dalekiego zasięgu Vickers Vimy, który najpierw przetransportowano rozmontowany statkiem do Ameryki.
Alcock i Brown wystartowali z pola Lester’s Field koło St. John’s w Nowej Fundlandii w kierunku na wschód 14 czerwca 1919 o godzinie 13:45. Podczas lotu borykali się ze złymi warunkami atmosferycznymi: chmury i mgła utrudniały lot i nawigację, a po przeleceniu około ⅔ drogi, natknęli się na silny sztorm. Samolot Vimy miał przy tym odkrytą kabinę załogi, lotnicy walczyli z zimnem, deszczem i śniegiem. Dwukrotnie Alcockowi udawało się po utracie sterowności odzyskać kontrolę nad samolotem tuż nad powierzchnią oceanu. Lecąc w dalszej części nad chmurami, na wysokości 3300 metrów mieli problemy z oblodzeniem – Brown kilka razy musiał wręcz wchodzić na skrzydło samolotu i zeskrobywać lód z wlotów powietrza do silników nożem, co groziło mu w każdej chwili spadnięciem. Awaria generatora uczyniła bezużyteczną radiostację, w którą był wyposażony samolot.
Po 16 godzinach 28 minutach lotu, o 8:40 rano wylądowali w Irlandii w okolicy Clifden. Ponieważ jednak wybrana przez nich łąka okazała się trzęsawiskiem Galway, samolot skapotował przy lądowaniu. Lotnicy wyszli jednak cało. Łącznie nad wodą lotnicy lecieli przez 15 godzin 57 minut, pokonując 3040 km (1890 mil) ze średnią prędkością 190 km/h ("ówczesny nagłówek New York Times i część źródeł podaje odległość 1980 mil – 3186 km"). Dostarczyli też przy okazji lotu po raz pierwszy worek z pocztą lotniczą z USA do Wielkiej Brytanii.
Alcock i Brown po przelocie uznani zostali za bohaterów. Obaj zostali uszlachceni przez króla Jerzego V. Oprócz nagrody "Daily Mail" 10 000 funtów, otrzymali także 2000 gwinei z firmy "Ardath Tobacco Company" i 1000 funtów od Lawrence R. Phillipsa. Na lotnisku Heathrow w Londynie wzniesiono w 1954 pomnik na ich cześć, pomnik wzniesiono również w miejscu lądowania. Rekordowy samolot Vickers Vimy znajduje się w Muzeum Nauki w Londynie w dzielnicy South Kensington.
Przelot Alcocka i Browna został przyćmiony przez przelot Charlesa Lindbergha w 1927, którego błędnie się czasami uważa za pierwszego lotnika, który przeleciał ponad Atlantykiem. Przelot Lindbergha był jednak pierwszym przelotem samotnym, w dodatku łączącym główny ląd obu kontynentów, a nie wyspy.

</doc>
<doc id="101228" url="https://pl.wikipedia.org/wiki?curid=101228" title="Przymus Bonneya">
Przymus Bonneya

Przymus Bonneya to bardzo interesująca i złożona odmiana przymusu podwójnego, w którym obaj obrońcy stają w serii przymusów niejednoczesnych we wszystkich czterech kolorach.
 ♠ A D 10 2
 ♦ 3
 ♣ 3
 ♠ K W 7 ♠ 6 5 4 3
 ♥ A ♥ -
 ♦ - ♦ K D
 ♣ K D ♣ -
 ♠ 8
 ♥ K
 ♦ A 2
 ♣ A 2
Rozgrywający gra asa trefl i E zmuszony jest do odrzucenia pika (wyrzucenia kara od razu wyrabia lewę u rozgrywającego). Rozgrywający gra teraz asa karo i W staje w odmianie przymusu kaskadowego - jeżeli pozbędzie się trefla to zagranie forty w tym kolorze postawi go w ponownych przymusie, odrzucenie asa kier wyfortuje króla w tym kolorze i doprowadzi do następnego przymusu po zagraniu tej karty, wyrzucenie pika pozwoli rozgrywającemu na impas w tym kolorze i da mu 4 lewy pikowe.

</doc>
<doc id="101229" url="https://pl.wikipedia.org/wiki?curid=101229" title="KV (muzyka)">
KV (muzyka)

KV, "Köchelverzeichnis" – kompletny katalog dzieł Wolfganga Amadeusa Mozarta (1756–1791). Nazwa pochodzi od nazwiska badacza Ludwiga Rittera von Köchla, członka "Salzburg Mozarteum".
Ludwig von Köchel opublikował w 1862 Chronologisch-thematisches Verzeichnis sämtlicher Tonwerke Wolfgang Amadé Mozarts – chronologicznie i tematycznie ułożony rejestr dzieł Mozarta, znany jako KV – Köchel-Verzeichnis, czyli Katalog Köchla.
Katalog był pierwszym dziełem na taką skalę i z takimi podstawami naukowymi w tle.
Historia.
Köchel próbował ułożyć dzieła w porządku chronologicznym. Daty utworów powstałych w latach 1784–1791 Köchel zaczerpnął z katalogu prowadzonego przez kompozytora, jednakże daty utworów wcześniejszych musiał wywnioskować na podstawie innych dokumentów, analizy rękopisu lub analizy stylistycznej. Jednak po 1862 roku odnaleziono pewną liczbę tak rękopisów, jak i różnego rodzaju materiałów, w świetle których musiały nastąpić sprostowania katalogu.
Następne edycje, zwłaszcza trzecia, opracowana przez Alfreda Einsteina w 1937 roku, oraz szósta (i jak dotąd ostatnia), Franza Gieglinga, Gerda Sieversa i Alexandra Weinmanna (1964), zawierały wiele takich korekt. Aby jednak nie powodować przenumerowania całego katalogu (kolejność numeracji oznacza chronologię) i pozostawić maksymalnie wiele numerów nadanych przez Köchla kolejne edycje dodawały oznaczenia literowe do numerów.
Katalog Köchla zawierał przy każdym utworze numer. Dzieła Mozarta są do dzisiaj przywoływane za pomocą tych numerów, znanych jako "numery KV" ("K") – na przykład "Symfonia nr 41" (Symfonia "Jowiszowa") to KV 551.
Köchel zaklasyfikował dzieła Mozarta do 24 kategorii, które zostały wykorzystane przez Breitkopfa, gdy ten w latach 1877-1905 publikował pierwsze kompletne wydanie dzieł Mozarta (przedsięwzięcie ufundowane częściowo przez samego Köchla).
Katalog.
Poniższy katalog zawiera oryginalne oznaczenia nadane przez Köchla (w kolumnie "K1") oraz ostatnią ich wersję (kolumna "K6").

</doc>
<doc id="101230" url="https://pl.wikipedia.org/wiki?curid=101230" title="DV (muzyka)">
DV (muzyka)

DV ("Das Deutsch-Verzeichnis") - kompletny wykaz dzieł Franza Schuberta ułożonych w porządku chronologicznym.
Tylko część dzieł Schuberta została opublikowana za jego życia wraz z numeracją opusową. Muzykolodzy do swoich badań potrzebowali kompletnego katalogu, więc taki katalog "Franz Schubert – Thematic Catalogue of all his works in chronological order" ("Franz Schubert - Tematyczny katalog jego wszystkich dzieł w porządku chronologicznym") sporządził niemiecki muzykolog Otto Erich Deutsch i wydał po raz pierwszy w 1951 roku w języku angielskim.
Numery dzieł Schuberta zamieszczonych w tym katalogu zaczynają się literą D: na przykład "D 795" oznacza utwór znany też pod numerem Op. 25, czyli cykl pieśni "Piękna młynarka" ("Die schöne Müllerin").

</doc>
<doc id="101231" url="https://pl.wikipedia.org/wiki?curid=101231" title="Józef Haydn">
Józef Haydn



</doc>
<doc id="101233" url="https://pl.wikipedia.org/wiki?curid=101233" title="Reengineering">
Reengineering

Reengineering (ang. "re-engineering" lub "business process re-engineering")– koncepcja biznesowa polegająca na wprowadzaniu radykalnych zmian w procesach biznesowych. Celem zmian jest osiągnięcie maksymalnej efektywności organizacji oraz redukcja kosztów.
Koncepcja reengineeringu została przedstawiona po raz pierwszy przez Michaela M. Hammera w 1990 roku w artykule opublikowanym w „Harvard Business Review“. Wspólnie z Jamesem A. Champy w 1993 roku wydał książkę "Re-engineering the corporation: A manifesto for business revolution", która sprzedała się w ponad 2,5 mln egzemplarzy i była ponad rok na liście bestsellerów New York Times.
Reengineering nie podaje gotowych recept postępowania. Jest to metoda kosztowna, więc zmian należy dokonywać tylko wtedy, gdy wskazuje na to rachunek ekonomiczny.
Definicja.
Reengineering to fundamentalne przemyślenie od nowa i radykalne przeprojektowanie procesów w firmie, prowadzące do drastycznej (przełomowej) poprawy osiąganych wyników (np. koszty obsługi, obsługa klientów, szybkość).
Według Zbigniewa Martyniaka celem tej metody jest również aktualizacja potrzeb klientów.
Rozwinięcie definiowalnych pojęć:
Fazy reengineeringu.
Proces realizacji projektu przebiega według następujących faz:
Przyczyny niepowodzeń.
Stosunkowo niewielka liczba pełnych wdrożeń koncepcji, zakończyła się spektakularnym sukcesem. Jednak w firmach, w których się to udało, zanotowano radykalne, skokowe wzrosty efektywności działania. Przyjmuje się, że w zależności od rodzaju procesów, wdrażanie trwa około 2–3 lata.
Jako przyczyny nieudanych wdrożeń wymienia się:
Inne metody.
Inne metody wykorzystujące doskonalenie procesów:

</doc>
<doc id="101235" url="https://pl.wikipedia.org/wiki?curid=101235" title="Robert Adamson (fotograf)">
Robert Adamson (fotograf)

Robert Adamson (ur. 1821, zm. 1848) – szkocki pionier fotografii.
John Adamson, starszy brat Roberta i naukowiec David Brewster eksperymentowali nad kalotypią – metodą wykonywania zdjęć, opracowaną przez Brytyjczyka Williama Foxa Talbota. Kalotypia była wówczas techniką mniej popularną od dagerotypu. Obie metody różniły się nie tylko procesami chemicznymi, na których się opierały, podłożem, na którym powstawało zdjęcie (kalotypia na papierze, dagerotyp na metalowej płytce), ale i finalnym wyrazem fotografii – dagerotypy cechowały się bardzo dużą szczegółowością, podczas gdy odbitki kalotypowe były bardziej malarskie i pozbawione detali. Brewester korespondował z Talbotem, który chciał, aby ktoś w Szkocji zajął się wykonywaniem zdjęć jego metodą i stał się tym samym konkurencją dla dagerotypistów. Brewester i John Adamson nauczyli kalotypii Roberta Adamsona, który w maju 1843 roku został pierwszym profesjonalnym kalotypistą w Edynburgu.
18 maja 1843 w Edynburgu doszło do podpisania deklaracji niezależności Wolnego Kościoła Szkocji. Obecny przy tym wydarzeniu malarz-pejzażysta David Octavius Hill (1802-1870) postanowił upamiętnić je i wykonać zbiorowy portret 474 osób, które podpisały się pod deklaracją. Brewster, który przypuszczał, że wykonanie szkiców setek postaci, jest zadaniem trudnym do realizacji, zaproponował Hillowi współpracę z Robertem Adamsonem. W efekcie podstawą obrazu miały być fotografie pojedynczych osób. Adamson i Hill pracowali w studiu lub na wolnym powietrzu, ustawiając modeli na tle kilku mebli. Hill zajmował się stroną artystyczną przedsięwzięcia i ustawiał fotografowanych, a Adamson zajmował się obsługą aparatu i wywoływaniem zdjęć. Swoje zadanie Hill i Adamson ukończyli pod koniec 1843. Wykonane przez nich portrety cechują się bogatymi efektami światłocieniowymi i walorami malarskimi przy jednoczesnym zachowaniu wrażenia naturalności. Akwarelista John Harden porównał jest do dzieł Rembrandta.
Hill i Adamson stworzyli zgrany duet. Dzięki znajomościom Hilla, Adamson w swoim studiu fotografował przedstawicieli wyższych sfer Edynburga. W 1844 zapowiedzieli wydanie kilku publikacji ze swoimi fotografiami: "The Fishermen and Women of the Firth of Forth", "Highland Character and Costume", "Architectural Structures of Edinburgh", "Architectural Structures of Glasgow, &amp; c.", "Old Castles, Abbeys,&amp; c. in Scotland" i "Portraits of Distinguished Scotchmen". Choć ostatecznie tytuły te nigdy nie zostały opublikowane, Hill i Adamson rozpoczęli wykonywanie zdjęć do nich. W latach 1843-45 zrobili ok. 130 fotografii rybaków z Newhaven, które uważane są jedno z ich szczytowych osiągnięć. Było to zarazem jedno z najwcześniejszych wykorzystań fotografii w celach społeczno-dokumentacyjnych. Adamson i Hill wykonywali także zdjęcia o charakterze pejzażowymi oraz fotografowali inscenizowane scenki.
Ich działalność przerwała śmierć Adamsona w styczniu 1848. Dalsza działalność Hilla była mniej owocna i ich dorobek popadł w zapomnienie. W latach 90. XIX wieku fotograf J. Craig Annan wykonał na bazie zdjęć Hilla i Adamsona heliograwiury, które następnie poddawał ocenie różnych artystów. Pozytywnie wypowiedział się o nich James Whistler. W 1905 i 1912 Alfred Stieglitz zamieścił je w swoim piśmie „Camera Work”. Do dalszej popularyzacji dorobku Hilla i Adamsona przyczyniła się ich monografia autorstwa Heinricha Schwarza, opublikowana w 1931

</doc>
<doc id="101238" url="https://pl.wikipedia.org/wiki?curid=101238" title="Ludwik Bittner">
Ludwik Bittner

Ludwik Bittner, ps. „Baza”, „Dunio”, „Halka”, „Rot”, „Tarnowski” (ur. 24 kwietnia 1892 w Stanisławowie, zm. 24 stycznia 1960 w Warszawie) – generał brygady Wojska Polskiego, komendant Okręgu Lublin Armii Krajowej (1941–1943), w czasie akcji „Burza” dowódca 9 Podlaskiej Dywizji Piechoty AK. Po 1957 działacz ZBoWiD.
Życiorys.
Był synem Ludwika Jana, pracownika kolei, i Marii z Drozdowskich. Uczył się w szkole realnej we Lwowie i Stanisławowie, gdzie w 1911 otrzymał świadectwo dojrzałości. W latach 1911–1914 studiował malarstwo w Akademii Sztuk Pięknych w Krakowie. Od 1914 studiował również filozofię na Uniwersytecie Jagiellońskim.
Od 1911 w Związku Walki Czynnej, od 1912 w Związku Strzeleckim. Od sierpnia 1914 do lipca 1917 pełnił służbę w Legionach Polskich. Był oficerem 2 pułku piechoty. Od 1917 w Polskiej Sile Zbrojnej.
Od grudnia 1918 był dowódcą batalionu zapasowego 34 pułku piechoty. Od czerwca do sierpnia 1920 kierował Sekcją Piechoty w Departamencie I Broni Głównych i Wojsk Taborowych Ministerstwa Spraw Wojskowych. W sierpniu 1920 objął dowództwo 34 pułku piechoty w Białej Podlaskiej. 16 marca 1927 został mianowany pułkownikiem ze starszeństwem z 1 stycznia 1927 i 20. lokatą w korpusie oficerów piechoty. 24 maja 1930 został mianowany dowódcą piechoty dywizyjnej 5 Dywizji Piechoty we Lwowie. W listopadzie 1938 mianowany został II zastępcą dowódcy Korpusu Ochrony Pogranicza, gen. bryg. Jana Kruszewskiego, a 31 sierpnia 1939 zastępcą dowódcy KOP, gen. bryg. Wilhelma Orlik-Rückemanna. Po agresji ZSRR na Polskę został 17 września zastępcą dowódcy Zgrupowania KOP gen. Wilhelma Orlik-Rückemanna, które walczyło z Armią Czerwoną pod Szackiem i Wytycznem. 1 października po rozwiązaniu zgrupowania wszedł do kierownictwa konspiracyjnej organizacji „Tajny KOP”.
Od października 1939 w Służbie Zwycięstwu Polski, następnie w ZWZ i Armii Krajowej, m.in. 1941–1943 komendant Okręgu Lublin AK. Naczelny Wódz mianował go generałem brygady ze starszeństwem z 20 marca 1943 w korpusie generałów. Był m.in. pełnomocnikiem ds. scalenia Batalionów Chłopskich z Armią Krajową. W okresie akcji „Burza” dowódca 9 Podlaskiej Dywizji Piechoty AK. Wraz z oddziałami Armii Czerwonej jego dywizja wyzwoliła Białą Podlaską, Międzyrzec i Łuków.
14 sierpnia 1944 został aresztowany przez NKWD i osadzony w obozie na Majdanku, a następnie w obozie NKWD w Rembertowie skąd został wywieziony do Charkowa. W styczniu 1946 skierowany do obozu NKWD nr 178 w Diagilewie. Uczestniczył w głodówce protestacyjnej przeciwko bezprawnemu przetrzymywaniu obywateli polskich w ZSRR. Następnie przebywał w łagrze Skupina pod Moskwą, skąd zwolniono go w listopadzie 1947. Po powrocie do kraju zamieszkał w Warszawie. Został dozorcą w Biurze Odbudowy Stolicy. W 1957 przeszedł na emeryturę.
W listopadzie 1957 został wiceprzewodniczącym Głównej Komisji Weryfikacyjnej ZBoWiD, a we wrześniu 1959 wiceprezesem Rady Naczelnej ZBoWiD.
Pochowany na Cmentarzu Wojskowym na Powązkach w Warszawie (kwatera A 24-11-16).
Rodzina.
Żonaty z Anielą Haliną z Rychłowskich. Ich syn Sławomir Maciej Bittner, ps. "Maciek", żołnierz II Odcinka „Wachlarza”, został najprawdopodobniej rozstrzelany 28 lutego 1944 w ruinach getta warszawskiego.

</doc>
<doc id="101239" url="https://pl.wikipedia.org/wiki?curid=101239" title="Carmina Burana">
Carmina Burana



</doc>
<doc id="101242" url="https://pl.wikipedia.org/wiki?curid=101242" title="Rigoletto">
Rigoletto

Rigoletto – opera w trzech aktach. Libretto napisał Francesco Maria Piave na podstawie dramatu "Król się bawi" autorstwa Victora Hugo. Muzykę do niej skomponował Giuseppe Verdi. Początkowo opera miała być zatytułowana „Klątwa”, dopiero potem Verdi zmienił tytuł na „Rigoletto”. Prapremiera odbyła się w weneckim Gran Teatro La Fenice w 1851 roku.
Historia utworu.
Opera powstała na zamówienie dyrekcji Teatro la Fenice w Wenecji. Libretto zostało opracowane na podstawie dramatu Victora Hugo pt. "Król się bawi". Prapremiera odbyła się w Wenecji 11 marca 1851 r. Premiera polska miała miejsce w Warszawie w roku 1853.
Treść.
Akt I.
Scena 1. W pałacu księcia Mantui odbywa się bal. W rozmowie księcia z dworzanami oraz śpiewanej przezeń pełnej temperamentu balladzie ("Questa o quella") rysuje się charakter tego pozbawionego skrupułów młodzieńca, żądnego jedynie rozkoszy i uciech życia. Niedawno książę uwiódł córkę hrabiego Monterone, a teraz wpadła mu w oko piękna hrabina Ceprano. Błazen książęcy, znienawidzony przez wszystkich pokraczny garbus Rigoletto, wyśmiewa publicznie hrabiego Ceprano i doradza księciu, aby dla uniknięcia kłopotów kazał go po prostu uwięzić i zabić. Hrabia pragnie się zemścić i w tym celu proponuje dworzanom, aby porwać dla księcia młodą i piękną dziewczynę mieszkającą w ustronnym domku, do którego co wieczór potajemnie podąża Rigoletto. Ceprano sądzi, iż dziewczyna jest kochanką błazna. Atmosferę balu mąci groźny głos starego hrabiego Monterone, który w majestatycznej postawie staje przed księciem, żądając odeń satysfakcji za uwiedzenie córki. Rigoletto wydrwiwa również jego, czym oburzony starzec rzuca na błazna i jego pana straszliwe przekleństwo. Książę każe uwięzić zuchwalca, lecz słowa hrabiego wstrząsnęły nieczułym dotąd sercem Rigoletta, budząc w nim lęk i przeczucie bliskiego nieszczęścia.
Scena 2. Późnym wieczorem Rigoletto wraca do swego domu. Wciąż dźwięczą mu w uszach straszne słowa przekleństwa. Najemny morderca Sparafucile pragnie ofiarować mu swe usługi, Rigoletto jednak odrzuca propozycję. Czyż jego język – ostry język błazna – nie jest równie dobrą bronią jak żelazo zbója? Lecz po chwili w duszy jego znów budzi się uczucie grozy i lęku (monolog "Pari siamo"). Źródłem trosk i niepokojów błazna jest ukochana córka Gilda, którą kryje przed ludźmi, strzegąc jak skarbu i nie pozwalając ani na chwilę oddalić się od domu, chyba tylko w niedzielę do kościoła. Nie wie, że te niedzielne wędrówki wystarczyły, by dziewczę pokochało nieznanego młodzieńca.
Rigoletto, słysząc jakieś kroki za murem, wybiega zaniepokojony na ulicę. Tymczasem, przez uchyloną furtkę wślizguje się ukradkiem... książę w stroju mieszczańskim. To on właśnie wzbudził miłość w sercu Gildy, a teraz dowiaduje się ze zdumieniem, że jest ona córką błazna. Po odejściu Rigoletta książę przedstawia się Gildzie jako ubogi student i wyznaje jej miłość. Gładkie słowa łatwo znajdują drogę do serca zakochanej dziewczyny. Gilda żegna się z ukochanym i pełna wzruszenia pieści się dźwiękiem jego imienia (aria "Caro nome"). Lecz oto na ulicy pojawiają się jakieś cienie. To dworzanie księcia przybyli wykonać swój plan. Pomaga im sam Rigoletto, przekonany, że idzie o hrabinę Ceprano, której pałac znajduje się naprzeciwko jego domu. Pozwala więc zakryć sobie twarz maską i sam trzyma drabiny. Dopiero gdy z oddali dobiega go rozpaczliwy krzyk porwanej Gildy, spostrzega, że padł ofiarą podstępu.
Akt II.
Książę nie wie jeszcze o niespodziance, jaką mu zgotowali dworzanie. Przekonawszy się o zniknięciu Gildy, zastanawia się, kto ośmielił się ją porwać i pragnie ukarać zuchwalca; ogarnia go żal na myśl o smutnym losie dziewczęcia (aria "Parmi veder le lagrime"). Jednak szlachetne uczucia na krótko zagościły w sercu księcia. Gdy dworzanie z humorem opisują mu scenę porwania i donoszą, iż rzekoma kochanka Rigoletta znajduje się w pałacu, ogarnięty namiętnością książę spieszy do swej ofiary. Tymczasem przybywa do pałacu Rigoletto. Śpiewa błahą piosenkę ("La ra, la ra") i pod maską błazeńskiego dowcipu ukrywa swą troskę, ale szuka wszędzie śladów obecności Gildy. Dworzanie jednak nie dopuszczają go do pokojów książęcych. Błazen tak długo szydził z nich, więc teraz mogą nareszcie do woli naigrawać się z jego rozpaczy i poniżenia. Wiadomość, że Gilda nie jest kochanką Rigoletta, lecz jego córką, na chwilę tylko wstrząsa ich sumieniami. Daremnie nieszczęsny ojciec usiłuje groźbami, to znów pokornym błaganiem poruszyć ich serca (aria "Cortigiani!").
Wtem otwierają się drzwi książęcej komnaty i wybiega z nich Gilda. Groźna postawa Rigoletta każe dworzanom opuścić salę, zaś dziewczę tuląc się do kolan ojca opowiada mu historię swej miłości oraz scenę porwania (aria "Tutte le feste al tempio"). Wstyd nie pozwala jej dokończyć opowieści, lecz Rigoletto rozumie już wszystko i w sercu jego wzbiera wściekły gniew. W tym momencie przechodzi przez salę prowadzony do więzienia stary hrabia Monterone, który ubolewa, iż daremnie rzucał przekleństwo, bowiem nikt nie pomści jego hańby. Słysząc to Rigoletto, w uniesieniu obiecuje okrutnie zemścić się za niego i za siebie, intonuje pełną pasji, żywiołową pieśń zemsty. Gilda, w której sercu nie wygasła jeszcze miłość do księcia, prosi ojca by porzucił swój zamiar, lecz Rigoletto jest nieubłagany; uwodziciel jego córki musi zginąć (duet "Si, vendetta").
Akt III.
W domu Sparafucila przebrany książę zaleca się do siostry bandyty, pięknej Maddaleny. Racząc się winem, śpiewa słynną pieśń o zmienności serc kobiecych ("La donna è mobile") i nie przeczuwa, że grozi mu śmierć, Rigoletto bowiem zapłacił Sparafucilowi 20 skudów w zamian za zgładzenie zalotnika Maddaleny. Teraz przyprowadził tu Rigoletto również i Gildę, chcąc by zrozumiała, że książę nie jest wart miłości. Głosy obu par: księcia i Maddaleny oraz Rigoletta i Gildy łączą się w mistrzowskim kwartecie ("Bella figlia dell'amore"). Rigoletto oddala się, nakazując Gildzie, by w męskim przebraniu podążyła spiesznie do Werony. Tymczasem upojony winem i pieszczotami książę kładzie się spać w pokoiku na piętrze.
Na dworze wybucha burza. Tę chwilę uważa Sparafucile za odpowiednią dla dokonania zabójstwa. Maddalena jednak, której spodobał się przystojny młodzieniec, prosi brata by darował mu życie. Sparafucile chce wypełnić sumiennie to, za co mu zapłacono, ale po pewnym wahaniu wyraża zgodę, pod warunkiem, że znajdzie się kogoś, kogo by mógł zabić zamiast księcia. Słysząc to, Gilda postanawia poświęcić się za ukochanego: udając podróżnego, puka do drzwi i wchodzi do wnętrza. Pojawia się Rigoletto i otrzymuje od Sparafucila worek z ciałem zamordowanej ofiary. W jego sercu wzbiera dzikie uczucie triumfu. Lecz oto dobiega go wesoły śpiew księcia. Przerażony Rigoletto rozpruwa worek i w bladym świetle księżyca poznaje... twarz Gildy. Konając, wyznaje ona ojcu, co uczyniła i dlaczego. Ból Rigoletta nie jest w stanie zatrzymać jej gasnącego życia (duet "Lassu in cielo"). "Spełniło się przekleństwo!" – krzyczy zrozpaczony Rigoletto i pada bez zmysłów na ziemię obok martwego ciała córki.

</doc>
<doc id="101243" url="https://pl.wikipedia.org/wiki?curid=101243" title="Terry Gilliam">
Terry Gilliam

Terence Vance „Terry” Gilliam (ur. 22 listopada 1940 w Minneapolis) – amerykańsko-brytyjski scenarzysta, reżyser filmowy, animator, aktor, członek zespołu komediowego Monty Python. Laureat BAFTA Fellowship (2009). Nominowany do Oscara za najlepszy scenariusz oryginalny i Złotego Globu dla najlepszego reżysera. 
Początek kariery Terry’ego Gilliama łączy się z twórczością w "Latającym cyrku Monty Pythona", gdzie tworzył krótkie animacje będące kolażem różnego typu dzieł malarskich, fotografii i własnych prostych grafik. Okazjonalnie brał także udział w skeczach Monty Pythona jako aktor. Wraz z członkami Monty Pythona podejmował się także reżyserowania filmów fabularnych.
Później wyreżyserował m.in. filmy: "Bandyci czasu" (1981), "Brazil" (1985), "Fisher King" (1991), "12 małp" (1995) oraz "Las Vegas Parano" (1998). Jako jedyny z grupy Monty Python nie urodził się w Anglii, jednak otrzymał obywatelstwo brytyjskie w 1968.
Życiorys.
Urodził się w Minneapolis w Minnesocie, jako syn Beatrice (z domu Vance) i Jamesa Halla Gilliama, stolarza, który był podróżnym sprzedawcą kawy Folgers. Dzieciństwo spędził w pobliskim Medicine Lake. Jego talent do rysowania został po raz pierwszy zauważony po szkolnej wycieczce do zoo. Cała rodzina przeniosła się do Panorama City w Kalifornii w 1952 z powodu zapalenia płuc siostry Gilliama. W 1958 ukończył Birmingham High School w Van Nuys, gdzie został wybrany przewodniczącym klasy. Podczas studiów odkrył magazyn „Mad”, wydawany przez Harveya Kurtzmana, co wpłynęło na jego późniejszą twórczość. Uczęszczał do Occidental College w Eagle Rock w hrabstwie Los Angeles, początkowo studiując fizykę, później zastępując ją sztukami pięknymi, kończąc jednak politologię w 1962. Współtworzył uczelniany magazyn „Fang” (stał się jego wydawcą) będący hołdem dla Kurtzmana, któremu zresztą wysyłał kopie magazynu. Będąc wciąż w college’u stał się członkiem bractwa Sigma Alpha Epsilon. Po ukończeniu szkoły pracował w agencji reklamowej zanim Kurtzman nie zaoferował mu pracy w magazynie „Help!”.
W 1973 ożenił się z brytyjską charakteryzatorką i projektantką Maggie Weston, która pracowała nad odcinkami "Latającego Cyrku Monthy Pythona", w wielu filmach Pythona i produkcjach Gilliama aż do filmu "Przygody barona Munchausena" (1988).
W 1968 otrzymał obywatelstwo brytyjskie posiadał je wraz z amerykańskim przez następne 38 lat. W styczniu 2006 zrzekł się obywatelstwa amerykańskiego. W wywiadzie dla „Der Tagesspiegel” opisał to jako protest przeciwko prezydentowi George’owi W. Bushowi, a we wcześniejszym wywiadzie dla Onion AV Club, oznajmił, że było to również spowodowane zamiarem odciążenia rodziny z dodatkowej odpowiedzialności podatkowej.
W 2009 wraz z Emilią Fox i Gretą Scacchi wziął udział w akcji Międzynarodowej Unii Ochrony Przyrody - ochrony ryb w wodach europejskich.
Kariera artystyczna.
Animacja.
Terry Gilliam rozpoczął karierę jako animator i rysownik komiksów. W jednym z jego wczesnych opowiadań komiksowych dla Help! wystąpił członek grupy Python, John Cleese. Po upadku Help! wyjechał do Europy, co żartobliwie oznajmił na łamach ostatniego numeru „przenoszę się do europejskiej filii” magazynu, która oczywiście nie istniała. Będąc już w Anglii zaanimował "Prosimy nie regulować odbiorników", w którym wystąpili członkowie grupy Monty Python: Eric Idle, Terry Jones i Michael Palin.
Monty Python.
Gilliam uczestniczył w Latającym Cyrku Monty Pythona od momentu jego powstania, początkowo wyłącznie jako animator (w napisach końcowych wymieniany był poza pozostałą piątką), lecz później jako stuprocentowy członek grupy. Jego animacje łączyły skecze w całość oraz definiowały język wizualny grupy. Surrealistyczne animacje Gilliama miały charakterystyczny, chwytliwy styl, miksujący jego własną twórczość, charakteryzującą się miękkim gradientem oraz dziwnymi, okrągłymi kształtami, w otoczeniu ruchomych antycznych wycinanek fotografii, prawdopodobnie z ery wiktoriańskiej.
Poza tworzeniem animacji, występował również w kilku skeczach, rzadko dostając główne role i godząc się na swój mniejszy udział. Jednak ma na swoim koncie wystąpienia w takich rolach, jak Cardinal Fang z Hiszpańskiej Inkwizycji i Krzycząca Królowa w narzucie i masce śpiewająca „Ding dong merrily on high”. Często grał role, których nikt nie chciał przyjąć (głównie z powodu mocnej charakteryzacji lub konieczności noszenia niewygodnych kostiumów) takich, jak powtarzający się rycerz w zbroi, który kończy skecz, wchodząc i uderzając jednego z pozostałych postaci w głowę gumowym kurczakiem i kilka małych ról w filmach takich, jak Patsy w "Świętym Graalu" (który wyreżyserował z Terrym Jonesem, gdzie odpowiedzialny był za fotografię, a Jones nadzorował wystąpienia aktorów) oraz więźniem w "Żywocie Briana".
Reżyseria.
Wraz ze stopniowym zrywaniem z grupą Pythona pomiędzy "Żywotem Briana" w 1979 i "Sensem życia" w 1982, Gilliam zaczął zajmować się reżyserią i pisaniem scenariuszy filmowych, opierając to na swoim doświadczeniu wyniesionym z uczestnictwa przy kręceniu "Świętego Graala". Gilliam myślał o swoich filmach jako o trylogiach, począwszy od "Bandytów czasu" w 1981 r. 
Lata 80. to czas kiedy powstała „Trilogy of Imagination” o „dziejach człowieka”: "Bandyci czasu" (1981), "Brazil" (1985) i "Przygody barona Munchausena" (1988)). Była to trylogia o „szaleństwie naszego niezdarnie zarządzanego społeczeństwa i pragnieniu ucieczki, nie zważając na żadne przeciwności” ("craziness of our awkwardly ordered society and the desire to escape it though whatever means possible"). Wszystkie trzy filmy skupiają się na tych zmaganiach i próbach ucieczki dzięki wyobraźni: "Bandyci czasu" - oczami dziecka, "Brazil" - oczami trzydziestokilkuletniego mężczyzny, "Munchausen" - oczami starego człowieka.
W latach 90. wyreżyserował „Trylogy of Americana”. Składają się na nią "The Fisher King" (1991), "12 małp" (1995) i "Las Vegas Parano" (1998) powstałe na bazie scenariusza innej osoby, odegrane na północnoamerykańskiej ziemi, wciąż będące surrealistycznymi, jednak posiadającymi mniej fantastycznych wątków niż jego poprzednia trylogia.
Zasiadał w jury konkursu głównego na 54. MFF w Cannes (2001).

</doc>
<doc id="101245" url="https://pl.wikipedia.org/wiki?curid=101245" title="Fryderyki 2002">
Fryderyki 2002

Fryderyki 2002 – dziewiąta edycja polskiego plebiscytu muzycznego Fryderyki, organizowanego przez Akademię Fonograficzną (powołaną przez Związek Producentów Audio-Video) w celu nagrodzenia dokonań przemysłu muzycznego za rok 2002. Ceremonia wręczenia nagród odbyła się 1 kwietnia 2003 w Traffic Clubie w Warszawie. Galę poprowadził dziennikarz Hirek Wrona. Jej emisja, z uwagi na brak zainteresowania stacji telewizyjnych, odbyła się tylko w Internecie. Podczas imprezy wystąpili na żywo DJ Adamus i DJ Kostek.

</doc>
<doc id="101246" url="https://pl.wikipedia.org/wiki?curid=101246" title="Owady bezskrzydłe">
Owady bezskrzydłe

Owady bezskrzydłe (Apterygota) – jedna z dwóch tradycyjnie wyróżnianych podgromad owadów. Obejmuje lądowe i wodne gatunki nieposiadające skrzydeł, podobnie jak ich przodkowie (pierwotnie bezskrzydłe). Najstarsze ślady kopalne pochodzą z okresu ok. 400 mln lat temu.
Badania genetyczne wskazują na to, że tradycyjnie rozumiane Apterygota są taksonem parafiletycznym. W związku z tym, dla zapewnienia monofiletyzmu, podzielono ją na kilka grup, z których część przestano zaliczać do owadów (Insecta), a zaliczono tylko do sześcionogów (Hexapoda).
Opis.
Szeroko rozprzestrzenione, małe owady o miękkim ciele, o zmiennej liczbie (6-12) segmentów odwłoka. Odwłok zwykle zaopatrzony w parzyste przydatki (odnóża szczątkowe, narządy czepne lub skoczne). Rozdzielnopłciowe. Aparat gębowy typu gryzącego u większości gatunków. Preferują miejsca wilgotne i ciemne, w glebie, ściółce, pod korą drzew, a także w pomieszczeniach ludzkich. Żywią się próchnicą i rozkładającymi się szczątkami roślinnymi. Przechodzą rozwój prosty bez przeobrażenia lub metamorfozę szczątkową. 
Rzędy.
Tradycyjnie do owadów bezskrzydłych zaliczane są też skoczogonki, pierwogonki oraz widłogonki, obecnie traktowane jako odrębne gromady stawonogów.

</doc>
<doc id="101247" url="https://pl.wikipedia.org/wiki?curid=101247" title="Nylony">
Nylony

Nylony – wytrzymałe i wodoodporne tkaniny wytwarzane z nylonu. W handlu przy nazwie tkaniny występują dodatkowe oznaczenia opisujące liczbę włókien na 1 cal2. Większa liczba włókien przekłada się na większą wytrzymałość tkaniny.
Rodzaje nylonów.
Najczęściej spotykane nylony:
W handlu często nylon 840D i 1680D jest dodatkowo nazywany balistycznym.

</doc>
<doc id="101248" url="https://pl.wikipedia.org/wiki?curid=101248" title="Hermann Dörnemann">
Hermann Dörnemann

Hermann Dörnemann (ur. 27 maja 1893 w Essen, zm. 2 marca 2005 w Düsseldorfie) – Niemiec, znany z długowieczności.
Życiorys.
Był najmłodszym z ośmiorga rodzeństwa. Pracował jako inżynier elektronik, przeszedł na emeryturę w 1959. Służył w armii w okresie I wojny światowej i był ranny w ramię. Owdowiał w 1984, przez ostatnie lata życia mieszkał z córką Ritą i zięciem w Düsseldorfie; oprócz córki miał również syna, zmarłego w 2002.
We wrześniu 2004 przypadł mu tytuł najstarszego mieszkańca Niemiec, po śmierci (28 września) Liny Zimmer ze Stuttgartu. Od 19 listopada 2004 uważany był przez "Księgę Rekordów Guinnessa" za najstarszego żyjącego mężczyznę na świecie. Był niemal 3 lata młodszy od swojego poprzednika, Amerykanina Freda Hale’a, a także najstarszej osoby na świecie, Holenderki Hendrikje van Andel-Schipper. W oficjalnym wykazie najstarszych osób na świecie (obejmującym tych, którzy ukończyli 110 lat, prowadzonym przez amerykańską "Gerontology Reserach Group") na 61 nazwisk tylko 4 to mężczyźni. W tym gronie Hermann Dörnemann zajmował miejsce nr 27 (stan na listopad 2004).
Kolejne badania wykazały, że prawdopodobnie niemiecki inżynier został przedwcześnie określony mianem „najstarszego mężczyzny”. W grudniu 2004 weryfikowane były zgłoszenia dwóch starszych weteranów I wojny, Portorykańczyka Emiliano Mercado del Toro (ur. 21 sierpnia 1891) oraz Amerykanina Mosesa Hardy’ego (ur. 6 stycznia 1893). Po uznaniu tych zgłoszeń w styczniu 2005 Dörnemann pozostał najstarszym weteranem I wojny, walczącym po stronie państw centralnych. Zmarł na początku marca 2005 w wieku 111 lat i 279 dni, ustanawiając tym samym rekord długości życia mężczyzny w Niemczech; w chwili śmierci na liście "Gerontology Research Group" figurował na pozycji nr 22 w gronie najstarszych osób na świecie.
Wymienione wyżej osoby nie muszą być faktycznymi rekordzistami długości życia; są one najstarszymi spośród tych, których data urodzenia nie budzi wątpliwości.

</doc>
<doc id="101249" url="https://pl.wikipedia.org/wiki?curid=101249" title="Benchmarking">
Benchmarking

Benchmarking (badania porównawcze lub analiza porównawcza) – praktyka stosowana w zarządzaniu, polegająca na porównywaniu procesów i praktyk stosowanych przez własne przedsiębiorstwo, ze stosowanymi w przedsiębiorstwach uważanych za najlepsze w analizowanej dziedzinie. Wynik takiej analizy służy jako podstawa doskonalenia. Jest to praktyczna realizacja przysłowia: „trzeba się uczyć na błędach, ale lepiej uczyć się na błędach cudzych, niż na swoich”.
Opis procesu.
Benchmarking nie jest zwykłym naśladownictwem, nie polega na podpatrzeniu sposobu pracy innych, aby postępować tak samo. To wykrywanie czynników, które sprawiają, że analizowany proces jest wykonywany efektywnie, a następnie wskazanie podobnych możliwości we własnym przedsiębiorstwie. To uczenie się i twórcze adaptowanie najlepszych praktyk ("the best practices").
W biznesie, przeprowadzenie badań porównawczych może być wymagane do przeprowadzenia określonych działań, między innymi sporządzania dokumentacji cen transferowych.
Benchmarking stosuje się także w sferze polityki publicznej.
Za najważniejsze dla skuteczności benchmarkingu uznaje się:
Typowe fazy procesu benchmarkingu
Typowe fazy procesu według Brilmana
Rodzaje benchmarkingu

</doc>
<doc id="101250" url="https://pl.wikipedia.org/wiki?curid=101250" title="Skoczogonki">
Skoczogonki

Skoczogonki (Collembola) – gromada, podgromada lub rząd stawonogów z grupy sześcionogów. Do 2019 roku opisano ich 9394 gatunków, z których w Polsce stwierdzono około 470. Rzeczywista różnorodność tej grupy jest jednak zdecydowanie większa, może nawet przekraczać 50 tysięcy gatunków.
Budowa i biologia.
Skoczogonki występują w środowisku wodnym i lądowym. Nie mają skrzydeł (pierwotnie bezskrzydłe). Wydłużone ciało o różnorodnym ubarwieniu, długości kilku milimetrów, zwykle bez oczu, czułki 4-6-członowe i 6-segmentowy odwłok. Aparat gębowy gryzący lub kłująco-ssący. Gatunki skaczące posiadają na odwłoku tzw. widełki skokowe i hamowidło. Pierwszy segment odwłokowy jest zaopatrzony na stronie brzusznej w rurkowatą przysadkę, zwaną cewką brzuszną. Może ona nabrzmiewać na wierzchołku i służyć jako przylga dla przytwierdzenia się do podłoża. Brak wieloczłonowych przysadek odwłokowych, zamiast nich czasami są krótkie, pazurkowate wyrostki na wierzchołku odwłoka. Gatunki nieskaczące są pozbawione widełek i zaszczepki, czyli hamowidła.
Stopy są 1-członowe. Rozwój przebiega bez przeobrażenia.
Występują licznie w różnych wilgotnych środowiskach, we wszystkich typach gleb, ściółce leśnej, mchu, a nawet na śniegu. Odżywiają się martwą materią organiczną lub roślinami, przyczyniając się do rozwoju mikroflory glebowej. Wiele gatunków jest szkodnikami upraw szklarniowych.
Skamieniałości najstarszego znanego skoczogonka ("Rhyniella precursor") znalezione zostały w dolnodewońskim stanowisku paleontologicznym Rhynie Chert w Szkocji.
Systematyka.
Pozycja wśród sześcionogów.
Ranga.
W zależności od przyjętej systematyki skoczogonkom nadaje się różną rangę. W tradycyjnych systemach włączano skoczogonki w obręb owadów do podgromady owadów pierwotnie bezskrzydłych i wówczas miały one rangę rzędu. Ewentualnie nadawano owadom bezskrzydłym wyższą rangę, a skoczogonki umieszczano w monotypowej podgromadzie Oligoentomata w ich obrębie. Późniejsze prace wykazały parafiletyzm tak definiowanych owadów bezskrzydłych, a skoczogonki wraz z widłogonkami i pierwogonkami zaczęto umieszczać w grupie skrytoszczękich. Grupie tej bardziej tradycyjnie nadawano rangę podgromady w obrębie owadów (wówczas skoczogonki miały rangę rzędu) lub rangę gromady w obrębie sześcionogów (wówczas skoczogonkom daje się rangę rzędu lub podgromady). Wśród współczesnych systematyków dominuje jednak nadawanie skoczogonkom rangi gromady w obrębie podtypu sześcionogów. Ma to związek z faktem, że skrytoszczękie mogą być taksonem parafiletycznym, w szczególności część analiz filogenetycznych rozpoznaje widłogonki jako bliższe owadom niż skoczogonkom i pierwogonkom.
Filogeneza.
Relacje pokrewieństwa pomiędzy poszczególnymi gromadami sześcionogów nie zostały jednoznacznie rozpracowane. Współczesne molekularne analizy filogenetyczne wskazują na jedną z dwóch opcji. Według pierwszej skoczogonki są grupą siostrzaną dla kladu obejmującego pierwogonki i widłogonki i wraz z nimi formują klad skrytoszczękich, zajmujący z kolei siostrzaną pozycję względem owadów (jawnoszczękich). Takie wyniki otrzymał m.in. zespół Luan Y. w 2005 roku. Według drugiej opcji skoczogonki zajmują pozycję siostrzaną względem pierwogonków, formując z nimi klad Ellipura, natomiast widłogonki zajmują pozycję siostrzaną względem owadów, tworząc z nimi klad Cercophora. Takie wyniki otrzymał m.in. zespół Karla Kjera w 2016 roku. W przypadku obu tych hipotez znaleźć można dowody morfologiczne świadczące na ich korzyść.
Hipoteza historyczna, jakoby skoczogonki w ogóle nie należały do sześcionogów jest odrzucana przez współczesne analizy filogenomiczne.
Podział systematyczny.
Tradycyjnie do skoczogonków zaliczano dwa podrzędy: wolnopierścieniowe (Arthropleona) i zrosłopierścieniowe (Symphypleona), później wyróżniono również Neelipleona, jednak nie wszyscy taksonomowie zgadzali się z taką interpretacją. W niektórych klasyfikacjach wyróżniano Entomobryomorpha, Neelipleona, Poduromorpha i Symphypleona, w innych Entomobryomorpha i Poduromorpha uznawano za podgrupy wewnątrz Arthropleona. W analizach filogenetycznych przeprowadzonych przez Haesego (2002) oraz Luana i współpracowników (2005) grupa Symphypleona była parafiletyczna. U Haesego parafiletyczne były również Entobryomorpha, zaś monofiletyczne – Poduromorpha, podczas gdy w analizach Luanga i in. monofiletyczne były zarówno Entobryomorpha, jak i Poduromorpha (a tym samym również Arthropleona jako całość). Wyniki analizy rybosomowego RNA 18S i 28S przeprowadzonej przez Gao i innych w 2008 wykazały, że zaliczane wcześniej do Symphypleona Neelidae stanowią bazalną linię ewolucyjną wśród współczesnych skoczogonków, stąd przywrócono do klasyfikacji Neelipleona. Analiza ta wykazała monofiletyzm nowo zdefiniowanych Symphypleona jak i pozostałych dwóch grup: Entomobryomorpha i Poduromorpha.
Współcześnie dzieli się więc skoczogonki na 4 grupy o randze rzędów (rzadziej podgromad lub podrzędów) i 32 rodziny:

</doc>
<doc id="101253" url="https://pl.wikipedia.org/wiki?curid=101253" title="Ubiór">
Ubiór



</doc>
<doc id="101254" url="https://pl.wikipedia.org/wiki?curid=101254" title="Bezpaństwowiec">
Bezpaństwowiec



</doc>
<doc id="101255" url="https://pl.wikipedia.org/wiki?curid=101255" title="Klamka rowerowa">
Klamka rowerowa



</doc>
<doc id="101259" url="https://pl.wikipedia.org/wiki?curid=101259" title="Wayne Black">
Wayne Black

Wayne Hamilton Black (ur. 14 listopada 1973 w Salisbury) – zimbabwejski tenisista, reprezentant w Pucharze Davisa, zwycięzca turniejów wielkoszlemowych w grze podwójnej i mieszanej, olimpijczyk.
Pochodzi z rodziny o tradycjach tenisowych, nauczył się grać na korcie trawiastym przy domu, podobnie jak rodzeństwo – starszy brat Byron i młodsza siostra Cara.
W 2003 roku poślubił tenisistkę Irinę Sielutinę, z którą ma dwoje urodzonych w Londynie dzieci: Josepha i Brooke.
Kariera tenisowa.
W roku 1994 rozpoczął karierę zawodową, którą kontynuował do 2006 roku.
Największe sukcesy Black odnosił w grze podwójnej, wygrywając łącznie 18 turniejów rangi ATP World Tour, w dalszych 15 dochodząc do finałów. Został mistrzem m.in. wielkoszlemowego US Open w 2001 roku, a także w sezonie 2005 Australian Open. W obu tych turniejach partnerem deblowym Blacka był Kevin Ullyett.
W grze mieszanej dwukrotnie został zwycięzcą rozgrywek wielkoszlemowych. W 2002 roku wywalczył tytuł we French Open, a w 2004 roku w Wimbledonie, grając za każdym razem w parze ze swoją siostrą Carą.
Osiągnął m.in. półfinały w turniejach cyklu ATP World Tour w Moskwie (1997) i Ostrawie (1998) oraz 4 rundę w Australian Open 1999 (przegrał z Toddem Martinem, w 2 rundzie pokonał Andrija Medwediewa).
W latach 1992–2005 reprezentował Zimbabwe w Pucharze Davisa zarówno w grze pojedynczej, jak i podwójnej. Przyczynił się do awansu Zimbabwe do grupy światowej w sezonie 1997, a także historycznego, pierwszego zwycięstwa Zimbabwe w grupie światowej nad Australią rok później, kiedy pokonał w singlu Marka Woodforde’a. W 1999 roku pokonując Chilijczyka Marcelo Ríosa wniósł znaczący wkład w rywalizację z Chile, który zadecydował o pozostaniu Zimbabwe w czołówce światowej rozgrywek. W 2000 roku porażki z USA i Rumunią zepchnęły jednak reprezentację z Afryki z grupy światowej.
Black 3 razy reprezentował kraj na igrzyskach olimpijskich – w Atlancie (1996), Sydney (2000) i Atenach (2004). W singlu najlepszy wynik osiągnął w Atlancie dochodząc do 2 rundy, a w deblu najdalej awansował do ćwierćfinału w Atenach wspólnie z Kevinem Ullyettem.
W rankingu gry pojedynczej Black najwyżej był na 69. miejscu (30 marca 1998), a w klasyfikacji gry podwójnej na 4. pozycji (31 stycznia 2005).

</doc>
<doc id="101260" url="https://pl.wikipedia.org/wiki?curid=101260" title="Rajstopy">
Rajstopy

Rajstopy (przestarzałe rajtuzy) – rodzaj garderoby noszonej – głównie przez kobiety – na nogach i dolnej części tułowia. Tym różnią się od pończoch, które okrywają tylko część nogi (zwykle do górnej części uda). Podobnie jak pończochy, są produkowane z nylonu lub podobnych włókien sztucznych. Współczesną wersję rajstop wynaleziono około 1960 roku.
Rajstopy, dostępne w szerokim zasięgu stylów, są numerowane według „denier (den)” albo „dtex”. Zakres sięga od 3 (bardzo cienkie) do 20 (standardowe) oraz 30 (półprzezroczyste), liczba den może jednak sięgać nawet powyżej 250. Oznaczenia „den” i „dtex” odnoszą się do masy przędzy w gramach, przy standardowej długości: dla den wynosi ona 9000 metrów, a dla dtex 10000 metrów. W ten sposób 1 Denier to 1g przędzy na 9000 metrów długości.
Rajstopy mają coraz to bogatszą paletę kolorów oraz wzorów, od rajstop w kolorze cielistym lub w odcieniach szarości do barw jasnych. Większość rajstop produkowana jest na bazie nylonu połączonego ze spandeksem, co nadaje im większą elastyczność.
Rajstopy w modzie mają standardową konstrukcję. W talii osadzona jest mocna gumka. Coraz częściej wykorzystywane są nowoczesne gumki, zapewniające większy komfort noszenia. Rajstopy dzielą się na majtkowe i bezmajtkowe. W majtkowych część przykrywająca biodra i palce jest wykonana z grubszego materiału, a w bezmajtkowych nie. Rajstopy bezmajtkowe, a także bezpalcowe najczęściej posiadają niewidoczne wzmocnienie charakteryzujące się innym rodzajem splotu. Klin (jeśli jest) bywa także zrobiony z grubszego materiału, najczęściej z bawełny.
W XVI wieku rajstopy były noszone przez mężczyzn, np. europejską arystokrację. Jednak ten trend zmienił się, gdy mężczyźni zaczęli nosić spodnie. Od XX wieku rajstopy są noszone głównie przez kobiety. Początkowo były używane jedynie przez tancerki, ale upowszechniły się wraz z pojawieniem się minispódniczki w 1965 roku. Jednak w ostatnich latach zaczęto tworzyć wersje rajstop dla mężczyzn, w celu ogrzania nóg i ulepszenia krążenia krwi oraz przede wszystkim komfortu.
Rajstopy dziecięce (w odniesieniu do tej wersji ubrania częściej używa się nazwy „rajtuzy”) zazwyczaj wykonywane są z bawełny i są bardziej odporne na uszkodzenia od delikatnej dzianiny nylonowej.

</doc>
<doc id="101261" url="https://pl.wikipedia.org/wiki?curid=101261" title="Sześcionogi">
Sześcionogi

Sześcionogi (Hexapoda) – takson stawonogów obejmujący owady, skoczogonki, widłogonki i pierwogonki. Należy do niego ponad milion opisanych gatunków współczesnych, a ich ogólną liczbę szacuje się na 5,5–30 milionów. Obejmuje więc większość gatunków zwierząt. Przedstawiciele mają ciało złożone z trzech tagm: głowy, tułowia i odwłoka (niekiedy tagmatyzacja wtórnie zatarta). Głowa ma szczęki II pary zlane w wargę dolną i, z wyjątkiem pierwogonków, zaopatrzona jest w jedną parę czułków. Na tułowiu występują trzy pary odnóży (niekiedy wtórnie zredukowane), a czasem też skrzydła. Odwłok jest pierwotnie 11-segmentowy i pozbawiony członowanych odnóży. Układ oddechowy, jeśli występuje, ma formę tchawek. Występują na całym świecie, zasiedlając wszelkie siedliska lądowe, wtórnie też słodkowodne, a niektóre spotkać można na otwartym morzu. Przyjmują rozmaite strategie pokarmowe. W zapisie kopalnym znane są od wczesnego dewonu, ale przypuszczalnie pojawiły się w ordowiku.
Morfologia.
Ciało składa się typowo z trzech tagm: głowy, tułowia i odwłoka. Granica między tułowiem i odwłokiem może jednak ulegać wtórnemu zatarciu (np. skoczogonki zrosłopierścieniowe, czerwce) lub przesunięciu, dając pseudotagmy: mezosomę i metasomę (trzonkówki).
Głowa powstaje z akronu i sześciu segmentów głowowych. Jej szkielet wewnętrzny tworzy tentorium, natomiast szkielet zewnętrzny jest silnie zesklerotyzowaną puszką głowową podzieloną szwami rzekomymi i jednym szwem właściwym (zapotylicznym) na rejony nieodpowiadające jej pierwotnym segmentom. Typowo na przedzie głowy leżą warga górna, nadustek i czoło, na grzbiecie ciemię, za nim potylica i zapotylica, a po bokach głowy policzki, podpoliczki i zapoliczki. Na głowie leżą narządy wzrokowe: zwykle oczy złożone, u części owadów także przyoczka, a u niektórych ich larw oczy larwalne. Czułki występują w liczbie jednej pary i złożone są zwykle z nóżki, trzonka i biczyka, często wtórnie członowanego. U pierwogonków brak jednak czułków zupełnie.
Przydatki trzech ostatnich segmentów głowowych otaczają otwór gębowy, formując aparat gębowy. Są to kolejno: żuwaczki, szczęki oraz warga dolna, powstała ze zrośnięcia drugiej pary szczęk. U Dicondylia żuwaczka łączy się z puszką głowową dwustawowo, u pozostałych grup jednostawowo. Obecny u skorupiaków członowany endyt żuwaczki uległ w tej grupie redukcji. Każda szczęka składa się z pieńka, kotwiczki, żuwki wewnętrznej, żuwki zewnętrznej i głaszczka szczękowego. Wargę dolną budują: nasadowy zabródek, wyrastający zeń przedbródek z osadzonymi po bokach głaszczkami wargowymi oraz cztery płaty wierzchołkowe: języczki i przyjęzyczki. Wyraźny podział na te struktury zachowuje się w pierwotnym aparacie gębowym typu gryzącego, natomiast u wielu grup owadów ulega silnym przekształceniom dostosowanym do innych funkcji; wyróżnia się m.in. aparat gębowy kłująco-ssący, ssący, ssąco-liżący czy gryząco-ssący.
Tułów składa się z trzech segmentów: przedtułowia, śródtułowia i zatułowia. Skleryty leżące na ich górnej stronie (tergity) to kolejno przedplecze, śródplecze i zaplecze, po bokach (pleuryty) to: propleury, mezopleury i metapleury, a na spodzie (sternity) to: przedpiersie, śródpiersie i zapiersie – układ ten jednak ulegać może rozmaitym modyfikacjom u owadów uskrzydlonych. Na każdym segmencie tułowia osadzona jest jedna para odnóży, przy czym mogą one ulegać redukcji lub zanikowi, zwłaszcza u niektórych larw owadów holometabolicznych. Pierwotnie odnóża są typu krocznego, ale mogą ulegać różnym modyfikacjom celem pełnienia funkcji bieżnych, pływnych, grzebnych, skocznych, chwytnych czy sensorycznych. Jeżeli przednie odnóża są chwytne (np. modliszki) lub zastępują czułki (pierwogonki), to sześcionóg porusza się na czterech nogach. Każde odnóże składa się pierwotnie z 6 stawowo połączonych członów: biodra, krętarza, uda, goleni, stopy i przedstopia, przy czym stopa u części skoczogonków i większości owadów dzieli się wtórnie na 2 do 5 członów. U postaci dorosłych (i subimago jętek) owadów uskrzydlonych między tergitami a pleurytami śródtułowia i zatułowia wyrastają dwie pary skrzydeł, przy czym mogą być one różnie zmodyfikowane, wtórnie zredukowane lub całkiem zanikłe.
Odwłok pierwotnie składa się z 11 segmentów, jednak taki układ zachowuje się tylko u pierwogonków. U innych grup liczba ta ulega redukcji wskutek uwewnętrzniania, modyfikacji i redukcji segmentów. Dotyczy to zwłaszcza tylnej części odwłoka (postabdomenu), gdzie biorą one udział w tworzeniu aparatów kopulacyjnych u samców oraz pokładełka lub żądła u samic. Każdy segment odwłoka ma grzbietowo położony tergit i brzusznie położony sternit, połączone elastycznymi błonami pleuralnymi po bokach. Brak jest członowanych odnóży odwłokowych. U skoczogonków ich szczątki zmodyfikowane zostały w widełki skokowe i hamowidło. U larw niektórych owadów obecne są posuwki. W końcowej części odwłoka często znajdują się zmysłowe przysadki odwłokowe, a niekiedy wyrostki rylcowe.
Anatomia.
Ośrodkowy układ nerwowy ma swoje centrum w, umieszczonym w głowie, mózgu, złożonym z przodomóżdża, śródmóżdża i tyłomóżdża. Łączy się on ze zwojem podprzełykowym, będącym częścią brzusznego rdzenia nerwowego, za pomocą obrączki okołoprzełykowej. Poniżej mózgu leży zwój podmózgowy stanowiący centrum stomatogastrycznej części wegetatywnego układu nerwowego i połączony ze zwojem czołowym nerwem powrotnym.
Jama przedgębowa dzieli się podgębiem na przednie cibarium i tylne saliwarium, do którego uchodzą ślinianki. Za otworem gębowym zaczyna się przewód pokarmowy, podzielony na jelito przednie (kolejno gardziel, przełyk, wole i przedżołądek), jelito środkowe (żołądek, czasem z uchyłkami) i jelito tylne (jelito cienkie, rektum i odbyt).
Występuje układ krwionośny otwarty, w którym krąży hemolimfa, zwykle pozbawiona barwników oddechowych. Na układ ten składają się: serce, przepona grzbietowa, przepona brzuszna oraz system przegród i mniejszych naczyń pulsujących.
Pierwogonki i większość skoczogonków oddycha całą powierzchnią ciała. U pozostałych grup występuje układ oddechowy, złożony z tchawek otwartych na zewnątrz ciała przetchlinkami, a zakończonych wewnątrzkomórkowymi tracheolami. U części owadów wodnych wykształciły się skrzelotchawki.
Na narządy wydalnicze składają się: cewki Malpighiego, jelito środkowe i jelito tylne, rzadziej występują też gruczoły wargowe.
Żeński układ rozrodczy składa się z jajników (zbudowanych z owarioli), od których biegną jajowody, dalej łączące się i przechodzące w pochwę, do której często uchodzą gruczoły dodatkowe (u części żądłówek przekształcone są w gruczoły jadowe). Ponadto często występuje torebka kopulacyjna i spermateka.
Biologia i ekologia.
Rozmnażanie.
Rozród zwykle odbywa się płciowo. Sperma może być składana przez samca i pobierana przez samicę lub przekazywana bezpośrednio w drodze kopulacji. Często występują złożone zachowania godowe. Przekazywana samicy sperma jest często unieczynniona i dopiero w jej organizmie następuje kapacytacja plemników. Nierzadkie jest wśród sześcionogów dzieworództwo w formie telitokii lub deuterotokii. U błonkówek i wachlarzoskrzydłych spotyka się poliembrionię – wiele zarodków wykształca się z jednej komórki jajowej. Najczęstsza jest jajorodność, ale spotyka się też jajożyworodność i żyworodność.
Rozwój.
Rozwój pozazarodkowy wygląda różnie. U pierwogonków występuje anamorfoza (z linieniami rośnie liczba segmentów odwłoka), a u pozostałych grup różne formy epimetabolii. U skoczogonków, widłogonków, rybików i przerzutek występuje rozwój prosty (ametabolia) – z kolejnymi linieniami zmieniają się tylko rozmiary ciała. U owadów uskrzydlonych występuje rozwój z przeobrażeniem, przy czym u jawnoskrzydłych jest to przeobrażenie niezupełne, a u skrytoskrzydłych – przeobrażenie zupełne (stadia larwy, poczwarki i imago), a niekiedy nawet nadprzeobrażenie. W niektórych grupach pojawia się młodzieńczorództwo – zdolność rozrodu zyskują larwy.
Pokarm.
Sześcionogi należą do kluczowych elementów lądowych i słodkowodnych sieci troficznych. Przyjmują rozmaite strategie pokarmowe, odżywiając się niemal każdą materią organiczną. Można wśród nich znaleźć fitofagi (np. fitofagi ssące, ksylofagi, kambiofagi, ryzofagi, ektofoliofagi, owady minujące i indukujące galasy, pyłkożerców i nektarożerców), mykofagi, drapieżniki, saprofagi (np. saproksylofagi, kariofagi, nekrofagi, koprofagi), ektopasożyty (w tym hematofagi i lachyrofagi), endopasożyty i parazytoidy (koinobionty i idiobionty).
Występowanie i zróżnicowanie.
Sześcionogi stanowią najbardziej różnorodny takson swojej rangi wśród zwierząt, obejmując według różnych źródeł od ponad 50 do 80% ich gatunków. Do 2018 roku opisano ponad milion współczesnych gatunków sześcionogów, a faktyczną ich liczbę szacuje się na 5,5–30 milionów. Zdecydowaną większość z nich stanowią owady. Przypuszcza się jednak, że w ciągu najbliższych dekad wymrzeć może ponad 40% gatunków owadów z powodu likwidacji siedlisk pod urbanizację i uprawy, zanieczyszczenia środowiska, zawlekania gatunków obcych, ekspansji patogenów oraz ocieplenia klimatu.
Sześcionogi rozprzestrzenione są we wszystkich krainach zoogeograficznych, sięgając również za oba koła podbiegunowe. Najliczniej zasiedlają środowiska lądowe, ale wiele grup wtórnie przystosowało się do środowisk słodkowodnych, a rodzaj "Halobates" spotkać można nawet na otwartym morzu. Bytują we wszystkich możliwych siedliskach, w tym ekstremalnych jak szczyty gór, pustynie, śniegi Antarktyki, głębokie jaskinie czy gorące źródła. Mogą czynnie (owady uskrzydlone), jak i biernie (jako aeroplankton) przemieszczać się w powietrzu. Największą różnorodność gatunkową osiągają w strefie tropikalnej i subtropikalnej.
Systematyka i filogeneza.
Pozycja wśród stawonogów.
Tradycyjnie sześcionogi łączono z wijami w grupę tchawkodysznych, a te z kolei ze skorupiakami w grupę żuwaczkowców. Współczesne molekularne oraz molekularno-morfologiczne analizy filogenetyczne wskazują jednak, że sześcionogi wywodzą się z wodnych skorupiaków, a system tchawkowy wijów wyewoluował niezależnie (konwergentnie). Klad obejmujący skorupiaki i zagnieżdżone w nich sześcionogi nazywa się Pancrustacea (syn. Tetraconata) i jego monofiletyzm jest powszechnie akceptowany. Spośród żyjących skorupiaków najczęściej jako najbliżsi krewniacy sześcionogów wskazywane są łopatonogi, z którymi łączy się je w klad Labiocarida. Niektóre analizy jako grupę siostrzaną sześcionogów wskazywały skrzelonogi lub klad Xenocarida (podkowiastogłowe + łopatonogi).
Przypuszczalnie wyjście na ląd sześcionogów nastąpiło w ordowiku. Błędnie początkowo opisany jako słonowodny, bazalny sześcionóg, "Devonohexapodus bocksbergensis" okazał się być szczątkowym okazem nienależącego do tej grupy zwierząt "Wingertshellicus backesi". W związku z tym bazalne sześcionogi pozostają nieznane, a najstarszymi skamieniałościami są te należące do wczesnodewońskiego "Rhyniella praecursor", stosunkowo zaawansowanego już skoczogonka.
Podział wewnętrzny.
W starszych systemach sześcionogi były tożsame z owadami. Gromadę owadów dzielono na podgromady owadów pierwotnie bezskrzydłych i uskrzydlonych. Do tych pierwszych zaliczano w randze rzędów skoczogonki, pierwogonki, widłogonki, przerzutki i rybiki. Późniejsi autorzy wskazali na parafiletyzm tak rozumianych owadów bezskrzydłych. Wyodrębniono więc pierwogonki, skoczogonki i widłogonki w skrytoszczękie. Skrytoszczękim nadawano rangę podgromady owadów lub niezależnej od nich gromady, w drugim przypadku wynosząc sześcionogi do rangi nadgromady lub podtypu. Później część systematyków zaczęła wynosić również skoczogonki, widłogonki i pierwogonki do rangi osobnych gromad w obrębie sześcionogów, co ma uzasadnienie, jako że niepewny jest monofiletyzm skrytoszczękich.
O ile monofiletyzm samych sześcionogów nie jest podważany, o tyle relacje pokrewieństwa pomiędzy poszczególnymi ich gromadami nie zostały jednoznacznie rozpracowane. Współczesne molekularne analizy filogenetyczne wskazują na jedną z dwóch opcji. Według pierwszej skoczogonki są grupą siostrzaną dla kladu obejmującego pierwogonki i widłogonki i wraz z nimi formują klad skrytoszczękich, zajmujący z kolei siostrzaną pozycję względem owadów (jawnoszczękich). Takie wyniki otrzymał m.in. zespół Luan Y. w 2005 roku. Według drugiej opcji skoczogonki zajmują pozycję siostrzaną względem pierwogonków, formując z nimi klad Ellipura, natomiast widłogonki zajmują pozycję siostrzaną względem owadów, tworząc z nimi klad Cercophora. Takie wyniki otrzymał m.in. zespół Karla Kjera w 2016 roku. W przypadku obu tych hipotez znaleźć można dowody morfologiczne świadczące na ich korzyść.
Podział na gromady: 

</doc>
<doc id="101264" url="https://pl.wikipedia.org/wiki?curid=101264" title="Mikołaj z Kórnika">
Mikołaj z Kórnika

Mikołaj z Kórnika herbu Łodzia (zm. 1382), biskup poznański.
Życiorys.
Syn Mikołaja z Będlewa, bratanek biskupa poznańskiego Jana herbu Łodzia. Studiował prawo we Włoszech, kończąc naukę doktoratem z dekretów, który uzyskał przed rokiem 1365. Po powrocie do kraju (pomiędzy 9 lipca 1365 a 27 stycznia 1368) został kantorem poznańskim. Związał się również z dworem biskupa krakowskiego Bodzanty, który mianował go nadwornym sędzią, w 1359 kanonikiem krakowskim, a w 1364 biskupim wikariuszem. W 1366 papież mianował go kanonikiem gnieźnieńskim, a w 1368 otrzymał on prepozyturę Najświętszej Marii Panny w Krakowie. Pełnił również funkcję subkolektora papieskiego, a od 1365 lub 1366 do 1372 sprawował urząd kanclerza wielkopolskiego. Dzięki temu ostatniemu urzędowi nawiązał bliskie stosunki z dworem króla Ludwika Węgierskiego, co pozwoliło mu usuwać przeciwników politycznych, z których najpotężniejszym był podkanclerzy koronny Jan z Czarnkowa. Prawdopodobnie Mikołaj przyczynił się do oskarżenia go o profanację grobu Kazimierza Wielkiego i kradzież insygniów koronacyjnych, co sprawiło, że Jan został pozbawiony urzędu. 
Po śmierci Jana z Lutogniewa zwolnił się poznański urząd biskupi. 7 maja 1375 Mikołaj otrzymał sakrę i zasiadł na tronie biskupa poznańskiego. Jako biskup rozpoczął przebudowę w stylu gotyckim katedry poznańskiej i otoczył murami Słupcę. W polityce zabiegał o względy i kolejne nadania dla biskupstwa ze strony Piastów mazowieckich, lecz poza tym nie wykazywał jakieś konkretnej linii politycznej. W świadomości kolejnych pokoleń utrwalił się jego negatywny obraz naszkicowany przez Janka z Czarnkowa, który określił go jako człowieka nieuczciwego i zepsutego. Zmarł 18 marca 1382 w Ciążeniu, pochowano go w poznańskiej katedrze.

</doc>
<doc id="101265" url="https://pl.wikipedia.org/wiki?curid=101265" title="Wije">
Wije

Wije (Myriapoda) – takson stawonogów, klasyfikowany w randze podtypu lub nadgromady. Obejmuje około 16 tysięcy opisanych gatunków, zaliczanych do gromad: pareczników, drobnonogów, skąponogów i dwuparców. Ich ciało składa się z głowy i segmentowanego tułowia oraz wyposażone jest w jedną parę czułków, 2–3 pary przydatków gębowych i przynajmniej 4 pary odnóży tułowiowych. Zamieszkują głównie środowiska wilgotne. Prawdopodobnie różnicowały się w kambrze, natomiast najstarsze skamieniałości ich ciał pochodzą z późnego syluru.
Opis.
Współczesne wije osiągają rozmiary od mikroskopowych do około 30 cm długości, ale wśród wymarłych Arthropleuridea znajdują się największe bezkręgowce lądowe o długości ponad 2 m. Ciało wijów składa się z dobrze wyodrębnionej głowy i zakończonego telsonem tułowia.
Głowa jest jednolita, wyposażona w jedną parę czułków, narządy gębowe i zwykle oczy. Narządy gębowe są pierwotnie złożone z 3 par odnóży (przydatków) gębowych: żuwaczek i 2 par szczęk, jednak u dwuparców i skąponogów druga para szczęk zanika jeszcze w rozwoju zarodkowym i potem nie występuje. Żuwaczki pareczników i drobnonogów są jedno-, a skąponogów i dwuparców dwuczłonowe. Szczęki są członowane, u większości gatunków złożone z części nasadowej i dwóch płatów: żuwki wewnętrznej i zewnętrznej – ta ostatnia wyposażona może być w głaszczek. Na spodzie głowy leży otwór gębowy, który z przodu ogranicza warga górna, a z tyłu warga dolna lub inne struktury. Oczy mają zwykle formę oczu prostych, czasem zgrupowanych w skupienia, ale u przetarcznikokształtych występują oczy złożone. Niektóre wije są ślepe.
Tułów składa się z różnej liczby podobnie zbudowanych segmentów. Każdy z nich, z wyjątkiem telsonu, wyposażony jest w 1 lub 2 pary odnóży. Odnóża początkowych segmentów mogą być zmodyfikowane (np. szczękonóża, nóżki kopulacyjne). Liczba odnóży jest zawsze większa niż 6, a dochodzić może nawet do ponad 750 (u "Illacme plenipes"). Otwory płciowe mogą być parzyste i znajdować się z przodu tułowia lub być nieparzyste i znajdować się z tyłu tułowia.
Budowa wewnętrzna.
W szkielecie wewnętrznym głowy charakterystyczna jest dla wszystkich wijów budowa tentorium. Tylne wyrostki tentorium łączą się ze sklerytami tworzącymi beleczkę podgębową, a także zlewają się ze sobą, tworząc beleczkę poprzeczną, która sięgać może bocznych ścian puszki głowowej. Beleczka poprzeczna stanowi podporę dla apodem z których wychodzą mięśnie przywodziciele żuwaczek. W takim układzie ruchy tentorium w górę i w dół dostarczają lub zwiększają siłę rozwierającą żuwaczki.
Układ nerwowy jest u nich zbudowany prymitywnie. Mózg składa się z przedmóżdża, śródmóżdża i zamóżdża oraz łączy się obrączką okołoprzełykową ze zwojem podprzełykowym, powstałym ze zlanych trzech pierwszych par zwojów brzusznych. W dalszej części zwoje brzuszne łączone są parami segmentalnie, tworząc drabinkę nerwową.
Układ krwionośny cechuje długie, poprzewężane segmentalnie serce. Z serca odchodzi aorta, która rozgałęzia się, a jej odnogi biegną do głowy i okolicy brzusznej. Układ oddechowy złożony jest z tchawek. Najmniejsze z wijów nie mają układu krwionośnego i oddechowego, a wymiana gazowa zachodzi u nich przez ściany ciała.
Narządami wydalniczymi są cewki Malpighiego, a u niektórych występują też gruczoły szczękowe.
Biologia i występowanie.
Stawonogi te są rozdzielnopłciowe (rzadko partenogenetyczne) i jajorodne. U większości gatunków osobniki wylęgnięte z jaj mają niepełną liczbę segmentów i rozwijają się anamorficznie, zyskując kolejne segmenty z wylinkami. U części pareczników występuje jednak epimorfoza – wzrost bez zwiększania liczby segmentów.
Wije są zwierzętami lądowymi, w większości są wrażliwe na wysychanie i preferują środowiska wilgotne.
Prowadzą skryty tryb życia. Spotykane są w glebie, ściółce leśnej, pod kamieniami i korą drzew. Niektóre gatunki zasiedlają jednak środowiska półpustynne i pustynne. Większość gatunków jest saprofagami, reszta drapieżnikami.
Rozprzestrzenione są na całym świecie, ale najliczniejsze gatunkowo w od strefy tropikalnej do ciepłej umiarkowanej. W Polsce stwierdzono około 150 gatunków.
Systematyka i ewolucja.
Do wijów zalicza się około 16 tysięcy opisanych gatunków. Dzieli się je na 4 gromady: drobnonogi, dwuparce, skąponogi i pareczniki. Relacje pomiędzy nimi, jak i pomiędzy wijami a resztą stawonogów pozostają przedmiotem debat.
Część analiz molekularnych i morfologicznych sugeruje polifiletyzm lub parafiletyzm wijów, jednak większość przemawia za ich monofiletyzmem. Cechy budowy świadczące na korzyść tego ostatniego dotyczą budowy tentorium (patrz: sekcja o budowie wewnętrznej), oczu (z wyjątkiem przetarcznikokształtnych i strzępnic brak w omatidiach stożków krystalicznych) i układu nerwowego (sposób zgrupowania neuronów reagujących na serotoninę).
W różnych analizach uzyskiwano prawie wszystkie możliwe kombinacje relacji pomiędzy 4 gromadami wijów. Jeden z popularniejszych poglądów każe dzielić wije na tyłopłciowe (Opisthogoneata, obejmujące tylko pareczniki) i przodopłciowe (Progoneata), a te na trójprzysadkowe (Trignatha, obejmujące tylko skąponogi) i dwuprzysadkowe (Dignatha, obejmujące dwuparce i drobnonogi).
Przez większość XX wieku dominował pogląd o najbliższym pokrewieństwie między wijami a sześcionogami – łączono je w podtyp tchawkodysznych. Współczesne badania molekularne wskazują jednak, że sześcionogi stanowią odgałęzienie skorupiaków i łączy się je z nimi w klad Tetraconata (Pancrustacea). W takim przypadku wije łączy się albo z Pancrustacea w klad żuwaczkowców albo ze szczękoczułkowcami w klad Paradoxopoda. Hipoteza żuwaczkowców ma o wiele większe wsparcie ze względu na wspólne cechy budowy i dowody paleontologiczne. Na korzyść Paradoxopoda świadczy wiele wyników badań molekularnych, ale jedyną ich potencjalną autapomorfią jest sposób neurogenezy.
Datowania metodami molekularnymi wskazują, że wije różnicowały się w kambrze. Najstarsze ślady, prawdopodobnie należące do wczesnych dwuparców, pochodzą z późnego późnego ordowiku. Najstarszą skamieniałością ciała, należącą niewątpliwie do wija jest dwuparzec "Cowiedesmus eroticopodus" z przełomu wenloku i ludlowu. Natomiast pochodzący z późnego syluru "Pneumodesmus newmani" jest najstarszym zwierzęciem, o którym wiadomo, że oddychało powietrzem atmosferycznym – świadczy o tym obecność przetchlinek.

</doc>
<doc id="101267" url="https://pl.wikipedia.org/wiki?curid=101267" title="Kangurowate">
Kangurowate

Kangurowate (Macropodidae) – rodzina ssaków z rzędu dwuprzodozębowców (Diprotodontia). Jest drugą pod względem liczby gatunków rodziną torbaczy. Obejmuje ponad 50 gatunków zwierząt nazywanych powszechnie kangurami, czyli zwierzętami o silnych tylnych nogach i długim, mocnym ogonie, poruszających się skokami. Samice kangurów nazywane są kangurzycami. W klasyfikacji zoologicznej kangurami nazwano kilka gatunków z rodzaju "Macropus", a oprócz kangurów do rodziny Macropodidae zaliczane są walabie, drzewiaki, pazurogony, filandry i pademelony. Wcześniej zaliczano również gatunki obecnie wyodrębniane do kanguroszczurowatych (Potoroidae).
Szczątki kopalne kangurowatych znane są z plejstocenu.
Pożywienie.
Żywią się głównie trawą porastającą wzgórza lub parowy górskie. Pokarm to również liście, kora drzew i korzonki.
Występowanie.
Kangurowate są endemitami australijskiej krainy zoogeograficznej. Występują w Australii, Tasmanii, Nowej Gwinei, Nowej Zelandii i okolicznych wyspach. Poszczególne gatunki przystosowały się do warunków panujących w różnych środowiskach i zajęły wszystkie nisze ekologiczne. Żyją na trawiastych równinach, w zaroślach, rzadkich lasach i w górach. Większe gatunki preferują otwarte przestrzenie.
W Nowej Zelandii zostały introdukowane.
Etymologia nazwy.
Nazwa kangur (ang. "kangaroo") wywodzi się z języka guugu yimidhirr, w którym słowo „gang-oo-roo” odnosi się do kangura szarego. Pierwsza wersja w języku angielskim brzmiała „Kangooroo”, albo „Kanguru” i powstała 4 sierpnia 1770. Utworzył ją porucznik (później kapitan) James Cook nad brzegiem rzeki Endeavour.
W 1820 przebywający nad Endeavour kapitan P.P. King zetknął się z innym określeniem kangurów. King uznał, że Cook się pomylił. Stąd powstała anegdota mówiąca, że nazwa "kangaroo" miała pochodzić od aborygeńskich słów oznaczających „"Nie rozumiem cię"”. Zgodnie z tą anegdotą kapitan James Cook i badacz przyrody sir Joseph Banks podczas badania terenów Australii napotkali na dziwne zwierzę. Chcąc dowiedzieć się nazwy tego stworzenia, zapytali mieszkańca tamtych ziem: „"Co to za zwierzę?"”. Tubylec odpowiedział „"Kangaroo"” czyli „"Nie rozumiem cię"”. Tę odpowiedź, zdaniem Kinga, kapitan Cook przyjął za nazwę zwierzęcia. W 1898 etnolog W.E. Roth potwierdził, że „gang-oo-roo” w języku guugu yimithirr oznacza kangura.
Naukowa nazwa rodziny Macropodidae pochodzi z greckich słów "makrós" i "podós" – „długa noga, długa stopa”.
Charakterystyka.
Do kangurowatych zaliczane są gatunki średniej wielkości – od 0,5 kg masy ciała – oraz duże, o masie sięgającej 90 kg. Należą do nich największe ze współcześnie żyjących torbaczy: kangur rudy, szary i olbrzymi. Zwierzęta te charakteryzują się długimi, silnie rozwiniętymi, skocznymi kończynami tylnymi zakończonymi długą, wąską stopą. Czwarty palec stopy jest najdłuższy i najsilniejszy. Piąty palec jest dość duży, drugi i trzeci zredukowany, zrośnięte skórą, pierwszego zwykle brak. Budowa tylnych kończyn umożliwia zwierzęciu pokonywanie dużych dystansów ze znaczną prędkością.
Kończyny przednie, wyraźnie krótsze od tylnych, zakończone są pięciopalczastą dłonią. Długi i silny ogon jest gruby u nasady, owłosiony, ale nie jest chwytny. Wykorzystywany jest jako podpora w czasie spoczynku oraz jako narząd równowagi w czasie skoków. Czaszka kangurowatych jest wąska i wydłużona, stosunkowo mała. Uszy zwykle duże. U wielu gatunków samce są znacznie większe od samic.
Układ rozrodczy samic składa się z dwóch jajowodów i dwu macic połączonych z dwiema pochwami uchodzącymi do steku. Występuje u nich dobrze rozwinięta, otwierająca się do przodu torba lęgowa osłaniająca 4 sutki.
Macropodidae przyjmują wyraźnie pionową postawę. Poruszają się długimi skokami odbijając się tylnymi kończynami (zobacz: dwunożność).
W uzębieniu kangurowatych brak dolnych kłów, a górne są zredukowane lub nie występują. Pierwsze dolne, najbardziej wysunięte siekacze są powiększone, stąd nazwa rzędu Diprotodontia – dwuprzodozębowce. Trzonowce są duże.
Tryb życia.
Kangurowate prowadzą głównie nocny tryb życia, tylko nieliczne żerują w dzień. Odpoczywają w legowiskach z trawy lub płytkich jamach. Są zwierzętami naziemnymi lub nadrzewnymi. Potrafią pływać. Budowa tylnych kończyn wymusza ich jednoczesne ruchy przy poruszaniu na lądzie, jednak w wodzie zwierzęta te mogą każdą kończyną poruszać niezależnie. Podobnie dzieje się u gatunków nadrzewnych – w czasie wspinania mogą poruszać każdą kończyną niezależnie od pozostałych.
Wszystkie Macropodidae są roślinożerne. U gatunków żywiących się trawą proces trawienia przebiega podobnie jak u przeżuwaczy, w żołądku złożonym, przy udziale bakterii symbiotycznych. Niektóre gatunki zwracają pokarm w celu powtórnego strawienia. Mają małe zapotrzebowanie na wodę.
Kangurowate osiągają dojrzałość płciową, w zależności od gatunku, pomiędzy pierwszym a trzecim rokiem życia. Ciąża trwa około miesiąca (maksymalnie 35 dni). Samica rodzi zwykle jedno, rzadziej dwa młode, które o własnych siłach przedostają się do sutków osłoniętych torbą lęgową. Długość ciała nowo narodzonego kangura wynosi mniej niż 25 mm. Dzień lub dwa po porodzie samica może zostać ponownie zapłodniona, ale dopóki torba lęgowa jest zajmowana przez dojrzewającego potomka, zarodek pozostaje w stanie embrionalnej diapauzy. Młode przebywa w torbie matki przez 5-11 miesięcy. Po pierwszych 3-4 miesiącach, kiedy jego skóra pokryje się futrem, zaczyna opuszczać na krótko torbę i zapoznaje się z otoczeniem. Po kilku kolejnych miesiącach opuszcza torbę całkowicie, ale jeszcze przez jakiś czas – różny w zależności od gatunku – ssie mleko matki. W tym czasie samica rodzi kolejnego potomka, który przytwierdza się do drugiego sutka. Dopóki starszy z rodzeństwa ssie matkę, każdy z sutków produkuje mleko o innym składzie. Przy takiej strategii rozmnażania samica może mieć jednocześnie trzech potomków: najstarszego, który niedawno opuścił torbę i jest jeszcze dokarmiany mlekiem, średniego, przebywającego w torbie, oraz oczekujący na miejsce w torbie zarodek w stanie diapauzy.
Do rodziny kangurowatych należą gatunki preferujące samotniczy tryb życia, niektóre żyją w małych grupach rodzinnych, są też w tej rodzinie najbardziej społeczne wśród torbaczy gatunki walabii i kangurów. Są to zwierzęta pasące się na otwartych przestrzeniach i w rzadkich lasach, przebywające w dość dużych grupach o luźnej strukturze stadnej.
Kangurowate żyją w warunkach naturalnych 6-8 lat, w niewoli znacznie dłużej.
Zagrożenia.
Kangurowate są obiektem polowań. Pozyskuje się z nich mięso i futra. Mniejsze gatunki są narażone na ataki drapieżników, zwłaszcza introdukowanych gatunków obcych. Na skutek rozwijającej się gospodarki człowieka kangurowate tracą swoje naturalne siedliska. Ponad połowa torbaczy umieszczona została w Czerwonej księdze gatunków zagrożonych.
Systematyka.
Do rodziny należą następujące występujące współcześnie podrodziny:
Opisano również podrodzinę wymarłą:
oraz rodzaje wymarłe o niepewnej pozycji systematycznej:
Kangurowate wraz z kanguroszczurowatymi (Potoroidae) i torebnikowatymi (Hypsiprymnodontidae) tworzą nadrodzinę Macropodoidea.

</doc>
<doc id="101268" url="https://pl.wikipedia.org/wiki?curid=101268" title="Maniok">
Maniok

Maniok ("Manihot" Mill.) – rodzaj krzewów i bylin z rodziny wilczomleczowatych. Pochodzi z Ameryki Południowej i Środkowej. Z powodu dużego znaczenia użytkowego maniok jadalny jest tam też uprawiany, a poza tym współcześnie rozprzestrzeniony został w całej strefie międzyzwrotnikowej. Maniok jadalny jest głównym składnikiem diety ponad 800 mln ludzi na świecie i ma największy po pszenicy i ryżu wkład w światową podaż kalorii.
Systematyka.
Rodzaj wilczomlecz należy do podrodziny "Crotonoideae", rodziny wilczomleczowatych, która jest rodziną siostrzaną dla bukietnicowatych ("Rafflesiaceae"), zaliczaną do obszernego rzędu malpigiowców ("Malpighiales") i wraz z nim do kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Euphorbianae", rząd wilczomleczowce ("Euphorbiales" Lindl.), rodzina wilczomleczowate ("Euphorbiaceae" Juss.), plemię "Manihoteae" Pax in Engl. &amp; Prantl, podplemię "Manihotinae" Müll.-Arg. in DC., rodzaj maniok ("Manihot" Mill.).

</doc>
<doc id="101272" url="https://pl.wikipedia.org/wiki?curid=101272" title="Komisja">
Komisja

Komisja – zespół osób kompetentnych i odpowiedzialnych, któremu zlecone zostało zbadanie pewnej sprawy lub spełnienie pewnej konkretnej i specjalnej czynności. Komisja jest ciałem delegowanym, a więc podlega instancji, która ją ustanowiła (delegowała), zdaje jej sprawę ze swych czynności i przedkłada projekt decyzji.
Podstawową cechą działania komisji jest kolektywne wykonywanie pracy. W ten sposób, poprzez obarczenie odpowiedzialnością za prawidłową realizację zadania większej grupy osób, komisja staje się podmiotem o wyższej randze i powadze w porównaniu z pojedynczą osobą sprawującą funkcję kierowniczą lub kontrolną, a jednocześnie kolegialność podejmowanych przez komisję czynności i decyzji ma za zadanie przeciwdziałać nieprawidłowościom. Stąd dąży się do tego, aby skład komisji, poprzez jej zróżnicowanie, był jak najbardziej reprezentatywny. W zależności od wielkości, komisja posiada mniej lub bardziej złożoną organizację, jednak zazwyczaj posiada wyznaczonego przewodniczącego odpowiadającego za pracę komisji. Działalność komisji jest poświadczana przez wszystkich jej członków.
Powoływanie komisji jest typowym sposobem pracy większych zgromadzeń, takich jak parlamenty (komisja parlamentarna) czy zjazdy różnorodnych organizacji. Z całego zgromadzenia wyłaniana jest mniejsza grupa osób – komisja, która obraduje nad powierzonym jej zagadnieniem i następnie prezentuje (zwykle ustami przewodniczącego lub specjalnie wyznaczonej osoby) wyniki swoich prac (w postaci propozycji uchwały, rekomendacji co do decyzji itp.). Postępowanie takie jest uzasadnione znanym faktem trudności prowadzenia rzeczowej dyskusji w zgromadzeniu większym niż 15-20 osób.
Mianem komisji określane są także pewne instytucje lub ich specyficzne działy. Słowo to należy wówczas traktować jako zamiennik słowa "urząd", gdyż sama nazwa komisja nie pociąga za sobą żadnych dodatkowych szczególnych form i sposobów działania takiej jednostki organizacyjnej. W przypadku organizacji państwowych komisjami nazywane są urzędy rangi ministerstwa, ale zajmujące się znacznie węższym od ministerstwa zakresem zadań, często dotyczącym nawet tylko jednego specyficznego tematu. Przykłady takich komisji w Polsce to: Komisja Nadzoru Finansowego, Państwowa Komisja Wyborcza.

</doc>
<doc id="101274" url="https://pl.wikipedia.org/wiki?curid=101274" title="Dwuparce">
Dwuparce

Dwuparce, krocionogi (Diplopoda) – gromada wijów obejmująca ponad 12 tysięcy opisanych gatunków. Charakteryzują się przekształceniem szczęk I pary w gnatochilarium, brakiem szczęk II pary oraz występowaniem na tułowiu diplosegmentów, które mają po 2 pary odnóży. Kosmopolityczne. Większość zasiedla ściółkę i glebę w lasach, ale występują też w wielu innych środowiskach. Przeważająca ich część żywi się martwą materią roślinną, ale znane są też gatunki wszystkożerne, mykofagi czy fitofagi ssące. W zapisie kopalnym znane od syluru.
Opis.
Współczesne dwuparce osiągają rozmiary od 2 mm do około 30 cm długości, ale wśród wymarłych Arthropleuridea znajdują się największe bezkręgowce lądowe o długości ponad 2 m. Ciało mają w przekroju walcowate, grzbietowo-brzusznie spłaszczone lub trójkątne, złożone z dwóch tagm: głowy i tułowia. Z wyjątkiem strzępnic mają twardy i kruchy, wysycony solami wapnia oskórek.
Na głowie osadzone są 7-członowe lub (u strzępnic) 8-członowe czułki, wyposażone na wierzchołku w 4 narządy zmysłowe. Oczy proste po bokach głowy zgrupowane są pola oczne ("ocellaria"), ale węzławce i gatunki jaskiniowe są wtórnie ślepe. Z wyjątkiem strzępnic poszczególne omatidia pozbawione są stożków krystalicznych. Zwykle na głowie znajdują się też narządy Tömösváry’ego. Otwór gębowy od przodu odgranicza nadustek, zakończony wargą górną. Żuwaczki zbudowane są (od nasady) z kotwiczki, pieńka i płata szczękowego. Szczęki II pary nie występują, natomiast te pierwszej pary są przekształcone w gnatochilarium (płytkę gębową), którego przedni brzeg wyposażony jest w 3 pary głaszczków. Gnatochilarium zakrywa od spodu płaty szczękowe żuwaczek.
Pierwszy segment tułowia za głową jest pozbawiony odnóży i tworzy collum. Segmenty od II do IV mają po jednej parze odnóży i określane są jako haplosegmenty. Kolejne somity tułowia powstają ze zlania się w rozwoju zarodkowym dwóch segmentów, określane są jako diplosegmenty i mają po 2 pary odnóży. Każdy segment tułowia pokryty jest płytkami, które mogą się ze sobą zlewać tworząc jednolity pierścień. Z wyjątkiem collum segmenty dzielą się na węższą część przednią (prosomit) i szerszą część tylną (metasomit), która może być wyposażona w boczne wyrostki zwane paranota. Kilka ostatnich segmentów tułowia oraz kończący go telson nie mają odnóży. Otwory płciowe leżą na III segmencie tułowia i tam też mogą być obecne wulwy u samic lub para penisów u samców.
Odnóża kroczne zbudowane są z biodra, krętarza, przedudzia, uda, postfemur, goleni i stopy. Liczba par nóg u dorosłych waha się od 11 do ponad 750 (u "Illacme plenipes"). Część odnóży, zwłaszcza samców, jest zmodyfikowana do celów kopulacyjnych. Zwykle w gonopody przekształcone są odnóża siódmego segmentu, czasem też sąsiadujące pary segmentów szóstego i siódmego. Funkcje przytrzymywania samicy pełnić mogą też zmodyfikowane odnóża pierwszej pary i trzech ostatnich par. Gonopody służące przekazaniu nasienia występują w kohortach Colobognatha i Eugnatha – u tych ostatnich są silnie zróżnicowane międzygatunkowo i pełnią istotną rolę w ich diagnostyce.
Rozród i rozwój.
Dwuparce są rozdzielnopłciowe, przy czym znane są gatunki i populacje partenogenetyczne. U strzępnic samiec składa spermatofor na sieć z przędzy, po czym samica go pobiera. U pozostałych dwuparców samiec ma 1 lub 2 penisy, którymi przekazuje nasienie na gonopody. Stamtąd nasienie przekazywane jest samicy podczas kopulacji. Kopulacja poprzedzona może być takim zachowaniem samca jak: dotykanie czułkami, wędrowanie po grzbiecie samicy, oferowanie jej jadalnej wydzieliny specjalnych gruczołów czy wydawanie dźwięków. W trakcie kopulacji para zwrócona jest brzusznymi stronami ciała do siebie, a samiec zwykle jest przesunięty tak, by jego segment siódmy był przed segmentem trzecim samicy. U samicy otwory płciowe otwierają się do woreczkowatych wulw, które wynicowują się w trakcie kopulacji i to do nich wnikają gonopody. Wulwy służą również przechowywaniu nasienia po kopulacji. Plemniki dwuparców nie mają wici, co jest cechą unikalną wśród wijów.
Tylko niektóre Platydesmida i Stemmiulida wykazują troskę rodzicielską o jaja i młode, w pozostałych przypadkach samica pozostawia złożone jaja. Wylęganie jest u dwuparców przedłużone. Po pęknięciu skorupki jaja młode pozostaje jeszcze kilka dni nieruchome, rosnąc pod osłoną błonki embrionalnej. Dopiero potem pęka oskórek embrionalny i młode jest zdolne do ruchu. Dalszy rozwój następuje na drodze anamorfozy, przy czym może być to hemianamorfoza, euanamorfoza lub teloanamorfoza. Dwuparce dożywać mogą nawet do 10 lat.
Ekologia i rozprzestrzenienie.
Dwuparce są kosmopolityczne, ale najliczniejsze w lasach tropikalnych i subtropikalnych. W Polsce stwierdzono 86 gatunków. Większość gatunków preferuje miejsca wilgotne i ciepłe, zwłaszcza dno lasów, ale znane są też z innych środowisk. Wiele gatunków występuje w jaskiniach, pod ziemią czy w wysokich górach, również ponad granicą drzew. Trzy gatunki: strzępnica zającowata, "Proteroiulus fuscus" i "Angarozonium amurens" przekraczają na terenie Eurazji północne koło podbiegunowe, natomiast południową granicę występowania dwuparców stanowi argentyńska prowincja Santa Cruz. Znane są również gatunki pustynne oraz związane z litoralem wód słonych. Niektóre gatunki dobrze znoszą zalewanie wodą słodką, a "Myrmecodesmus adisi" potrafi przetrwać pod wodą do roku, żywiąc się glonami. Natomiast jedynym gatunkiem typowo półwodnym jest jaskiniowy "Serradium semiaquaticum". Ponadto niektóre dwuparce występują w mrowiskach i ptasich gniazdach.
Większość dwuparców żywi się martwą materią roślinną. W dnie lasów są najważniejszą, obok dżdżownic, grupą makrofagicznych saprofagów. W lasach strefy umiarkowanej ich zagęszczenie może przekraczać 1000 osobników na m² i mogą one konsumować 10–15% opadłego w ciągu roku listowia. W kanadyjskich lasach borealnych konsumują nawet 36% rocznego opadu ściółkowego. Nieliczne gatunki są wszystkożerne, padlinożerne, mykofagiczne lub żywią się ssąc soki z organów podziemnych roślin albo zeskrobując glony. Najrzadsze jest drapieżnictwo, którego przykładem jest zjadająca dżdżownice "Apfelbeckia insculpta".
Na dwuparce polują różne stawonogi, płazy, gady, ptaki czy ssaki, ale liczba ich wrogów jest ograniczona z powodu stosowanej przez nie obrony chemicznej. W polowaniu na nie wyspecjalizowane są m.in.: larwy chrząszczy z rodziny Phengodidae, żuki z rodzajów "Sceliages" i "Deltochilum", mrówki z rodzaju "Probolomyrmex", ślimaki z rodzaju "Chlamydephorus" oraz pluskwiaki z rodziny Ectrichodiinae. Niektóre drzewołazowate potrafią wcielać pozyskane z dwuparców substancje do własnej wydzieliny obronnej. Dwuparce padają również ofiarą pasożytów takich jak: owadorostowce, apikompleksy, nicienie, nitnikowce i kolcogłowy oraz parazytoidów: muchówek z rodziny smętkowatych i muchowatych.
Ewolucja i systematyka.
Najstarsze ślady prawdopodobnie należące do wczesnych dwuparców pochodzą z późnego ordowiku późnego. Najstarszą skamieniałością ciała należącą niewątpliwie do dwuparca jest "Cowiedesmus eroticopodus" z przełomu wenloku i ludlowu. Natomiast pochodzący z późnego syluru "Pneumodesmus newmani" jest najstarszych zwierzęciem, o którym wiadomo, że oddychało powietrzem atmosferycznym – świadczy o tym obecność przetchlinek. Oba te gatunki należą do podgromady Chilognatha. Jej przedstawiciele dzięki obecności soli wapnia w pancerzu są najliczniej reprezentowanymi w zapisie kopalnym wijami, znanymi z paleozoiku, mezozoiku i kenozoiku. Przedstawiciele podgromady Arthropleuridea znani są od dewonu do cisuralu. Ciała strzępnic (podgromada Penicillata) są miękkie i nie ulegają biomineralizacji. Ich przedstawiciele znani są z bursztynu od cenomanu (kreda).
Dotychczas opisano ponad 12 000 gatunków dwuparców z około 3000 rodzajów, natomiast szacunki co do łącznej liczby gatunków współczesnych wahają się od 13 400 do około 80 000.
Podział systematyczny do rangi rzędu przedstawia się następująco:

</doc>
<doc id="101279" url="https://pl.wikipedia.org/wiki?curid=101279" title="Goździkowate">
Goździkowate

Goździkowate ("Caryophyllaceae" ) – rodzina roślin okrytonasiennych należąca do rzędu goździkowców. Liczy w zależności od ujęcia systematycznego od ok. 2200 do ok. 3000 gatunków. Rośliny te występują na wszystkich kontynentach, przede wszystkim jednak w krajach o klimacie umiarkowanym na półkuli północnej. Centrum zróżnicowania jest obszar śródziemnomorski i południowo-zachodnia Azja. Bardzo nieliczni przedstawiciele występują w Afryce na południe od Sahary, w Ameryce Południowej oraz na wyspach Oceanii. W obrębie rodziny wyróżniana jest zmienna liczba rodzajów, zwykle wynosząca ok. 88. W przypadku włączenia kilku rodzajów w jeden zbiorowy, monofiletyczny rodzaj "Silene", liczba rodzajów spada do 82. Z kolei, jeśli podzieli się wszystkie rodzaje parafiletyczne i polifiletyczne wówczas liczba rodzajów rośnie do 120. W Polsce występuje w stanie dzikim ok. 100 gatunków z 28 rodzajów. Do rodziny należą niemal wyłącznie rośliny zielne o liściach naprzeciwległych. Szereg gatunków o dużych kwiatach, zwłaszcza z rodzaju goździk, uprawianych jest jako rośliny ozdobne.
Systematyka.
Rodzina siostrzana dla szarłatowatych ("Amaranthaceae") i "Achatocarpaceae" w obrębie rzędu goździkowców należącego do dwuliściennych właściwych:
Rodzina tradycyjnie dzielona jest ze względu na kryteria morfologiczne na trzy podrodziny: mokrzycowe ("Alsinoideae" Burnett ["Minuartioideae" DC.]), lepnicowe ("Silenoideae" ["Caryophylloideae"] Arn.), i paznokciowe ("Paronychioideae" A. St. Hil. ex Fenzl ["Illecebroideae" Arn.]). Kryteria służące do klasyfikacji roślin do tych trzech podrodzin to obecność lub brak przylistków oraz stopień zrośnięcia działek kielicha i płatków korony. U paznokciowych liście mają wyraźne przylistki, a listki okwiatu pozostają wolne lub są słabo zrośnięte. U mokrzycowych liście pozbawione są przylistków, płatki korony są wolne, działki też są wolne lub rzadziej zrośnięte. U lepnicowych liście są bez przylistków, działki są zrośnięte w rurkę, między okółkiem kielicha i koroną występuje odcinek wzniesionego dna kwiatowego zwany antoforem. Po zastosowaniu metod molekularnych okazało się, że z tradycyjnych podrodzin tylko lepnicowe stanowią takson monofiletyczny. "Paronychioideae" tworzą grad bazalny w obrębie rodziny. Dla przedstawienia systematyki rodziny odzwierciedlającą powiązania filogenetyczne wyróżnia się 11 plemion:
Nazwy polskie rodzajów według
Plemię "Corrigioleae"
Plemię "Paronychieae"
Plemię "Polycarpeae"
Plemię "Sperguleae" 
Plemię "Sclerantheae"
Plemię "Sagineae" 
Plemię "Arenarieae"
Plemię "Alsineae"
Plemię "Sileneae"
Plemię "Caryophylleae"
Rodzaje o niejasnej pozycji filogenetycznej w obrębie rodziny: 
Nazewnictwo.
Nazwa naukowa rodziny wywodzi się od dawnej nazwy łacińskiej czapetki pachnącej (obecnie "Syzygium aromaticum", dawniej "Caryophyllus aromaticus"). Powodem nawiązania do tego gatunku jest jego zapach przypominający woń przedstawicieli goździkowatych.
Znaczenie użytkowe.
Wielu przedstawicieli tej rodziny uprawianych jest jako rośliny ozdobne, zwłaszcza z rodzaju goździk ("Dianthus") i łyszczec (=gipsówka "Gypsophila"). Niektóre gatunki z rodzaju łyszczec i mydlnica ("Saponaria") o dużej zawartości saponin wykorzystywane były jako środki piorące. Goździk ogrodowy ("Dianthus caryophyllus") uprawiany jest od czasów starożytnych jako roślina ozdobna, ceniona za zapach, służąca też za źródło dla olejów wykorzystywanych do wyrobu mydeł. Rośliną jadalną spożywaną przez Inuitów jest honkenia piaskowa ("Honckenya peploides"). "Gypsophila capillaris" wykorzystywana jest we wschodniej części basenu Morza Śródziemnego do aromatyzowania chałwy. Jadalne są też młode pędy gwiazdnicy pospolitej ("Stellaria media"), pospolitego chwastu. Chwastami w uprawach są też liczne inne gatunki z tego rodzaju, a także karmnik ("Sagina") i rogownica ("Cerastium").

</doc>
<doc id="101281" url="https://pl.wikipedia.org/wiki?curid=101281" title="Wilec ziemniaczany">
Wilec ziemniaczany

Wilec ziemniaczany ("Ipomoea batatas" (L. Poir.) – gatunek byliny należący do rodziny powojowatych, znany pod nazwami: batat, patat, kūmara lub słodki ziemniak. Pochodzi z Ameryki Południowej i Ameryki Środkowej. Nie jest znany w dzikim stanie, jest natomiast popularny w uprawie w całej strefie tropikalnej.
Zmienność.
Istnieją dwie główne odmiany batatów: słodka i gorzka. Słodka odmiana jest smaczna, z tego powodu często jej uprawy są niszczone przez insekty i dzikie zwierzęta. Natomiast odmiana gorzka jest trująca, dlatego też nie jest jadana przez szkodniki. Aby była jadalna dla ludzi, najpierw trzeba obrać bulwę ze skóry, w której jest najwięcej toksyn, a następnie wystawić na tacy na działanie promieni słonecznych. Pod wpływem słońca toksyny z pozostałej części bulwy zostaną usunięte. Taca jest potrzebna po to, żeby z bulwy wypłynęła część soków (teraz zdatnych do picia).
Wartości odżywcze.
Słodkie ziemniaki są bogate w węglowodany złożone i błonnik. Są cennym źródłem witamin i mikroelementów, takich jak witamina A, C oraz witaminy z grupy B (B1, B2, B6). Bataty są także źródłem β-karotenu i polifenoli, które stanowią naturalne przeciwutleniacze. Bataty mają niski indeks glikemiczny (50). Zawierają 86 kcal na 100 g.

</doc>
<doc id="101283" url="https://pl.wikipedia.org/wiki?curid=101283" title="Krocionogowate">
Krocionogowate

Krocionogowate (Julidae) – rodzina wijów z gromady dwuparców i rzędu krocionogów właściwych. Ich ciało jest wydłużone, segmentowane, szare, brunatne lub czarne. Nogi i czułki są krótkie. Krocionogowate zamieszkują ściółkę lub spróchniałe drewno. Są roślinożerne i żywią się głównie szczątkami roślinnymi, pędami, kiełkującymi nasionami, młodymi korzonkami, owocami, bulwami i grzybami. Krocionogi mierzą od 3 mm do 20 cm długości. W Polsce występuje 85 gatunków, m.in.: "Cylindrojulus boleti", "Leptophyllum nanum", "Julus terrestris", "Julus scandinavius", "Ophyiulus fallax" oraz krocionóg piaskowy ("Schizophyllum sabulosum").
Do Julidae należy około 500 opisanych gatunków zgrupowanych w około 90 rodzajach, w tym:

</doc>
<doc id="101285" url="https://pl.wikipedia.org/wiki?curid=101285" title="Gwiazdozbiór Pawia">
Gwiazdozbiór Pawia

Paw (, dop. "Pavonis", "Pav") – wyraźna, choć w większości składająca się ze słabych gwiazd, konstelacja nieba południowego. Leży na skraju Drogi Mlecznej, na południe od Strzelca i obok Tukana. Należy do grupy pięciu sąsiadujących ze sobą konstelacji wyobrażających ptaki – (Feniksa, Rajskiego Ptaka, Tukana i Żurawia). Liczba gwiazd dostrzegalnych nieuzbrojonym okiem: około 45 i jest 44. co do wielkości na niebie. Niewidoczna w szerokości geograficznej Polski.
Konstelacja ta została wprowadzona przez nawigatorów holenderskich Pietra Dirksza Keysera oraz Fredericka de Houtmana pod koniec XVI w. Keyser zmarł na Jawie w trakcie wyprawy. Po powrocie do Holandii, de Houtman przekazał sporządzony katalog gwiazd astronomowi Petrusowi Planciusowi, który naniósł konstelację na globus nieba w końcu 1598. Gwiazdozbiór ten został szerzej zaakceptowany, gdy niemiecki astronom Johann Bayer opisał go w swoim dziele "Uranometria" w 1603 roku.
Mity i legendy.
Według greckich mitów paw był ptakiem poświęconym bogini niebios Herze, z której piersi wypłynęła Droga Mleczna. Nazwa nawiązuje do mitologicznego pawia, poświęconego Herze, która ozdobiła jego ogon oczami, podstępnie zabitego na polecenie Zeusa, stuokiego olbrzyma Argosa.
Mimo że Paw jest gwiazdozbiorem nowożytnym, ma bezpośrednie odniesienie do mitologii i tłumaczy, skąd się wzięły pawie oka na długich piórach tych ptaków. Paw był ulubionym gatunkiem ptaka bogini Hery, stąd też zastęp pawi prowadził jej podniebną karetę po niebie. Hera podejrzewała, że Zeus zakochał się w nimfie Io. Próbując oszukać żonę, Zeus przemienił Io w białą jałówkę, ale Hera nie dała się wyprowadzić w pole i domagała się, by mąż podarował jej tę jałówkę. Kiedy tak się stało, Hera poleciła jednemu ze swych sług, wszystkowidzącemu olbrzymowi o stu oczach Argusowi Paneptesowi, by pilnował daru. Zeus odkrył, że jego ukochana jest pod strażą, chcąc uwolnić kochankę z niewoli, wysłał do niego syna Hermesa, który swoimi nieustannymi opowieściami i grą na lutni uśpił Argosa, zabił go i oswobodził Io. Kiedy Hera dowiedziała się o śmierci Argosa, rozrzuciła jego liczne oczy na ogonie pawia.
Gwiazdy Pawia.
Alfa i leżący dokładnie na południe od niej trójkąt prostokątny, zbudowany z gwiazd Bety, Delty i Epsilona, to najlepiej rozpoznawalny asteryzm w gwiazdozbiorze.Gwiazda nosi mało oryginalną nazwę Paw. Historia nadania nazwy związana jest z „Almanachem okrętowym” wydanym w 1930 przez monarchię brytyjską. W tym czasie Alfa Pavonis była jedną z dwóch spośród 57. najjaśniejszych gwiazd niemających nazwy własnej (druga to Epsilon Carinae, która została nazwana Avior). Królewskie Siły Powietrzne nalegały, aby te gwiazdy otrzymały nazwy własne, a że nie było lepszego pomysłu, nazwano najjaśniejszą gwiazdę w Pawiu od samej konstelacji.
Interesujące obiekty.
Gwiazdozbiór Pawia znajduje się dość daleko od Drogi Mlecznej. W obrębie Pawia nie ma żadnych obiektów katalogu Messiera
Uwaga.
Petrus Plancius (1552-1622) to holenderski duchowny i jednocześnie uznany geograf i astronom. Nauczył nawigatorów pierwszych holenderskich wypraw do Indii Wschodnich, jak mierzyć położenie gwiazd. W rezultacie stworzyli oni dla niego katalog południowych gwiazd podzielonych na 12 nowych gwiazdozbiorów, które Plancius umieścił na swoich globusach niebieskich. Wymyślił on także kilka innych gwiazdozbiorów – Gołębia, Żyrafę i Jednorożca – wykorzystując do tego słabe gwiazdy widoczne z Europy.

</doc>
<doc id="101286" url="https://pl.wikipedia.org/wiki?curid=101286" title="Philip Noel-Baker">
Philip Noel-Baker

Philip John Noel-Baker, baron Noel-Baker (ur. 1 listopada 1889 w Londynie, zm. 8 października 1982 tamże) – brytyjski polityk, dyplomata, prawnik, laureat Pokojowej Nagrody Nobla, medalista olimpijski w lekkoatletyce.
Był synem Josepha Allena Bakera, kwakra urodzonego w Kanadzie, który po przybyciu do Wielkiej Brytanii działał jako fabrykant i sprawował mandat w Radzie Miejskiej Londynu oraz Izbie Gmin. Philip Baker (człon Noel przybrał w 1943 od nazwiska żony Irene) studiował początkowo w Stanach Zjednoczonych (w kolegium kwakrów w Haverford), następnie na Uniwersytecie w Cambridge. W środowisku studentów w Cambridge był, między innymi, przewodniczącym stowarzyszenia studenckiego Cambridge Union Society. Od czasów studiów zajmował się sportem, biegał na średnie dystanse. W późniejszym okresie został powołany do ekipy olimpijskiej i zdobył srebrny medal w biegu na 1500 metrów (4:02,3 s) na igrzyskach w Antwerpii w 1920. Na kolejnych igrzyskach w Paryżu w 1924 był kapitanem ekipy brytyjskiej (rozsławionej filmem "Rydwany Ognia").
W okresie I wojny światowej organizował i dowodził jednostkami sanitarnymi. Został uhonorowany odznaczeniami wojennymi brytyjskimi, francuskimi i włoskimi. Brał udział w konferencji pokojowej w Paryżu w 1919, a następnie w formowaniu Ligi Narodów. Był sekretarzem znanego dyplomaty brytyjskiego lorda Roberta Cecila, a następnie Erica Drummonda, pierwszego sekretarza generalnego Ligi Narodów. W latach 1924-1929 wykładał prawo międzynarodowe na Uniwersytecie Londyńskim, a w latach 1933–1934 na Uniwersytecie Yale.
W 1924 kandydował po raz pierwszy w wyborach do Izby Gmin, reprezentując Partię Pracy, ale nie uzyskał mandatu. Został wybrany w 1929 z okręgu Coventry i zasiadał w Izbie Gmin do 1931, a następnie w latach 1936–1970 jako reprezentant okręgu Derby i Derby South (tego drugiego od 1950). W okresie II wojny światowej był parlamentarnym prywatnym sekretarzem premiera Winstona Churchilla, po wojnie pozostał w rządzie Clementa Attleego jako minister stanu w Ministerstwie Spraw Zagranicznych (1945–1946), minister lotnictwa (1946–1947), minister ds. Wspólnoty Narodów (1947–1950, członek gabinetu) oraz minister paliwa i mocy (1950–1951).
Działał w brytyjskiej delegacji w ONZ, współtworzył Kartę Narodów Zjednoczonych. W 1959 za pracę na rzecz pokoju światowego i rozbrojenia został uhonorowany Pokojową Nagrodą Nobla.
Swoją żonę, Irene Noel, poślubił w 1915. Mieli jednego syna, Francisa, również polityka Partii Pracy.

</doc>
<doc id="101290" url="https://pl.wikipedia.org/wiki?curid=101290" title="Krocionogi">
Krocionogi



</doc>
<doc id="101292" url="https://pl.wikipedia.org/wiki?curid=101292" title="Teleskop (gwiazdozbiór)">
Teleskop (gwiazdozbiór)



</doc>
<doc id="101294" url="https://pl.wikipedia.org/wiki?curid=101294" title="Bibliotekarz">
Bibliotekarz

Bibliotekarz (w odniesieniu do kobiet stosuje się formę bibliotekarka) – pracownik biblioteki, pracownik zatrudniony zawodowo w bibliotekarstwie; tytuł i stanowisko w hierarchii służby bibliotecznej. Według przepisów unijnych (Dyrektywa 89/48) osoba zatrudniona jako bibliotekarz musi mieć ukończone co najmniej studia licencjackie z zakresu informacji naukowej i bibliotekoznawstwa.
Historia.
Pierwsze wzmianki o zawodzie bibliotekarza pochodzą już ze starożytności. Był to najczęściej uczony. W Odrodzeniu i oświeceniu mógł nim zostać każdy człowiek posiadający wykształcenie. Bibliotekarzami byli urzędnicy książęcy i królewscy, miłośnicy ksiąg, poeci i uczeni. Często bibliotekarstwo było traktowane jako zajęcie uboczne, dorywcze. Bibliotekarze nie interesowali się w ogóle lub w bardzo małym stopniu bibliotekami, w których pracowali. Jedynie nieliczni przeszli do historii jako zasłużeni.
Sytuacja zaczęła się zmieniać dopiero w XIX wieku, kiedy zaczęto wymagać od bibliotekarzy fachowego przygotowania i stałego zatrudnienia. W II połowie XIX wieku zostały wprowadzone pierwsze oficjalne egzaminy bibliotekarskie we Francji, Anglii i Niemczech. Otworzono również pierwsze szkoły zawodowe oraz pierwszą katedrę bibliotekoznawstwa.
Zadania bibliotekarza.
Dawniej bibliotekarz był kustoszem dorobku kulturalnego – dziś jego zadaniem jest udostępnianie zbiorów oraz zawartych w nich informacji.
Do zadań bibliotekarza należą m.in.:
Stopnie biblioteczne.
W bibliotekach publicznych (podległych Ministerstwu Kultury)
W bibliotekach naukowych (podległych Ministerstwu Edukacji i Nauki)
Bibliotekarze dyplomowani:

</doc>
<doc id="101295" url="https://pl.wikipedia.org/wiki?curid=101295" title="Polyxenidae">
Polyxenidae



</doc>
<doc id="101297" url="https://pl.wikipedia.org/wiki?curid=101297" title="Strzępnicowate">
Strzępnicowate

Strzępnicowate (Polyxenidae) - rodzina w obrębie gromady dwuparców. Do przedstawicieli rodziny należy strzępnica, jeden z najmniejszych dwuparców, pospolicie występujący w Polsce.

</doc>
<doc id="101298" url="https://pl.wikipedia.org/wiki?curid=101298" title="Gwiazdozbiór Lunety">
Gwiazdozbiór Lunety

Luneta (łac. "Telescopium", dop. "Telescopii", skrót "Tel") – mało wyraźny gwiazdozbiór nieba południowego, leżący między Strzelcem a Koroną Południową. Oznaczony w 1752 r. przez francuskiego astronoma, kartografa i duchownego Nicolasa Louisa de Lacaille, pierwotnie jako Tubus Teleskopu. Tak jak większość gwiazdozbiorów wyodrębnionych przez astronoma, Luneta jest słaba, trudna do wypatrzenia, i zawiera niewiele obiektów interesujących astronomów amatorów. Jest to 57. co do wielkości konstelacja na niebie. Początkowo konstelacja rozciągała się dalej na północ, obejmując część gwiazd Korony Południowej, Strzelca, Skorpiona i Wężownika. Później astronomowie zmniejszyli jej rozmiary, pozbawiając Lunetę końca tubusu i podtrzymującego ją masztu. W Skorpionie wyobrażano sobie część tubusu lunety oraz jej montaż, a obecnie gwiazda 45 Ophiuchi (wcześniej Theta Telescopii) wyznaczała obiektyw lunety. Liczba gwiazd dostrzegalnych nieuzbrojonym okiem: około 30. W Polsce niewidoczny.
Pochodzenie nazwy.
Ponieważ jest to konstelacja nieba południowego, nie miała nazwy do XVIII wieku, kiedy rozpoczęło się odkrywanie półkuli południowej. Dobrze dobrano nazwę tego gwiazdozbioru, pochodzącą od greckiego słowa "tēle-skópos" ('widzenie daleko'). Obserwator musi rzeczywiście się wysilić, by rozróżnić niewyraźne gwiazdy i maleńkie odległe galaktyki. Starożytni astronomowie mogli zobaczyć z obszarów nowożytnej Europy tuż nad horyzontem małą, niemal pustą przestrzeń zajmowaną przez Lunetę. Wyobraża stosowany od początku XVII w. podstawowy instrument do obserwacji i pomiarów astronomicznych, któremu Lacaille wiele zawdzięczał prowadząc w latach 1750-1752 koło Kapsztadu obserwacje nieba południowego. Jak wiele z jego konstelacji Luneta reprezentuje instrument naukowy, ale trudno powiązać jej trzy najjaśniejsze gwiazdy z lunetą, nawet biorąc pod uwagę liczne gwiazdy szóstej wielkości. Inna wersja – gwiazdozbiór przedstawia jeden z powietrznych teleskopów używanych w obserwatorium przy wieży Marly pod Paryżem. Były to refraktory o bardzo długich ogniskowych zwisające na linach z wielkich masztów. W dawnych atlasach gwiazdozbiór był przedstawiany jako teleskop Giovanniego Cassiniego.
Gwiazdy Lunety.
W gwiazdozbiorze znajduje się siedem gwiazd jaśniejszych niż 5. Głównymi gwiazdami są gwiazdy czwartej wielkości Alfa i Zeta oraz gwiazda piątej wielkości Epsilon. Tworzą one mały, niemal prostokątny trójkąt na południe od Skorpiona, który celuje w niego jasną linią gwiazd ogona: Lambdą, Kappą i Jotą Skorpiona.
Interesujący obiekty.
Luneta nie jest bogata w interesujące obiekty do obserwacji jak na konstelację znajdującą się niedaleko płaszczyzny Drogi Mlecznej. W jej obrębie nie ma żadnych obiektów z katalogu Messiera.

</doc>
<doc id="101305" url="https://pl.wikipedia.org/wiki?curid=101305" title="Gwiazdozbiór Tarczy">
Gwiazdozbiór Tarczy

Tarcza (łac. "Scutum", dop. "Scuti", skrót "Sct", dawniej Tarcza Sobieskiego, łac. "Scutum Sobiescianum") – gwiazdozbiór nieba południowego, 84. co do wielkości, leżący w pobliżu równika niebieskiego. Należy do najmniejszych – jest piąty od końca pod względem wielkości. Wprowadzony przez Jana Heweliusza w 1684 roku dla upamiętnienia najmożniejszego protektora gdańskiego astronoma, króla Jana III Sobieskiego, po jego słynnej wiedeńskiej wiktorii. Nazwał go wtedy Scutum Sobiescianum. Pierwsza informacja o gwiazdozbiorze, z ryciną i opisem, pojawiła się w sierpniu 1684 roku w niemieckim czasopiśmie naukowym „Acta Eruditorum”. Gwiazdozbiór znalazł się także w pośmiertnie wydanym w 1690 roku atlasie "Firmamentum Sobiescianum", trzeciej części zadedykowanego w całości królowi dzieła Heweliusza "Prodromus Astronomiae". Jest to jeden z 88 współcześnie rozróżnianych gwiazdozbiorów. W większości języków odniesienie do Sobieskiego wyszło z użycia i gwiazdozbiór znany jest po prostu jako "Tarcza". W Polsce widoczny latem nad południowym horyzontem, tuż poniżej Orła, nad Strzelcem. Liczba gwiazd dostrzegalnych nieuzbrojonym okiem: około 20.
Była ona dawniej przedstawiana jako polski herb szlachecki Janina (Tarcza), króla Polski Jana III Sobieskiego z godłem krzyża Jezusa Chrystusa – stąd też na rycinach skrót INRI.
Obok Ciołka Poniatowskiego, jest to jedyna konstelacja, powiązana z rzeczywistą postacią z polskiej historii nowożytnej. Jest to jedyny gwiazdozbiór z podtekstem politycznym, którego nazwa przetrwała do dzisiaj.
Obecnie używana jest tylko nazwa Tarcza, ponieważ w drugiej połowie XIX wieku astronomowie niemieccy przeforsowali uchwałę o jednowyrazowym nazewnictwie gwiazdozbiorów, zresztą dość niekonsekwentną (istnieją bowiem konstelacje o nazwach dwuwyrazowych: Mały Lew, Wielki Pies, Mały Pies, Psy Gończe, Wielka Niedźwiedzica, Mała Niedźwiedzica, Warkocz Bereniki, Korona Północna, Korona Południowa, Trójkąt Południowy).
Gwiazdy Tarczy Sobieskiego.
Zawiera 18 gwiazd jaśniejszych niż 6, leży jednak w szczególnie bogatym w gwiazdy obszarze Drogi Mlecznej między Orłem a Strzelcem. Gwiazdy te są blade i czasami trudne do znalezienia z powodu jasnego tła Drogi Mlecznej. Alfa, Beta, Gamma i Zeta tworzą asteryzm w kształcie litery Y.
Interesujące obiekty.
W konstelacji znajdują się dwa obiekty z katalogu Messiera.

</doc>
<doc id="101307" url="https://pl.wikipedia.org/wiki?curid=101307" title="Strzępnica zającowata">
Strzępnica zającowata

Strzępnica zającowata ("Polyxenus lagurus") – gatunek dwuparców z rzędu strzępnic i rodziny strzępnicowatych. Osiąga 2–4 mm długości. Jego jasnobursztynowy oskórek porastają ciemnobrązowe szczecinki. Żywi się glonami i porostami. Przystosowany do siedlisk umiarkowanie wilgotnych i suchych. Aktywny w dzień. Rankiem absorbuje wilgoć z otoczenia. Wykazuje się partenogenezą geograficzną: populacje rozmnażające się dzieworodnie przeważają w północnej Europie. Rozród płciowy odbywa się bez kopulacji. Samiec pozostawia spermatofory na utkanej siatce, skąd pobiera je samica. Gatunek kosmopolityczny.
Opis.
Dorosłe osobniki osiągają od 2 do 3 lub 3 do 4 mm długości i od 0,5 do 1 mm szerokości. Ciało pokrywa niewysycony solami wapnia, jasnobursztynowy oskórek, porośnięty ciemnobrązowymi szczecinkami. Układ szczecinek jest następujący: na głowie i wszystkich tergitach, z collum włącznie, występują dwa poprzeczne pasy połączone bocznymi kępkami, ponadto na każdym pleurycie, z wyjątkiem pierwszego, występują kępki boczne, a na końcu telsonu dwie długie szczoteczki kolcowatych szczecinek, które mogą się rozkładać. Te końcowe szczecinki służą celom obronnym. Ich wierzchołki są zagięte i zahaczają o szczecinki napastnika, np. mrówki czy pająka, chwilowo go unieruchamiając i czyniąc bezbronnym.
U obu płci otwory płciowe leżą za drugą parą odnóży. U samicy położone są na szczycie wulw o kształcie ściętego stożka, a u samców na stożkowatych penisach, tylko nieco dłuższych niż wulwy u samic. Dymorfizm płciowy zaznacza się w nieco mniejszych rozmiarach samca i smuklejszych kępkach szczecinek na jego ciele. Obok formy płciowej, występuje również forma rozmnażająca się partenogenetycznie, w Europie coraz częstsza ku północy. Formę płciową można od niej odróżnić po obecności w części grzbietowej dwóch środkowych i dwóch bocznych pasków czerwonobrązowej barwy.
Biologia i ekologia.
U strzępnic brak kopulacji. Samiec w jamce podłoża przędzie, zygzakowatymi ruchami, sieć z wydzieliny gruczołów penisów, po czym pozostawia na niej dwa spermatofory. Następnie za pomocą wydzieliny z gruczołów ósmej i dziewiątej pary odnóży tworzy długą na około 1,5 cm nić sygnałową, położoną poprzecznie do sieci. Nić ta jest lokalizowana za pomocą czułków przez dojrzałą samicę, która zaczyna wędrować wzdłuż niej, trafiając na sieć, skąd pobiera spermatofory za pomocą wulw.
Jaja strzępnicy zającowatej połączone są w koralikowate sznurki i składane spiralnie, przez co tworzą dysk. Dookoła takiego dysku samica wciska długie włoski z telsonu, które utrzymują jaja odsunięte od podłoża, zapewniając odpowiednią wentylację.
W przeciwieństwie do większości innych dwuparców gatunek ten preferuje środowiska umiarkowanie wilgotne do suchych. Najczęściej spotykany jest pod kłodami martwych drzew, zwłaszcza iglastych, pod kamieniami lub na gruncie pod ściółką. Na morskich wybrzeżach notowany wśród korzeni roślin halofilnych. Znajdowany także pod mchem i porostami, obrastającymi ludzkie konstrukcje. Zasiedla również stare mury kamienne i ceglane. Aktywny jest za dnia, nawet w pełnym słońcu. Żeruje na nitkach glonów i porostach.
Adaptacjami do zasiedlanych środowisk i pory aktywności są u niego zdolności: do redukcji utraty wody przez parowanie oraz do absorpcji wody z powietrza. Utrata wody przez parowanie w całkowicie suchym powietrzu jest u niego mniejsza niż 1% masy wody na godzinę, zaś przy wilgotności 76% wynosi 0,28% masy na godzinę (pomiary przy temperaturze 22°C). W warunkach laboratoryjnych faza absorpcji wilgoci z powietrza miała miejsce zawsze rano, około godziny 5–6, co związane jest z czasem występowania w naturze rosy, a jej skuteczność sięgała u niektórych osobników do ponad 3% przyrostu masy wody w ciele na godzinę.
Rozprzestrzenienie.
Gatunek kosmopolityczny, znany m.in. z większości Europy, Azji, Ameryki i Afryki. W Europie jest najpospolitszym przedstawicielem rzędu strzępnic, w Polsce zaś jedynym.

</doc>
<doc id="101310" url="https://pl.wikipedia.org/wiki?curid=101310" title="Skulicowate">
Skulicowate

Skulicowate (Glomeridae) – rodzina wijów z gromady dwuparców i rzędu skulic.
Dwuparce te mają ciało krótkie, szerokie i wypukłe. Ich tułów składa się z 13 segmentów. Tergity, pleuryty i sternity są ze sobą połączone ruchomo, a ponadto tergity II i III są ze sobą zlane w jednolitą płytę dorsalną. Dzięki takiej budowie skulice mogą się zwijać w idealną kulkę, zasłaniając całkowicie głowę, collum, sternity, pleuryty i przydatki. Ponadto w razie zagrożenia używają wydzieliny międzysegmentowych gruczołów obronnych, których ujścia znajdują się po stronie grzbietowej ciała.
Skulice przemieszczają się w glebie przesuwając jej cząstki jak buldożer, ale w przeciwieństwie do innych dwuparców, używają do tego płyty dorsalnej, a nie collum i głowy. Jako że ich ciała są krótsze nie drążą one tuneli i występują głównie w górnych warstwach gleby. Sprzyja temu też ich mniejsza wrażliwość na wysychanie.
Zamieszkują przede wszystkim strefę tropikalną i subtropikalną. Żyją w ściółce; odżywiają się martwą materią organiczną.
Do rodziny tej należy 176 opisanych gatunków z 27 rodzajów, w tym:

</doc>
<doc id="101313" url="https://pl.wikipedia.org/wiki?curid=101313" title="Węzławcowate">
Węzławcowate

Węzławcowate (Paradoxosomatidae) – rodzina wijów z gromady dwuparców i rzędu węzławców. Jedyna z monotypowego podrzędu Strongylosomatidea. Kosmopolityczne.
Opis.
Dwuparce te mają tergity z rozszerzonymi bokami (paranota) i biegnącymi pomiędzy nimi poprzecznymi bruzdami. Paranota drugiego segmentu tułowia są położone niżej niż te na collum i segmencie trzecim. Samce mają panewki gonopodów przewężone pośrodku, przez co mają one kształt klepsydry lub hantli. U większości gatunków samce mają 1 lub 2 wyrostki na sternicie piątego segmentu tułowia. Łączna liczba segmentów tułowia wynosi 19 lub 20, ozopory (ujścia gruczołów obronnych) leżą na bocznych krawędziach paranotów segmentów 5, 7, 9, 10, 12, 13, i od 15 do ostatniego.
Systematyka.
Do węzławcowatych należy blisko 1000 opisanych gatunków, zgrupowanych w trzech podrodzinach: Alogolykinae, Australiosomatinae i Paradoxosomatinae oraz około 200 rodzajach, w tym:

</doc>
<doc id="101317" url="https://pl.wikipedia.org/wiki?curid=101317" title="Węzławiec walcowaty">
Węzławiec walcowaty

Węzławiec walcowaty ("Strongylosoma stigmatosum") – gatunek dwuparca z rzędu węzławców i rodziny węzławcowatych.
Osiąga długość ok. 15–23 mm.
Gatunek ten opisany został po raz pierwszy w 1830 przez Karla Eichwalda. Zalicza się doń dwa podgatunki:
Węzławiec ten zasiedla lasy liściaste i mieszane, ale bywa też spotykany w parkach czy ruinach. Występuje w Europie Wschodniej, na północ sięgając Łotwy i europejskiej części Rosji, przy czym podgatunek "S. s. balcanicum" jest endemiczny dla Bułgarii. W Polsce węzławiec walcowaty rozprzestrzeniony jest na terenie całego kraju z wyjątkiem wysokich gór, a najpospolitszy w części południowej.

</doc>
<doc id="101322" url="https://pl.wikipedia.org/wiki?curid=101322" title="Siła nabywcza">
Siła nabywcza

Siła nabywcza pieniądza – realna wartość pieniądza. Określa, ile dóbr i usług można nabyć za jednostkę pieniądza. Siła nabywcza zmienia się pod wpływem zmiany cen w gospodarce. Jeżeli w gospodarce nie zmieniają się dochody ludności i występuje wzrost cen (inflacja), to siła nabywcza pieniądza zmniejsza się. Jeżeli występuje spadek cen (deflacja) – siła nabywcza ulega zwiększeniu.

</doc>
<doc id="101327" url="https://pl.wikipedia.org/wiki?curid=101327" title="Jan Piotr Stepa">
Jan Piotr Stepa



</doc>
<doc id="101328" url="https://pl.wikipedia.org/wiki?curid=101328" title="Rosochatkowate">
Rosochatkowate

Rosochatkowate (Polydesmidae) – rodzina wijów z gromady dwuparców i rzędu węzławców.
Dwuparce te mają spłaszczone tergity z rozszerzonymi płatami bocznymi (paranota). Samce mają gonopody z sercowatymi otworami. Z tylnej krawędzi tych otworków wyrasta ku przodowi poprzeczna półeczka, na której podpierają się biodra. Biodra gonopodów stykają pośrodku i mają na spodzie jamki, w które wchodzić mogą ich telopodity. Ponadto gonopody rosochatkowatych często mają niewielkie jamki na szczycie bruzdy nasiennej lub prostatycznej i są wyposażone w grupkę szczecin u jej ujścia.
Odżywiają się martwą materią roślinną, zagrożone wydzielają ciecz obronną. Żyją w ściółce.
Do rosochatkowatych należy około 235 opisanych gatunków zgrupowanych w 27 rodzajach, w tym:

</doc>
<doc id="101329" url="https://pl.wikipedia.org/wiki?curid=101329" title="John Alcock">
John Alcock

John Alcock (ur. 5 listopada 1892 w Manchesterze, zm. 18 grudnia 1919 pod Rouen) – brytyjski lotnik, znany z pierwszego przelotu przez Atlantyk bez lądowania w 1919 roku, z Arthurem Whittenem Brownem.
Początkowo pracował jako mechanik motocyklowy. Zainteresował się lotnictwem i podjął pracę w warsztatach lotniczych, a w 1911 ukończył kurs pilotażu.
Podczas I wojny światowej był instruktorem pilotażu i pilotem w lotnictwie bombowym RNAS. W 1916 został wysłany na śródziemnomorski teatr działań. Między innymi, 9 lipca 1917 dokonał bombowcem Handley Page O/100 śmiałego nalotu na Stambuł. 30 września, podczas próby kolejnego nalotu, jego samolot wpadł do morza na skutek awarii silnika; Alcock został uratowany, lecz trafił do niewoli tureckiej. Wojnę ukończył w stopniu kapitana, w marcu 1919 wystąpił z wojska.
Z 14 na 15 czerwca 1919, wraz z nawigatorem Arthurem Whittenem Brownem, Alcock jako pilot dokonał pierwszego nieprzerwanego przelotu ponad Oceanem Atlantyckim samolotem Vickers Vimy. Wystartowali z Nowej Fundlandii w kierunku na wschód i po 16 godzinach 28 minutach lotu 15 czerwca wylądowali na trzęsawisku w Irlandii, uszkadzając samolot. Pokonali dystans 3040 km (1890 mil, część źródeł podaje 3186 km – 1980 mil).
Po locie zostali uznani za bohaterów i pasowani przez króla Jerzego V na rycerzy, uzyskując tytuły szlacheckie, oraz uzyskali 10 000 funtów nagrody redakcji gazety "Daily Mail". 15 grudnia 1919 w obecności Alcocka, rekordowy samolot Vimy został umieszczony w Muzeum Nauki w Londynie.
18 grudnia 1919, lecąc nowym samolotem amfibią Vickers Viking na pierwszy powojenny salon lotniczy w Paryżu, Alcock rozbił się we mgle na Cote d’Everard koło Rouen we Francji i poniósł śmierć w wyniku doznanych obrażeń.

</doc>
<doc id="101331" url="https://pl.wikipedia.org/wiki?curid=101331" title="Paw indyjski">
Paw indyjski

Paw indyjski, paw niebieski, paw zwyczajny ("Pavo cristatus") – gatunek dużego ptaka grzebiącego z rodziny kurowatych (Phasianidae). W naturze występuje na subkontynencie indyjskim, został introdukowany również w inne miejsca na świecie. Jako ptak hodowlany często spotykany w kolekcjach na całym świecie. W hinduizmie jest świętym ptakiem. Gatunek monotypowy.
Morfologia.
Paw indyjski jest gatunkiem u którego występuje dymorfizm płciowy. U samca głowa i szyja oraz pierś i brzuch błękitne, z metalicznym połyskiem, na głowie czub z piór tworzący koronę, grzbiet zielony z metalicznym połyskiem, skrzydła brązowe z czarnymi prążkami. Właściwy ogon stosunkowo krótki, biało-brązowy. Charakterystyczna struktura określana często jako "pawi ogon" to w rzeczywistości tren utworzony przez wydłużone pióra pokryw nadogonowych. Na końcówce brązowozielonych piór znajdują się „pawie oka”, na które składają się koncentryczne kręgi: czarny, niebieski, płowy i żółty. Duży ogon pawia jest wyraźnym sygnałem dla samic jego gatunku, że właściciel ozdobnego ogona jest w dobrym zdrowiu, oraz że posiada dobre geny. Samice mają brązowawy wierzch ciała oraz jasny spód. Nie posiadają trenu, mają natomiast na głowie "koronę" z kilku małych piór .
Zasięg.
W naturze zamieszkują Pakistan na wschód od Indusu na wschód przez większość Indii (na południe od Himalajów), południowy Nepal i południowy Bhutan po Sri Lankę; możliwe, że występuje nadal w Bangladeszu. Introdukowany został do wielu miejsc na świecie, w tym na Andamany, Stany Zjednoczone, Hawaje, Karaiby, do RPA, Japonii, na Nową Kaledonię, Nową Zelandię i do Australii. Zwykle ptaki poza naturalnym zasięgiem pozostają w stanie półdzikim.
Ekologia i zachowanie.
Środowiskiem życia tych ptaków są otwarte lasy z drzewami zrzucającymi liście; w północnych Indiach najchętniej zamieszkują otwarte lasy z głożyną ("Zizyphus") w podszycie. Odnotowywane były na wysokości 0–2000 m n.p.m. (najczęściej 900–1200 m n.p.m.).
Wszystkożerny, zjada zarówno nasiona jak i zwierzęta, zarówno bezkręgowce jak i drobne kręgowce, w tym jadowite węże. Jedno badanie z Ghatów Zachodnich wykazało, że 91% diety badanych ptaków stanowiła materia roślinna.
Lęgi.
W południowych Indiach i na Sri Lance okres lęgowy trwa od stycznia do kwietnia; w całym zasięgu występowania sezon lęgowy zmienny, zdaje się zależeć od występowania pory deszczowej. Gniazdo stanowi wydrapany w ziemi dołek wyściełany mchem i korzonkami. W zniesieniu 5–6 jaj o skorupce barwy biało-oliwkowej. Jaja wysiadywane są przez 29–30 dni. Młode po wykluciu są w pełni opierzone, po około 10 dniach życia uzyskują zdolność lotu. Pawie indyjskie na wolności mogą dożywać do 25 lat, przeważnie przeżywają jednak około 20.
Status.
IUCN uznaje pawia indyjskiego za gatunek najmniejszej troski (LC, "Least Concern") nieprzerwanie od 1988 (stan w 2020). Liczebność populacji nie została oszacowana, ale ptak ten opisywany jest jako pospolity, lokalnie bardzo pospolity. Trend liczebności populacji uznawany jest za stabilny.

</doc>
<doc id="101333" url="https://pl.wikipedia.org/wiki?curid=101333" title="Prawobrzeże">
Prawobrzeże

Prawobrzeże – dzielnica obejmująca południowo-wschodnią część miasta Szczecina, która grupuje 11 jednostek pomocniczych miasta – osiedli. Według danych z 8 marca 2015 w dzielnicy zameldowanych na pobyt stały było 82 450 osób. 
Jako jedyna leży na prawym, wschodnim brzegu rzeki Regalicy.
W latach 1955–1976 istniała dzielnica Dąbie o takich samych granicach. Obecna dzielnica została ustanowiona w 1990 roku.
Położenie.
Graniczy z dzielnicą Śródmieście na zachodzie oraz z gminami:
Na północy przylega do jeziora Dąbie.
Osiedla.
Prawobrzeże składa się z 11 osiedli:

</doc>
<doc id="101334" url="https://pl.wikipedia.org/wiki?curid=101334" title="Śródmieście (Szczecin)">
Śródmieście (Szczecin)

Śródmieście – dzielnica obejmująca centralną część miasta Szczecina, która grupuje 10 jednostek pomocniczych miasta – osiedli. Według danych z 2022 r. w dzielnicy mieszkały 104 294 osoby.
Pierwsza jednostka administracyjna o tej nazwie istniała w latach 1955–1976. Obecna dzielnica została ustanowiona w 1990 roku.
Położenie.
Graniczy z dzielnicami: 
oraz z gminą Kołbaskowo na południu. Na północnym wschodzie przylega do jeziora Dąbie. Przez obszar dzielnicy przepływa Odra Zachodnia a Regalica stanowi granicę pomiędzy Śródmieściem a Prawobrzeżem.
Historia.
W 1955 r. wprowadzono podział Szczecina na cztery dzielnice: Śródmieście, Nad Odrą, Pogodno i Dąbie. Dzielnicę Śródmieście podzielono wówczas na osiedla Grabowo, Łasztownia-Port, Niebuszewo I, Śródmieście i Wyspa Pucka. 1 kwietnia 1961 r. skorygowano granicę dzielnicy i włączono do niej osiedle Pomorzany. Dzielnicę zlikwidowano w 1976 r. W 1990 r. Szczecin ponownie podzielono ponownie na cztery dzielnice, co oznaczało odtworzenie dzielnicy Śródmieście.
Osiedla.
Od 1990 r. Śródmieście składa się z 10 osiedli:

</doc>
<doc id="101335" url="https://pl.wikipedia.org/wiki?curid=101335" title="Północ (Szczecin)">
Północ (Szczecin)

Północ – dzielnica obejmująca północną część miasta Szczecina, która grupuje 7 jednostek pomocniczych miasta – osiedli. Według danych z 27 marca 2016 w dzielnicy zameldowanych na pobyt stały było 56 404 osób.
W latach 1954–1975 nosiła nazwę "Nad Odrą". Obecna dzielnica została ustanowiona w 1990 roku.
Graniczy z dzielnicami:
oraz z gminą i miastem Police na północy.
Na wschodzie przylega do jeziora Dąbie.
Przez obszar dzielnicy przepływa rzeka Odra.
Osiedla.
Składa się z 7 osiedli administracyjnych:

</doc>
<doc id="101336" url="https://pl.wikipedia.org/wiki?curid=101336" title="Zachód (Szczecin)">
Zachód (Szczecin)

Zachód – dzielnica obejmująca zachodnią część miasta Szczecina, która grupuje 9 jednostek pomocniczych miasta – osiedli. Według danych z 8 marca 2015 w dzielnicy zameldowanych na pobyt stały było 114 335 osób.
W latach 1954–1975 nosiła nazwę „Pogodno”. Obecna dzielnica została ustanowiona w 1990 roku.
Osiedla.
Zachód składa się z 9 osiedli administracyjnych:
Położenie.
Graniczy z dzielnicami:
oraz z gminami powiatu polickiego:

</doc>
<doc id="101337" url="https://pl.wikipedia.org/wiki?curid=101337" title="Przegląd">
Przegląd

Przegląd – tygodnik społeczno-polityczny wydawany od 20 grudnia 1999 w Warszawie.
Historia i działalność.
Czasopismo kontynuuje tradycję wydawanego po 1982 roku „Przeglądu Tygodniowego”. Pierwszy numer „Przeglądu” ukazał się 20 grudnia 1999 roku. Na łamach pisma przedstawiane są problemy społeczno-polityczne, gospodarcze oraz najważniejsze wydarzenia kulturalne. Na stronach tygodnika mieszczą się liczne felietony, reportaże interwencyjne, aktualne publicystyka i opinie intelektualistów, autorzy wiele uwagi poświęcają najnowszej historii Polski. „Przegląd” bierze udział w licznych kampaniach medialnych, patronuje akcjom społecznym, edukacyjnym i ekonomicznym, a także wydarzeniom kulturalnym, koncertom, wystawom i inicjatywom artystycznym. Numer 1000 ukazał się 4 marca 2019 roku.
Wydawca tygodnika, Fundacja Oratio Recta, publikuje także książki, przede wszystkim o tematyce historycznej. Wśród nich znalazły się m.in.:
Profil redakcyjny.
Tygodnik niezwiązany jest z żadną partią polityczną ani grupą kapitałową, ma charakter lewicowy, świecki i proeuropejski. Zespół redakcyjny prezentuje w nim opinie, które stają w obronie norm demokratycznych, praw kobiet, mniejszości oraz są przeciwstawne nietolerancji i ksenofobii. Redakcja pisma krytycznym okiem patrzy na działania hierarchów Kościoła katolickiego oraz popiera rozdział Kościoła od państwa.
Zespół redakcyjny.
Redaktorem naczelnym pisma od początku działalności jest Jerzy Domański, jego zastępcami są Paweł Dybicz, Robert Walenciak i Joanna Wielgat. Sekretarzem redakcji jest Agata Gokołkiewicz, a jej zastępczynią Aleksandra Pańko. Na łamach tygodnika publikują lub publikowali m.in.: Krzysztof Daukszewicz, Wojciech Jaruzelski, Monika Jaruzelska, Longin Pastusiak, Jerzy Urban, Janusz Rolicki, Bogusław Liberadzki, Paweł Bożyk, Edward Etler, Piotr Gadzinowski, Adam Gierek, Krystyna Kofta, Grzegorz Kołodko, Leszek Konarski, Wiesław Kot, Jerzy Krasuski, Piotr Kuncewicz, Roman Kurkiewicz, Stanisław Lem, Jan Ordyński, Tadeusz Iwiński, Tomasz Jastrun, Aleksander Małachowski, Edward Mikołajczyk, Bronisław Łagowski, Katarzyna Piekarska, Maciej Polkowski, Ludwik Stomma, Piotr Szumlewicz, Anna Tatarkiewicz, Krzysztof Teodor Toeplitz, Bronisław Tumiłowicz, Robert Walenciak, Jan Widacki, Andrzej Romanowski, Andrzej Szahaj, Wojciech Kuczok, Jakub Dymek, Przemysław Witkowski, Robert Biedroń, Agnieszka Wolny-Hamkało i Tadeusz Zieliński.

</doc>
<doc id="101338" url="https://pl.wikipedia.org/wiki?curid=101338" title="Exor">
Exor



</doc>
<doc id="101342" url="https://pl.wikipedia.org/wiki?curid=101342" title="Tygodnik">
Tygodnik

Tygodnik – czasopismo ukazujące się raz w tygodniu.
W polskim nazewnictwie gatunkowym periodyków nazwa ta, utworzona na wzór dziennika pojawiła się na początku XIX wieku (Tygodnik Wileński 1804), zastępując dawniejszą nazwę "pismo tygodniowe", powstałą pod wpływem niemieckim. Określenie to często stanowi część składową tytułu.
Część tygodników ukazuje się w ostatnie dni przed weekendem i zawiera program telewizyjny. Większość opisuje wydarzenia społeczne, polityczne, gospodarcze, ekonomiczne i kulturalne z kraju i zagranicy. Niektóre tygodniki mają wyraźne profile światopoglądowe, najczęściej odnoszące się do światopoglądu politycznego, np. lewicowe, liberalne czy konserwatywne. Istnieją tygodniki regionalne i miejskie, zajmujące się życiem społecznym i kulturalnym mniejszych społeczności.

</doc>
<doc id="101346" url="https://pl.wikipedia.org/wiki?curid=101346" title="Jose Lopez Portillo">
Jose Lopez Portillo



</doc>
<doc id="101349" url="https://pl.wikipedia.org/wiki?curid=101349" title="Kładka">
Kładka

Kładka – rodzaj obiektu inżynierskiego (mostu lub wiaduktu), przeznaczonego dla pieszych.
Tradycyjne kładki w małych miejscowościach budowane są z drewna i służą do przechodzenia nad niewielkiej szerokości rzekami, innymi ciekami, wąwozami i podobnymi przeszkodami terenowymi.
Kładkami zwane też są przejścia dla pieszych nad ruchliwymi drogami, torami kolejowymi itp. jako alternatywa wobec przejść podziemnych. Kładki takie oznacza się znakiem drogowym D-36: Przejście nadziemne.

</doc>
<doc id="101351" url="https://pl.wikipedia.org/wiki?curid=101351" title="Neornithes">
Neornithes

Neornithes – podgromada ptaków nowoczesnych obejmująca tradycyjnie wszystkie współcześnie występujące taksony oraz taksony wymarłe w czasach historycznych.
Jako klad Neornithes jest zdefiniowane jako grupa obejmująca potomków ostatniego wspólnego przodka wróbla ("Passer domesticus") i strusia, czyli Neognathae i Paleognathae, bez ptaków uzębionych.
Systematyka.
Do podgromady należą dwie infragromady:

</doc>
<doc id="101353" url="https://pl.wikipedia.org/wiki?curid=101353" title="Nowogród">
Nowogród

Nowogród – miasto w woj. podlaskim, w powiecie łomżyńskim, nad Narwią, ok. 15 km od Łomży. Jest siedzibą gminy miejsko-wiejskiej Nowogród. Wprawdzie dzisiejszy Nowogród położony jest na wzgórzu, jednak pierwotnie miasto zlokalizowane było u zbiegu rzek Narwi i Pisy, które dziś stanowią szlaki spływów kajakowych, łącząc dorzecze Wisły z Wielkimi Jeziorami Mazurskimi.
W miejscowości znajduje się kościół, który jest siedzibą parafii Narodzenia NMP. 
Historia.
W IX wieku w widłach Pisy i Narwi powstał pierwszy gródek obronny, który istniał do XII wieku. Miejsce lokalizacji pierwszego grodu leży po drugiej stronie rzeki Narwi w stosunku do dzisiejszego Nowogrodu, po lewej od ujścia Pisy. W miejscu grodu odkryto relikty murów i wież dawnego dworu obronnego, znalezione zostały groty strzał oraz topory bojowe. W XIII wieku na wysokim brzegu Narwi, gdzie obecnie znajduje się skansen, wybudowano nowy gród o umocnieniach drewniano-ziemnych.
Pierwsze pisemne wzmianki o Nowogrodzie pochodzą z 27 grudnia 1355. Mówią one o nadaniu przez króla Kazimierza Wielkiego ziemi warszawskiej Siemowitowi III. Z 1320 pochodzi pieczęć Nowogrodu, która jest świadectwem istnienia kasztelanii. Na pieczęci widnieje wizerunek trzech murowanych baszt z otwartą bramą i napisem łacińskim „"Signum Novogrodensis"”. Od Siemowita III w 1375 r. Nowogród otrzymał jego syn Janusz I Starszy. On to zbudował murowany zamek w miejsce spalonego wcześniej dwukrotnie drewnianego grodu kasztelańskiego. W 1427 roku Nowogród otrzymał prawa miejskie od Janusza I Starszego.
Prawa miejskie Nowogród uzyskał w 1427 r. W 1869 je utracił, a następnie wraz z odzyskaniem przez Polskę niepodległości, zostały one przywrócone. W okresie przedrozbiorowym miasto było siedzibą kasztelanii oraz jednym z ważniejszych grodów ziemi łomżyńskiej i całego Mazowsza. Miasto królewskie Korony Królestwa Polskiego w województwie mazowieckim. W Nowogrodzie mieścił się także sąd bartny.
W XVI w. miasto stało się ważnym ośrodkiem rzemiosła i handlu, eksportowano zboże, produkty leśne oraz żelazo z okolicznych kuźnic. W XVII w. było siedzibą starosty i sądu bartnego.
W 1794 podczas Insurekcji kościuszkowskiej miasto było jednym punktów polskiej obrony na linii Narwi. W czasie powstania listopadowego w mieście i okolicy doszło do bitwy, w trakcie której oddziały polskie zaatakowały garnizon rosyjski stacjonujący w mieście.
W czasie I wojny światowej na Narwi koło Nowogrodu utrzymywał się przez 3 miesiące front rosyjsko-niemiecki co spowodowało poważne zniszczenie miejscowości.
Po wybuchu II wojny światowej miasto było miejscem zaciętych walk, toczonych w ramach kampanii wrześniowej. Do obrony wykorzystane były m.in. schrony bojowe, wybudowane latem 1939 w granicach miasta i na przyległych do niego terenach (odcinek Nowogród–Szablak).
Społeczność żydowska posiadała w mieście synagogę oraz szkołę. Prawdopodobnie cheder lub Talmud-Torę. Synagoga powstała pod koniec osiemnastego wieku. Był to drewniany budynek. We wrześniu 1939 została zniszczona. Szkoła znajdowała się przy Rynku. Po wojnie budynek wykorzystywano na cele oświatowe, obecnie pustostan. 
W następstwie walk Nowogród doznał bardzo poważnych zniszczeń. W 1978 miejscowość odznaczono – za zasługi w wojnie obronnej z 1939 – Orderem Krzyża Grunwaldu III klasy.
W latach 1975–1998 miasto administracyjnie należało do woj. łomżyńskiego. Według danych z 1 stycznia 2018 Nowogród liczył 2 173 mieszkańców.
W Nowogrodzie znajduje się Gimnazjum im. Papieża Jana Pawła II oraz Szkoła Podstawowa, której patronem jest założyciel miejscowego skansenu kurpiowskiego – Adam Chętnik.

</doc>
<doc id="101354" url="https://pl.wikipedia.org/wiki?curid=101354" title="Arthur Whitten Brown">
Arthur Whitten Brown

Arthur Whitten Brown (ur. 23 lipca 1886 w Glasgow, zm. 4 października 1948 w Swansea) – brytyjski lotnik, znany z pierwszego przelotu przez Atlantyk bez międzylądowania w 1919 roku, z Johnem Alcockiem.
Brown urodził się w Glasgow w Szkocji. Przed wojną został inżynierem lotniczym, studiował na uniwersytecie w Manchester. Podczas I wojny światowej służył w brytyjskim lotnictwie bombowym. Został zestrzelony i trafił do niewoli niemieckiej.
Z 14 na 15 czerwca 1919, wraz z pilotem Jonhem Alcockiem, jako nawigator, Brown dokonał pierwszego nieprzerwanego przelotu ponad Oceanem Atlantyckim samolotem Vickers Vimy. Wystartowali z Nowej Fundlandii w kierunku na wschód i po 16 godzinach 28 minutach lotu 15 czerwca wylądowali na trzęsawisku w Irlandii, uszkadzając samolot. Pokonali dystans 3040 km (1890 mil, część źródeł podaje 3186 km, czyli 1980 mil).
Po locie zostali uznani za bohaterów i pasowani przez króla Jerzego V na rycerzy, uzyskując tytuły szlacheckie, oraz uzyskali 10 000 funtów nagrody redakcji gazety „Daily Mail”.
Brown następnie pracował dla firmy lotniczej Vickers jako inżynier, osiedlił się w Walii, nie zajmując się już lataniem. Zmarł 4 października 1948 w Swansea w Walii.

</doc>
<doc id="101355" url="https://pl.wikipedia.org/wiki?curid=101355" title="Powiat zawierciański">
Powiat zawierciański

Powiat zawierciański – powiat w Polsce (województwo śląskie), utworzony w 1999 roku w ramach reformy administracyjnej. Jego siedzibą jest miasto Zawiercie.
W skład powiatu wchodzą:
Powiat zawierciański graniczy z powiatami:
Według danych z 31 grudnia 2019 roku powiat zamieszkiwały 117 624 osoby. Natomiast według danych z 30 czerwca 2020 roku powiat zamieszkiwało 117 137 osób.
Powstanie i zmiany administracyjne powiatu zawierciańskiego.
Powiat zawierciański został powołany rozporządzeniem Rady Ministrów 1 stycznia 1927 roku. Po wyłączeniu z powiatu będzińskiego w województwie kieleckim gmin: Mierzęcice, Siewierz, Poraj, Koziegłowy, Koziegłówki, Włodowice, Kromołów, Żarki, Myszków, Rokitno Szlacheckie, Poręba, Mrzygłód, Pińczyce, Rudnik Wielki, Choroń, oraz miasta Zawiercie.

</doc>
<doc id="101357" url="https://pl.wikipedia.org/wiki?curid=101357" title="Partie polityczne Włoch">
Partie polityczne Włoch

Partie polityczne Włoch – układ głównych włoskich ugrupowań politycznych w 2014 oraz wykaz najważniejszych partii nieistniejących (od początku lat 90.).
Nieistniejące.
Koalicje i bloki:
Rozwiązane w związku z przekształceniem Lewicy, Ekologii, Wolności w jednolitą partię w 2010:
Rozwiązane w związku z przekształceniem Ludu Wolności w jednolitą partię w 2009:
Rozwiązane w związku z powstaniem Partii Demokratycznej w 2007:
Rozwiązane w związku z powstaniem UDC w 2002:
Rozwiązane w związku z powstaniem Margherity w 2002:
Rozwiązane w związku z powstaniem Demokratów w 1999:
Rozwiązane w związku z powstaniem Demokratów Lewicy w 1998:
Pozostałe:
Rozwiązane w pierwszej połowie lat 90.:

</doc>
<doc id="101359" url="https://pl.wikipedia.org/wiki?curid=101359" title="Miesięcznik">
Miesięcznik

Miesięcznik – czasopismo ukazujące się regularnie raz w miesiącu. Miesięczniki są wydawane dla zdefiniowanej grupy czytelników, na przykład osób zainteresowanych tematyką polityczną, społeczną, regionalną, informatyczną, sportową, branżową. Niektóre miesięczniki wydawane są w formie poradników (z przepisami kulinarnymi, radami na temat pielęgnacji ogrodu i tym podobnymi).
Nazwa miesięcznik utworzona na wzór dziennika pojawiła się w tytułach czasopism na początku XIX w. („Miesięcznik Warszawski” 1818), obok znanego już dawniej (i występującego w ciągu XIX wieku) określenia powstałego pod wpływem niemieckim – pismo miesięczne. W przeciwieństwie do dziennika i tygodnika nazwa ta jest rzadsza jako część składowa tytułu.
Najstarszym amerykańskim miesięcznikiem, wydawanym od 1845 roku bez przerwy do dziś, jest popularnonaukowy „Scientific American”.
Miesięczniki w Polsce.
Pod względem sprzedaży za rok 2013 w Polsce w pierwszej dziesiątce najlepiej sprzedających się miesięczników znalazło się sześć tytułów poradnikowych dla kobiet, trzy poradniki kulinarne, jedno pismo z kategorii luksusowych oraz czasopismo „Top Gear”.
Polska ustawa "Prawo prasowe" nie zawiera wprost definicji legalnej miesięcznika.

</doc>
<doc id="101360" url="https://pl.wikipedia.org/wiki?curid=101360" title="Kałużnicowate">
Kałużnicowate

Kałużnicowate (Hydrophilidae) – rodzina owadów z rzędu chrząszczy (Coleoptera). 
Należą tu gatunki wodne, niektóre żyją w ściółce. Największe chrząszcze wodne, ciało długości 10-40 mm, eliptyczne lub owalne, grzbiet mocno wypukły. Charakterystyczne wyjątkowo długie głaszczki szczękowe – dłuższe od czułków. Posiadają pływne odnóża. Larwy drapieżne; osobniki dorosłe wielożerne: żywią się szczątkami roślinnymi i zwierzęcymi, inne drapieżne (kilka kałużnic potrafi np. zjeść kijankę lub małą rybę w ciągu kilku minut). Wiele gatunków posiada narządy do wydawania i odbioru dźwięków. 
Znanych jest ok. 2800 gatunków. W Polsce ponad 100. Do przedstawicieli należy np. kałużnica czarnozielona ("Hydrophilus piceus").

</doc>
<doc id="101364" url="https://pl.wikipedia.org/wiki?curid=101364" title="Brzeźnica (gmina w województwie małopolskim)">
Brzeźnica (gmina w województwie małopolskim)

Brzeźnica – gmina wiejska, położona na południe od rzeki Wisły, w odległości 35 km od Oświęcimia, 28 km od Krakowa i 25 km od Wadowic. W latach 1975–1998 gmina położona była w województwie bielskim. Siedzibą gminy jest Brzeźnica.
Na terenie 13 wsi gminy znajduje się 14 sołectw.
Brzeźnica, Bęczyn, Brzezinka, Chrząstowice, Kopytówka, Kossowa, Łączany, Marcyporęba, Nowe Dwory, Paszkówka, Sosnowice, Tłuczań, Wyźrał.
Miejscowość Bachorowice jest sołectwem, ale bez statusu wsi.
Według danych z 31 grudnia 2017 roku gminę zamieszkiwało 10 285 osób.
Historia.
Gmina zbiorowa Brzeźnica została utworzona 1 sierpnia 1934 roku w powiecie wadowickim w woj. krakowskim z 14 dotychczasowych jednostkowych gmin wiejskich: Bęczyn, Brzezinka ad Kopytówka, Brzeźnica, Chrząstowice, Jaśkowice, Kopytówka, Kossowa, Lgota, Marcyporęba, Nowe Dwory, Paszkówka, Sosnowice, Tłuczań i Wielkie Drogi.
Podczas II wojny światowej znalazł się w Generalnym Gubernatorstwie, w powiecie Krakau-Land w dystrykcie krakowskim. Okupant niemiecki przyłączył wówczas do gminy Brzeźnica gromady Facimiech i Pozowice z gminy Czernichów oraz gromady Lipowa, Łączany, Półwieś, Ryczów i Zygodowice z przedzielonej granicą państwową (i zatem zniesionej) gminy Spytkowice.
Po wojnie, gminę Brzeźnica odtworzono w oryginalnym składzie, wzmacniając ją tylko o jedną, nowo utworzoną gromadę – Wyźrał. 1 lipca 1952 składała się z 15 gromad. Gmina Brzeźnica została zniesiona 29 września 1954 roku wraz z reformą wprowadzającą gromady w miejsce gmin.
W związku z reaktywowaniem gmin 1 stycznia 1973, przywrócono gminę Brzeźnica. Nowa gmina Brzeźnica objęła większość jej dawnych gromad/sołectw. Nie objęła jednak Jaśkowic i Wielkich Dróg, które włączono do gminy Skawina, oraz Lgoty, którą włączono do gminy Tomice. Ponadto gminę Brzeźnica zwiększono o Łączany i Półwieś, które dawniej należały do gminy Spytkowice (1945–54 do gminy Ryczów).
1 stycznia 2007 Półwieś powróciła do gminy Spytkowice.
Sąsiednie gminy.
Czernichów, Kalwaria Zebrzydowska, Skawina, Spytkowice, Tomice, Wadowice.

</doc>
<doc id="101365" url="https://pl.wikipedia.org/wiki?curid=101365" title="Brzeźnica (powiat wadowicki)">
Brzeźnica (powiat wadowicki)

Brzeźnica – wieś w Polsce położona w województwie małopolskim, w powiecie wadowickim, w gminie Brzeźnica. Znajduje się w mezoregionie Dolina Górnej Wisły. Przez miejscowość przepływa potok Brodawka i Kanał Łączański. Miejscowość jest siedzibą gminy Brzeźnica.
Przez miejscowość przebiega droga krajowa nr 44.
W latach 1975–1998 miejscowość należała administracyjnie do województwa bielskiego.

</doc>
<doc id="101367" url="https://pl.wikipedia.org/wiki?curid=101367" title="Wadowice (gmina)">
Wadowice (gmina)

Wadowice – gmina miejsko-wiejska, położona nad rzeką Skawą, na terenie Pogórza Wielickiego, Beskidu Małego (część południowa), oraz Pogórza Śląskiego (część północno-zachodnia), na skrzyżowaniu dróg: Cieszyn – Kraków i Sucha Beskidzka – Zator. Zajmuje obszar ok. 113 km². Gminę zamieszkuje 37 421 mieszkańców (dane z 2021 roku). Siedzibą władz gminy jest miasto Wadowice.
Na terenie gminy znajduje się 16 sołectw we wsiach: Babica, Barwałd Dolny, Chocznia, Gorzeń Dolny, Gorzeń Górny, Jaroszowice (sołectwa Jaroszowice i Jaroszowice Zbywaczówka), Kaczyna, Klecza Dolna, Klecza Górna, Ponikiew (sołectwa Ponikiew i Chobot), Roków, Stanisław Górny, Wysoka, Zawadka.
W 2013 na terenie gminy oddano do użytku prywatne, śmigłowcowe lądowisko TDJ S.A. Klecza.
Na terenie gminy działa siedem parafii rzymskokatolickich i dwa zbory Świadków Jehowy.
W latach 1975–1998 gmina była położona w województwie bielskim.
Sąsiednie gminy.
Andrychów, Brzeźnica, Kalwaria Zebrzydowska, Mucharz, Stryszów, Tomice, Wieprz, Zembrzyce

</doc>
<doc id="101368" url="https://pl.wikipedia.org/wiki?curid=101368" title="Sodomia">
Sodomia

Sodomia – w języku polskim termin określający zoofilię. Określane są nim też zachowania homoseksualne w kontekście historycznym, ponieważ tak były one nazywane w przeszłości, ale termin ten miał różne znaczenia w różnych okresach historycznych.
W innym ujęciu rzeczownik „sodomici” oznacza mieszkańców Sodomy, biblijnego miasta leżącego nad morzem Martwym. Przypisuje się mu jednak również inne znaczenia, nawiązujące do czynów, jakich mieli się dopuszczać, zgodnie z biblijnym przekazem, mieszkańcy tego miasta. Od średniowiecza „sodomia” oznacza również perwersyjne zachowania seksualne. Takie znaczenie tego terminu wprowadził średniowieczny pisarz Piotr Damiani. Autor "Słownika Biblii", W.R.F. Browning, zaznacza, że o Sodomie mówiło się jako o miejscu wielkiej niegodziwości, w jakim dochodziło do prób zbiorowego gwałtu i że nie istnieją żadne racjonalne świadectwa traktujące o jakimkolwiek związku miasta z upowszechnionym dziś pojęciem „przestępstw sodomii”, czyli pejoratywnym określeniem aktów homoseksualnych. Jednak redakcja Biblii Tysiąclecia interpretuje zachowanie mieszkańców Sodomy względem gości Lota jako mające charakter homoseksualny.
Źródła biblijne.
Opis wydarzeń.
Historia zniszczenia Sodomy i Gomory została opisana w Księdze Rodzaju w rozdziałach 18-19. Bóg informuje Abrahama o zamiarze zbadania pogłosek o „występkach” mieszkańców tych miast. Bóg posyła w tym celu do Sodomy aniołów.
W bramie miasta aniołowie zostali powitani przez Lota, który zaprosił ich do swojego domu. Mieszkający w Sodomie mężczyźni otoczyli dom domagając się przyprowadzenia gości Lota, by mogli odbyć z nimi stosunek seksualny. Lot zaproponował mężczyznom wydanie im swoich dziewiczych córek, jako że aniołowie byli jego gośćmi. Pod wpływem wydarzeń aniołowie poprosili o wyprowadzenie przez Lota jego bliskich z Sodomy, gdyż Bóg zamierza zniszczyć miasto, co ostatecznie uczynił, ocalając wyłącznie Lota i jego rodzinę.
Interpretacja zachowania mieszkańców Sodomy.
Motyw Sodomy i Gomory należy do najczęściej pojawiających się w Biblii. Różne fragmenty Pisma Świętego wspominają je m.in. w kontekście: niegościnności, nieobyczajnej seksualności, bądź zaprzestania oddawania Bogu czci w należyty sposób. Dla przykładu prorok Ezechiel przywołuje Sodomę, aby ostrzec zarówno przed grzechami niesprawiedliwości społecznej, jak i niezgodnej z biblijnymi nakazami seksualności.
Sodomia jako niegościnność.
Napastliwa i pogardliwa postawa mieszkańców Sodomy jest antytezą gościnnej postawy Abrahama opisanej w 18. rozdziale Księgi Rodzaju. Wszyscy Sodomici są ukazani jako całkowite przeciwieństwo gościnności Abrama. Przybywających do miasta aniołów powitał wyłącznie Lot, który nie pochodził z tego miasta. Sodomici swoją postawą okazali brak gościnności wobec Lota oraz, przede wszystkim, wobec przybyszów, dążąc do gwałtu. W sposób dramatyczny waga gościnności ujawnia się, gdy Lot dla ochrony przybyszów jest gotów poświęcić swoje córki. Tekst biblijny nie pochwala decyzji Lota, lecz daje nam do zrozumienia, że wartość gościnności przewyższała w ówczesnych warunkach społeczno-kulturowych godność kobiet. Zdaniem autorów fakt, że zniszczenie Sodomy i Gomory było konsekwencją braku gościnności, jest zgodnym wnioskiem egzegetów.
W Ewangeliach św. Łukasza i Mateusza motyw zniszczenia Sodomy i Gomory pojawia się w kontekście groźby wobec niegościnnych miast, które odrzuciły posłańców Dobrej Nowiny. Mieszkańcy Sodomy dopuszczali się licznych grzechów, jednakże większy grzech popełniają ci, którzy odrzucają Królestwo Boże. Problemem nie była sodomia rozumiana tradycyjnie jako homoseksualizm, a sodomia wyrażająca się w niegościnności.
Sodomia jako usiłowanie homoseksualnego gwałtu.
W przytoczonej opowieści mieszkańcy Sodomy nie kryli swoich jednoznacznie seksualnych zamiarów. Choć większość polskich przekładów Biblii wymienia w tym kontekście niejednoznaczne, eufemistyczne określenia stosunku płciowego, to tekst hebrajski używa w tym miejscu pojęcia "poznać (jdʻ)", które generalnie opisuje pożycie małżeńskie (zob. Rdz 4,1,17,25; Sdz 11,39 i Łk 1,34). Wątpliwości co do charakteru tych kluczowych słów rozwiewa rozwój akcji. Lot w odpowiedzi na żądanie sodomitów jest gotów dla obrony gości oddać swoje córki, wspominając fakt ich dziewictwa. Aniołowie nie wyrazili ochoty na współżycie z mieszkańcami Sodomy oraz bronili się.
Goście Lota byli aniołami. Zgodnie z angelologią anioły nie mają płci. Tym niemniej w wielu polskich przekładach Biblii aniołowie są opisani jako mężczyźni. Zachowanie mieszkańców Sodomy wobec gości Lota interpretuje się zatem jako homoseksualne.
Sodomę w kontekście nieobyczajnej seksualności wspomina również autor księgi Jeremiasza, drugiego listu św. Piotra oraz listu św. Judy.
Sodomia jako bezbożność.
W Księdze Powtórzonego Prawa Sodoma i Gomora jest paradygmatem bałwochwalstwa. Los, jaki spotkał te miasta, pełni rolę ostrzeżenia dla ludu Bożego wszystkich czasów. Autor natchniony wyjaśnia przyczynę kary spadającej na Izrael wyznawaniem innych bogów.
Izajasz nazywa przywódców Izraela "wodzami sodomskimi", ponieważ nie liczą się z prawem Bożym koncentrując się na zewnętrznych rytuałach. Prorok poucza ich, że powinni troszczyć się o sprawiedliwość społeczną. W tradycji prorockiej grzechy Sodomy i Gomory są synonimem niesprawiedliwości społecznej panującej w Izraelu i zapowiadają nadchodzącą karę.
Sodoma i Gomora w pismach Ojców Kościoła.
Orygenes w swojej homilii do Księgi Rodzaju: S"łuchajcie tego wy, którzy zamykacie swoje domy dla gości! Słuchajcie tego wy, którzy stronicie od podróżnego jako wroga! Lot żył wśród Sodomitów. Nie czytamy o żadnych innych jego dobrych uczynkach: (…) uniknął płomieni, uniknął ognia tylko dzięki jednej rzeczy. Otworzył dom swój dla gości. Aniołowie weszli do gościnnego domostwa; płomienie wtargnęły do domów zamkniętych dla gości" (Homilie o Księdze Rodzaju XII, s.188–189). Również Jan Chryzostom w Homiliach na Księgę Rodzaju dostrzega grzech mieszkańców Sodomy w braku gościnności.
Św. Augustyn w swoich Wyznaniach utożsamia sodomitów z homoseksualizmem, a ten z grzechem przeciwko naturze (III, 8). Podobnie czyni to w Państwie Bożym (16,30).
Alternatywne interpretacje pojęcia „sodomii”.
W języku angielskim słowo najczęściej oznacza stosunek analny, ale także seks oralny lub stosunek seksualny ze zwierzęciem, w tym synonim słowa , oraz może też oznaczać każdy seks nie służący prokreacji. Tak zwane ustawy o sodomii penalizowały wszystkie powyższe zachowania na terenie wielu krajów. W praktyce, przepisy zakazujące sodomii rzadko były egzekwowane w stosunku do par heteroseksualnych i w większości przypadków były stosowane przeciwko osobom homoseksualnym.
W niektórych tekstach popularyzatorskich grzech sodomitów jest rozumiany jako grzech rozwiązłości płciowej. Inni publicyści, na podstawie badań historyczno-krytycznych oraz danych biblijnych i patrystycznych, w przewinieniu biblijnych Sodomitów dostrzegają nie tyle kwestie seksualne, co problem niegościnności. Zdaniem autorów, w ówczesnej kulturze bliskiego wschodu gościnność była bardzo istotną cnotą, a wykroczenia przeciw niej aktem dogłębnie niemoralnym.
Dawniej termin "sodomia" stosowano w znaczeniu "homoseksualizm". Współcześnie jest on tak stosowany przez środowiska nieprzychylne koncepcji praw osób LGBT. Katechizm Kościoła Katolickiego w punkcie 2357, wykładając naukę Kościoła Katolickiego na temat homoseksualizmu, nie stosuje tego terminu.

</doc>
<doc id="101369" url="https://pl.wikipedia.org/wiki?curid=101369" title="Wybory do Parlamentu Europejskiego w Polsce w 2004 roku">
Wybory do Parlamentu Europejskiego w Polsce w 2004 roku

Wybory posłów do Parlamentu Europejskiego w 2004 odbyły się 13 czerwca. Obywatele głosujący w Polsce dokonali wyboru 54 spośród łącznej liczby 732 deputowanych, którzy zasiedli w Parlamencie Europejskim. Były to pierwsze eurowybory przeprowadzone w Polsce.
Okręgi wyborcze.
W wyborach do Parlamentu Europejskiego w Polsce obowiązuje 13 okręgów wyborczych:
Komitety.
Zawiadomienia złożyło ostatecznie 31 komitetów. 14 z nich zarejestrowało listy w całym kraju, 7 zarejestrowało listy w części okręgów, a 10 nie zarejestrowało żadnej listy.
Wykaz komitetów wyborczych, które w wyznaczonym czasie zarejestrowały listy we wszystkich 13 okręgach (wraz ze wszystkimi partiami startującymi z ich list):
Wykaz komitetów, które zarejestrowały listy w niektórych okręgach (wraz ze wszystkimi partiami startującymi z ich list):
Wykaz komitetów, które nie zarejestrowały listy w żadnym okręgu:
Wyniki głosowania i wyniki wyborów.
"Wszystkie poniższe dane na podstawie obwieszczenia Państwowej Komisji Wyborczej z 15 czerwca 2004".
Podział mandatów i rozkład procentowy poparcia w wyniku wyborów z uwzględnieniem podziału na późniejszą większość rządzącą w kolejności: ugrupowania komisyjne, opozycja parlamentarna i pozaparlamentarna (komitety, które nie przekroczyły 1% poparcia w skali kraju, potraktowano zbiorczo):
Wyniki w skali okręgów.
Wyniki głosowania.
"Wszystkie dane wyrażono w procentach."

</doc>
<doc id="101370" url="https://pl.wikipedia.org/wiki?curid=101370" title="Szpieg">
Szpieg

Szpieg – potoczne określenie osoby zajmującej się szpiegostwem.
Zadaniem szpiegów jest odkryć tajemnice innych - zwykle innych krajów, ale współcześnie także innych firm (szpiegostwo przemysłowe) - i to najlepiej tak, aby owi inni nie zorientowali się, że tajemnice zostały im wykradzione. Pracując nad tym szpiedzy sami starają się utrzymać w tajemnicy charakter swojej misji - podają się za inne osoby, komunikują z mocodawcą w ukryty sposób itd. Zwalczaniem szpiegostwa i rozpoznawaniem go zajmuje się kontrwywiad np. Agencja Bezpieczeństwa Wewnętrznego.
Słowo "szpieg" używane jest obecnie jako określenie potoczne, ponieważ w drodze specjalizacji zajmujących się tym ludzi podzielić można na:
Jedne z pierwszych wzmianek w piśmiennictwie na temat szpiegów są zawarte w opracowaniu „Sztuki wojennej” Sun Zi. Znajdują się tam opisane sposoby planowania strategii i charakterystyki specjalizacji szpiegów.
Ze względu na tajemnicę otaczającą szpiegów ich działalność stała się kanwą dla całej gałęzi kultury popularnej - powieści i filmów szpiegowskich, np.:

</doc>
<doc id="101371" url="https://pl.wikipedia.org/wiki?curid=101371" title="Ptaki uzębione">
Ptaki uzębione

Ptaki uzębione - nadrząd wymarłych ptaków nowoczesnych Neornithes. Są znane z osadów z okresu kredowego w Ameryce Północnej i Europie. 
Nadrząd obejmuje jeden rząd: Hesperornithiformes. Alternatywna klasyfikacja systematyczna zakłada, że do ptaków uzębionych należą dwa rzędy: Hesperornithiformes oraz Ichtchyornithiformes (w tej pierwszej klasyfikacji wyodrębniany w osobny nadrząd Ichthyornites).

</doc>
<doc id="101375" url="https://pl.wikipedia.org/wiki?curid=101375" title="Wywiad">
Wywiad



</doc>
<doc id="101380" url="https://pl.wikipedia.org/wiki?curid=101380" title="Kołomyja">
Kołomyja

Kołomyja (ukr. Коломия) – miasto na zachodniej Ukrainie, w obwodzie iwanofrankiwskim, nad Prutem, siedziba rejonu kołomyjskiego. W mieście rozwinął się przemysł maszynowy, odzieżowy, obuwniczy, metalowy, spożywczy, drzewny oraz papierniczy. Miasto jest centrum huculskiej sztuki ludowej, znajduje się tu m.in. muzeum etnograficzne i muzeum pisanek.
Miasto królewskie lokowane pomiędzy 1366 i 1370 rokiem położone było w XVI wieku w województwie ruskim. Kołomyja uzyskała prawo składu w 1456 roku.
Historia.
XIII – XVIII wiek.
Nazwa Kołomyi ma związek z założycielem miasta królem halickim Kolomanem. Miejscowość była wzmiankowana w 1240 roku i należała do księstwa halicko-wołyńskiego. W połowie XIV wieku została włączona do Polski.
Miasto królewskie zostało założone przez Kazimierza III Wielkiego na prawie magdeburskim pomiędzy 1366 a 1370 rokiem. W XV w. była miejscem sądu grodzkiego, a w okresie od XV w. do 1567 także sądu ziemskiego, który następnie przeniesiono do Halicza.
W 1413 r. król Władysław II Jagiełło ufundował w Kołomyi dominikański klasztor Najświętszej Maryi Panny. Była to dla zakonników placówka „etapowa” na drodze stałych wędrówek misyjnych przez Mołdawię na wybrzeża czarnomorskie i dalej na Bliski Wschód.
W 1459 hospodar mołdawski Stefan III Wielki złożył tutaj hołd Kazimierzowi Jagiellończykowi. Doszło wtedy do upokorzenia hospodara: w momencie składania przez niego hołdu lennego rozwarły się ściany namiotu i wojsko polskie oraz wojsko mołdawskie zobaczyło Stefana klęczącego przed królem. 15 września 1485 Stefan złożył w Kołomyi ponownie hołd Kazimierzowi Jagiellończykowi. W XVI i XVII wieku Kołomyja była ośrodkiem wydobycia cennej wtedy soli. W pierwszej połowie XVII wieku z powodu zalewania miasta przez rzekę Prut przeniesiono miasto na nowe miejsce. W XVIII wieku w mieście wśród miejscowych Żydów bardzo rozwinął się chasydyzm.
Przez cały okres swojej historii miasto było nieustannie niszczone przez Tatarów, Kozaków oraz wojska mołdawskie.
W zaborze austriackim.
Od 1772 Kołomyja znajdowała się w zaborze austriackim.
W 1876 r. powstała w Kołomyi Szkoły Przemysłu Ceramicznego nazywanej też Krajową Szkołą Garncarstwa. Cieszyła się ona powodzeniem, co spowodowało, że wokół niej skupiła się znaczna grupa artystów ceramików (m.in. rodziny Nappów, Sławińskich i Sowickich).
W 1879 w pobliżu miasta inżynier Stanisław Szczepanowski rozpoczął wydobycie ropy naftowej. W 1880 staraniem oddziału Towarzystwa Tatrzańskiego w Kołomyi odbyła się pierwsza wystawa etnograficzna, prezentująca dorobek kulturowy Pokucia, a wystawę odwiedził cesarz Franciszek Józef I. Współorganizatorem wystawy był Oskar Kolberg – etnograf, folklorysta i kompozytor. Wydarzenie to rozsławiło Karpaty Wschodnie w całej Europie. Za miastem znajdował się również pomnik upamiętniający hołd, jaki złożył hospodar mołdawski Stefan III Wielki Kazimierzowi Jagiellończykowi. W latach 1886–1945 w Kołomyi funkcjonowały tramwaje parowe. W 1913 liczyło 45 000 mieszkańców, w tym 15 000 Polaków, 20 000 Żydów, 9000 Rusinów, 1000 Niemców i innych. Sporych zniszczeń miasto doznało też w czasie I wojny światowej. W 1915 w Kołomyi została powołana słynna II Brygada Legionów, nazywana też "Żelazną" lub "Karpacką".
Okres międzywojenny.
W czasie wojny polsko-ukraińskiej w Kosaczowie stanowiącym dziś część Kołomyi istniał obóz, w którym przetrzymywano kilka tysięcy polskich działaczy niepodległościowych i społecznych. Po wyzwoleniu Kołomyi 24 maja 1919 przez sprzymierzone z Polską wojska rumuńskie stwierdzono, że ponad 1000 więźniów zginęło z powodu chorób, zimna, głodu lub zostało zamordowanych. W okresie dwudziestolecia międzywojennego miasto znajdowało się na terenie II Rzeczypospolitej i wtedy też otwarto w nim Muzeum Pokuckie z bogatym zbiorem rękodzieła huculskiego, istniejące do dziś jako muzeum etnograficzne. Miasto rozwinęło się też w tym czasie jako kurort.
W czasie kampanii wrześniowej stacjonowała tu 16 Eskadra Towarzysząca.
Rosjanie miejscowych Polaków w większości deportowali na wschód w latach 1939–1941, część miejscowych Żydów Niemcy zamordowali we wrześniu i październiku 1941 w lesie przy wsi Szeparówce. Od 25 marca 1942 r. do lutego 1943 r. funkcjonowało getto. Ponad 16 000 osób zostało deportowanych do obozu zagłady w Bełżcu.
Jako powiat był jednostką administracyjną w okresie I Rzeczypospolitej, ziemia halicka, województwo ruskie od 1569 do 1772. Od 1772 do 1914 w zaborze austriackim, pod nazwą "Kolomea". W latach 1919–1939 miasto powiatowe, największe (1921) w woj. stanisławowskim, do agresji ZSRR na Polskę.
Edukacja.
W Kołomyi działa szereg szkół średniego stopnia, m.in. liceum ekonomiczne, technikum i liceum pedagogiczne oraz Instytut Przyrodniczy w ramach Uniwersytetu KROK.
Kultura.
Muzeum Pisanek posiada bogate zbiory pisanek z całego świata. Prezentuje pisanki z wielu krajów, m.in. Chin, Izraela, Egiptu, Cejlonu, z Kenii. Polskie pisanki pochodzą z regionu łowickiego. W ekspozycji zaprezentowano pisanki robione różnymi technikami: malowane, wydrapywane, wyklejane, obszywane, haftowane, oblepiane. Materiałem na pisanki może być wypreparowane jajo kurze, przepiórcze, gęsie, kacze, strusie, orle, a także obrobiony do owalnego kształtu kamień, drewno i szkło. Na terenie muzeum znajduje się kilkunastometrowa pisanka z drewna, w której wnętrzu mieści się część ekspozycji.
Muzeum Huculszczyzny i Pokucia mieszczące się w zabytkowej kamienicy z końca XIX w. gromadzi zbiory w działach: artystycznej obróbki drewna (rzeźba, inkrustacja, wypalanie), obróbki metalu i skóry, garncarstwa, tkaniny dekoracyjnej, kilimiarstwa, hafciarstwa i odzieży.
Sport.
Przed II wojną światową w Kołomyi działał polski klub piłkarski Pokucie Kołomyja. Współcześnie w mieście funkcjonują ukraińskie kluby piłkarskie Pokuttia Kołomyja i Karpaty Kołomyja.

</doc>
<doc id="101381" url="https://pl.wikipedia.org/wiki?curid=101381" title="Armia cesarstwa rzymskiego">
Armia cesarstwa rzymskiego



</doc>
<doc id="101382" url="https://pl.wikipedia.org/wiki?curid=101382" title="Pedro Santana Lopes">
Pedro Santana Lopes

Pedro Miguel de Santana Lopes (ur. 29 czerwca 1956 w Lizbonie) – portugalski prawnik, nauczyciel i polityk, poseł do Zgromadzenia Republiki i eurodeputowany, burmistrz Lizbony (2002–2004, 2005), w latach 2004–2005 premier Portugalii oraz przewodniczący Partii Socjaldemokratycznej (PSD).
Życiorys.
Urodził się i wychował w Lizbonie, gdzie uczęszczał do Liceu Padre António Vieira. Ukończył prawo na Uniwersytecie Lizbońskim. Po uzyskaniu licencjatu pracował jako naukowiec w instytutach zajmujących się prawem i integracją europejską na Uniwersytecie w Kolonii, był stypendystą Deutscher Akademischer Austauschdienst. Zatrudniony następnie jako nauczyciel akademicki na Uniwersytecie Lizbońskim oraz na Universidade Lusíada de Lisboa i Universidade Moderna. Praktykował także jako adwokat.
W 1976 wstąpił do Partii Socjaldemokratycznej. W rządach Francisca Sá Carneiro pełnił obowiązki zastępcy ministra delegowanego (1978–1979), a także doradcy ds. prawnych w gabinecie premiera (1980–1981). W 1980 po raz pierwszy został wybrany w skład Zgromadzenia Republiki z okręgu Lizbona (reelekcję uzyskiwał w latach 1983, 1987 i 1991). Od 1987 do 1989 sprawował mandat posła do Parlamentu Europejskiego II kadencji.
Wchodził następnie w skład gabinetów Aníbala Cavaco Silvy. Pełnił obowiązki sekretarza stanu ds. prezydium rządu (1985–1987) oraz ds. kultury (1990–1991). W latach 1995–1997 stał na czele zarządu klubu piłkarskiego Sporting Club de Portugal. Od 1998 do 2001 był burmistrzem miejscowości Figueira da Foz, w 1999 ponownie wybrany do portugalskiego parlamentu. W latach 2002–2004 sprawował urząd burmistrza Lizbony.
17 lipca 2004 został mianowany premierem Portugalii, kiedy to José Manuela Barroso desygnowano na stanowisko przewodniczącego Komisji Europejskiej. W poprzednim miesiącu zastąpił go również na funkcji przewodniczącego PSD. Ustąpił w lutym 2005 po przegranych przez socjaldemokratów wyborach parlamentarnych, w których uzyskał mandat poselski na kolejną kadencję. 12 marca 2005 nowym premierem został socjalista José Sócrates. Pedro Santana Lopes przez kilka miesięcy do października 2005 wykonał ponownie obowiązki burmistrza Lizbony.
W 2008 bez powodzenia ubiegał się o ponowne przywództwo w PSD, przegrywając z Manuelą Ferreirą Leite. Do 2013 działał w lizbońskim samorządzie, w 2012 został prezesem organizacji charytatywnej Santa Casa da Misericórdia de Lisboa.
W 2018 ponownie kandydował na przewodniczącego partii, tym razem pokonał go Rui Rio. W tym samym roku opuścił PSD, założył też nowe ugrupowanie pod nazwą Aliança. Odszedł z tej partii w 2021. W wyniku wyborów lokalnych w tym samym roku powrócił na urząd burmistrza miejscowości Figueira da Foz.

</doc>
<doc id="101390" url="https://pl.wikipedia.org/wiki?curid=101390" title="Małpa">
Małpa



</doc>
<doc id="101399" url="https://pl.wikipedia.org/wiki?curid=101399" title="Klocek hamulcowy roweru">
Klocek hamulcowy roweru

Klocek hamulcowy roweru – element hamulca roweru służący do tarcia o powierzchnię obręczy roweru, wytwarzany z różnego rodzaju mieszanek ciernych (zależnie od zastosowań). Hamulce oparte na klockach są jak na razie najpopularniejsze, głównie z powodu niskich kosztów.
Istnieją dwa rodzaje klocków hamulcowych do roweru:
Klocki zintegrowane są tańsze przy pojedynczym zakupie, jednak klocki z wymiennymi okładkami są bardziej ekonomiczne przy dłuższym stosowaniu – zwłaszcza w przypadku rowerów wyczynowych.
Oprócz tego klocki różnią się twardością zastosowanej w nich okładziny ciernej oraz długością elementu ciernego. Klocki przeznaczone do pracy w szczególnie trudnych warunkach są często konstruowane z kilku sekcji okładziny ciernej o stopniowo narastającej twardości lub są specjalnie żłobkowane, co ma w zamyśle konstruktorów zapobiegać piskom i poprawiać skuteczność hamowania.

</doc>
<doc id="101400" url="https://pl.wikipedia.org/wiki?curid=101400" title="Fizjologia zwierząt">
Fizjologia zwierząt

Fizjologia zwierząt – nauka o czynnościach organizmu zwierzęcego. Zajmuje się stanem organizmu w momencie, kiedy jest on zdrowy (nauka o stanach chorobowych to patologia). 
Fizjologia sama w sobie jest nauką nierozerwalnie łączącą się z takimi dziedzinami biologii jak: biochemia, anatomia, histologia, a w mniejszym stopniu cytologia i cytofizjologia.

</doc>
<doc id="101403" url="https://pl.wikipedia.org/wiki?curid=101403" title="Jussi Hautamaeki">
Jussi Hautamaeki



</doc>
<doc id="101405" url="https://pl.wikipedia.org/wiki?curid=101405" title="PZL.53 Jastrząb II">
PZL.53 Jastrząb II

PZL.53 Jastrząb II (PZL-53) – projekt polskiego samolotu myśliwskiego konstrukcji inżyniera Wsiewołoda Jakimiuka, opracowywany w Państwowych Zakładach Lotniczych w roku 1939.
Historia.
Opracowywany latem 1939 roku PZL.53 nazwany „Jastrzębiem II”, stanowił ewolucyjne rozwinięcie myśliwca PZL.50 Jastrząb. Projekt przewidywał wykorzystanie mocniejszych silników (m.in. nowego polskiego silnika gwiazdowego PZL Waran) oraz przeprojektowanie skrzydła i usterzenia. Dokonane zmiany miały poprawić nie najlepsze osiągi PZL.50, przede wszystkim prędkość maksymalną oraz zwrotność myśliwca.
Służba w lotnictwie.
Samolot ten nigdy nie wyszedł poza stadium projektu i tym samym nigdy nie trafił do produkcji oraz służby w lotnictwie.
Opis techniczny.
Całkowicie metalowy (duralowy) dolnopłat. Podwozie samolotu klasyczne dwukołowe chowane z kółkiem ogonowym. Kabina pilota jednomiejscowa, zamknięta. Uzbrojenie to 4 karabiny maszynowe kaliber 7,9 mm oraz 2 działka kal. 20 mm model D i 300 kg ładunek bombowy. Napęd to jeden silnik gwiazdowy 14 cylindrowy w układzie podwójnej gwiazdy, w wersji PZL.53A Bristol Hercules III o mocy 1365-1425 KM lub Bristol Taurus II (lub III) o mocy 1145 KM, zaś w wersji PZL.53B Gnome-Rhône 14N-21 o mocy 1100 KM. Śmigło trójłopatowe, metalowe.

</doc>
<doc id="101408" url="https://pl.wikipedia.org/wiki?curid=101408" title="PZL-53 Jastrząb II">
PZL-53 Jastrząb II



</doc>
<doc id="101409" url="https://pl.wikipedia.org/wiki?curid=101409" title="Makaronizm">
Makaronizm

Makaronizm – jednostka językowa (wyraz, wyrażenie, forma gramatyczna) o pochodzeniu obcym wpleciona do wypowiedzi w języku rodzimym; w innym znaczeniu również tekst literacki pisany w stylu makaronicznym, tj. obfitujący w takie elementy.
Pierwotnie termin „makaronizm” był odnoszony do wtrąceń łacińskich, charakterystycznych m.in. dla stylu wypowiedzi sarmatów w XVIII wieku. W renesansowych Włoszech ukształtowało się pojęcie poezji makaronicznej, której styl obfitował w wyrazy łączące włoskie tematy leksykalne z łacińskimi końcówkami. Współcześnie wyrazowi temu, choć kojarzonemu z konkretną grupą języków, przypisuje się szerszy zakres semantyczny, określając nim ogólną tendencję do mieszania środków językowych o odmiennym pochodzeniu, obserwowaną na przestrzeni różnych epok i na gruncie różnych języków.
Pod koniec XX wieku rozpowszechniły się w wielu językach (także w języku polskim) kalki z języka angielskiego, który we współczesnym świecie zastąpił łacinę i francuski w roli "lingua franca".
Przykładem użycia makaronizmów może być cytat z "Pani Twardowskiej" Adama Mickiewicza:
Przykład makaronizmów niemieckich na gruncie słowackim:

</doc>
<doc id="101410" url="https://pl.wikipedia.org/wiki?curid=101410" title="Stanisławów (ujednoznacznienie)">
Stanisławów (ujednoznacznienie)



</doc>
<doc id="101411" url="https://pl.wikipedia.org/wiki?curid=101411" title="Dętka rowerowa">
Dętka rowerowa

Dętka rowerowa - komora z elastycznego materiału w kształcie torusa znajdująca się na obwodzie koła, między oponą a obręczą. Do produkcji dętek używa się głównie gumy butylowej lub lateksowej. Po wewnętrznej stronie dętki znajduje się wentyl, który przechodzi przez otwór w obręczy i jest jedynym widocznym elementem dętki w gotowym do jazdy kole. Można spotkać się z trzema rodzajami wentyli: Schradera (samochodowy), Presta lub Dunlopa.
Zadaniem dętki jest wypełnienie opony. Dzięki napompowanej dętce, ciśnienie rozpiera oponę od środka, napina oplot i opona nabiera właściwego kształtu. Odpowiednie ciśnienie dla roweru górskiego to ok. 45 PSI dla 26&amp;apos;&amp;apos; 2.25, rozmiar opony i dętki, masa jej powinna wynosić 180g +/- 5g dla zapewnienia wytrzymałości mechanicznej. Zbyt niskie ciśnienie zwiększa opory toczne i może doprowadzić do uszkodzenia obręczy ale dobrze amortyzuje nierówności, zbyt wysokie ciśnienie zmniejsza komfort jazdy, lecz jest niezbędne dla osób ciężkich i kolarzy. Producenci zwykle podają zalecany zakres ciśnień na bocznych ściankach opon w PSI.
Rozmiary.
W rowerach górskich stosowane są dętki o wielkości 26 cali. Z kolei rozmiary dętek szosowych to najczęściej 28 cali. Szerokość dętek waha się między 1 a 2,5 cala.
Opony bezdętkowe.
W niektórych rowerach stosuje się połączoną oponę z dętką (szytkę), jej zaletą jest niska masa, jednak ze względu na wysokie koszty eksploatacji oraz trudniejszą naprawę, stosowane praktycznie wyłącznie przez sportowców.

</doc>
<doc id="101413" url="https://pl.wikipedia.org/wiki?curid=101413" title="Radiacja ewolucyjna">
Radiacja ewolucyjna

Radiacja ewolucyjna – proces polegający na zwiększaniu się taksonomicznej różnorodności i morfologicznego zróżnicowania z powodu adaptacji do zmian lub zajmowania nowych ekoprzestrzeni. Radiacje ewolucyjne mogą wpływać na jeden klad lub wiele, mogą być gwałtowne lub stopniowe – gdy są gwałtowne i występują w jednej linii ewolucyjnej jako przystosowanie do środowiska, nazywane są radiacją adaptacyjną.

</doc>
<doc id="101419" url="https://pl.wikipedia.org/wiki?curid=101419" title="Ideał pierwszy (teoria pierścieni)">
Ideał pierwszy (teoria pierścieni)

Ideał pierwszy – taki ideał właściwy pierścienia przemiennego z jedynką, dla którego z należenia do niego iloczynu dwóch danych elementów pierścienia wynika przynależność do niego choć jednego z czynników, tzn. ideał formula_1 pierścienia formula_2 nazywany jest "pierwszym", gdy z należenia formula_3 wynika, że formula_4 lub formula_5
Ideały pierwsze to w pewnym sensie te ideały, dla których zachodzi teza lematu Euklidesa o podzielności liczb całkowitych, tzn. odgrywają one rolę liczb pierwszych w teorii pierścieni. Pojęcie ideału pierwszego znajduje zastosowania w geometrii algebraicznej i teorii liczb.
Z danym pierścieniem przemiennym z jedynką można w naturalny sposób stowarzyszyć pewną przestrzeń topologiczną, której punktami są ideały pierwsze, a zbiorami domkniętymi są zbiory wszystkich ideałów pierwszych zawierających ustalony podzbiór pierścienia. Przestrzeń ta nazywana jest "spektrum pierwszym" pierścienia formula_2 i oznaczana symbolem Spec formula_2.

</doc>
<doc id="101424" url="https://pl.wikipedia.org/wiki?curid=101424" title="Pierścień przemienny">
Pierścień przemienny

Pierścień przemienny (rzad. "komutatywny") – pierścień, w którym mnożenie jest przemienne („komutatywne”), czyli którego wszystkie elementy ze sobą "komutują", tj. dla dowolnych elementów formula_1 danego pierścienia formula_2 zachodzi formula_3
Badaniem pierścieni przemiennych zajmuje się algebra przemienna. Często zakłada się dodatkowo istnienie w takim pierścieniu elementu neutralnego mnożenia (zob. pierścień z jedynką).

</doc>
<doc id="101427" url="https://pl.wikipedia.org/wiki?curid=101427" title="Królowie Lesotho">
Królowie Lesotho

Królowie Basuto (1828-1966).
Tytuł władcy Basuto to "Morena e Moholo/morena oa Basotho" (Wielki Wódz/Król Basotho)
Zobacz też.
Lesotho

</doc>
<doc id="101428" url="https://pl.wikipedia.org/wiki?curid=101428" title="Klecza Dolna">
Klecza Dolna

Klecza Dolna – wieś w Polsce położona w województwie małopolskim, w powiecie wadowickim, w gminie Wadowice, 320–389 m n.p.m. na Pogórzu Wielickim oraz skraju Beskidu Małego, na trasie Cieszyn – Kraków, stanowiąca jedność do końca XV w.
W latach 1954–1961 wieś należała i była siedzibą władz gromady Klecza Dolna, po jej zniesieniu w gromadzie Barwałd. W latach 1975–1998 miejscowość administracyjnie należała do województwa bielskiego.
Nazwa.
Nazwę miejscowości w zlatynizowanej staropolskiej formie "Clecza villa" wymienia w latach 1470–1480 Jan Długosz w księdze Liber beneficiorum dioecesis Cracoviensis. W okresie tym nie rozróżniano Kleczy Dolnej i Górnej. Rozdział miejscowości nastąpił dopiero w 1490 roku.
Historia.
Urodzili się

</doc>
<doc id="101429" url="https://pl.wikipedia.org/wiki?curid=101429" title="Klecza Górna">
Klecza Górna

Klecza Górna – wieś w Polsce położona w województwie małopolskim, w powiecie wadowickim, w gminie Wadowice, 320–340 m n.p.m. na skraju Beskidu Małego, na trasie Cieszyn – Kraków, stanowiąca do końca XV wieku w jedność z Kleczą Dolną.
Nazwa.
Nazwę miejscowości w zlatynizowanej staropolskiej formie "Clecza villa" wymienia w latach 1470–1480 Jan Długosz w księdze Liber beneficiorum dioecesis Cracoviensis. W okresie tym nie rozróżniano Kleczy Dolnej i Górnej. Rozdział miejscowości nastąpił dopiero w 1490 roku.

</doc>
<doc id="101430" url="https://pl.wikipedia.org/wiki?curid=101430" title="Królowie Eswatini">
Królowie Eswatini

Królowie Eswatini (dawniej Suazi)
Królowie niepodległego Suazi.
2 września 1968 – niepodległość Suazi
Tytuły.
Oryginalnym tytułem królewskim w Suazi jest "Ingwenyama" ("Lew Suazi"). Natomiast tytuł Indovukazi (dosłownie "Wielka Słonica") otrzymuje żona monarchy lub wdowa po panującym monarsze jako regentka. Odpowiada ona za kwestie religijne państwa. Tytuł można przetłumaczyć jako królowa matka, królowej wdowa czy też królowa seniorka. Obecnie nosi go królowa Ntombi. Indovukazi uważana jest za współpracującą monarchinię.

</doc>
<doc id="101434" url="https://pl.wikipedia.org/wiki?curid=101434" title="Czelesta">
Czelesta

Czelesta (wł."celesta = rajski"; skrót: Cel.) – klawiszowy instrument muzyczny z grupy instrumentów perkusyjnych wynaleziony pod koniec XIX w., przypominający kształtem fisharmonię. Dźwięk powstaje w nim w wyniku uderzania uruchamianych przy pomocy klawiszy młoteczków w metalowe płytki połączone z rezonatorem skrzynkowym, które wydają dźwięk zbliżony do dzwonków. Instrument ma zazwyczaj 49-65 klawiszy oraz skalę obejmującą trzy, cztery lub pięć oktaw.
Czelesty, z racji jej brzmienia, użył Piotr Czajkowski w tańcu wieszczki cukrowej w balecie "Dziadek do orzechów". Innymi znanymi utworami, w których pojawia się czelesta, są "Planety" Holsta (część "Neptun"), "Koncert wiolonczelowy" Szostakowicza oraz "Muzyka na instrumenty strunowe, perkusję i czelestę" Bartóka. Po czelestę sięga też przemysł filmowy (m.in. muzyka Johna Williamsa do filmu "Harry Potter"). Wykorzystywana jest także przez awangardowy zespół jazzowy Art Ensemble of Chicago.

</doc>
<doc id="101437" url="https://pl.wikipedia.org/wiki?curid=101437" title="Agent">
Agent

Słowo agent ma m.in. poniższe znaczenia:

</doc>
<doc id="101438" url="https://pl.wikipedia.org/wiki?curid=101438" title="Bejowie Tunisu">
Bejowie Tunisu

Lista władców Tunisu (później Tunezji) z dynastii Husajnidów:
Królestwo Tunezji (1956-1957).
Niepodległe państwo tunezyjskie od 1956 roku
Od 1957 roku republika.

</doc>
<doc id="101439" url="https://pl.wikipedia.org/wiki?curid=101439" title="Anglicyzm">
Anglicyzm

Anglicyzm – element językowy występujący w danym języku, zaczerpnięty z języka angielskiego. 
Współczesna ekspansja anglicyzmów wynika z globalnego wpływu angielszczyzny na inne języki. Krytycy językowi uważają to zjawisko za ujemne, usiłując je zwalczać, m.in. przez promocję rodzimych określeń (gdy takowe są łatwo dostępne). Z jednej strony docenia się powszechność języka angielskiego jako języka kontaktów międzynarodowych, wspiera się popularyzację tej mowy, z drugiej strony pojawia się zaś przekonanie, że wszechobecność angielszczyzny może mieć negatywny wpływ na języki narodowe i standardy językowe poszczególnych narodów. Ekspansywność anglicyzmów bywa postrzegana jako zagrożenie dla suwerenności języka.
W języku polskim anglicyzmy uważane są za kolejną falę neologizmów po masowych zapożyczeniach z francuskiego, niemieckiego i innych języków. Słowa zaczerpnięte z języków obcych stopniowo zadomawiają się w języku, co wiąże się często z adaptacją ich pisowni. Przykładem może być słowo „mecz”, które jest anglicyzmem – jeszcze w latach 30. XX wieku zapisywano je jako „match”.
Domeny wpływu anglicyzmów.
Sfery tematyczne, na które anglicyzmy mają największy wpływ, to:
Zapożyczenia ukryte (kalki językowe):
Żargon internetowy jest wyjątkowo podatny na wpływ języka angielskiego, co szczególnie widać w popularnych skrótach w rodzaju "IM(H)O" ("in my (humble) opinion" „moim (skromnym) zdaniem”), "BTW" ("by the way" „swoją drogą”) czy "OMG" ("oh my God" „o mój Boże”). Podobnie ma się sprawa ze środowiskiem graczy komputerowych, w którym zdecydowanie przeważają określenia takie jak "single player" (zamiast „tryb jednoosobowy”), "multiplayer" (zamiast „tryb wieloosobowy”), "combos" (zamiast „kombinacja ciosów”), "quest" (zamiast „zadanie”) czy "achievement" (zamiast „osiągnięcie”). Niewielki odsetek tytułów gier zostaje spolszczonych (zwykle w przypadku adaptacji utworów czy gier dla dzieci). Stosowanie anglicyzmów zwykle wynika z faktu, że angielski odpowiednik danego słowa jest krótszy; jeżeli tak nie jest, pozostaje się przy polskiej nazwie.
Odczuwane zagrożenia.
Przenikanie anglicyzmów do słownictwa może powodować zagrożenie wyparcia rodzimych wyrazów i zwrotów. Normatywiści negatywnie oceniają zwłaszcza kalki semantyczne ("dokładnie", "produkcja", "definiować"). Niemniej jednak udział zapożyczeń angielskich w leksyce polskiej wciąż ocenia się na mniejszy niż na przykład w języku niderlandzkim czy duńskim. Wiele anglicyzmów, które przyjęły się w niektórych językach, zostało odrzuconych w polszczyźnie, na przykład słowo "Mister" stosowane tylko w przypadku produkcji amerykańskich przegrało w połowie lat 90. z tradycyjnym "panem".
We współczesnym językoznawstwie unika się jednak stanowiska preskryptywnego (normatywnego), z góry rozstrzygającego, jak język powinien wyglądać, a przyjmuje się raczej stanowisko deskryptywne, polegające na biernym opisywaniu zjawisk językowych, bez ich wartościowania. Wielu językoznawców uważa wręcz, że obawy związane z masowym napływem anglicyzmów są wyolbrzymione i nieproporcjonalne do skali zjawiska. Zaznacza się również, że lęk przed zanikiem języka na skutek wpływu angielszczyzny ma niekiedy podłoże nacjonalistyczne.

</doc>
<doc id="101444" url="https://pl.wikipedia.org/wiki?curid=101444" title="Stanisław Skowron">
Stanisław Skowron



</doc>
<doc id="101452" url="https://pl.wikipedia.org/wiki?curid=101452" title="Korfball">
Korfball

Korfball (od: niderl. korf ‘kosz’; ang. ball ‘piłka’) – koedukacyjna dyscyplina sportu drużynowego z piłką.
Korfball dostrzeżony został przez nauczycieli wychowania fizycznego, instruktorów oraz trenerów jako dyscyplina będąca doskonałym uzupełnieniem zajęć z wychowania fizycznego, propagująca zdrowy styl życia oraz zachęcająca do aktywności ruchowej. 
Jej największe walory to: gra mężczyzn i kobiet w tej samej drużynie, wysoki stopień współpracy na boisku (nie da się zagrać solo), gra 360 stopni dookoła kosza, pełnienie kilku różnych funkcji przez zawodników (brak specjalizacji w pełnieniu jednej roli), integracja.
Historia korfballu na świecie.
W 1902 roku holenderski nauczyciel wychowania fizycznego, z Amsterdamu - Nico Broekhuizen wyjechał do Nääs (Szwecja) na szkolenie z gimnastyki dla dzieci. Zainspirowany poznanym tam “ringbollem”, po powrocie do kraju stworzył zasady nowej gry i wprowadził ją swoim uczniom w szkole. Nazwał ją korfball. 
Czynnikiem utrudniającym rozwój dyscypliny był fakt, że mężczyźni i kobiety grają na równych prawach (zbyt „postępowe” zasady) oraz okres wojenny w Europie i na świecie. Kolejnym kontrowersyjnym aspektem były stroje, w których kobiety miały odkryte kostki i kolana. Jedna z gazet wypowiedziała się na ten temat: “Korfball is a monster that spreads its claws to all sides” (tłum. “Korfball jest jak potwór rozpościerający swoje szpony na wszystkie strony”). Najstarszy, wciąż funkcjonujący holenderski klub korfballu powstał 1 lutego 1906 roku (Den Haag). 
W 1920 i 1928 roku korfball został zademonstrowany na letnich Igrzyskach Olimpijskich. Międzynarodowa Federacja Korfballu (IKF - International Korfball Federation) została założona w 1933 roku w Antwerpii (Belgia). Po II wojnie światowej do IKF dołączały kolejne narodowe federacje, z Wielkiej Brytanii czy Niemiec. Ekspansja korfballu najszybciej przebiegała w ostatnim ćwierćwieczu XX wieku. Do 2007 roku IKF zarejestrował 54 narodowe federacje, a do 2020 - 69 krajów członkowskich z 6 różnych kontynentów.
Od 1978 roku, co cztery lata, rozgrywane są mistrzostwa świata w korfballu, a od 1985 roku jako dyscyplina nieolimpijska znajduje się na liście rozgrywek World Games. W 1993 roku dyscyplina ta została wpisana na listę MKOL, oczekując na pojawienie się na Igrzyskach Olimpijskich.
Historia korfballu w Polsce.
Początek korfballu w Polsce datuje się na sierpień 1987 roku, gdzie w olsztyńskim Kortowie odbył się kurs prowadzony przez holenderskich i belgijskich trenerów. Wtedy właśnie odbył się pierwszy pokazowy mecz korfballu w Polsce. W tym samym czasie czworo Polaków przebywało na takim kursie w Holandii. W październiku 1987 roku założono Akademicką Federację Korfballu, gdyż pierwsze drużyny powstawały wśród studentów. W 1988 roku Polska została przyjęta w poczet członków Międzynarodowej Federacji Korfballu. Następnie powstał Komitet Założycielski Polskiej Federacji Korfballu, który doprowadził, że dnia 7 lipca 1993 roku gra została oficjalnie dopuszczona do uprawiania przez dzieci i młodzież (Dz.U.Nr 36 poz.370).
W lutym 1994 roku powstała Polska Federacja Korfballu (PFK), która w 2012 roku została przekształcona w Polski Związek Korfballu (PZK). W lipcu 2017 roku PZK współorganizował World Games we Wrocławiu, na którym polska drużyna zajęła 8 miejsce. W październiku tego samego roku powstał Polski Komitet Sportów Nieolimpijskich (PKSN,) do którego PZK został przyjęty, a rok później został wpisany w poczet członków Polskiego Komitetu Olimpijskiego (PKOL).
Pierwszym sukcesem polskich korfbalistów (AWF Kraków) było zdobycie siódmego miejsca w 1989 roku w Klubowym Pucharze Europy w Arnhem. Natomiast w 1998 roku studenci AWF Warszawa na Akademickich Mistrzostwach Europy w Cetniewie zdobyli srebrny medal. Największym sukcesem Polaków było dziewiąte miejsce na oraz przyznany tam tytuł „Najbardziej spektakularnej drużyny mistrzostw”. Królem strzelców został polski zawodnik – Artur Dąbrowski. Trenerem mistrzowskiej drużyny był Holender – Jantinus Scholtmeijer.
Podstawowe zasady gry.
Gra zespołowa, mieszana, o ograniczonym kontakcie fizycznym. W drużynie znajduje się 8 graczy: 4 kobiety i 4 mężczyzn. Boisko o wymiarach 40x20m podzielone jest na 2 strefy: ataku i obrony. Na każdej połowie umieszczony jest kosz na 3,5m słupie (bez tablicy). Gra polega na zdobyciu większej liczby punktów niż zespół przeciwny. Za każdy celny rzut zdobywamy 1 punkt - niezależnie od dystansu, czy sposobu jego wykonania. W korfballu nie wolno: biegać z piłką, kozłować, wyrywać piłki z rąk, ani podawać piłki z rąk do rąk bez fazy lotu piłki. Aby zapobiec zdobywaniu koszy przez drużynę przeciwną, możemy: przechwycić podanie bądź ustawić pozycję bronioną przed rzucającym zawodnikiem. Zgodnie z przepisami gry, krycie zawodnika odbywa się w ramach tej samej płci. Za wszelkie odstępstwa od tej zasady dyktowany jest rzut wolny lub karny. W oficjalnych meczach drużyna ma 25 sekund na rozegranie akcji ataku (liczone od momentu wejścia w posiadanie piłki przez zawodnika w strefie ataku lub po dotknięciu piłki obręczy kosza gdy następnie przejmie ją zawodnik atakujący). 
Mecze międzynarodowe trwają 4×10min, z 1 minutową przerwą pomiędzy kwartami i 10 minutową w połowie meczu. Często spotykanym formatem gry jest też granie 2×30 minut. W przypadku remisu odbywa się dogrywka trwająca aż do momentu wrzucenia piłki do kosza przez jedną z drużyn (tzw. złoty gol). Nierozstrzygnięta dogrywka kończy się rzutami karnymi. Za zwycięstwo w normalnym czasie gry przyznawane są 3 pkt., za porażkę 0, zaś w przypadku dogrywki: wygrywająca poprzez GG drużyna otrzymuje 2 pkt. a drużyna przeciwna 1 pkt.
Rozgrywki.
Drużyny klubowe, reprezentacje narodowe seniorów i juniorów biorą udział w rozgrywkach międzynarodowych (Mistrzostwa Świata, Mistrzostwa Europy, Puchar Europy, Puchar Wicemistrzów, World Games).
Czołowe kraje światowego korfballu to Holandia (Mistrzowie Świata), Belgia, Tajwan, Chiny, Niemcy, Portugalia, Czechy i Anglia.
Drużyny biorące udział w rozgrywkach PZK.
Lista seniorskich klubów członkowskich PZK (Polskiego Związku Korfballu), biorących udział w rozgrywkach PZK w sezonie 2020/2021):

</doc>
<doc id="101453" url="https://pl.wikipedia.org/wiki?curid=101453" title="Kaczor Donald">
Kaczor Donald

Kaczor Donald (ang. "Donald Duck") – bohater filmów animowanych i komiksów stworzony w 1934 przez Walta Disneya.
Wygląd.
Jest to antropomorficzny kaczor. Zwykle nosi niebieski marynarski strój (bluza i beret) z czerwoną muchą (czasem w innym kolorze).
Historia postaci.
Kaczor Donald pierwszy raz pojawił się w książce "The Adventures of Mickey Mouse" z 1931. Natomiast swój oficjalny pierwszy występ zaliczył w filmie "The Wise Little Hen" ("Mądra kurka") z cyklu "Silly Symphonies" 9 czerwca 1934. Filmową postać Donalda stworzył animator Dick Lundy. Jest podobna do swojego współczesnego wyglądu – ma takie same kolory, nosi tę samą marynarską koszulę i czapkę – jedynie dziób i stopy pierwowzoru były większe, a postawa bardziej kacza.
Bert Gillett, reżyser filmu "The Wise Little Hen", umieścił Donalda u boku Myszki Miki w filmie "The Orphan's Benefit" ("Benefis dla sierot"; 11 sierpnia 1934). Donald jest jednym z bohaterów, którzy występują na koncercie dla sierot. Recytuje wiersze, ale niegrzeczne sieroty ciągle mu przeszkadzają, co wywołuje u niego złość.
Kaczor Donald pojawiał się w wielu filmach z Myszką Miki, Minnie, Goofym i Pluto.
Postać Donalda przerobiono w 1937 – została nieco pogrubiona. Zaczął także występować we własnych filmach. Pierwszy z nich to "Don Donald" (9 stycznia 1937) w reżyserii Bena Sharpsteena; pojawia się w nim po raz pierwszy wątek miłości Donalda do Daisy (tu pod imieniem "Donna"). Siostrzeńcy Donalda, Hyzio, Dyzio i Zyzio pojawili się rok później (15 kwietnia 1938) w filmie "Donald's Nephews" ("Siostrzeńcy Donalda") w reżyserii Jacka Kinga.
Podczas II wojny światowej Donald ubierany był w pidżamę o wzorze amerykańskiej flagi, z której zrobione są też zasłony w oknach. Film "Der Fuehrer's Face" dostał w 1942 roku Oscara w kategorii „krótkometrażowy film animowany”.
Inne filmy z tego okresu opowiadają o służbie Donalda w Armii USA jako podwładnego sierżanta Pete (Czarny Piotruś). Tytuły z tej serii:
Film "Donald Gets Drafted" pokazuje testy sprawnościowe bohatera przed wstąpieniem do armii. Według nich Donald ma płaskostopie i ślepotę barw – nie rozróżnia koloru niebieskiego i zielonego.
Wiele filmów powstałych po wojnie pokazuje Kaczora Donalda dręczonego przez innych bohaterów. Jest ustawicznie prześladowany przez swych siostrzeńców, Chipa i Dale’a – dwie wiewiórki, lub innych, np. niedźwiedzia czy mrówki. Disneyowscy autorzy wykorzystali m.in. klasyczne scenariusze Waltera Lantza, w których główny bohater sam jest prowodyrem takich zachowań. 
Donald występował też w filmach edukacyjnych, np. "Donald Duck in Mathmagic Land" ("Donald w Krainie Matemagii", 1959), w innych produkcjach Disneya, m.in. "The Reluctant Dragon" ("O smoku, który nie chciał walczyć", 1941) oraz w widowisku telewizyjnym "Disneyland" (1959).
Odnotowuje się, że Kaczor Donald był bohaterem 176 dzieł kinowych.
Donald z komiksów.
Według komiksów stworzonych przez Carla Barksa oraz Dona Rosę, Kaczor Donald urodził się w okolicach roku 1920 (według Rosy) lub około roku 1945, 13 czerwca, w piątek trzynastego (według Barksa) jako syn Hortensji McKwacz oraz Kaczora Kwaczymona. Według innej wersji Donald urodził się 16 września 1934 – wtedy po raz pierwszy Donald pojawił się na ekranach kin. Mieszka w Kaczogrodzie. W wieku ok. 30 lat przyjął do siebie trzech siostrzeńców o imionach Hyzio, Dyzio i Zyzio.
Donalda zawsze prześladuje pech, przez co nigdy nie może znaleźć pracy – przyczyną mógł być również brak talentów. Zwykle bywa zadłużony oraz ścigany przez wierzycieli. Jego samochodem jest „trzystatrzynastka”.
Jednym z rywali Donalda jest, wyśmiewający się z niego sąsiad, J. Jones. Waśnie i wojny sąsiedzkie z nim znane są w całym Kaczogrodzie. Innym rywalem Kaczora Donalda jest jego kuzyn Goguś Kwabotyn, wielki szczęściarz. Jego narzeczoną jest Daisy. W niektórych komiksach włoskich Donald po zapadnięciu zmroku przyjmuje postać zamaskowanego superbohatera (w polskiej wersji o imieniu Superkwęk), który broni mieszkańców Kaczogrodu przed czarnymi charakterami, używając niezwykłych urządzeń autorstwa Diodaka. W innych seriach komiksów jest członkiem tajnych organizacji KAWA (jako A-Te 7), CAP i Agencja (jako Doubleduck).
Donald ma też kuzyna Dziobasa, który jest wielkim fajtłapą i często doprowadza Donalda do furii. Czasami Donald przedstawiany jest również jako właściciel psa, Futrzaka (ang. "Bolivar").
Najsłynniejsi twórcy komiksów z Kaczorem Donaldem to:
Osobowość.
Kaczor Donald jest bardzo barwną postacią. Głównymi cechami jego charakteru są pozytywne podejście do życia i wybuchowy temperament. Donald jest nadpobudliwy i gwałtowny, łatwo wpada w gniew, nie lubi gdy coś nie idzie po jego myśli. Często staje się to dla niego źródłem wielu kłopotów. Donald ma też duże problemy z zazdrością, zwłaszcza wtedy gdy zostaje potraktowany niesprawiedliwie. Jest trochę przewrażliwiony na punkcie swojej osoby, nie znosi żadnej krytyki. Ważną cechą jego osobowości jest jednak również niezłomny charakter i upór w dążeniu do celu. Kiedy postanowi sobie, że coś osiągnie, wytrwale do tego dąży, często posuwając się do ekstremalnych rozwiązań. Mimo to często jest uznawany (przynajmniej przez niektóre osoby) za lenia, faktem jest że zdarzają mu się dni, w których nie chce mu się nic robić. Tak naprawdę jednak większość swoich obowiązków traktuje profesjonalnie, kiedy już w coś się angażuje, oddaje się temu całym sercem i nigdy nie pozostawia zadania niedokończonego. Donald ma również duże skłonności do użalania się nad sobą i tromtadracji. Często wyolbrzymia bądź nawet zupełnie nagina rzeczywistość, by przedstawić siebie w o wiele lepszym świetle, co świadczy również o tym że jest bardzo zakompleksiony. Mimo że zarówno wiele osób z jego otoczenia jak i on sam uważają go za osobę pozbawioną jakichkolwiek umiejętności, w rzeczywistości Donald ma wiele talentów (jest dobrym pilotem, kucharzem, jest pomysłowy, ma bardzo rozwinięte logiczne i ścisłe myślenie, co ujawnia się mu między innymi gdy wciela się w Superkwęka), a powodem jego częstych kłopotów z pracą jest jego brak cierpliwości i wybuchowy temperament. Donaldowi zdarza się wyręczać innymi osobami przy wykonaniu ciężkich prac, ma także skłonność do złośliwych tekstów i robienia głupich żartów, co jest najprawdopodobniej przypadłością z dzieciństwa. W rzeczywistości jednak nigdy nie chce doprowadzić do niczego złego, a kiedy jego poczynania kończą się nieszczęśliwie, zawsze ma do siebie bardzo wielki żal i próbuje naprawić wyrządzone przez siebie zło. Choć na pozór nie znosi wielu osób, w głębi serca nikomu nie życzy źle. Największą miłością darzy jednak siostrzeńców: Hyzia, Dyzia i Zyzia. Mimo że nawet oni często się kłócą, pozostają kochającą się rodziną.
Donald w telewizji.
Kaczor Donald występuje w licznych krótkich filmach animowanych. W Polsce można go było do tej pory oglądać w seriach:
Kaczor Donald współcześnie.
Postać Kaczora Donalda pojawia się w filmach archiwalnych i w nowych produkcjach, np. w krótkometrażowym serialu "Miki w szortach" (2013). W komiksach, szczególnie włoskich, nie ma nawiązania do kreowanej przez Dona Rosę (pierwotnie przez Carla Barksa) tradycji wieku Donalda, czy jego rodziny i znajomych. Donald żyje w latach obecnych, z roku na rok jego wiek w komiksach się nie zmienia.
Kaczor Donald w Polsce.
Kaczor Donald w Polsce występuje najczęściej w komiksach, jednak nie są one polskiego autorstwa. Tłumaczem większości nowych wydań różnych komiksów o Donaldzie jest Jacek Drewnowski. Głos pod postać Kaczora podkłada Jarosław Boberek, wcześniej robił to Mariusz Czajka. Czasami z różnych okazji (np. urodzin Donalda, jubileuszu czasopisma „Kaczor Donald” lub innego) odbywają się zloty fanów Donalda, z wieloma tematycznymi atrakcjami, zwane też „Zlotami Kaczkofanów”.
Poniższa tabelka ukazuje historię publikacji komiksów z Donaldem w Polsce

</doc>
<doc id="101455" url="https://pl.wikipedia.org/wiki?curid=101455" title="Katarzyna Aragońska">
Katarzyna Aragońska

Katarzyna Aragońska (ur. 16 grudnia 1485 w Alcalá de Henares, zm. 7 stycznia 1536 w Kimbolton) – królewna aragońska i kastylijska, księżna Walii w latach 1499–1509 i 1533–1536, królowa Anglii w latach 1509–1533 jako pierwsza żona Henryka VIII Tudora, regentka Anglii w roku 1513, matka Marii I.
Tytulatura.
Zawarcie przez księcia Walii Artura "nierozerwalnego małżeństwa z Katarzyną, księżną Walii" nastąpiło 19 maja 1499 roku. Do dnia śmierci małżonka Katarzynę tytułowano księżną Walii, a po zgonie Artura księżną wdową Walii.
Po zawarciu ślubu z młodszym bratem Artura Henrykiem VIII Katarzynie przysługiwał tytuł królowej Anglii: "Serenissima Catharina Angliae Regina", niekiedy wraz z określeniem jej pochodzenia od królów Kastylii i Aragonii: "D.[omina] Catharina Castiglia de Aragonia Angliae Regina", w skróconej wersji angielskiej "Katherina the Qwene".
Od czerwca do października 1513 r., w czasie kampanii francuskiej Henryka VIII, Katarzyna pełniła funkcję "regentki i pani Anglii, Walii i Irlandii".
Od momentu ogłoszenia przez arcybiskupa Canterbury werdyktu unieważniającego jej drugie małżeństwo Katarzyna "de facto" straciła prawo do posługiwania się tytułem królowej Anglii. Ponieważ orzeczono, że jedynym ważnym związkiem Katarzyny było małżeństwo z Arturem, a związek z Henrykiem VIII był konkubinatem, Katarzyna miała prawo do używania tytułu księżnej wdowy Walii. Koronacja Anny Boleyn jako jedynej prawowitej królewskiej małżonki, która odbyła się 1 czerwca 1533 roku, ostatecznie pozbawiała Katarzynę możliwości posługiwania się tytułem królowej angielskiej. Katarzyna sprzeciwiała się jednak obniżeniu swojej pozycji, opierając się głównie na fakcie, że jest "koronowaną i namaszczoną królową". Dlatego 5 lipca 1533 roku wydana została proklamacja pozbawiająca Katarzynę tytułu królewskiego, chociaż ostateczną decyzję w tej sprawie zakomunikowano jej już 3 lipca.
Młodość.
Katarzyna urodziła się w zamku należącym do arcybiskupa Toledo 16 grudnia 1485 r. Była najmłodszą córką hiszpańskich królów katolickich – rządzącej Kastylią we własnym imieniu Izabeli oraz władcy Aragonii Ferdynanda. Imię otrzymała po swojej prababce, królewnie angielskiej Katarzynie.
Dzieciństwo spędziła w Hiszpanii. Łączyła ją bardzo silną więź z matką. Była niewysoka, z rudymi włosami i błękitnymi oczami, owalną twarzą i zdrową cerą. Jej guwernerem był Alessandro Geraldini, ksiądz, który zapewnił jej klasyczne wykształcenie. Uczył ją historii, heraldyki i genealogii, młoda księżniczka mówiła biegle po hiszpańsku i łacinie, bardzo dobrze znała francuski. Erazm z Rotterdamu napisał później, że „kochała dobrą literaturę, którą poznawała od dzieciństwa”. Nauczono ją również koronkarstwa, haftu, muzyki i tańca. Mimo że od najmłodszych lat obiecana była Arturowi, aż do wyjazdu do Anglii nie uczono jej angielskiego. Nie posiadła także solidnej wiedzy z etykiety dworskiej, co niekorzystnie wpłynęło na jej aklimatyzację w Londynie i przyczyniło się do późniejszych kłopotów na dworze angielskim.
W marcu 1488 Ferdynand polecił swojemu ambasadorowi na dworze angielskim, dr Roderigo de Puebla, by zaproponował małżeństwo infantki z Arturem, starszym synem Henryka VII, i sojusz przeciwko Francji. Propozycja została natychmiast przyjęta. Katarzyna była świetną partią, gdyż sama miała większe prawo do brytyjskiego tronu niż Henryk VII, a połączone przez małżeństwo Ferdynanda z Izabelą Aragonia i Kastylia stanowiły nową potęgę europejską, z którą sojusz był bardzo korzystny dla Tudorów. Legalność panowania Henryka VII nie była powszechnie uznawana, natomiast prawa Katarzyny nie budziły wątpliwości, więc takie małżeństwo ostatecznie legitymizowałoby prawa Tudorów do tronu angielskiego. Traktat zawarto w Medina del Campo w 1489. Oboje zostali poślubieni przez pełnomocnika 19 maja 1499 i korespondowali po łacinie, aż do czasu, kiedy Artur ukończył 15 lat, co było uznawane za wiek sprawny. Wówczas Katarzyna wyruszyła do Anglii.
Księżna Walii.
Spotkali się 4 listopada w Dogmersfield (Hampshire). Artur napisał do rodziców Katarzyny, że będzie „szczerym i kochającym mężem”, jednak już przy pierwszym spotkaniu okazało się, że nie będą się w stanie porozumieć, bo oboje zostali nauczeni odmiennej wymowy łacińskiej. 10 dni później odbył się ślub w starej Katedrze św. Pawła w Londynie. Wkrótce potem została wypłacona połowa z 200 tys. koron posagu. Nowożeńcy osiedli na zamku w Ludlow, gdzie Artur miał pełnić obowiązki księcia Walii i przewodniczyć Radzie Walii i Marchii. Artur był słaby i chorowity. Po kilku miesiącach ciężko zachorował, prawdopodobnie na angielskie poty. 2 kwietnia 1502 umarł. Katarzyna w wieku 17 lat została wdową. Do końca życia utrzymywała, iż z powodu słabości Artura małżeństwo nie zostało skonsumowane.
Aby uniknąć komplikacji, Henryk VII i Ferdynand ustalili, że Katarzyna poślubi brata Artura, pięć lat młodszego Henryka. Jednak Henryk VII zaczął zwlekać ze ślubem, tłumacząc się, iż nie otrzymał jeszcze zaległej drugiej połowy posagu. W 1504 Izabela umarła i wartość sojuszu z Ferdynandem, który władał już tylko Aragonią, zmalała. Kastylia była znacznie ważniejsza, ale jej tron odziedziczyła starsza siostra Katarzyny – Joanna Szalona. Wkrótce Henryk osiągnął wiek sprawny, ale jego ojciec wciąż odkładał umówiony ślub, aż w końcu przestało być pewne, że do niego dojdzie. W tym czasie Katarzyna stała się nieformalnym więźniem w Durham House w Londynie. W listach skarżyła się na traktowanie, biedę, a czasem wręcz nędzę, której doświadczała. Nie stać jej było na nowe ubranie, musiała oszczędzać na jedzeniu, a jej służba była nieopłacona. W 1507 została wyznaczona przez ojca na ambasadora hiszpańskiego na dworze angielskim (pierwsza kobieta w tej roli w historii Europy), co polepszyło jej pozycję. Małżeństwo z Henrykiem było możliwe tylko dzięki dyspensie papieskiej, ponieważ prawo kanoniczne zakazywało małżeństwa z wdową po bracie. Katarzyna twierdziła, że nie zostało skonsumowane, więc nie stanowiło przeszkody. Siedem lat po śmierci Artura, 11 czerwca 1509, wyszła za mąż za Henryka, który od kilku tygodni był nowym królem Anglii. Katarzyna miała wówczas 24 lata, Henryk – 18.
Królowa Anglii.
W sobotę 23 czerwca przez ulice Londynu przeszła tradycyjna parada koronacyjna, witana owacyjnie przez tłumy mieszkańców. Jak to było w zwyczaju, poprzednią noc para spędziła w Tower. Następnego dnia, 24 czerwca, arcybiskup Canterbury dokonał uroczystego namaszczenia i koronacji pary królewskiej w Opactwie Westminsterskim. Uroczystości przeniosły się do Pałacu Westminsterskiego, król wyznaczył nowych kawalerów Orderu Łaźni. W przeciągu następnych miesięcy królowa Katarzyna wiele razy prezentowała się publicznie i była przyjmowana entuzjastycznie przez lud Anglii.
31 stycznia 1510 poroniła córkę. Pierwszy syn, Henryk Tudor, książę Kornwalii, urodził się w Nowym Roku 1511, ale zmarł po 2 miesiącach 23 lutego 1511. W 1513 Katarzyna była kolejny raz w ciąży, ale zaraz po powrocie Henryka z Francji znowu poroniła syna. W grudniu 1514 urodziła syna, któremu dano na imię Henryk, ale wkrótce umarł. 18 lutego 1516 urodziła zdrową córeczkę i było to jedyne ich dziecko, które dożyło dorosłości – księżniczka Maria, późniejsza królowa Maria I Tudor. Trzy dni później Maria została uroczyście ochrzczona w kościele franciszkanów. W 1518 Katarzyna zaszła w ciążę po raz ostatni. 10 listopada urodziła córkę, ale dziecko było słabe i wkrótce umarło. W sumie Katarzyna była w ciąży przynajmniej sześć razy, z tego dwa razy poroniła, trzy razy urodziła dzieci, które wkrótce zmarły.
11 czerwca 1513 Henryk udał się na wyprawę wojenną do Francji i wyznaczył Katarzynę regentką. Kiedy Ludwik I Orleański podczas walk o Thérouanne dostał się do niewoli, Henryk wysłał go do Katarzyny. W tym czasie Szkoci najechali Anglię od północy. Katarzyna 3 września nakazała Thomasowi Lovellowi, który był Kanclerzem Skarbu, zorganizować armię, a sama, pomimo że była w zaawansowanej ciąży, pojechała wierzchem w zbroi na wojnę. Jej mowę do żołnierzy zapisał historyk Pedro Mártir de Anghiera. Kiedy dotarła do niej wiadomość o zwycięstwie w bitwie pod Flodden Field, była w pobliżu Buckingham. Z opactwa Woburn napisała do Henryka list, załączając skrwawioną szatę zabitego w bitwie króla Szkocji Jakuba IV, którą Henryk użył jako sztandaru podczas oblężenia Tournai.
Z czasem rosło zainteresowanie Katarzyny sprawami religii i nauki. Pogłębiała swoją wiedzę i zapewniała córce najlepszą edukację. To głównie dzięki Katarzynie w Anglii stało się modne kształcenie córek. Wspomagała finansowo szkoły. Ale Henryk był najbardziej zainteresowany posiadaniem potomka męskiego, który byłby ostateczną legitymizacją dynastii Tudorów. Wciąż żyli przedstawiciele dynastii Plantagenetów, którzy mieli przynajmniej tak samo dobre prawo do tronu. I nawet jeśli nie występowali z roszczeniami, mogli się do nich odwołać wrogowie Tudorów. Pamięć okrucieństw niedawnej wojny domowej wciąż była żywa.
W 1520 siostrzeniec Katarzyny, król Hiszpanii i przyszły cesarz Karol V Habsburg, przybył do Anglii i namawiał Henryka do sojuszu skierowanego przeciwko Francji. Natychmiast po jego wyjeździe Henryk razem z Katarzyną udali się na spotkanie z królem Francji, Franciszkiem I na słynnym Polu Złotogłowia. Ale w przeciągu dwóch lat Henryk wypowiedział Francji wojnę, a Karol V był znowu w Anglii i omawiał zaręczyny księżniczki Marii.
Sprawa uznania nieważności małżeństwa.
Katarzyna twierdziła, iż nie skonsumowała swego związku z Arturem. Jednocześnie prawo kanoniczne zakazywało „brania wdowy po bracie”, zwłaszcza jeżeli nie była już dziewicą. Król Henryk VII, ojciec Henryka VIII i założyciel dynastii Tudorów, pragnął, aby Henryk poślubił ją jednak dla przypieczętowania przymierza z Hiszpanią. Nie bez znaczenia był motyw finansowy – w wypadku odesłania jej musiał zwrócić połowę dużego posagu i oddać ziemię w Anglii, co nadszarpnęłoby finanse królestwa. Po śmierci ojca Henryk VIII poślubił więc Katarzynę, przyjmując, iż jej małżeństwo ze starszym bratem nie zostało skonsumowane. Na wszelki wypadek papież wydał specjalną dyspensę. Stosunki między Henrykiem i Katarzyną układały się nie najlepiej, nie tylko ze względu na brak męskiego potomka. Dla Katarzyny ważne były przede wszystkim interesy rodzinnej Hiszpanii (w listach do swego ojca, króla Ferdynanda Aragońskiego, pisała nawet o Anglii jako o „lennach Waszej Królewskiej Mości”), co szkodziło polityce króla Anglii, jej męża. W 1524 było już pewne, że Henryk nie doczeka się męskiego potomka z Katarzyną. Przestali spędzać razem noce.
W 1523 roku zaczął się romans Henryka z Marią Boleyn, damą dworu Katarzyny, starszą siostrą Anny Boleyn. Maria urodziła mu dwoje dzieci – córkę Katarzynę i syna, ale i ten romans szybko się zakończył w 1525 roku, gdyż Henryk zakochał się w jej młodszej siostrze – Annie.
W 1525 zaczął się romans Henryka z Anną Boleyn, damą dworu Katarzyny, młodszą od niej o 16 lat. Henryk zaczął żywić przekonanie, że jego małżeństwo było przeklęte i dlatego nie mógł doczekać się żywego męskiego potomka. Szukał potwierdzenia w Biblii i zaczął publicznie wyrażać wątpliwości co do legalności swojego małżeństwa. Rozpoczęła się długa droga do stwierdzenia nieważności małżeństwa z Katarzyną, które było przeszkodą w osiągnięciu najważniejszego celu Henryka – posiadaniu legalnego potomka męskiego. Tylko to zapewniało trwałość dynastii i chroniło Anglię przed kolejną wojną domową.
Na sugestię, by się usunęła z dworu i udała do klasztoru, Katarzyna odrzekła, iż Bóg nie powołał jej do klasztoru i jest prawowitą i wierną żoną Henryka. Wówczas Henryk postanowił odwołać się do Stolicy Apostolskiej. Nic nie mówiąc o swoich planach kardynałowi Wolseyowi, wysłał swojego sekretarza Williama Knighta do papieża Klemensa VII z prośbą, by ten anulował dyspensę Juliusza II, jako wydaną na podstawie fałszywych poszlak. Papież był w tym czasie więźniem cesarza i jednocześnie bratanka Katarzyny (było to wkrótce po Sacco di Roma w maju 1527) i Knight miał trudności z samym dotarciem do papieża – ostatecznie wrócił z niczym. Wobec tego Henryk przekazał sprawę Wolseyowi. Udało mu się zwołać sąd kościelny w Anglii z udziałem przedstawicieli papieża, Henryka i Katarzyny, ale papież nie udzielił swoim legatom prerogatyw i wkrótce ich odwołał. Zakazał Henrykowi zawierania kolejnego małżeństwa. Wysiłki Wolseya zakończyły się niepowodzeniem, został odwołany z urzędu w 1529.
Do licznych stronników Katarzyny, która w Anglii cieszyła się ogromną popularnością, należeli biskup John Fisher, Tomasz More, María de Salinas, siostra Henryka Maria Tudor, William Tyndale, a nawet Marcin Luter. Katarzyna niezłomnie stała na stanowisku, iż jest jedyną i prawowitą żoną Henryka, a w sprawie swojego małżeństwa uznaje tylko autorytet papieża.
Wygnanie.
W 1531 Katarzyna została odesłana z dworu, a jej komnaty zostały przekazane Annie Boleyn. Kiedy arcybiskup Canterbury William Warham zmarł, na jego miejsce został wyznaczony Tomasz Cranmer, który wcześniej podsunął Henrykowi inny sposób rozwiązania problemu, a później został kapłanem rodzinnym Boleynów. Cranmer dowodził, że sprawa legalności małżeństwa ma charakter teologiczny, a papież jest tylko autorytetem w dziedzinie prawa kanonicznego. Sprawę teologiczną mogą rozstrzygnąć także doktorzy teologii i należy to przekazać uniwersytetom.
Po powrocie ze spotkania z królem Francji Franciszkiem I w Calais, Henryk poślubił Annę w prywatnej ceremonii. 23 maja 1533 Cranmer, przewodniczący specjalnego sądu zebranego w kościele klasztornym w Dunstable, orzekł, iż małżeństwo z Katarzyną było nieważne, a pięć dni później uznał ważność małżeństwa z Anną. Następnie Henryk obwołał się głową Kościoła w Anglii oraz ogłosił jego niezależność od Rzymu i papieża. Katarzyna do końca życia uważała się za żonę Henryka i nie uznała żadnego innego tytułu niż królowa Anglii i tak tytułowała ją służba. Resztę życia spędziła w areszcie domowym, oficjalnie nosząc tytuł księżny-wdowy Walii. Najpierw została wysłana do zamku More, a później przeniesiona do zamku Kimbolton. Tam miała do własnej dyspozycji tylko jeden pokój (który opuszczała wyłącznie udając się na mszę świętą). Nosiła szaty franciszkanów, była tercjarką franciszkańską i często pościła. Chociaż była świadoma słabości instytucji Kościoła i papiestwa, nigdy nie przestała być katoliczką, była żarliwie religijna. Nie wolno jej było korespondować, rzadko pozwalano przyjmować gości. Nie mogła spotykać się z córką. Marię spotkał podobny los. Henryk oferował zniesienie niedogodności w zamian za uznanie Anny królową, ale obie odmówiły.
Katarzyna umarła 7 stycznia 1536. Następnego dnia wiadomość o jej śmierci dotarła do króla. W dzień jej pogrzebu Anna Boleyn weszła do komnaty, w której był Henryk, i na jego kolanach zobaczyła jego kolejną miłość – Jane Seymour. Pod wpływem szoku poroniła syna. Katarzyna została pochowana w katedrze w Peterborough z ceremonią przynależną księżnej-wdowie. Henryk nie uczestniczył w pogrzebie, bo ówczesny obyczaj zakazywał obecności króla na pogrzebach. Nie pozwolił Marii przyjechać na pogrzeb matki.
Kiedy po śmierci Katarzyny balsamowano jej zwłoki, okazało się, że jej serce jest sczerniałe. Przez długi czas uważano, że przyczyną jej śmierci było otrucie (z ręki Anny Boleyn lub samego króla). Dzisiejsi eksperci medycyny uważają jednak, że był to rak, o którym wówczas niewiele wiedziano. 22 lata później córka Katarzyny, Maria, również zmarła na raka lub na puchlinę wodną.
Grób Katarzyny Aragońskiej znajduje się w katedrze św. Piotra, Pawła i Andrzeja w Peterborough. Monumentalny nagrobek wzniesiono w czasach wiktoriańskich z okazji restauracji katedry w roku 1891. Fundusze zebrano wśród jej wszystkich imienniczek, Katarzyn wiary katolickiej w Anglii, Szkocji, Irlandii, Australii i Ameryce, chętnych do wsparcia tego projektu.
W 1553 roku pierwszy parlament za rządów córki Katarzyny Marii I Tudor uznał jej małżeństwo za ważne i byłe. Po śmierci Marii nikt, w tym jej przyrodnia siostra Elżbieta I Tudor, nie dokonała rewizji tego postanowienia, wobec czego Katarzyna była w świetle prawa królową Anglii.

</doc>
<doc id="101456" url="https://pl.wikipedia.org/wiki?curid=101456" title="Plewiska">
Plewiska

Plewiska – wieś w Polsce położona w województwie wielkopolskim, w powiecie poznańskim, w gminie Komorniki. Plewiska wchodzą w skład aglomeracji poznańskiej, a sama miejscowość przylega bezpośrednio do Poznania. 
W latach 1954–1998 wieś administracyjnie należała do województwa poznańskiego.
Większe osiedla mieszkalne: Aniołowo, Pogodne, Zielarskie. 
Historia.
Plewiska należały do najdawniejszych posiadłości biskupów poznańskich. Pierwszą wzmiankę o wsi można znaleźć w dokumencie księcia Władysława Odonica z 1237 r. W 1335 r. biskup poznański Jan Łodzia nadał wsi akt lokacyjny. Pierwszymi sołtysami Plewisk byli bracia Paweł i Michał. 
Wieś położona była w 1580 roku w powiecie poznańskim województwa poznańskiego. 
W rękach biskupów poznańskich wieś pozostała aż do rozbiorów, wchodząc w skład klucza poznańskiego, a od poł. XVIII w. komornickiego. Po sekularyzacji dóbr kościelnych dokonanej przez władze zaborcze, Plewiska przeszły na własność skarbu państwa pruskiego.
W 1856 r. majątek Plewiska o powierzchni 478 ha nabył poznański kupiec Józef Freudenreich. On też postawił dworek z zabudowaniami folwarcznymi i założył park w stylu angielskim. Wieś była własnością Freudenreichów aż do II wojny światowej.
Po wojnie postępowała zabudowa terenów położonych na zachód od cmentarza junikowskiego i na północ od ul. Grunwaldzkiej. Przez 40 lat budowano domy przy nowo powstających ulicach. Prawie do końca lat 80. XX w. była to prężna, rolnicza wieś. Większość mieszkańców znajdowała jednak pracę w Poznaniu, toteż ich związki z wsią Plewiska i gminą Komorniki ulegały rozluźnieniu. W 1987 r. część Plewisk została wcielona do Poznania pod nazwą Osiedle Plewiska, z czasem Osiedle Kwiatowe.
Przez 20 lat do roku 1973 Plewiska były siedzibą Gromadzkiej Rady Narodowej, po likwidacji gromad włączone zostały do gminy Komorniki. W latach 1975–1998 miejscowość administracyjnie należała do województwa poznańskiego.
W grudniu 1990 roku Irena i Henryk Nalewaj z Plewisk sprowadzili z Norwegii do Polski pierwszą parę kotów norweskich leśnych. Kocur Satyr's Bernkassel (ur. 3 lutego 1990 r.) oraz kotka - Julia af Skogasen (ur. 1 listopada 1989 r.) doczekali się wspólnie kilku miotów potomstwa. W 1991 roku, kotka Julia otrzymała tytuł championa. Trzy lata później, 5 czerwca 1994 roku w słowackiej Senicy, kocur Satyr's uzyskał tytuł wielkiego championa międzynarodowego.
Komunikacja.
Transport autobusowy.
Zbiorową komunikacje autobusową w Plewiskach zapewnia Przedsiębiorstwo Usług Komunalnych Komorniki, które od 1 października 2013 roku wchodzi w skład Zarządu Transportu Miejskiego w Poznaniu. Miejscowość obsługują dwie dzienne linie podmiejskie "710" oraz "716". Każda z linii autobusowych swój bieg kończy na jednej z dwóch poznańskich pętli tramwajowych (odpowiednio "Poznań Junikowo" i "Poznań Górczyn"). 
Transport kolejowy.
Do połowy lat 90. XX wieku na granicy wsi i Poznania znajdował się przystanek kolejowy Poznań Plewiska, który umiejscowiony był w ciągu linii kolejowej nr 3. Zlikwidowany został w czasie modernizacji trasy pod koniec XX wieku. Obecnie w miejscu przystanku znajdują się jedynie pozostałości po stacji, które zostały zaadaptowane na budynki mieszkalne. Na jednym z dawnych budynków kolejowych widnieje zamazana i nieczytelna niemiecka nazwa stacji "Plewisk".
30 października 2007 w pobliże przejazdu kolejowego, będącego granicą pomiędzy wsią a Poznaniem przeniesiono przystanek kolejowy Poznań Junikowo. Stacja pierwotnie położona była przy ul. Miśnieńskiej na Rudniczem, bliżej stacji kolejowej na Górczynie. Na przystanku zatrzymują się pociągi Przewozów Regionalnych oraz Kolei Wielkopolskich.
Transport drogowy.
Plewiska leżą w pobliżu ważnych dróg krajowych i międzynarodowych. Na południe od Plewisk znajduje się południowa obwodnica Poznania, będąca fragmentem autostrady A2. Dogodny dojazd do autostrady zapewnia węzeł "Poznań Komorniki", który znajduje się w niewielkiej odległości od granic wsi. Na zachód od miejscowości biegnie zachodnia obwodnica Poznania, która stanowi część drogi ekspresowej S11.
Gospodarka.
W Plewiskach działa szereg dużych firm i zakładów pracy: AA Studio Kombiko Bis, AbiLine Polska, Albeco, Centrum Usługowo-Logistyczne Arvato Bertelsmann Media, Eurodrut, FlexLink Systems Polska, Frankpol, Jandach Deweloper, PBE ELBUD Poznań, Prebena Polska, Proplast, Staneck Development. 
Przy ulicy Grunwaldzkiej od 18 kwietnia 2009 r. działa centrum handlowo-usługowo-mieszkaniowe „Nowy Rynek”. W centrum mieści się kilkadziesiąt sklepów i firm z różnych branży. Ponadto na terenie miejscowości znajduje się kilka sklepów wielkopowierzchniowych. Są to m.in.: Biedronka, Dino, Lidl.
Ludność.
Struktura demograficzna mieszkańców Plewisk według danych zebranych podczas Narodowego Spisu Powszechnego 2011 przez GUS na dzień 31 marca 2011 r.:
Wspólnoty wyznaniowe.
Na terenie miejscowości funkcjonują 2 parafie rzymskokatolickie, które wchodzą w skład dekanatu komornickiego:
Parafia pw. św. Faustyny.
30 stycznia 1996 roku powołano Społeczny Komitet Budowy Kościoła. Pierwsza Mszę św. w miejscu obecnego kościoła pw. św. Faustyny została odprawiona 9 czerwca 1996 roku, w niedzielę Oktawy Bożego Ciała. Eucharystię prowadził ks. Jerzy Kaźmierczyk, proboszcz parafii pw. św. Andrzeja Apostoła w Komornikach, która obejmowała wówczas swym zasięgiem obszar wsi. 
Prace pod budowę nowej świątyni rozpoczęto dzień później. 25 czerwca tego samego roku ks. abp Juliusz Paetz, nadał tytuł bł. Faustyny powstającemu kościołowi. 11 kwietnia 1997 roku wmurowano pierwszą cegłę, pochodzącą z grobowca patronki. 16 września 1999 roku poświęcono i wmurowano kamień węgielny. Uroczystościom przewodniczył metropolita poznański ks. abp Juliusz Paetz. 28 sierpnia 2001 roku oficjalnie utworzono parafię pw. św. Faustyny w Plewiskach, pierwszym proboszczem mianowano ks. Macieja Kuczmę. 
25 listopada 2007 roku, w Uroczystość Jezusa Chrystusa, Króla Wszechświata nastąpiło poświęcenie figur Pana Jezusa Miłosiernego i św. siostry Faustyny. Figury w drewnie lipowym wykonał rzeźbiarz, Marian Glugla z Zakopanego. Obie rzeźby umiejscowione są na globie ziemskim wykonanym przez metaloplastyka Krzysztof Janowicz z Konarzewa.
8 listopada 2008 roku w prezbiterium kościoła zamontowano cztery witraże. 23 maja 2014 roku odsłonięto pomnik św. Jana Pawła II. Rzeźba przedstawia siedzącego na skale papieża z różańcem. Wygląd i otoczenie monumentu nawiązywać ma do górskich wycieczek, które kochał papież.
Posługę proboszcza pełni ks. Rafał Nowak.
Parafia pw. bł. Jerzego Popiełuszki.
Zgodnie z dekretem ks. abp Stanisława Gądeckiego, 25 sierpnia 2014 roku do parafii pw. św. Faustyny został skierowany jako wikariusz ks. Rafał Grochowiak. Duchowny otrzymał zadanie kierowania pracami przy tworzeniu nowej parafii na os. Zielarskim w Plewiskach. W październiku 2014 roku ks. abp Gądecki wyznaczył bł. Jerzego Popiełuszkę na patrona dla planowanej kaplicy i parafii na os. Zielarskim. 30 listopada tego samego roku ks. abp erygował nową parafię, oddając ją pod opiekę świętego. W lutym 2015 roku otrzymano zgodę na budowę nowej kaplicy wraz z domem parafialnym. W kwietniu na placu przed tymczasową kaplicą ustawiono krzyż, który został podarowany przez parafię pw. św. Antoniego w Poznaniu. 12 kwietnia 2015 roku w hali zaadaptowanej na kaplicę, rozpoczęto regularne sprawowanie Eucharystii. 16 czerwca tego samego roku rozpoczęły się prace ziemne na terenie budowy. Na przełomie lutego i marca 2016 roku na budynku zamontowano konstrukcję dachu, którą pokryto papą. W kolejnych miesiącach wykonano m.in. przyłącze wodno-kanalizacyjne, zamontowano okna i drzwi oraz ocieplono budynek z zewnątrz. We wnętrzu budynku wylano posadzki, zamontowano balustradę oraz tabernakulum. Wieczorem, 3 grudnia w murach nowej kaplicy odbyła się pierwsza liturgia eucharystyczna. 
Po zakończeniu budowy kaplicy, rozpoczęła się budowa kościoła, którego kaplica ma być boczną nawą.
Kompleks dworski.
W latach 20. XIX wieku majątek Plewisk o powierzchni 478 ha nabył poznański kupiec, przedsiębiorca i ziemianin - Josef Freudenreich. Rodzina Freudenreichów wywodziła się z Austrii. Zlecił on pod koniec lat 60. XIX w. budowę kompleksu dworskiego z zabudowaniami folwarcznymi. Wybudowano również gorzelnię i cegielnię. Na terenie otaczającym dwór założono park w stylu angielskim.
Plewiska należały do rodziny Freudenreichów aż do końca II wojny światowej. Po zakończeniu działań wojennych Plewiska stały się prężną wsią rolniczą. Część majątku rodziny Freudenreichów skarb państwa przekazał Państwowemu Instytutowi Naukowemu Leczniczych Surowców Roślinnych (późniejszy Instytut Roślin i Przetworów Zielarskich). Na terenie dawnego dworu utworzono Dział Hodowli Roślin Leczniczych z ogrodem botanicznym oraz Dział Doświadczeń Terenowych. Na początku lat 60. XX w. kolejna część majątku w postaci gruntów została przejęta przez firmę Herbapol. W 1980 roku park został wpisany do rejestru zabytków. Po wojnie teren parku niedostępny było dla mieszkańców.
26 czerwca 2015 r. dzięki współpracy gminy Komorniki i Instytutu Roślin i Przetworów Zielarskich nastąpiło ponowne otwarcie parku dla mieszkańców wsi. Pojawiły się również plany zaadaptowania byłego budynku Herbapolu na Dom Kultury oraz Dom Dziennego Pobytu dla osób starszych. Obecnie w budynkach byłego dworu działa szkółka roślin oraz odbywają się szkolenia dla plantatorów. 
Sport.
Kluby sportowe.
Na terenie wsi działa kilka klubów sportowych:
Obiekty sportowe.
Oba miejscowe kluby piłkarskie, swoje mecze rozgrywają na stadionie należącym do Gminnego Ośrodka Sportu i Rekreacji w Komornikach. W skład kompleksu wchodzi boisko piłkarskie z naturalną nawierzchnią trawiastą o wymiarach 105 x 68 m, profesjonalny system nawadniający murawę, kryta trybuna dla 650 kibiców oraz pawilon z 4 szatniami dla zawodników, pomieszczeniami dla trenerów, pokojem dla sędziów oraz pomieszczeniem medycznym i gospodarczym. Obiekt spełnia tym samym wymogi Polskiego Związku Piłki Nożnej o możliwości rozgrywania na nim rozgrywek piłkarskich. Dodatkowo w 2008 roku, podczas pierwszej edycji akcji „Orlik 2012” w pobliżu stadionu wybudowano wielofunkcyjne boisko do koszykówki i siatkówki oraz boisko piłkarskie ze sztuczną nawierzchnią i zapleczem sanitarnym. Wszystkie obiekty zlokalizowane są przy ulicy Szkolnej 132.
Kultura.
Biblioteka.
W 1957 r. na terenie dzisiejszej Szkoły Podstawowej nr 1 utworzono Gromadzką Bibliotekę Publiczną w Plewiska. Wypożyczalnia działała tam do roku 1972, kiedy to przeniesioną ją do budynku Domu Kultury „Remiza” przy ul. Grunwaldzkiej 563. Wtedy też stała się Filią Gromadzkiej Biblioteki Publicznej w Komornikach, która rok później w wyniku reformy administracyjnej zmieniła nazwę na Filię Biblioteki Publicznej Gminy Komorniki w Plewiskach.
Zwiększająca się liczba czytelników i niewystarczające warunki lokalowe wymusiły działania w kierunku budowy nowej siedziby instytucji. W 2012 roku Biblioteka Publiczna Gminy Komorniki wraz z Urzędem Gminy Komorniki przystąpiła do Rządowego programu „Kultura + Biblioteka + Infrastruktura Bibliotek”, w ramach którego rozpoczęto budowę nowego obiektu. Całkowity koszt inwestycji wyniósł około 1471 tysięcy złotych. 40% kwoty potrzebnej do realizacji projektu pochodziło ze środków finansowych Ministerstwa Kultury i Dziedzictwa Narodowego, a 60% stanowił wkład własny biblioteki.
23 stycznia 2014 roku oddano do użytku nowy budynek biblioteki. Symboliczną wstęgę przecięli Wójt Gminy Komorniki, Jan Broda oraz Anna Kamińska-Janowicz, reprezentująca Departament Kultury w Urzędzie Marszałkowskim. W skład nowego obiektu liczącego 464,75 m² powierzchni użytkowej wchodzi oprócz wypożyczalni wraz z czytelniami również: sala konferencyjna, pomieszczenie biurowe, socjalne, toalety, zaplecze gospodarcze, kotłownia oraz parking przed budynkiem na 40 samochodów. W budynku mieści się również czytelnia internetowa, gdzie do dyspozycji znajduje się pięć stanowisk komputerowych, drukarka i ksero. Obiekt przystosowany jest do potrzeb osób niepełnosprawnych oraz starszych. Dla dzieci przygotowany został specjalny kącik malucha.
Dom Kultury „Remiza”.
W części budynku Ochotniczej Straży Pożarnej w Plewiskach swoją siedzibę mieści Dom Kultury „Remiza”. Instytucja jest filią Gminnego Ośrodka Kultury w Komornikach. Odbywają się tutaj wydarzenia kulturalne dla mieszkańców wsi. Dom Kultury stanowi siedzibę Koła Gospodyń Wiejskich w Plewiskach oraz kapeli podwórkowej „Plewiszczoki”.
Kapela podwórkowa „Plewiszczoki”.
Kapela podwórkowa „Plewiszczoki” powstała w październiku 2000 roku. Zespół bierze aktywny udział w wielu imprezach okolicznościowych organizowanych przez Gminę Komorniki, Powiat Poznański a także w festiwalach i przeglądach kapel podwórkowych w różnych zakątkach kraju. „Plewiszczoki” są także współorganizatorem przeglądu kapel podwórkowych „Kapeliada”, który odbywa się rokrocznie w lipcu w Plewiskach. W 2012 roku kapela za całokształt pracy artystycznej otrzymała nagrodę z rąk Starosty Poznańskiego – Jana Grabkowskiego, a także nagrodę Wójta Gminy Komorniki - "Bene Meritus" w trakcie Dni Komornik.
Koło Gospodyń Wiejskich w Plewiskach.
Koło Gospodyń Wiejskich w Plewiskach powstało w 1965 roku i swoją działalność prowadziło wspólnie z Kółkiem Rolniczym z Plewisk do roku 1980. W 2004 roku po 24-letniej przerwie organizacja wznowiła działalność. Spotkania odbywają się dwa razy w miesiącu w Domu Kultury „Remiza”. Stowarzyszenie jest współorganizatorem wraz z grupą „Plewiszczoki”, przeglądu kapel podwórkowych pod nazwą „Kapeliada”.
Wydarzenia cykliczne.
Ogólnopolski Festiwal Muzyki Organowej i Kameralnej - Komorniki.
Od drugiej edycji festiwalu, tj. od 2007 roku w murach kościoła św. Faustyny w Plewiskach odbywa się część koncertów Ogólnopolskiego Festiwalu Muzyki Organowej i Kameralnej - Komorniki. Organizatorami festiwalu jest Urząd Gminy Komorniki, Gminny Ośrodek Kultury w Komornikach oraz cztery parafie w których odbywają się koncerty: parafia św. Andrzeja Apostoła w Komornikach, parafia św. Faustyny w Plewiskach, parafia św. Jadwigi Śląskiej w Poznaniu oraz parafia św. Floriana w Wirach. Wstęp na wszystkie wydarzenia w ramach festiwalu jest bezpłatny.

</doc>
<doc id="101457" url="https://pl.wikipedia.org/wiki?curid=101457" title="Sztuka scytyjska">
Sztuka scytyjska

Sztuka scytyjska – rozwijała się na terenach zamieszkanych przez koczownicze plemiona Scytów w okresie od VII wieku p.n.e. do III wieku p.n.e. Swoim zasięgiem objęła obszar od Syberii na wschodzie po Śląsk i Łużyce na zachodzie.
Wraz z powstawaniem kolonii greckich na brzegu Morza Czarnego wzrastało oddziaływanie sztuki greckiej na sztukę scytyjską. Większość odnalezionych zabytków to przedmioty odkryte w kurhanach królewskich i osób należących do arystokracji.
Budowa kurhanów odkrytych na ziemiach Scytów była zróżnicowana. W dolinie Kubania odkryto kurhany Keremelskie i Ulskie z komorami grobowymi osłoniętymi drewnianą konstrukcją. Nad nimi znajdował się namiotowy dach obsypany ziemią. Na Krymie występowały kurhany o komorach kamiennych, przykrytych sklepieniem pozornym (np. Kul Oba). Obszar Dniepru to olbrzymie kopce kryjące groby zbudowane z wielu komór połączonych ze sobą korytarzami (kurhany królewskie z IV–III wieku p.n.e.).
Większość grobowców została obrabowana, może nawet w starożytności. Przedmioty odnalezione w XVIII wieku (zbiory zgromadzone w Ermitażu) i w czasach późniejszych to przede wszystkim wyroby rzemieślnicze, świadczące o wysokim poziomie artystycznym twórców. Wyroby uznane za dzieło greckich rzemieślników odnaleziono w kurhanach Kul Oba, Czertomłyk i Sołocha. Są to przedmioty wykonane ze złota, elektronu i srebra. Naczynia, grzebienie, złote blaszki do ozdoby odzieży, obicia uzbrojenia dekorowane są reliefem z wizerunkami wojowników scytyjskich (świadczy o tym strój i uzbrojenie przedstawianych osób).
Do najbardziej znanych znalezisk należą, znajdujące się w zbiorach Ermitażu:
Do wykonanych przez artystów scytyjskich zaliczane są wyroby w tzw. stylu animalistycznym. Są to ozdoby broni i końskiej uprzęży w postaci figuralnych przedstawień zwierząt i ptaków drapieżnych. Najpopularniejsze są wizerunki lwów, panter, orłów, jastrzębi i jeleni oraz zwierząt fantastycznych – gryfów i smoków. Oprócz całych postaci ukazywane są ich głowy, rogi, łapy i szpony. Najstarsze znaleziska datowane są na koniec VII wieku p.n.e. Do VI wieku p.n.e. zazwyczaj były to formy realistyczne, które stopniowo uległy stylizacji. Kompozycje cechuje silna ekspresja oraz tendencja do uwydatniania części ciała zwierząt związanych z walką (rogi, dzioby, kopyta). Do ozdób tego typu należą (znajdujące się w Ermitażu) znaleziska z kurhanów Kelemerskich, Ulskich i kurhanu Kostromskiego. Najbardziej znanym eksponatem jest złoty jeleń datowany na VI wiek p.n.e. Ta stylizowana blacha zdobiła najprawdopodobniej tarczę. Jeleń ukazany jest w momencie skoku, z wyciągniętą głową i podwiniętymi nogami. Poroże skomponowane w fantazyjny sposób o esowatych liniach zostało przesadnie wyolbrzymione.
Rzeźbę reprezentują dzieła zachowane nielicznie, m.in. relief przedstawiający króla Skilura i jego syna Palaka.
Przedmioty odnalezione na terenie południowej Syberii, określane też mianem sztuki scytyjsko-syberyjskiej, cechuje większa różnorodność. Postacie zwierząt występują pojedynczo lub w stylizowanych kompozycjach (np. walczących grupach). Pełnoplastyczne rzeźby i reliefy są rysowane lub wycinane. Głowy zwierząt i całe ich ciała przedstawiane są w pełnym ekspresji skręcie, często zmieniane są proporcje. Zachowały się przedmioty wykonane ze złota, srebra, brązu, miedzi i cyny oraz gliny, kłów, rogów, skór, włosia końskiego, tkanin, a nawet kory i łyka. Sprzyjał temu klimat, który spowodował „wieczne” zamarznięcie zalanych wodą komór grobowych. Znaleziska łączone są nie tylko z plemionami scytyjskimi, ale także z twórczością innych ludów koczowniczych i pasterskich tego obszaru (m.in. plemiona Saków). Znaczną część tych dzieł zgromadził dla cara Piotra I gubernator Syberii M.P. Gagarin.
W III wieku p.n.e. wędrujący na zachód Sarmaci wyparli Scytów, przyczyniając się w dużej mierze do upadku ich państwa. Przejęli osiągnięcia sztuki scytyjskiej i scytyjsko-syberyjskiej, tworząc własne formy stylu animalistycznego (sztuka sarmacka).
Niektóre elementy sztuki scytyjskiej, częściowo za pośrednictwem Sarmatów, wywarły wpływ na sztukę przedromańską Europy Zachodniej.
Charakterystycznym elementem ubioru Scytów jest szpiczasta czapka, popularna wśród średniowiecznej arystokracji około roku 1400, tzw. hennim lub "princess hat" (kapelusz księżniczek). Znany z malowideł, rzeźb, a także wykopany z grobów ludzi o pokroju europejskim z chińskiej prowincji Xiang, zamrożonych w wiecznej zmarzlinie 2500 lat temu.

</doc>
<doc id="101459" url="https://pl.wikipedia.org/wiki?curid=101459" title="Fleur Adcock">
Fleur Adcock

Fleur Kareen Adcock (ur. 10 lutego 1934) – poetka angielska pochodzenia nowozelandzkiego.
Urodzona w Papakura w Nowej Zelandii, jako dziecko przeniosła się z rodziną do Anglii, gdzie odebrała podstawowe wykształcenie. Studia w zakresie filologii klasycznej kontynuowała w nowozelandzkim Wellington. Następnie pracowała w bibliotece "University of Otago". W 1963 roku ponownie wyjechała do Anglii, gdzie podjęła pracę bibliotekarki w londyńskim "Foreign and Commonwealth Office". Oprócz krótkiego okresu spędzonego w Nowej Zelandii w latach 1975-1976, cały czas mieszka w Anglii.
Wydała dotąd trzynaście tomików poezji. Jej twórczość dotyczy miejsc i spraw codziennych. Pierwsze tomy wykazywały w kwestii formy wpływy klasyczne, jednak późniejsze utwory cechuje luźniejsza struktura i tematyka - posługiwała się w nich często niedopowiedzeniem, ironią i makabreską, poruszała tematykę płci, tożsamości narodowej, emigracji, ekologii i historii, dokonuje wnikliwych obserwacji społeczno-obyczajowych. Oprócz poezji zajmowała się opracowaniem antologii współczesnej poezji kobiecej oraz leksykonu współczesnych poetów nowozelandzkich, a także przekładami z rumuńskiego i łaciny.
Dzieła.
Poezje:

</doc>
<doc id="101460" url="https://pl.wikipedia.org/wiki?curid=101460" title="Nieposłuszeństwo obywatelskie">
Nieposłuszeństwo obywatelskie



</doc>
<doc id="101461" url="https://pl.wikipedia.org/wiki?curid=101461" title="Obiektyw mikroskopu">
Obiektyw mikroskopu

Obiektyw mikroskopu – obiektyw zbudowany z soczewki czołowej o ogniskowej rzędu kilku milimetrów, oraz zespołu soczewek korygujących wady układów optycznych (im większe powiększenie i lepsza korekcja, tym więcej soczewek) umieszczonych wspólnie współosiowo w metalowym korpusie zakończonym gwintem. Wytwarza on powiększony obraz pośredni we wnętrzu mikroskopu. Często w miejscu powstania tego obrazu wstawia się dodatkową soczewkę zwaną soczewką polową. Obiektyw jest najważniejszą częścią całego mikroskopu i to właśnie od jego jakości zależy obraz końcowy zarejestrowany przez oko ludzkie w okularze (lub na ekranie projekcyjnym), bądź przez matrycę, lub błonę fotograficzną aparatu/kamery.
Liczby na obiektywie oznaczają kolejno: powiększenie, aperturę numeryczną, długość tubusu w milimetrach i (nie zawsze podawaną) rekomendowaną grubość szkiełka nakrywkowego w milimetrach.
Obiektywy suche i imersyjne.
Jako ciecze imersyjne stosowane są najczęściej:
Zakres powiększeń.
Powiększenie jest obok apertury jednym z podstawowych parametrów obiektywu mikroskopowego. To od niego zależy ile szczegółów zdołamy dostrzec w badanej próbce. Dobór powiększeń nie jest całkiem przypadkowy, leczy oparty na tzw. znormalizowanym ciągu powiększeń stosowanym w optyce instrumentalnej.
Część ciągu:
...1 1,25 1,6 2 2,5 3,2 4 5 6,3 8 10 12,5 16 20 25 32 40 50 63 80 100 125...
W praktyce najczęściej stosowane są obiektywy o powiększeniach:
1x, 2,5x, 4x, 5x, 6,3x, 10x, 16x, 20x, 40x, 50x, 63x, 100x, 125x (rzadko) obiektywy do 40x głównie suche, 50x i 63x zarówno jako suche i imersyjne, 100x i 125x wyłącznie jako imersyjne.
Obiektywy mikroskopowe dzielimy na:
Wszystkie obiektywy podlegają pewnym prawidłom:

</doc>
<doc id="101462" url="https://pl.wikipedia.org/wiki?curid=101462" title="Heparyna">
Heparyna

Heparyna (łac. "Heparinum") – organiczny związek chemiczny, polisacharyd zbudowany głównie z "N"-siarczanu i "O"-siarczanu glikozoaminoglikanu zbudowanego z reszt -glukozaminy i kwasu -iduronowego połączonych w nierozgałęziony łańcuch. Masa molowa cząsteczek heparyny mieści się w granicach 3000–30 000 g/mol. W warunkach fizjologicznych heparyna jest polianionem.
Jest naturalnym czynnikiem zapobiegającym krzepnięciu krwi w naczyniach krwionośnych, działając hamująco na wszystkie jego etapy, głównie na fazę przejścia protrombiny w trombinę i jej działanie na fibrynogen. Heparyna aktywuje antytrombinę – osoczowy czynnik hamujący działanie trombiny. Obniża także poziom cholesterolu i lipidów, poprzez aktywację lipazy lipoproteinowej. W większych stężeniach może również hamować agregację trombocytów oraz ich adhezję (przyleganie do powierzchni) do ścian naczyń krwionośnych. Heparyna jest wyłapywana przez ściany naczynia i zwiększa ich ładunek ujemny, co utrudnia przyleganie trombocytów i zapobiega powstawaniu skrzepów przyściennych. Wytwarzana przez komórki tuczne, makrofagi i komórki śródbłonka naczyń, działa szybko, lecz krótkotrwale.
Heparyna jest stosowana jako lek przeciwzakrzepowy zapobiegając tworzeniu się skrzeplin, standardowo stosowany u chorych poddawanych zabiegom chirurgicznym i unieruchomionym z powodu choroby, w żylnej chorobie zakrzepowo-zatorowej, ostrych zespołach wieńcowych. Stosuje się preparaty heparyny niefrakcjonowanej (podawanej dożylnie lub podskórnie) oraz heparyny drobnocząsteczkowej (stosowanej podskórnie). Zaobserwowano, że u 1-3% chorych dochodzi do reakcji immunologicznej organizmu, polegającej na produkcji przeciwciał przeciw trombocytom. Skutkiem tego jest zmniejszenie liczby trombocytów w osoczu, co prowadzi do ich aktywacji i paradoksalnego powstawania skrzeplin.

</doc>
<doc id="101467" url="https://pl.wikipedia.org/wiki?curid=101467" title="Billie Jean King">
Billie Jean King

Billie Jean King, z domu Moffitt (ur. 22 listopada 1943 w Long Beach) – amerykańska tenisistka, zwyciężczyni trzydziestu dziewięciu turniejów wielkoszlemowych w grze pojedynczej, podwójnej i mieszanej, zdobywczyni Pucharu Federacji, działaczka na rzecz sportu kobiecego. Na jej cześć w sierpniu 2006 roku nazwano kompleks sportowy, na którym odbywa się wielkoszlemowy US Open.
Kariera tenisowa.
Od dzieciństwa namawiana do różnych dyscyplin sportowych, mimo pewnych trudności (m.in. kłopotów ze wzrokiem) w wieku ośmiu lat rozpoczęła treningi tenisowe. Wśród jej pierwszych opiekunów była przedwojenna mistrzyni Wimbledonu, Alice Marble. Od początku kariery przejawiała dyspozycję do gry ofensywnej, ale miała trudności z przezwyciężeniem tremy – stąd jako juniorka długo nie mogła przebić się do czołówki i w wieku szesnastu lat była klasyfikowana dopiero na 19. miejscu w rankingu amerykańskim. W 1960 roku znalazła się już jednak w dziesiątce „dorosłego” rankingu amerykańskiego, a rok później odniosła pierwszy wielki sukces – wygrała Wimbledon w deblu w parze z Karen Hantze. Młode Amerykanki (Moffitt – 17 lat, Hantze – 18) nie były w turnieju rozstawione.
Z turniejem wimbledońskim związany jest ważny rekord Amerykanki – odniosła na londyńskiej trawie łącznie dwadzieścia zwycięstw we wszystkich trzech konkurencjach. Poza grą podwójną w 1961 triumfowała w tej samej konkurencji rok później (również z Hantze, ale grającą już pod nazwiskiem małżeńskim Susman), a w 1965 w parze z Marią Bueno. W 1966 Billie Jean (po ślubie już jako King) wygrała grę pojedynczą, pokonując w finale Bueno. W 1967 jako piąta zawodniczka w historii (po Suzanne Lenglen, Alice Marble, Louise Brough i Doris Hart) odniosła zwycięstwa w trzech konkurencjach Wimbledonu. W kolejnych latach wygrywała grę pojedynczą jeszcze w 1968, 1970, 1972, 1973 i 1975, grę podwójną w 1968, 1970, 1971, 1972 i 1973, grę mieszaną w 1971, 1973 i 1974. Ponownie wszystkie trzy tytuły zapisała na swoim koncie w 1973. Zebrała w ten sposób dziewiętnaście triumfów wimbledońskich, czym wyrównała rekord wybitnej deblistki z pierwszej połowy XX wieku, Elizabeth Ryan. Kiedy przez kilka kolejnych lat King bezskutecznie próbowała wynik ten poprawić, ponosząc porażki w finałach debla i miksta, wydawało się, że dwie Amerykanki pozostaną współwłaścicielkami rekordu. Ostatecznie King odniosła jednak dwudzieste zwycięstwo, wygrywając w 1979 w deblu w parze z Martiną Navrátilovą. Niezwykłym zbiegiem okoliczności dzień przed jubileuszowym zwycięstwem wimbledońskim Billie Jean King goszcząca na turnieju sędziwa Elizabeth Ryan zmarła na atak serca. King dzierżyła rekord wimbledońskich triumfów samotnie przez dwadzieścia cztery lata, a jej wynik wyrównała w 2003 Navrátilová, wygrywając w wieku czterdziestu sześciu lat miksta z Hindusem Leanderem Paesem.
Wielkie sukcesy Billie Jean King odnosiła nie tylko na kortach Wimbledonu. Ma na koncie cztery zwycięstwa w grze pojedynczej w Nowym Jorku (w mistrzostwach USA zarówno jako amatorka, jak i w erze „open”). Ten sam turniej wygrywała również pięć razy w deblu i cztery w mikście, a zwycięstwo w 1980 w parze z Navrátilovą było jej ostatnim triumfem w Wielkim Szlemie. Nieco mniej szczęśliwe były dla Amerykanki dwa pozostałe turnieje, ale zarówno mistrzostwa Australii, jak i Francji wygrywała w grze pojedynczej i mieszanej, a turniej paryski także w deblu. Jedyny tytuł, którego w bogatej karierze King brakuje, to gra podwójna Australian Open. Łączna liczba zwycięstw wielkoszlemowych – 39 – plasuje ją na trzecim miejscu wśród kobiet w historii (ex aequo z Sereną Williams), jedynie za Navrátilovą i Margaret Smith Court. Była piątą zawodniczką w historii, której udało się triumfować we wszystkich turniejach wielkoszlemowych w singlu – przed nią uczyniły to Margaret Court, Maureen Connolly, Doris Hart i Shirley Fry; później udało się to osiągnąć także Navrátilovej, Chris Evert, Steffi Graf, Serenie Williams i Marii Szarapowej. W 1967 King przyczyniła się do zdobycia Wielkiego Szlema w grze mieszanej przez Owena Davidsona; wygrali wspólnie Wimbledon, mistrzostwa Francji i USA, a Davidson wcześniej w parze z Lesley Turner mistrzostwa Australii.
Przez siedem sezonów figurowała na czele rankingu tenisistek amerykańskich; w światowej dziesiątce była nieprzerwanie w latach 1963–1980, w tym jako numer 1 w latach 1966–1968, 1971 i 1974.
Billie Jean King kontynuowała karierę do początku lat 80., stanowiąc przykład długowieczności sportowej. Jeszcze w swoim ostatnim starcie na Wimbledonie w 1983 osiągnęła półfinał, pokonując m.in. Wendy Turnbull i Kathy Jordan, a przegrywając z Andreą Jaeger. Udzielała się jeszcze sporadycznie w deblu, gdzie ostatni mecz rozegrała w 1990 w turnieju Virginia Slims w Boca Raton na Florydzie; jej partnerką w tym turnieju była młodsza o ponad trzydzieści lat Jennifer Capriati, którą wprowadzała w świat tenisa zawodowego. Na koncie Billie Jean King jest czterdzieści siedem wygranych turniejów amatorskich i osiemdziesiąt dwa zawodowe, ostatni wygrała w 1983 w Birmingham.
Należy wspomnieć o sukcesach reprezentacyjnych i trenerskich Amerykanki. Występowała w Pucharze Wightman w latach 1961–1967, 1970, 1977 i 1978, w Pucharze Federacji w latach 1963–1967 i 1976-1979, przyczyniając się siedmiokrotnie do zdobycia trofeum. W latach 1995–2002 pełniła funkcję kapitana reprezentacji pucharowej, prowadząc zespół do kolejnego triumfu w 1996. Duże sukcesy odniosła także jako trener ekipy narodowej na igrzyskach olimpijskich w Atlancie (1996) i Sydney (2000). Jej podopieczne sięgały na obu olimpiadach po złote medale zarówno w singlu (1996 Lindsay Davenport, 2000 Venus Williams), jak i deblu (1996 Mary Joe Fernández i Gigi Fernández, 2000 siostry Williams). Zakończyła pracę z zespołem w Pucharze Federacji po odsunięciu z ekipy Jennifer Capriati; osłabione Amerykanki (Monica Seles i Lisa Raymond) przegrały w 2002 z niżej notowanymi Austriaczkami, a funkcję kapitana po rezygnacji King objęła Zina Garrison-Jackson.
Tenis Billie Jean King opierał się przede wszystkim na ataku. Praworęczna zawodniczka (na korcie występująca w okularach) dysponowała mocnym serwisem i precyzyjnym wolejem, szczególnie ze strony bekhendowej. Była perfekcjonistką w przygotowaniu fizycznym i atletycznym, w każdy mecz wkładała dużo ambicji. Ofensywny styl gry zapewniał jej sukcesy na szybkich nawierzchniach (w jej czasach trzy z czterech imprez wielkoszlemowych rozgrywano na trawie), ale potrafiła także triumfować na kortach ziemnych, co udowodniła m.in. na French Open w Paryżu w 1972 czy Italian Open w Rzymie w 1970.
Zasługi i dokonania.
Odegrała znaczącą rolę dla rozwoju tenisa zawodowego kobiet. Wraz z początkiem ery „open” w 1968 podpisała zawodowy kontrakt i występowała wspólnie ze swoją wielokrotną partnerką deblową Rosie Casals, Francuzką Françoise Durr oraz Brytyjką Ann Haydon-Jones, niezależnie od męskich rozgrywek zawodowych z udziałem Roda Lavera, Kena Rosewalla, Pancho Gonzáleza, Andrésa Gimeno, Freda Stolle i Roya Emersona (tzw. National Tennis League). Wkrótce przyczyniła się do powstania serii zawodowych imprez kobiecych pod nazwą Virginia Slims Tour. Wspierała ją w tej idei wydawczyni magazynu „World Tennis” Gladys Heldman, a opiekę sponsorską zapewniał Joe Cullman, związany z koncernem tytoniowym Philip Morris. Niezależnie od Virginia Slims w 1973 King była w gronie twórców Women’s Tennis Association (WTA), organizacji tenisistek zawodowych (która później przejęła opiekę nad cyklem rozgrywek, WTA Tour), i pełniła w niej funkcję pierwszej prezeski (do 1975). W 1974 była z kolei pierwszą kobietą-trenerką w rozgrywkach zawodowych World Team Tennis, prowadząc (jako grający szkoleniowiec) zespół Philadelphia Freedoms. Wygrywała te rozgrywki w 1976 i 1976 wraz z drużyną New York Apples.
Znana była z walki o finansowe równouprawnienie kobiet w turniejach tenisowych. W początkach ery „open” różnice między nagrodami w turniejach dla mężczyzn i kobiet były znaczące – np. w turnieju Pacific Southwest Open w 1970 12,5 tysiąca dolarów do 1,5 tysiąca. Wygrywając US Open w 1972 King odczuła tę różnicę osobiście – otrzymała 15 tysięcy dolarów mniej niż triumfator gry pojedynczej panów Rumun Ilie Năstase. Rozpoczęła wówczas zdecydowaną kampanię na rzecz wyrównania wysokości nagród, grożąc nawet organizatorom US Open bojkotem. Akcja ta sprawiła, że edycja 1973 US Open stanowiła pierwszy turniej wielkoszlemowy, na którym nagrody były równe; inne imprezy broniły się przed tymi zmianami znacznie dłużej. W 1971 King stała się z kolei pierwszą kobietą w sporcie zawodowym, której zarobki w ciągu jednego sezonu przekroczyły 100 tysięcy dolarów amerykańskich. Łącznie zarobiła na korcie prawie dwa miliony dolarów.
Jeszcze przed początkiem ery „open” King zasłynęła krytyką Amerykańskiego Stowarzyszenia Tenisowego, kiedy oskarżyła organizatorów turniejów amatorskich o promowanie ukrytego zawodowstwa. Miało to polegać na wręczaniu nieoficjalnych premii najlepszym graczom, czym zapewniano sobie ich udział w imprezie. Jeszcze większe emocje wzbudziła słynna „wojna płci” w 1973. Były mistrz Wimbledonu Bobby Riggs, liczący sobie już 55 lat, rzucił wyzwanie czołowym zawodniczkom, twierdząc, że udowodni wyższość tenisa męskiego. Wyzwanie podjęły King i Margaret Court. O ile Court nie sprostała Riggsowi, to King okazała się zdecydowanie lepsza (6:4, 6:3, 6:3), nie zwracając uwagi na prowokacje rywala, który wyszedł na kort w damskiej spódniczce, usiłował wręczyć bukiet kwiatów i ceremonialnie pocałować tenisistkę w rękę.
Wyróżnienia i nagrody.
Billie Jean King została uhonorowana przez Associated Press tytułem Female Athlete of the Year w 1967 roku. Została uznana przez magazyn Time Człowiekiem Roku 1975. W 1987 roku została dołączona do Międzynarodowej Tenisowej Galerii Sławy. Zajmowała poczesne miejsca w klasyfikacjach na tenisistkę XX wieku, znalazła się również w gronie stu najważniejszych Amerykanek XX wieku według magazynu „Life” (1990). Jej imię nadano w 1998 pucharowi wręczanemu zwyciężczyni kobiecego Masters (WTA Tour Championships). Międzynarodowa Federacja Tenisowa (ITF) przyznała jej najwyższe wyróżnienie – nagrodę im. Philippe Chatriera (2003).
12 sierpnia 2009 otrzymała Medal Wolności (Presidential Medal of Freedom) od prezydenta Baracka Obamy za jej działania na rzecz praw kobiet i osób LGBTQ. „To szansa dla mnie – i Stanów Zjednoczonych – aby powiedzieć «dziękuję» niektórym z najlepszych obywateli tego kraju i wszystkich krajów” powiedział prezydent Obama.
Decyzją prezydenta Obamy Billie Jean King reprezentowała Stany Zjednoczone na otwarciu Zimowych Igrzysk Olimpijskich 2014 w Soczi, co zostało przez amerykańskie środowiska LGBT przyjęte jako przesłanie pod adresem prezydenta Putina i przeciwko ustawie, zabraniającej popularyzowania zachowań homoseksualnych wśród dzieci i młodzieży.
Życie prywatne.
Córka strażaka i gospodyni domowej; oboje rodzice amatorsko uprawiali sport – ojciec grał w koszykówkę, matka pływała. Młodszy brat Randy Moffitt został zawodowym baseballistą. W dniu 17 września 1965 roku wzięła ślub z amerykańskim prawnikiem Lawrence’em Kingiem. W połowie lat 80. rozwiodła się z mężem. Wcześniej, w 1971 roku poddała się aborcji. Rok później, w programie „60 minut” wyznała, że ani ona, ani jej mąż, nie byli gotowi na dziecko, poza tym obydwoje zajęci byli własnymi karierami. King była pierwszą znaną amerykańską sportsmenką, która przyznała się do preferencji biseksualnych, kiedy potwierdziła swój związek ze współpracowniczką Marilyn Barnett. Działa na rzecz praw homoseksualistów, występuje w filmach edukacyjnych (m.in. dotyczących AIDS), za co otrzymała wiele wyróżnień. Jest wegetarianką. Obecnie Billie Jean King mieszka w Chicago i Nowym Jorku ze swoją życiową partnerką, także byłą tenisistką, Ilaną Kloss.
Osiągnięcia sportowe.
Osiągnięcia w turniejach wielkoszlemowych:
Finały turniejów wielkoszlemowych w grze pojedynczej:
Zwycięstwa turniejowe w erze „open”:
Historia występów wielkoszlemowych.
Turniej Australian Open odbył się dwukrotnie w 1977 roku (styczeń i grudzień), za to nie został rozegrany w 1986.

</doc>
<doc id="101468" url="https://pl.wikipedia.org/wiki?curid=101468" title="John Vane">
John Vane

John Robert Vane (ur. 29 marca 1927 w Tardebigge, zm. 19 listopada 2004 w Farnborough) – brytyjski farmakolog, laureat Nagrody Nobla w dziedzinie medycyny w 1982 roku.
Życiorys.
Był synem imigranta z Rosji, Maurice'a Vane'a oraz jego żony Frances, pochodzącej z rolniczej rodziny z Worcestershire. W 1944 podjął studia chemiczne na Uniwersytecie w Birmingham. Wśród jego wykładowców był Maurice Stacey, którego rekomendacja pozwoliła Vane'owi kontynuować edukację w zespole farmakologa Joshua Burna na Uniwersytecie Oksfordzkim gdzie, w 1953, uzyskał stopień doktora. 
W latach 1953–1955 pracował na Wydziale Farmakologii Uniwersytetu Yale. Po powrocie do Anglii został zatrudniony w Instytucie Podstawowych Nauk Medycznych Uniwersytetu Londyńskiego. W latach 1961–1973 był profesorem Royal College of Surgeons tej uczelni. W 1973 objął stanowisko dyrektora naukowego laboratoriów badawczych Fundacji Wellcome w Beckenham.
Vane w swoich pracach wykazał, że aspiryna hamuje tworzenie się prostaglandyn związanych z bólem, gorączką i stanami zapalnymi, co wyjaśniło na poziomie fizjologicznym, skuteczność tego leku. Był także współodkrywcą prostacykliny (hormonu naczyniowego), który rozszerza najmniejsze naczynia krwionośne i, w przeciwieństwie do niektórych innych prostaglandyn, hamuje tworzenie się płytek krwi, powodujących jej krzepnięcie. 
W 1982 przyznano mu Nagrodę Nobla za badania nad prostaglandynami i pokrewnymi substancjami czynnymi biologicznie. Wraz z Vane'em nagrodę otrzymali Szwedzi Sune Bergström i Bengt Samuelsson. Był też laureatem Nagrody Laskera (1977), Medalu Królewskiego (1989). W 1984 otrzymał tytuł szlachecki. 
Wśród towarzystw naukowych, które wybrały go do swojego grona, znalazły się londyńskie Royal Society oraz polskie PAN i PAU.

</doc>
<doc id="101470" url="https://pl.wikipedia.org/wiki?curid=101470" title="John R. Vane">
John R. Vane



</doc>
<doc id="101471" url="https://pl.wikipedia.org/wiki?curid=101471" title="John Robert Vane">
John Robert Vane



</doc>
<doc id="101473" url="https://pl.wikipedia.org/wiki?curid=101473" title="OPZZ">
OPZZ



</doc>
<doc id="101474" url="https://pl.wikipedia.org/wiki?curid=101474" title="Twierdzenie Jordana-Höldera">
Twierdzenie Jordana-Höldera

Twierdzenie Jordana-Höldera – twierdzenie teorii grup zapewniające jednoznaczność konstrukcji ciągu kompozycyjnego grupy (o ile można ją przeprowadzić), tzn. stwierdzające "równoważność" dowolnych dwóch ciągów kompozycyjnych danej grupy.
Pierwszą część twierdzenia, mianowicie niezmienniczość (co do porządku) rzędów grup ilorazowych „ciągu Jordana-Höldera” grupy skończonej, dowiódł Camille Jordan w "Traité des substitutions et des équations algébriques" („Traktakt o podstawieniach i równaniach algebraicznych”) z 1870 roku. Właściwe twierdzenie o jednoznaczności będące uzupełnieniem wyniku Jordana podał Otto Hölder, który pokazał w opublikowanej w "Mathematische Annalen" z 1889 roku pracy "Zurückführung einer beliebigen algebraischen Gleichung auf eine Kette von Gleichungen" („Przypisanie dowolnemu równaniu algebraicznemu ciągu równań”), że same ilorazy (co do porządku) są niezależne od rozważanego ciągu. Twierdzenie Jordana-Höldera jest również prawdziwie dla pozaskończonych "rosnących" ciągów kompozycyjnych, ale nie pozaskończonych "malejących" ciągów kompozycyjnych (uzupełnienie Garretta Birkhoffa z 1934 roku).
Podjęte próby uproszczenia dowodu zaowocowały nowymi wynikami – jest to dość niespotykane zjawisko w matematyce zważywszy blisko 40-letni okres od publikacji Höldera. Były to twierdzenie Schreiera z 1928 roku (dowolne dwa ciągi grupy mają "równoważne zagęszczenia") oraz lemat Zassenhausa z 1934 roku, który (co tym bardziej zaskakujące) powstał z kolei w celu uproszczenia dowodu twierdzenia Schreiera. W artykule przedstawiono dowód wykorzystujący oba narzędzia.
Twierdzenie.
Niech formula_1 będzie grupą z ciągiem kompozycyjnym. Wówczas zachodzą
Dowód.
Niech
będzie (podnormalnym) ciągiem właściwym formula_4 zaś
będzie ciągiem kompozycyjnym formula_6 Z twierdzenia Schreiera istnieją równoważne ciągi formula_7 oraz formula_8 grupy formula_4 dla których formula_7 jest zagęszczeniem formula_11 a formula_8 jest zagęszczeniem formula_13 Usuwając w formula_7 i formula_8 powtarzające się ilorazy otrzymuje się dwa równoważne ciągi właściwe, oznaczane dalej formula_16 oraz formula_17 uzyskane ciągi są zagęszczeniami formula_18 oraz formula_19 ponieważ tak formula_11 jak i formula_21 są ciągami właściwymi.
Ciąg formula_22 jest właściwy i jest zagęszczeniem formula_13 Jednakże formula_21 nie ma zagęszczenia właściwego, ponieważ formula_21 jest ciągiem kompozycyjnym. Dlatego formula_22 jest identyczny z formula_13 Zatem formula_18 ma zagęszczenie formula_29 które jest równoważne z ciągiem kompozycyjnym formula_30 Wówczas ilorazy formula_29 izomorficzne z ilorazami kompozycyjnymi w formula_19 są bez wyjątku grupami prostymi, a formula_16 sam jest ciągiem kompozycyjnym (zgodnie z charakteryzacją ciągu kompozycyjnego). W ten sposób dowolny ciąg właściwy formula_18 grupy formula_1 ma zagęszczenie formula_16 będące ciągiem kompozycyjnym.
Niech formula_18 również będzie ciągiem kompozycyjnym formula_6 Naśladując powyższe rozumowanie formula_16 musi być identyczne z formula_40 Wówczas formula_41 oraz formula_42 są równoważne. Zatem dowolne dwa ciągi kompozycyjne formula_1 są równoważne.

</doc>
<doc id="101476" url="https://pl.wikipedia.org/wiki?curid=101476" title="Wędrówka pętlowa">
Wędrówka pętlowa

Wędrówka pętlowa – rodzaj wędrówki ptaków polegający na tym, że trasa przelotu wiosennego ptaków jest inna niż trasa przelotu jesiennego. Śledząc trasę przelotu ptaków odnosimy wrażenie, że przemieszczają się one po pętli. Ten typ wędrówki możemy obserwować, np. u australijskich burzyków.

</doc>
<doc id="101479" url="https://pl.wikipedia.org/wiki?curid=101479" title="Josias Moli">
Josias Moli

Josias Moli (ur. 19 sierpnia 1954) – vanuacki polityk, przez pół miesiąca 2004 p.o. prezydenta Vanuatu.
Członek Unii Partii Umiarkowanych. 28 lipca 2004 został wybrany na przewodniczącego parlamentu (w miejsce działacza Partii Pracy Rogera Abiuta); ponieważ w maju 2004 od władzy został odsunięty prezydent Alfred Maseng, na szefie parlamentu spoczywały od tej chwili także czasowo obowiązki głowy państwa. Moli – czwarty prezydent w 2004 – sprawował funkcję szefa państwa od 28 lipca do 16 sierpnia 2004, kiedy został wybrany i zaprzysiężony nowy prezydent, Kalkot Mataskelekele.
W grudniu 2004 Josias Moli został odwołany z funkcji przewodniczącego parlamentu.

</doc>
<doc id="101481" url="https://pl.wikipedia.org/wiki?curid=101481" title="Ciąg kompozycyjny">
Ciąg kompozycyjny



</doc>
<doc id="101482" url="https://pl.wikipedia.org/wiki?curid=101482" title="European Ecological Network">
European Ecological Network

EECONET (ang. European Ecological Network) – koncepcja europejskiej sieci ekologicznej zainicjowana w Holandii i przyjęta w 1992 roku przez Radę Europejską.
EECONET ma prowadzić do:
EECONET składa się z:

</doc>
<doc id="101483" url="https://pl.wikipedia.org/wiki?curid=101483" title="Sztuka sarmacka">
Sztuka sarmacka

Sztuka sarmacka – sztuka stosowana irańskich ludów koczowniczo-pasterskich, jedno z samoistnych odgałęzień tak zwanego scyto-syberyjskiego "stylu zwierzęcego", różniące się od niego motywami i sposobami zdobnictwa. 
Sztuka sarmacka dzielona jest na cztery okresy:
Wędrujący ze wschodu na zachód Sarmaci wyparli Scytów, przejmując charakterystyczne motywy i styl sztuki scytyjskiej. Sztukę Sarmatów cechuje większa stylizacja motywów animalistycznych, aż do schematyzacji form, oraz wyraźne podporządkowanie ornamentyki kształtom ozdabianych przedmiotów. Ciała zwierząt, w zależności od potrzeb, wydłużano lub skracano, dostosowując rzeźbę do formy, np. pierścienia. Od IV w. następuje "barokizacja" form. Liczne złote ozdoby są łączone z greckimi gemmami.
Sarmaci zapożyczyli od Scytów tematykę zwierzęcą, a od ludów syberyjskich wielobarwne zdobnictwo (w tym stosowanie inkrustacji).
W czasie pobytu Gotów nad Morzem Czarnym przejęli oni sztukę miejscową od Sarmatów i przekształcili w swój charakterystyczny styl zwany stylem polichromicznym, przenosząc go dalej do zachodniej Europy w czasie wędrówki ludów.
W końcowej fazie rozwoju sztuki sarmackiej ornamentyka rozwinęła się ku formom geometrycznym. Biorąc udział w ekspansji Hunów wywierali wpływ na sztukę plemion germańskich i pośrednio na sztukę przedromańską Europy Zachodniej.

</doc>
<doc id="101485" url="https://pl.wikipedia.org/wiki?curid=101485" title="Kalkot Mataskelekele">
Kalkot Mataskelekele

Kalkot Mataskelekele (ur. 24 kwietnia 1949 w Port Vila) – vanuacki polityk, prezydent kraju od 16 sierpnia 2004 do 16 sierpnia 2009.
Pracował jako prawnik w stolicy Vanuatu Port Vila. Kandydował w wyborach prezydenckich w kwietniu 2004, ale mimo poparcia szefa rządu Edwarda Natapei uległ po serii głosowań Alfredowi Masengowi. Po miesiącu Maseng został odsunięty od władzy, a obowiązki szefa państwa przejęli kolejni przewodniczący parlamentu, Roger Abiut i Josias Moli. Mataskelekele kandydował ponownie w nowych wyborach w sierpniu, by po czterech dniach głosowań w kolegium elektorskim (parlament oraz szefowie władz lokalnych) zwyciężyć, pokonując m.in. Williego Davida Saula oraz byłego premiera Donalda Kalpokasa.
Zaprzysiężony 16 sierpnia 2004 Mataskelekele był pierwszym prezydentem Vanuatu, który może pochwalić się tytułem magistra.

</doc>
<doc id="101486" url="https://pl.wikipedia.org/wiki?curid=101486" title="Polana">
Polana

Polana – powierzchnia w obrębie lasu, pozbawiona drzew i porośnięta roślinnością zielną.
Polany powstały w wyniku działalności człowieka; albo poprzez wyrąb lasu, albo poprzez wypalanie. Pierwsze polany powstawały w dolinach rzek w wyniku działalności osadników. Później, w miarę jak przybywało ludności, polany te rozrastały się do wielkich powierzchni uprawowych i przestały być polanami. Obecne polany leśne powstawały od XV w. do połowy XIX w. W Karpatach pierwsze polany na grzbietach gór powstawały w XV w. w wyniku działalności Wołochów – pasterskiego ludu, który wraz ze swoimi stadami kóz i owiec przybył tam na przełomie XIV i XV w. z południa. Polany otrzymywali poprzez wypalanie. Później za zgodą wielkiej własności wyrabiali polany (głównie przez wyrąb) również chłopi. Proces wyrabiania polan kończy się w połowie XIX wieku. W rozwoju polan wyróżnia się cztery etapy:
Dawniej polany były intensywnie eksploatowane. Początkowo uprawiano na nich zboża, potem część polany zamieniano na łąkę, później cała polana stawała się łąką. Począwszy od drugiej połowy XX wieku, gdy znacznie zwiększyła się wydajność produkcji rolniczej, użytkowanie polan, z reguły oddalonych od siedlisk ludzi i z kiepską drogą dojazdową, stało się ekonomicznie nieopłacalne. Obecnie na dużą skalę ma miejsce ostatni z tych etapów – zarastanie polan lasem.

</doc>
<doc id="101487" url="https://pl.wikipedia.org/wiki?curid=101487" title="Latający cyrk Monty Pythona">
Latający cyrk Monty Pythona

Latający cyrk Monty Pythona – komediowy serial telewizyjny tworzony przez grupę brytyjskich komików, Monty Python. Producentami i reżyserami serialu byli Ian MacNaughton i John Howard Davies.
Serial składał się z 45 odcinków, tworzonych w czterech seriach dla telewizji BBC w latach 1969–1974. Każdy odcinek stanowił serię luźno powiązanych ze sobą skeczy o absurdalnym charakterze, przeplatanych animacjami Terry'ego Gilliama.
Mimo iż tylko nieliczna część skeczy stała się popularna, to w trakcie emisji odcinków serialu tworzyły one specyficzne ciągi znaczeniowe, tak że widz odnajdywał sens lub nie, jeżeli oglądał także wcześniejsze odcinki, w których pojawiały się analogiczne skecze, będące kontekstem dla późniejszych. Charakterystyczne w serialu było także naigrawanie się z telewizji BBC (najczęściej, że jest w trudnej sytuacji finansowej), która emitowała serial, jak również autoironia i podkreślanie braku szacunku dla widza. Typowymi skeczami w tym wypadku są oglądane przez odgrywane postacie „odcinki autostrady“, czy spiker informujący widzów o tym, że ich pingwiny na telewizorach za chwilę wybuchną.
Komicy grupy Monty Pythona byli dobrymi obserwatorami różnych warstw społecznych i dobrze potrafili odgrywać różnorodne role społeczne, niejednokrotnie je przejaskrawiając. W późniejszych odcinkach Pythoni zaczynają eksperymentować z formą, jaką jest serial, np. poprzez puszczanie napisów końcowych w środku odcinka i nawiązując dyskurs z widzem.

</doc>
<doc id="101488" url="https://pl.wikipedia.org/wiki?curid=101488" title="Banda czworga">
Banda czworga

Banda czworga () – nazwa odnosząca się do czwórki radykalnych i skrajnie lewicowych działaczy Komunistycznej Partii Chin (KPCh), którzy odgrywali czołową rolę w czasie rewolucji kulturalnej, a po śmierci Mao Zedonga usiłowali przejąć władzę. Termin „banda czworga” po raz pierwszy pojawił się w chińskich mediach po aresztowaniu jej członków w październiku 1976.
W skład bandy czworga wchodzili Jiang Qing (żona Mao Zedonga) oraz trzech działaczy KPCh z Szanghaju: Zhang Chunqiao, Wang Hongwen i Yao Wenyuan. Z bandą ściśle współpracowali Kang Sheng, Xie Fuzhi i Chen Boda.
Grupa uaktywniła się po odsunięciu od władzy Lin Biao w 1971. Z powodu choroby Mao Zedonga osoby skupione wokół Jiang Qing przejęły faktyczną kontrolę nad państwem. Próbowali utrzymać rewolucję kulturalną i rozpoczęli eliminację swoich przeciwników politycznych, m.in. rozpętali w 1973 Kampanię Przeciw Lin Biao i Konfucjuszowi (批林批孔运动), wymierzoną w premiera Zhou Enlaia. Wraz ze zbliżającą się śmiercią Mao doprowadzili w kwietniu 1976 do odsunięcia od władzy reformatorsko nastawionego Deng Xiaopinga.
Po śmierci Mao członkowie bandy czworga próbowali przejąć kontrolę nad armią, co dałoby im klucz do władzy w państwie. W całym kraju zaczęło narastać niezadowolenie, zaś w Pekinie doszło do kilku masowych demonstracji przeciwko władzy, brutalnie rozpędzonych przez policję. Banda czworga próbowała przeciągnąć na swoją stronę następcę Mao, Hua Guofenga, jednak ten ostatecznie pod wpływem grupy zwolenników Deng Xiaopinga oskarżył „czwórkę” o próbę zamachu stanu i wydał nakaz ich aresztowania. W nocy z 5 na 6 października 1976 członkowie bandy czworga zostali aresztowani.
20 listopada 1980 rozpoczął się proces, w którym członkowie bandy postawieni zostali w stan oskarżenia za działalność antypartyjną i antypaństwową. Wraz z nimi sądzonych było sześciu członków kliki Lin Biao: Huang Yongsheng, Wu Faxian, Li Zuopeng, Qiu Huizuo, Chen Boda i Jiang Tengjiao. Podczas procesu Jiang Qing stawiała czynny opór, głośno protestowała i często uciekała się do płaczu, Zhang Chunqiao odmówił przyznania się do popełnienia zarzucanych mu czynów, a Yao Wenyan i Wang Hongwen wykazali żal i skruchę oraz przyznali się do zbrodni. 
W wydanym 25 stycznia 1981 wyroku Jiang Qing i Zhang Chunqiao zostali skazani na karę śmierci, która później została zamieniona na dożywotnie pozbawienie wolności. Wang Hongwen i Yao Wenyuan zostali skazani na 20 lat więzienia.

</doc>
<doc id="101489" url="https://pl.wikipedia.org/wiki?curid=101489" title="Polana (powiat bieszczadzki)">
Polana (powiat bieszczadzki)

Polana – wieś w Polsce położona w województwie podkarpackim, w powiecie bieszczadzkim, w gminie Czarna.
Położenie.
Wieś położona jest w dolinie potoków Głuchego i Czarnej u podnóża pasma Otrytu. Przez wieś przebiega droga wojewódzka nr 894.
Historia.
Wieś została lokowana przez Kmitów między 1436 a 1486 na prawie wołoskim. Wieś prawa wołoskiego, położona była w drugiej połowie XV wieku w ziemi sanockiej województwa ruskiego. W 1510 powstał tu jeden z pierwszych rzymskokatolickich kościołów w tych okolicach.
Najazd Rakoczego w 1657 spowodował wyludnienie wsi, a następnie napływ osadników z głębi Polski.
W połowie XIX wieku właścicielką posiadłości tabularnej w Polanie była Katarzyna Laskowska.
W okresie międzywojennym była to jedyna w tej okolicy wieś z przewagą ludności polskiej – na 1350 mieszkańców około 850 stanowili Polacy. Spis z 1921 wykazał 485 osób wyznania greckokatolickiego, 878 wyznania rzymskokatolickiego oraz 118 wyznania mojżeszowego.
W 1939 Polana liczyła około 1,5 tys. mieszkańców. Od października 1939 do sierpnia 1944 wieś była siedzibą urzędu gminy w powiecie sanockim. Po II wojnie światowej wieś należała do ZSRR, a następnie w 1951, w wyniku wymiany terytoriów, znalazła się z powrotem w Polsce. Była wtedy zupełnie wyludniona, ale wkrótce została zasiedlona, głównie przez repatriantów.
Z Polany pochodził Ignacy Zatwarnicki.
W latach 1952–1954 miejscowość była siedzibą gminy Polana. W latach 1975–1998 miejscowość położona była w województwie krośnieńskim.
W miejscowości znajduje się rzymskokatolicka parafia pw. Przemienienia Pańskiego reaktywowana w roku 1982. Jako świątynia parafialna była wykorzystywana dawna cerkiew pw. św. Mikołaja. Budowę nowego kościoła parafialnego rozpoczęto wiosną 1997.
Nad brzegiem potoku Czarnego znajduje się jaskinia i nieco dalej duży wodospad. We wsi zabytek przyrody – sporej szerokości lipa znajdująca się przy ruinach kościoła rzymskokatolickiego, do środka której może wejść kilku dorosłych ludzi.

</doc>
<doc id="101493" url="https://pl.wikipedia.org/wiki?curid=101493" title="Barak Sopé">
Barak Sopé

Barak Tame Sopé Mautamata (ur. 1951 w Port Vila) – vanuacki polityk, premier kraju od 25 listopada 1999 do 13 kwietnia 2001 roku, lider Melanezyjskiej Partii Postępu.
Odwołany z funkcji premiera został oskarżony o malwersacje finansowe na wielką skalę, w wyniku których państwo Vanuatu straciło kilka milionów dolarów amerykańskich. Równocześnie skazany został na 3 lata więzienia w innym, toczącym się równolegle procesie. Objęty prawem łaski w 2003 roku (przy sprzeciwie Australii i Nowej Zelandii) powrócił do polityki zostając ministrem spraw zagranicznych w rządzie Serge Vohora, a następnie ministrem rolnictwa, środowiska oraz rybołówstwa w rządzie Hama Lini.

</doc>
<doc id="101494" url="https://pl.wikipedia.org/wiki?curid=101494" title="Fatos Nano">
Fatos Nano

Fatos Thanas Nano (ur. 16 września 1952 w Tiranie) – albański polityk i ekonomista, działacz komunistyczny, długoletni lider postkomunistycznej Socjalistycznej Partii Albanii, trzykrotnie premier (1991, 1997–1998 i 2002–2005).
Życiorys.
Syn Thanasa Nano, działacza Albańskiej Partii Pracy i dyrektora Radio Televizioni Shqiptar. Ukończył studia ekonomiczne na Uniwersytecie Tirańskim, później doktoryzował się w tej dziedzinie. Pracował przez pewien czas w przedsiębiorstwie metalurgicznym w miejscowości Elbasan oraz w spółdzielni rolniczej. Zawodowo związany głównie z instytutem studiów marksistowsko-leninowskich w Tiranie, ośrodkiem szkoleń ideologicznych dla kadr partyjnych. Fatos Nano sam również należał do partii komunistycznej, będąc zwolennikiem albańskiego dyktatora Envera Hoxhy.
Gdy w 1990 na fali przemian politycznych w bloku wschodnim również w Albanii zaczęły być formułowane żądania transformacji ustrojowej, komunistyczny przywódca państwa Ramiz Alia zaczął stopniowo wprowadzać reformy polityczne. Jednym z ich przejawów było odsunięcie części starych kadr i awansowanie młodszych działaczy partyjnych. Fatos Nano został w 1990 powołany na sekretarza generalnego rady ministrów kierowanej przez Adila Çarçaniego. W styczniu 1991 przeszedł na stanowisko wicepremiera do spraw gospodarczych. Pogłębiający się kryzys gospodarczy wywoływał kolejne niepokoje społeczne i masowe próby ucieczki drogą morską do Włoch, wymuszając kolejne zmiany. 22 lutego 1991 Fatos Nano został powołany na nowego premiera. Przeprowadzono wielopartyjne wybory (zakończone zwycięstwem komunistów), po których 12 maja ponownie stanął na czele rządu. Zakończył urzędowanie już 5 czerwca, co zostało wymuszone nową falą protestów i strajkiem generalnym.
W tym samym miesiącu został przewodniczącym Socjalistycznej Partii Albanii, powstałej na bazie Albańskiej Partii Pracy. Wykonywał także mandat poselski; wybierany do Zgromadzenia Albanii kilku kadencji (po raz ostatni w 2005), zasiadał w parlamencie łącznie przez blisko 20 lat. W wyniku wyborów z marca 1992 kierowani przez niego postkomuniści utracili władzę. W lipcu 1993 Fatos Nano został pozbawiony immunitetu, a następnie tymczasowo aresztowany. W kwietniu 1994 uznano go za winnego defraudacji pochodzących z włoskiej pomocy humanitarnej leków o wartości kilku milionów dolarów, za co został skazany na karę 12 lat pozbawienia wolności. Pozostał liderem socjalistów, którzy wyrok uznawali za represję polityczną. Na skutek ogłaszanych przez Salego Berishę amnestii kara została wkrótce obniżona do 4 lat. Prezydent odmawiał jednak jego zwolnienia bądź doprowadzenia do ponownego procesu, o co apelowały np. Amnesty International i Unia Międzyparlamentarna wskazujące na naruszenie praw procesowych. W reakcji na wprowadzane przepisy dekomunizacyjne odbywający karę polityk doprowadził do usunięcia przez swoją partię ze statutu odwołań do ideologii marksistowskiej i do potępienia reżimu Envera Hoxhy. Opowiedział się też za bojkotem prac parlamentu wybranego w wyborach w 1996, zarzucając Demokratycznej Partii Albanii oszustwa wyborcze.
W marcu 1997, w okresie gwałtownych niepokojów społecznych i zamieszek wywołanych falą bankructw piramid finansowych, Fatos Nano odzyskał wolność (na skutek porzucenia swoich miejsc pracy przez strażników więziennych), a następnie został ostatecznie ułaskawiony przez prezydenta. Wsparł rząd jedności narodowej socjalisty Bashkima Fino, a następnie poprowadził postkomunistów do wyborczego zwycięstwa. Sali Berisha ustąpił wówczas z funkcji prezydenta, a nowo wybrany na ten urząd Rexhep Meidani 24 lipca 1997 powołał przewodniczącego Socjalistycznej Partii Albanii na stanowisko premiera. Stojąc ponownie na czele rządu, Fatos Nano podejmował działania mające prowadzić do stabilizacji gospodarczej i pozyskiwania funduszy pomocowych m.in. z Unii Europejskiej. W polityce międzynarodowej jego gabinet zmagał się z koniecznością reakcji na sytuację w Kosowa, na tle czego w 1998 doszło do napięć w relacjach z Federalną Republiką Jugosławii. W kraju dochodziło do protestów inicjowanych przez demokratów byłego prezydenta, zwłaszcza po aresztowaniach byłych ministrów i zamordowaniu opozycyjnego posła Azema Hajdariego. Fatos Nano rozważał doprowadzenie do aresztowania Salego Berishy pod zarzutem zdrady. Ostatecznie sam we wrześniu podał się do dymisji, kończąc urzędowanie na początku kolejnego miesiąca. Zastąpił go wówczas Pandeli Majko.
W styczniu 1999 ustąpił z funkcji przewodniczącego partii. Powrócił na nią jednak już w październiku tegoż roku, pokonując w wyborach swojego następcą na funkcji premiera. Z jego inicjatywy na czele rządu stanął w tymże miesiącu Ilir Meta. Wykorzystując partyjne spory, Fatos Nano doprowadził do jego rezygnacji na początku 2002 – kilka miesięcy po kolejnych zwycięskich dla postkomunistów wyborach. Premierem z rekomendacji socjalistów został ponownie Pandeli Majko. Fatos Nano zawarł wkrótce taktyczne porozumienie ze swoim wieloletnim konkurentem Salim Berishą, co umożliwiło wybór generała Alfreda Moisiu na prezydenta. W lipcu 2002 komitet wykonawczy partii wysunął jego kandydaturę na premiera. Fatos Nano po raz trzeci został premierem 31 lipca tegoż roku, urzędując do 11 września 2005. Odszedł po przegranych wyborach parlamentarnych, również w 2005 zrezygnował ze stanowiska przewodniczącego socjalistów (zastąpił go Edi Rama). W lipcu 2007 bez zgody władz Socjalistycznej Partii Albanii zgłosił swoją kandydaturę na urząd prezydenta, uzyskując w parlamencie marginalne poparcie.
Wycofał się później z aktywności politycznej, dołączając do zespołu firmy prawniczej i lobbingowej Alber &amp; Geiger.

</doc>
<doc id="101495" url="https://pl.wikipedia.org/wiki?curid=101495" title="Prezydenci Szwajcarii">
Prezydenci Szwajcarii

Prezydent Konfederacji Szwajcarskiej jest wybierany na okres jednego roku przez Zgromadzenie Federalne spośród członków Rady Związkowej. Przewodniczy Radzie, pełni funkcje reprezentacyjne, właściwe dla głowy państwa, pozostaje przy tym jednak szefem przypisanego sobie resortu. Konstytucja federalna wyklucza wybór tej samej osoby na kolejny rok. Prezydent nie może być również wybrany wiceprezydentem na kolejny rok.

</doc>
<doc id="101496" url="https://pl.wikipedia.org/wiki?curid=101496" title="Prezydenci Dominiki">
Prezydenci Dominiki



</doc>
<doc id="101499" url="https://pl.wikipedia.org/wiki?curid=101499" title="Prezydenci Kuby">
Prezydenci Kuby



</doc>
<doc id="101500" url="https://pl.wikipedia.org/wiki?curid=101500" title="Samuel Schmid">
Samuel Schmid

Samuel Jörg Schmid (ur. 8 stycznia 1947 w Rüti bei Büren, w kantonie Berno) – polityk szwajcarski, członek Szwajcarskiej Partii Ludowej.
Od 1 stycznia 2001 do 31 grudnia 2008 zasiadał we Szwajcarskiej Rady Związkowej, gdzie kierował ministerstwem obrony, praw obywatelskich i sportu. W 2004 sprawował funkcję wiceprzewodniczącego Rady (wiceprezydenta Szwajcarii). Od 1 stycznia 2005 do 31 grudnia 2005 był prezydentem Szwajcarii. Jego następcą na 2006 rok został Moritz Leuenberger.
W listopadzie 2008 zrezygnował ze stanowiska w Szwajcarskiej Radzie Związkowej. W grudniu 2008 jego następcą został wybrany Ueli Maurer.

</doc>
