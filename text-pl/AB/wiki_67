<doc id="101503" url="https://pl.wikipedia.org/wiki?curid=101503" title="Premierzy Kuby">
Premierzy Kuby



</doc>
<doc id="101504" url="https://pl.wikipedia.org/wiki?curid=101504" title="Staroraki">
Staroraki

Staroraki (Merostomata) – gromada szczękoczułkowców obejmująca 4 gatunki żyjące współcześnie i około 500 gatunków kopalnych. Zalicza się do nich stawonogi z 6-7 parami odnóży na głowotułowiu, blaszkowatymi odnóżami na odwłoku, na których znajdują się wyrostki skrzelowe, a wreszcie szpiczasto zakończonym telsonem. Głowotułów pokryty grubym jednolitym oskórkiem i zazwyczaj zrośnięty na dużym obszarze z odwłokiem.
Systematyka.
Wyróżnia się 2 rzędy staroraków:

</doc>
<doc id="101505" url="https://pl.wikipedia.org/wiki?curid=101505" title="Lidia Wasiak">
Lidia Wasiak

Lidia Wasiak (ur. 1962 w Szczecinie) – Miss Polonia 1983, modelka.
Życiorys.
Edukacja.
Ukończyła studia w Instytucie Kultury Fizycznej Uniwersytetu Szczecińskiego.
Kariera.
We wrześniu 1983 roku wygrała tytuł Miss Polonia, a podczas gali finałowej otrzymała wyróżnienie także jako Miss Publiczności. Po wygraniu tytułu najpiękniejszej Polki brała udział w wyborach Miss World 1983 oraz Miss Europe 1984. Pracowała jako modelka w Austrii i Wielkiej Brytanii.
W 2004 roku brała udział w programie "Wyprawa Robinson" emitowanym w TVN, w którym zajęła 3. miejsce.

</doc>
<doc id="101506" url="https://pl.wikipedia.org/wiki?curid=101506" title="Joseph Deiss">
Joseph Deiss

Joseph Deiss (ur. 18 stycznia 1946 we Fryburgu) – ekonomista i polityk szwajcarski.
Od 1 stycznia do 31 grudnia 2004 pełnił funkcję przewodniczącego Szwajcarskiej Rady Związkowej (prezydenta Szwajcarii). Został wybrany do Rady 11 marca 1999 z ramienia Chrześcijańsko-Demokratycznej Partii Ludowej (CVP/PDC). W latach 1999-2002 kierował departamentem spraw zagranicznych, a 2003-2006 departamentem spraw ekonomicznych. W kwietniu 2007 ogłosił swoje odejście z Rady Związkowej i wraz z początkiem sierpnia tegoż roku jego miejsce zajęła Doris Leuthard.
Deuss objął funkcję prezydenta wskutek porażki wyborczej koleżanki partyjnej Ruth Metzler-Arnold w grudniu 2003; Metzler-Arnold była wiceprezydentem w 2003 i zgodnie ze zwyczajem miała objąć prezydenturę w kolejnym roku, ale przegrała wybory do Rady Związkowej, gdzie jej miejsce zajął lider skrajnej prawicy Christoph Blocher.

</doc>
<doc id="101508" url="https://pl.wikipedia.org/wiki?curid=101508" title="Protektor (szermierka)">
Protektor (szermierka)

Protektor – współczesna "zbroja", tzw. kendogu lub bogu używana w szermierce kendo składa się z następujących elementów: 

</doc>
<doc id="101509" url="https://pl.wikipedia.org/wiki?curid=101509" title="Chutba">
Chutba

Chutba – w islamie kazanie wygłaszane przez chatiba w meczecie podczas wspólnej piątkowej modlitwy. Zawiera przede wszystkim treści religijne, ale także odnosi się do wydarzeń bieżących.

</doc>
<doc id="101511" url="https://pl.wikipedia.org/wiki?curid=101511" title="Pascal Couchepin">
Pascal Couchepin

Pascal Couchepin (ur. 5 kwietnia 1942) – szwajcarski polityk, prezydent Szwajcarii w 2003 i w 2008 roku.
Życiorys.
Został wybrany do Szwajcarskiej Rady Związkowej 11 marca 1999 roku z ramienia Demokratycznej Partii Wolności i francuskojęzycznego kantonu Valais. W latach 1998–2001 kierował federalnym departamentem spraw ekonomicznych, a w roku 2003 departamentem spraw wewnętrznych. Od 1 stycznia do 31 grudnia 2003 roku pełnił funkcję przewodniczącego Rady Związkowej (prezydenta Szwajcarii). W 2007 objął funkcję wiceprzewodniczącego Rady Związkowej (wiceprezydenta). W 2008 roku ponownie objął urząd prezydenta Konfederacji Szwajcarskiej.
12 czerwca 2009 ogłosił swoją rezygnację ze stanowiska członka Szwajcarskiej Rady Związkowej z dniem 31 października 2009. 16 września 2009 jego następcą został wybrany Didier Burkhalter, który objął urząd 1 listopada 2009.

</doc>
<doc id="101513" url="https://pl.wikipedia.org/wiki?curid=101513" title="Ruth Metzler-Arnold">
Ruth Metzler-Arnold

Ruth Metzler-Arnold (ur. 23 maja 1964 w Sursee) – działaczka polityczna Szwajcarii.
Ukończyła studia prawnicze na uniwersytecie we Fryburgu. W latach 1990–1999 pracowała jako dyplomowany rewident w przedsiębiorstwie PricewaterhouseCoopers AG w St. Gallen. Udzielała się aktywnie w polityce lokalnej z ramienia Chrześcijańsko-Demokratycznej Partii Ludowej Szwajcarii – była radną kantonu Appenzell Innerrhoden i członkiem rządu kantonalnego (ministrem skarbu i finansów oraz wicepremierem). W marcu 1999 została wybrana do Rady Związkowej (rządu centralnego), zastępując w tym gronie Arnolda Kollera. Od 1 maja 1999 sprawowała funkcję ministra policji i sprawiedliwości.
W 2003 była przez rok wiceprzewodniczącą Rady (wiceprezydentem) i zgodnie z obyczajem politycznym powinna objąć w kolejnym roku urząd prezydenta. Niespodziewanie po wyborach parlamentarnych lider zwycięskiej partii prawicowej Christoph Blocher zażądał dla swojego ugrupowania dodatkowego miejsca w rządzie i sam stanął do wyborów. W drugiej turze głosowania 10 grudnia 2003 Blocher pokonał Metzler i zajął jej miejsce w Radzie. W tej sytuacji funkcję prezydenta Szwajcarii w 2004 przejął inny działacz chadecji, Joseph Deiss.

</doc>
<doc id="101516" url="https://pl.wikipedia.org/wiki?curid=101516" title="Adobe Flash">
Adobe Flash

Adobe Flash (dawniej Macromedia Flash) – program komputerowy, dawna technologia tworzenia animacji z wykorzystaniem grafiki wektorowej na zasadzie klatek kluczowych, która zakończyła wsparcie 31 grudnia 2020. Powstałe pliki .swf, zwane często „plikami Flash”, można odtwarzać na stronie www za pomocą przeglądarki internetowej z zainstalowaną odpowiednią wtyczką (np. Adobe Flash Player) lub w oddzielnym programie do tego przeznaczonym. Od wersji Flash 5 program wyposażony został w język programowania do obsługi zdarzeń (np. kliknięcie elementu myszą) – ActionScript. Dzięki temu we Flashu można tworzyć interaktywne animacje i programy, np. popularne w sieci WWW gry Flash. Oprócz tego pliki Flash są wykorzystywane do internetowych reklam i prezentacji. Istnieją również strony internetowe całkowicie oparte na plikach Flash.
Zmiany wprowadzone w wersji Flash MX 2004 (w szczególności ActionScript 2) czynią z niego środowisko programistyczne. Macromedia na technologii Flash opierała również inne swoje produkty, takie jak Adobe Breeze czy FlashPaper.

</doc>
<doc id="101517" url="https://pl.wikipedia.org/wiki?curid=101517" title="Adolf Ogi">
Adolf Ogi

Adolf Ogi (ur. 18 lipca 1942 w Sion) – szwajcarski polityk i działacz sportowy.
Życiorys.
Absolwent studiów ekonomicznych, od 1971 do 1983 wiceprzewodniczący Międzynarodowej Federacji Narciarskiej. Od 1979 deputowany do Zgromadzenia Narodowego, od 1984 przewodniczący Szwajcarskiej Partii Ludowej (SVP), w 1983 przewodniczący komisji wojskowej Zgromadzenia Związkowego. Został członkiem Szwajcarskiej Rady Związkowej 9 grudnia 1987 roku z ramienia Szwajcarskiej Partii Ludowej (członek partii od 1978) z kantonu Berno. Urzędowanie zakończył 31 grudnia 2000 roku.
Pełnił kierownictwo następujących departamentów:
Dwukrotnie pełnił funkcję przewodniczącego Szwajcarskiej Rady Związkowej (Prezydent Szwajcarii), w roku 1993 i 2000.

</doc>
<doc id="101518" url="https://pl.wikipedia.org/wiki?curid=101518" title="Hierofania">
Hierofania

Hierofania – objawienie się świętości, każde wtargnięcie sacrum w sferę profanum; kluczowy termin w teorii religii M. Eliadego.
Przestrzeń człowieka Eliade podzielił na dwa typy: przestrzeń sacrum i profanum - zaznaczył, że sfery te mogą się pokrywać (gdyż sfera sacrum jest sferą, która jest konstytuowana przez nasz umysł). Prostym przykładem sfery sacrum jest np. kościół, który dla osoby konkretnego wyznania jest miejscem w którym objawia się świętość - dla ateisty zaś jest zwykłym budynkiem (sferą profanum).

</doc>
<doc id="101519" url="https://pl.wikipedia.org/wiki?curid=101519" title="Dwubój zimowy">
Dwubój zimowy



</doc>
<doc id="101520" url="https://pl.wikipedia.org/wiki?curid=101520" title="Anazarbus">
Anazarbus

Anazarbus, arab. "Ain Zarba", łac. "Caesarea ad Anazarbus", później po turecku zwana Çeçenanavarza a obecnie Aǧaçli – starożytne miasto w Cylicji (dzisiejsza prowincja Adana w południowo-wschodniej Turcji), na brzegu rzeki Piramus, na szlaku handlowym z Zachodu do Syrii i Kapadocji. Właściwe miasto wyrosło na płaskim brzegu rzeki, u podnóża wysokiego wzgórza z cytadelą, stanowiącą rację bytu miasta jako posterunku strzegącego szlaków handlowych.
Brak danych o dziejach miasta przed opanowaniem przez Rzym. Pod rządami Rzymu miasto zostało przebudowane w 19 r. p.n.e., następnie bezskutecznie rywalizowało z Tarsem o palmę pierwszeństwa wśród miast Cylicji. Po reformie Dioklecjana miasto zostało ośrodkiem prowincji "Cilicia Secunda". Za czasów Bizancjum Anazarbus było siedzibą arcybiskupa, w 431 i w 435 odbyły się tu synody. W 525 zostało zniszczone przez trzęsienia ziemi, a następnie odbudowane pod nazwą "Iustinianopolis", jednak już w 561 doświadczyło kolejnego trzęsienia ziemi, a na początku VII wieku – zarazy.
W VII wieku Anazarbus wraz z częścią Cylicji zostało opanowane przez Arabów i przemianowane na "Ain Zarba". Od tej pory stanowiło przedmiot walk granicznych, często przechodząc z rąk do rąk. Było odbudowywane w 796 przez kalifa Haruna ar-Raszida, w połowie IX wieku przez kalifa Al-Mutawakkila, na początku X wieku przez hamdanidzkiego emira Sajf ad-Daulę, który je również ufortyfikował. Około 964 Anazarbus wraz z innymi miastami Cylicji, m.in. Tarsem i Mopsuestią, zostało odbite przez wojska bizantyjskie pod wodzą Nicefora Fokasa. W XI wieku zostało częściowo zrujnowane w trakcie wojen turecko-bizantyńsko-ormiańsko-krzyżowych. Za czasów Królestwa Małej Armenii Anazarbus było jej stolicą w latach 1100–1184, z wyjątkiem okresu 1137–1144, gdy opanowali je Bizantyńczycy pod wodzą Jana II Komnena. Po utracie stołecznej roli miasto stopniowo upadło, zaś ostatecznie zostało zniszczone przez mameluków w 1375, wraz z upadkiem królestwa armeńskiego – i już się nie odrodziło.
Dziś Anazarbus to stanowisko archeologiczne – malowniczy zespół dobrze zachowanych ruin, w skład których wchodzą główna ulica miasta z kolumnadą, rzymski łuk triumfalny, amfiteatr, stadion, teatr, kilka akweduktów i pozostałości kilku bizantyjskich kościołów. Ruiny są otoczone murami obronnymi liczącymi 1,5 km długości i 20 bastionów. Zachował się również średniowieczny bizantyjsko-ormiański zamek. Tuż obok ruin leży turecka wieś Dilekkaya.
Z Anazarbus pochodzą: słynny grecki lekarz i uczony medyk Pedanios Dioskurydes (I w. n.e.) oraz męczennik z czasów Dioklecjana – święty Julian.

</doc>
<doc id="101521" url="https://pl.wikipedia.org/wiki?curid=101521" title="Anavarza">
Anavarza



</doc>
<doc id="101522" url="https://pl.wikipedia.org/wiki?curid=101522" title="Ain Zarba">
Ain Zarba



</doc>
<doc id="101523" url="https://pl.wikipedia.org/wiki?curid=101523" title="Mykwa">
Mykwa

Mykwa (Mykwe) (hebr. מקווה) – w judaizmie zbiornik z bieżącą wodą (niekiedy basen) dla osób i naczyń, które zaciągnęły jakiegoś rodzaju nieczystość rytualną. Obmycia w mykwie dokonuje się przez całkowite zanurzenie. Puryfikowane są także nowo nabyte naczynia. Kąpiel w mykwie odbywają również neofici, jest to element obrzędu przyjęcia do synagogi.
Od średniowiecza łączona była z łaźnią – również określaną tą samą nazwą: "mykwa".
Opis.
W Misznie przepisy dotyczące mykwy znajdują się w szóstym porządku o tytule "Tohorot" ("Czystości") w rozdziale "Mikwaot" ("Zbiorniki wodne") i mówią o obmyciach mężczyzn. Właściwy zbiornik powinien zawierać przynajmniej 40 sea wody (ok. 270 litrów) tak, żeby możliwe było zanurzenie całego ciała. Woda nie może być „czerpana” tzn. być uzupełniana wiadrami, ma pochodzić bezpośrednio z rzeki lub źródła, lub wody deszczowej bezpośrednio doprowadzonej do zbiornika.
Osoby przechodzące na judaizm odbywały w mykwie rytualną kąpiel (Twila) w obecności trzech świadków (Bejt din). W czasie takiej kąpieli woda powinna pochodzić z naturalnego źródła (np. deszczu), a odbywająca ją osoba powinna zanurzyć w wodzie całe ciało.
Chasydzi codziennie przed modłami odbywają podobną kąpiel, wszyscy mężczyźni są natomiast zobowiązani do tego przed świętem Jom Kipur.
We współczesnym judaizmie ortodoksyjnym Żydówki powinny odbywać kąpiele po każdej menstruacji, a także przed swoim weselem i po porodzie.
Halacha.
Halacha utrzymuje, że zbór, który nie ma własnej mykwy, nie ma nawet statusu wspólnoty. W Izraelu, gdzie władze religijne są szczególnie skrupulatne, mykwa jest pierwszym obiektem religijnym zbudowanym w nowej społeczności. Ma to pierwszorzędne znaczenie. Sprawy synagogalne mogą odbywać się np. w mieszkaniu. Synagoga powstaje później, kiedy wspólnota jest lepiej zorganizowana i ustanowiona.

</doc>
<doc id="101524" url="https://pl.wikipedia.org/wiki?curid=101524" title="Przymus Seresa">
Przymus Seresa

Przymus Seresa (ang. "Seres squeeze") jest bardzo rzadką odmianą przymusu trójkolorowego, w którym jednym z kolorów jest kolor atutowy, po raz pierwszy został opisany i przeanalizowany w 1965 r. przez australijskiego brydżystę Tima Seresa.
 ♠ D 7
 ♦ -
 ♣ K
 ♠ - nieistotne
 ♥ W
 ♦ W
 ♣ 3
 ♥ 9
 ♦ 10
 ♣ A
S rozgrywa 6♣ i w powyższej trzykartowej końcówce jest w dziadku i musi wziąć pozostałe lewy. Ze stołu zagrana jest siódemka pik którą przebija asem trefl w ręce i W staje w przymusie. Podbicie tej lewy trójką trefl pozwoli rozgrywającemu na wykorzystanie damy pik w dziadku po przejściu tam przebitką, a zrzucenie któregoś z czerwonych waletów ustawi go w następnym przymusie po zagraniu przez rozgrywającego forty w tym kolorze.

</doc>
<doc id="101526" url="https://pl.wikipedia.org/wiki?curid=101526" title="Jan Doliwa">
Jan Doliwa

Jan herbu Doliwa (zm. 17 marca 1335) – trzeci biskup poznański tego imienia.
O jego młodości niewiele wiadomo. Wiemy, że przed objęciem tronu biskupiego w Poznaniu sprawował urząd poznańskiego archidiakona. W lipcu 1324 kapituła poznańska obrała go kolejnym biskupem. Elekcję tę zatwierdził Janisław – arcybiskup gnieźnieński, który dokonał święceń biskupich jesienią tego samego roku w Sochaczewie. Należąc do rodu Doliwów, Jan zaliczał się do zaufanych króla Władysława Łokietka. W ostatnich miesiącach 1324 biskup Jan posłał Łokietkowi posiłki w celu umocnienia Pyzdr, a w czerwcu 1325 należał do sygnatariuszy przymierza między królem a książętami zachodniopomorskimi zawartego przeciw Brandenburgii w Nakle. W tym samym roku papież Jan XXII mianował go konserwatorem klasztoru w Owińskach, zlecając mu również wymuszenie na księciu Bolesławie III Rozrzutnym wydzielenia księstwa legnickiego bratu. W lutym 1326 Jan wziął udział w synodzie metropolii gnieźnieńskiej, a w 1329 podczas pobytu Łokietka na poznańskim zamku, należał do jego najbliższego otoczenia. 
W marcu 1331 biskup wraz z arcybiskupem gnieźnieńskim i biskupem krakowskim zostali wyznaczeni przez papieża na egzekutorów zadośćuczynienia, jakie mieli dać Krzyżacy biskupstwu chełmińskiemu za wyrządzone straty, a w razie odmowy mieli prawo obłożyć zakon klątwą. W lipcu tegoż roku krzyżacki najazd spustoszył dobra biskupie – niszcząc Słupcę i wiele wsi należących do biskupa, a także wiele innych wielkopolskich miast, takich jak Pyzdry, Środa Wielkopolska i Kostrzyn, w których spalono kościoły. W procesie warszawskim sąd uznał, że szkody, bez złupionych świątyń, wyniosły 8200 srebrnych grzywien. Po śmierci Łokietka biskup koncelebrował mszę koronacyjną Kazimierza Wielkiego.
Za jego kadencji ufundowano kościół parafialny w Krerowie, dokonano komasacji posiadłości biskupich leżących zarówno w Wielkopolsce jak i na Mazowszu, lokowano kilka wsi, a także wydano przywilej dla młynarzy w majątku diecezji. Współczesny biskupowi kalendarz włocławski opisywał go jako człowieka dobrego i szczodrego, podczas gdy Jan Długosz ukazał go w sposób negatywny, zarzucając mu rozrzutność i brak opieki nad potrzebującymi.

</doc>
<doc id="101527" url="https://pl.wikipedia.org/wiki?curid=101527" title="Incydent w cieśninie Korfu">
Incydent w cieśninie Korfu

Incydent w cieśninie Korfu (incydent w kanale Korfu) – zatarg między Albanią a Wielką Brytanią w 1946 roku, wywołany uszkodzeniem brytyjskich okrętów na postawionych przez Albanię minach, powstały na tle przynależności terytorialnej wód cieśniny między wyspą Korfu a Albanią.
Podłoże.
Wyspa Korfu (Kerkyra) jest wyspą z grupy Wysp Jońskich i należy do Grecji. Jej północny kraniec oddalony jest zaledwie o 2 do 3 mil morskich od brzegu Albanii, a południowy o kilka mil od brzegu Grecji kontynentalnej. Cieśnina oddzielająca Korfu od Grecji i Albanii, zwana też kanałem Korfu, ma spore znaczenie strategiczne jako droga morska.
Ze względu na małą szerokość cieśniny między Korfu a Albanią, statki płynące tamtędy musiały wpływać na wody terytorialne Albanii. Z tego względu rząd brytyjski stał na stanowisku, że cieśnina Korfu należy do wód międzynarodowych. Po II wojnie światowej rząd albański zapragnął jednak zmienić ten stan rzeczy.
Już 15 maja 1946 roku doszło do incydentu, w którym brytyjskie krążowniki HMS „Orion” i „Superb” płynące cieśniną zostały niecelnie ostrzelane z brzegu albańskiego. Rząd brytyjski złożył protest, lecz rząd Albanii ogłosił wówczas wody cieśniny do 3 mil morskich od brzegu za swoje wody terytorialne, zapowiadając, że każdy okręt lub statek będzie musiał uzyskać zezwolenie Albanii na przepływ cieśniną Korfu. Brytyjczycy nie zaakceptowali tego, powołując się na prawo międzynarodowe i skierowali w okolice Korfu zespół okrętów w celu demonstracji siły.
W tym okresie albański rząd postanowił potajemnie zaminować część wód terytorialnych Albanii. Ponieważ marynarka albańska wówczas praktycznie nie istniała, miny zostały najprawdopodobniej potajemnie postawione na prośbę Albanii przez dwa jugosłowiańskie małe stawiacze min „Mljet” i „Meljine”. Prawdopodobnie miało to miejsce około 20 października 1946.
Incydent.
22 października 1946 roku eskadra brytyjskich okrętów w składzie lekkich krążowników HMS „Mauritius” i „Leander” oraz niszczycieli HMS „Volage” i „Saumarez", wypłynęła z portu Korfu i udała się na północ w stronę cieśniny Korfu. Załogi były w pogotowiu bojowym po majowym incydencie. Już po przepłynięciu najwęższej części kanału, na północ od niego, na wysokości albańskiego portu Saranda, nagle o godzinie 14.53 niszczyciel HMS „Saumarez” wszedł na minę, która wybuchła na śródokręciu, na wysokości pomostu bojowego. W wyniku wybuchu zginęło 35 marynarzy, a 41 zostało rannych (jeden następnie zmarł). Rozlało się i zapaliło paliwo okrętu, który nabrał przechyłu.
Niszczyciel HMS „Volage” pospieszył z pomocą uszkodzonemu i płonącemu „Saumarezowi” i wziął go na hol, holując do portu w Korfu. O godzinie 16:31 HMS „Volage” również wszedł na minę, której wybuch urwał mu część dziobową, zginęło przy tym 8 marynarzy. Okręt jednak zachował zdolność manewru i wkrótce podjął holowanie, płynąc jednak wstecz w celu odciążenia grodzi dziobowej. Na miejsce dotarł następnie lotniskowiec HMS „Ocean” i krążownik „Leander”, który podjął holowanie obu okrętów. Płynąc z małą prędkością, cały zespół przepłynął z powrotem przez cieśninę Korfu i o godz. 1:30 w nocy dotarł do portu Korfu.
Niszczyciel HMS „Volage” został następnie odremontowany na Malcie, natomiast „Saumarez” został przekształcony w hulk, a w 1950 złomowany. Dłużej ciągnęły się następstwa prawne i dyplomatyczne incydentu.
Następstwa dyplomatyczne.
27 października Wielka Brytania złożyła oficjalny protest do władz albańskich o zaminowanie kanału, Albania odpowiedziała zaś protestem o naruszenie jej wód terytorialnych. Wbrew protestowi Albanii, brytyjska flotylla trałowców w dniach 11-13 listopada 1946 przetrałowała wody cieśniny Korfu (operacja "Retail"), znajdując 22 miny kotwiczne niemieckiego typu EMC, postawione w torze wodnym, uważanym za wolny od min. Stan min wskazywał, że znajdują się w wodzie od kilku tygodni. Trzeba dodać, że bezpośrednio po zakończeniu wojny, Brytyjczycy dokonali już oczyszczenia z min toru wodnego w cieśninie Korfu.
9 grudnia 1946 roku Wielka Brytania oskarżyła oficjalnie Albanię o sprzeczne z prawem międzynarodowym postawienie zagrody minowej bez ujawnienia tego faktu i zaznaczenia miejsca zagrody, a także zażądała wypłacenia odszkodowania. Albania odrzuciła żądania, nie przyznając się do wiedzy na temat pola minowego. Specjalnie powołana 27 stycznia 1947 roku komisja ONZ, w składzie której znajdowali się przedstawiciele Australii, Kolumbii i Polski (Oskar Lange), nie doszła jednak do ustaleń w kwestii kto postawił miny, na skutek stanowiska Polski, iż brak jest dowodów wskazujących na Albanię. Rada Bezpieczeństwa ONZ przegłosowała wprawdzie następnie winę Albanii (przeciw były Polska i ZSRR), lecz na skutek weta delegata radzieckiego, którym był Andriej Gromyko, rezolucja Rady Bezpieczeństwa nie nabrała mocy prawnej.
Następstwa prawne.
Wobec nieskuteczności działań przed ONZ, rząd brytyjski pozwał Albanię przed Międzynarodowy Trybunał Sprawiedliwości w Hadze. Albania, reprezentowana przez francuskiego prawnika Pierre'a Cota, broniła się, zarzucając Brytyjczykom powrót do kolonialnej „dyplomacji kanonierek” wobec Albanii, polegającej na demonstracji siły okrętów wojennych.
Wyrokiem z dnia 9 kwietnia 1949 roku Trybunał uznał stosunkiem głosów 11 do 5 odpowiedzialność strony albańskiej za incydent wpłynięcia brytyjskich niszczycieli na miny w cieśninie Korfu. Trybunał uznał wprawdzie, że brak jest wystarczających dowodów dla zarzucenia Albanii zaminowania cieśniny i współdziałania w tym Jugosławii, lecz wina strony albańskiej polegała na tym, że musiała posiadać wiedzę co do faktu zaminowania cieśniny, którą nie podzieliła się ze społecznością międzynarodową. Do takich wniosków Trybunał doszedł między innymi na podstawie wizji lokalnej, iż operacja minowania przy brzegu albańskim nie mogła pozostać z tego brzegu niezauważona.
Stosunkiem głosów 14 do 2 Trybunał orzekł również, że brytyjskie okręty, płynące kanałem Korfu 22 października, nie naruszyły suwerenności Albanii. Natomiast za naruszenie suwerenności uznano akcję rozminowywania wód kanału Korfu, przeprowadzoną przez Brytyjczyków w listopadzie 1946.
15 grudnia 1949 roku Trybunał oszacował wysokość odszkodowania należnego od Albanii dla Wielkiej Brytanii na 843 947 funtów szterlingów – 700 087 za uszkodzenie HMS „Saumarez”, 93 812 za uszkodzenie HMS „Volage” i 50 048 za śmierć 44 marynarzy i obrażenia dalszych.
Problem dla Brytyjczyków stanowiło wyegzekwowanie zasądzonej kwoty. Albania zgodziła się w 1951 roku zapłacić jedynie 40 000 funtów. W końcu Wielka Brytania zajęła zapas 5106 kg złota, które stanowiło początkowo własność albańskiego rządu, w 1939 roku zostało zagrabione przez faszystowskie Włochy, a pod koniec wojny przejęte przez III Rzeszę, następnie odnalezione przez aliantów i zdeponowane w Banku Anglii. Po wojnie stan prawny tego zapasu złota pozostał nieustalony, nie było ponadto warunków politycznych do zwrotu go komunistycznej Albanii Envera Hodży. Incydent w cieśninie Korfu przez długie lata wpływał negatywnie na stosunki brytyjsko-albańskie. Po II wojnie światowej stosunki dyplomatyczne Wielkiej Brytanii z Albanią zostały nawiązane dopiero 29 maja 1991 roku.
Dopiero w maju 1992 roku osiągnięto porozumienie, na mocy którego rząd brytyjski zgodził się zwrócić Albanii 1574 kg złota, uznając swoje roszczenia za zaspokojone, a obie strony wyraziły żal za incydent w cieśninie Korfu. W 1996 roku Wielka Brytania zwróciła Albanii ustaloną część złota.

</doc>
<doc id="101528" url="https://pl.wikipedia.org/wiki?curid=101528" title="Lekki krążownik">
Lekki krążownik



</doc>
<doc id="101529" url="https://pl.wikipedia.org/wiki?curid=101529" title="Moritz Leuenberger">
Moritz Leuenberger

Moritz Leuenberger (ur. 21 września 1946 w Biel/Bienne) – szwajcarski polityk, członek Szwajcarskiej Rady Związkowej od 1995 do 2010, prezydent Szwajcarii w roku 2001 oraz w 2006.
Życiorys.
Moritz Leuenberger po ukończeniu studiów prawniczych Zurychu do 1991 prowadził praktykę adwokacką. Wstąpił do Socjaldemokratycznej Partii Szwajcarii (SPS) i w latach 1972–1980 był jej przewodniczącym w Zurychu. W latach 1974–1983 zasiadał w radzie miejskiej Zurychu. W 1979 został wybrany deputowanym do Rady Narodu, którym pozostał do 1995.
27 września 1995 jako przedstawiciel Socjaldemokratycznej Partii Szwajcarii z kantonu Zurych został członkiem Szwajcarskiej Rady Związkowej. Od 1995 kierował departamentem środowiska, transportu, energii i komunikacji (do 1998 jako departament transportu, energii i komunikacji). Pełnił funkcję przewodniczącego Szwajcarskiej Rady Związkowej (Prezydent Szwajcarii) w 2001. W grudniu 2004 został wybrany na wiceprzewodniczącego na rok 2005. W 2006 ponownie był przewodniczącym Rady Związkowej i prezydentem kraju.
9 lipca 2010 ogłosił swoją rezygnację ze stanowiska w Radzie Związkowej. 1 listopada 2010 zastąpiła go Simonetta Sommaruga.

</doc>
<doc id="101530" url="https://pl.wikipedia.org/wiki?curid=101530" title="Roman Kostrzewski">
Roman Kostrzewski

Roman Ryszard Kostrzewski (ur. 15 lutego 1960 w Piekarach Śląskich, zm. 10 lutego 2022 w Bytomiu) – polski muzyk, wokalista i autor tekstów. Najbardziej znany jako wieloletni wokalista zespołu Kat (w latach 1981–2004). Współzałożyciel grup Alkatraz (2000–2002) oraz Kat &amp; Roman Kostrzewski (2004–2022). Członek Akademii Fonograficznej ZPAV.
Działalność artystyczna.
Pozostałych muzyków Kata spotkał 12 grudnia 1981 roku na pierwszej edycji festiwalu Silesian Rock w Bytomiu. Wkrótce dołączył do zespołu. Do wczesnych osiągnięć zespołu Kat zaliczały się m.in. występ na festiwalu w Jarocinie w 1984 roku oraz wspólna trasa po Polsce z grupą Hanoi Rocks. W 1985 roku Kat z Kostrzewskim w składzie nagrał pierwszą płytę – "666" (oraz jej anglojęzyczną wersję pt. "Metal and Hell"). W maju 1988 nastąpiła premiera nagranego w roku poprzednim albumu "Oddech wymarłych światów", po czym, w wyniku nieporozumień muzyków, Kat zawiesił działalność. Kostrzewski w tym okresie udzielał się w różnych projektach muzyków chorzowskiej „Leśniczówki”: z Józefem Skrzekiem, Leszkiem Winderem, Jerzym Kawalcem i innymi. Po zmianach składu zespołu Kat (doszli Jacek Regulski i Krzysztof Oset) wokalista podjął pracę nad następnym albumem "Bastard" ze „Łzą dla cieniów minionych” (tekst i kompozycja – Roman Kostrzewski). Pierwszy dzień sprzedaży zbiegł się z kolejnym udanym występem w Jarocinie, gdzie sprzedano 4000 kaset.
W roku 1993 w Wiśle zespół nagrał płytę "Ballady", prezentującą łagodniejszą muzykę.
Kostrzewski stał się jednym z najbardziej rozpoznawanych wokalistów polskiego metalu. Duża w tym zasługa jego kontrowersyjnych tekstów – w których od początku przewijał się bunt przeciw Bogu, magia i okultyzm – oraz jego charakterystycznego głosu i sposobu śpiewania (m.in. częste użycie kontrapunktu). Otwarcie przyznawał się do fascynacji twórczością Tadeusza Micińskiego czy Marka Twaina.
W 1995 roku miało miejsce pierwsze solowe przedsięwzięcie muzyka. Wybór padł na Biblię Satanistyczną Antona Szandora LaVeya. Kostrzewski recytuje w specyficzny sposób przetłumaczone fragmenty tego dzieła. Na dwukasetowym nagraniu gościnnie zagrali Jacek Regulski i Piotr Luczyk, gitarzyści Kata, oraz Józef Skrzek. Pozycja ta wywołała kontrowersje – odezwało się wiele głosów oskarżających muzyka o propagowanie satanizmu. Już wcześniej występy zespołu Kat wywoływały protesty środowisk kościelnych. Kostrzewski odpierał zarzuty, odcinając się od aktów wandalizmu i zwracając uwagę na filozoficzne aspekty satanizmu, zawarte w książce LaVeya. Ostatecznie album trafił do niewielu sklepów. Wcześniej, w 1986 roku, miała miejsce dyskusja Kostrzewskiego z księdzem, zarejestrowana przez telewizję BBC w dokumencie "Moja krew, twoja krew" na festiwalu w Jarocinie.
W roku 1999 nagrał dwupłytowe "Listy z ziemi" na podstawie dzieła Marka Twaina o tym samym tytule. Grającego na klawiszach Kostrzewskiego wspomógł ponownie Józef Skrzek. Nagraniem i miksem zajął się Jacek Regulski. Wcześniej jednak zespół nagrał najbardziej klimatycznie dopracowany album "...Róże miłości najchętniej przyjmują się na grobach". Treści zawarte na płycie były solą w oku realizatora nagrań, który usłyszawszy je, nie miał ochoty dalej nagrywać albumu. Zespół również nie był zadowolony z wokalisty obawiając się ataków mediów. Album rzeczywiście nie był eksploatowany w mediach, ale to nie przeszkodziło "Różom..." osiągnąć sukcesu na miarę najlepszych płyt zespołu. Praca nad płytą ujawniła animozje w zespole. Wiosną 1999 roku z zespołu odszedł Piotr Luczyk. Z nowym gitarzystą Kat wyruszył w ostatnią trasę z Jackiem Regulskim, który jesienią, jadąc motocyklem, zginął w wypadku. Kat zawiesił działalność.
Wokalista założył zespół Alkatraz i nagrał z nim w 2001 roku płytę "Error", łączącą wymykającą się klasyfikacji muzykę metalową z niespotykanymi wcześniej u niego tekstami, będącymi pełnymi kpiny i rozczarowania komentarzami do aktualnej sytuacji w Polsce. Wśród pobocznych projektów można jeszcze wymienić gościnny występ w jednym utworze na płycie blackmetalowego zespołu Besatt. Udzielił też swojego wokalu w utworze „Serce dzwonu” new metalowego zespołu Absynth.
Podczas koncertów Alkatraz Ireneusz Loth zastąpił dotychczasowego perkusistę, co skatalizowało ponowne zbliżenie muzyków Kat. Wraz z reaktywacją w roku 2002 odbył z nim trasę koncertową oraz zarejestrowany na płycie i DVD występ przed Iron Maiden w Hali Ludowej we Wrocławiu. Po tym koncercie rozpoczął solową działalność koncertową z zalążkami muzyki przygotowywanej do albumu "Woda".
W 2004 roku w zespole Kat nastąpił kolejny rozłam, związany z konfliktem między Luczykiem i Kostrzewskim. Wraz z nowymi muzykami oraz dotychczasowym perkusistą Kata Ireneuszem Lothem, Kostrzewski wyruszył na (dobrze przyjętą) trasę koncertową. Powstały w ten sposób zespół Kat &amp; Roman Kostrzewski kontynuował działalność – nagrywając m.in. dwa albumy studyjne – aż do śmierci Kostrzewskiego w 2022 roku.
W listopadzie 2007 roku na rynek trafił solowy projekt "Woda". Muzyka na nim zawarta okazała się (ponownie) trudna do sklasyfikowania, nie zawierała się w estetyce metalowej. W zamian Kostrzewski użył syntezatorów oraz automatów perkusyjnych. Tytuł albumu nawiązywał do jednego z czterech żywiołów – artysta planował także albumy poświęcone pozostałym trzem. Jesienią 2021 roku ukazały się zapowiedzi kolejnego albumu solowego, "Luft" (śl. „powietrze”), ruszyła nawet jego przedsprzedaż, jednak śmierć autora nastąpiła przed oficjalną premierą. Obecny status projektu jest niejasny.
Twórczość Romana Kostrzewskiego była wydawana przez Mystic Production (do 2019).
Życie prywatne.
Urodzony jako Roman Kołek – nazwisko zmienił w 1983 roku. Od 4 roku życia wychował się w domu dziecka (co, jak podkreślał, miało wpływ na jego światopogląd i twórczość). Był rozwiedziony. Miał córki Natalię i Carmen oraz synów Natana i Juliana.
Roman Kostrzewski chorował na chorobę nowotworową, w wyniku której zmarł. 10 lutego 2022 roku po ceremonii pogrzebowej świeckiej został pochowany na Cmentarzu Komunalnym przy ul. Kwiatowej w Bytomiu.
Upamiętnienie.
24 października 2022 radni Rady Miejskiej w Bytomiu podjęli uchwałę o nadaniu skwerowi przy ul. Parkowej imienia Romana Kostrzewskiego.

</doc>
<doc id="101535" url="https://pl.wikipedia.org/wiki?curid=101535" title="Kaspar Villiger">
Kaspar Villiger

Kaspar Villiger (ur. 5 lutego 1941) – szwajcarski polityk i przemysłowiec.
Został członkiem Szwajcarskiej Rady Związkowej 1 lutego 1989 roku z ramienia Szwajcarskiej Demokratycznej Partii Wolności.
Przez ten czas kierował departamentami:
Dwukrotnie pełnił funkcję przewodniczącego Szwajcarskiej Rady Związkowej (prezydenta Szwajcarii) w latach 1995 i 2002.
Zrezygnował z funkcji członka Rady 31 grudnia 2003 roku.

</doc>
<doc id="101536" url="https://pl.wikipedia.org/wiki?curid=101536" title="Udar mózgu">
Udar mózgu

Udar mózgu, zdarzenie mózgowonaczyniowe, dawniej także apopleksja (gr. – paraliż; łac. "apoplexia cerebri", "insultus cerebri") – zespół objawów klinicznych związanych z nagłym wystąpieniem ogniskowego lub uogólnionego zaburzenia czynności mózgu, powstały w wyniku zaburzenia krążenia mózgowego i utrzymujący się ponad 24 godziny.
Udar mózgu może być krwotoczny (wywołany wylewem krwi do mózgu) lub niedokrwienny (wywołany zatrzymaniem dopływu krwi do mózgu), przy czym udar niedokrwienny może być również wtórnie ukrwotoczniony. Do udarów krwotocznych zalicza się krwotoki śródmózgowe i podpajęczynówkowe.
Objawy udaru zależą od lokalizacji miejsca uszkodzenia. W wielu przypadkach udar mózgu jest stanem zagrażającym życiu, jako zaburzenie wymaga bezwzględnie hospitalizacji, najlepiej na wyspecjalizowanym oddziale udarowym.
Epidemiologia.
Ryzyko udaru mózgu rośnie wraz z wiekiem. Udary mózgu występują głównie u osób starszych (średni wiek zachorowania około 70 lat), ale zdarzają się także u dzieci.
W Polsce rejestruje się około 60 000 nowych zachorowań na udar rocznie, a zapadalność na tę chorobę określa na około 175/100 000 mężczyzn i 125/100 000 kobiet. Udar mózgu jest trzecią co do częstości przyczyną śmierci i główną przyczyną trwałego kalectwa i braku samodzielności u osób dorosłych.
Czynniki ryzyka udaru.
Czynniki ryzyka udaru niedokrwiennego można podzielić na modyfikowalne i niemodyfikowalne.
Niemodyfikowalne:
Modyfikowalne:
Udar krwotoczny.
Polega na nagłym wylewie krwi z pękniętego naczynia krwionośnego, który niszczy utkanie mózgu.
Krwotok podpajęczynówkowy.
Krwotok podpajęczynówkowy stanowi przyczynę około 5% wszystkich udarów. Powstaje najczęściej wskutek pęknięcia tętniaka lub innych wad naczyniowych.
Krwotok śródmózgowy.
Stanowi ok. 10–15% wszystkich udarów. Krwawienie występuje najczęściej w okolicy jąder podstawy i torebki wewnętrznej.
Przyczyny.
Najczęstszą przyczyną jest nadciśnienie tętnicze. Do innych przyczyn należą tętniaki i malformacje naczyniowe, skazy krwotoczne, angiopatia skrobiawicza. Ryzyko krwotoku śródmózgowego wzrasta także po zażyciu amfetaminy i kokainy.
Objawy.
Pogorszenie stanu ogólnego następuje nagle, często po dużym wysiłku lub stresie. Zwykle występuje bardzo silny ból głowy, nudności i wymioty. Typowo w ciągu kilku minut dochodzi do utraty przytomności. Rozwija się stan śpiączkowy. Zwykle występuje porażenie połowicze, opadanie kącika ust po stronie porażonej (objaw fajki), mogą występować objawy oponowe. Krwotok móżdżku zwiększa ryzyko wklinowania.
Małe udary krwotoczne, przebiegające z niewielkimi zaburzeniami świadomości, może cechować zależnie od umiejscowienia:
Udar niedokrwienny.
Spowodowany gwałtownym zatrzymaniem dopływu krwi do mózgu jako wynik zwężenia lub całkowitego zamknięcia światła naczyń tętniczych. Stanowi 85–90% wszystkich udarów.
Objawy.
Głównymi objawami są przede wszystkim niedowład (lub porażenie) kończyn i twarzy po jednej stronie ciała (niedowład prawo- lub lewostronny) oraz zaburzona mowa – przede wszystkim afazja jeśli towarzyszy niedowładowi prawostronnemu.
Symptomatologia udaru jest uzależniona od lokalizacji ogniska udarowego w mózgu. W starannym badaniu neurologicznym można czasem również spostrzec:
Diagnostyka.
W przypadku udaru mózgu podstawowe znaczenie ma zróżnicowanie pomiędzy udarem niedokrwiennym i krwotocznym. Należy wykonać w tym celu jak najszybciej tomografię komputerową głowy pamiętając, że diagnostyka musi być wykonana niezwłocznie po to, by można było podjąć odpowiednie leczenie („czas to mózg”). Badanie neuroobrazowe wykonuje się nie w celu uwidocznienia strefy niedokrwienia mózgu, gdyż w pierwszych godzinach i tak jest ona niewidoczna, lecz w celu wykluczenia (lub ewentualnie potwierdzenia) krwotoku mózgowego, w którym leczenie różni się zasadniczo od leczenia udaru niedokrwiennego. Tak więc jak najwcześniejsza tomografia komputerowa głowy ma znaczenie decydujące dla rodzaju leczenia, jakiemu chory zostanie poddany.
W razie wątpliwości czasem badaniem rozstrzygającym jest rezonans magnetyczny. Oba badania neuroobrazowe pozwalają z wysoką czułością wykluczyć inne niż udar niedokrwienny przyczyny chorób mózgu – np. guz śródczaszkowy. W krwotoku śródmózgowym czułość CT wynosi blisko 100%, w podpajęczynówkowym około 96% do 12 godzin, około 80% po 12–48 godzinach. W udarze niedokrwiennym czułość badań CT i MR jest podobna i wynosi (dla CT) do 60% w pierwszej dobie i do 100% w pierwszym tygodniu.
Angiografia tętnic domózgowych (szyjnych i kręgowych wraz z ich odgałęzieniami mózgowymi) umożliwia dokładne określenie, która z tętnic jest niedrożna w przypadku udaru niedokrwiennego, co pozwala na ewentualne podjęcie inwazyjnego leczenia wewnątrznaczyniowego (angioplastyka, stentowanie lub usunięcie skrzepu –- mechaniczna trombektomia).
W celu ustalenia ewentualnego źródła materiału zatorowego, stosuje się ultrasonografię (np. tętnic szyjnych), arteriografię i echokardiografię.
Leczenie.
Pierwsza pomoc.
Udar mózgu jest stanem bezpośredniego zagrożenia życia. Bardzo istotny w leczeniu jest czas upływający od wystąpienia objawów i postawienia rozpoznania do wdrożenia leczenia, dlatego osobę, u której podejrzewa się wystąpienie udaru mózgu, należy jak najszybciej przetransportować do szpitala z oddziałem udarowym. Powinno się unikać leczenia i transportu pacjenta z udarem do małych lokalnych ośrodków, które nie są w stanie zapewnić właściwego wczesnego postępowania terapeutycznego. Dyskwalifikujące dla ośrodka są: brak urządzenia diagnostyki obrazowej (tomograf, rezonans), brak zespołu będącego w stanie zastosować leczenie trombolityczne. Optymalną sytuacją jest, gdy pacjent trafi na specjalistyczny "oddział udarowy".
W przypadku podejrzenia udaru mózgu należy zabezpieczyć czynności życiowe i ułożyć chorego w pozycji bezpiecznej, w celu zapobieżenia zapadaniu tkanek miękkich lub zachłyśnięcia wymiocinami. Należy niezwłocznie wezwać zespół pogotowia ratunkowego i monitorować oddech i krążenie.
Leczenie fazy ostrej.
Postępowanie swoiste.
Postępowanie lecznicze jest uzależnione od tego, czy mamy do czynienia z udarem krwotocznym, czy niedokrwiennym. Zależy także od czasu jaki upłynął od pierwszych objawów (a częściowo także od stanu pacjenta i innych dolegliwości).
W każdym etapie leczenia konieczne jest kompleksowa opieka nad chorym, jego obserwacja leczenie wszystkich dysfunkcji. Często pojawia się hipotermia lub hipertermia, występuje spłycenie oddechu i zniesienie odruchów kaszlu, spotyka się zaburzenia elektrolityczne i metaboliczne. Może pojawić się także obrzęk mózgu. Wyrównywanie stanu chorego jest zatem kluczowe dla utrzymania go przy życiu.
Rehabilitacja.
Po przebytym udarze mózgu niezbędna jest następowa rehabilitacja mająca na celu przywrócenie utraconych funkcji. Rehabilitację należy podjąć najszybciej jak to jest możliwe, po ustabilizowaniu stanu pacjenta. Rehabilitacja jest długotrwała i nie zawsze prowadzi do pełnego przywrócenia utraconych funkcji.
Proces rehabilitacji po udarze mózgu można podzielić na 3 etapy:

</doc>
<doc id="101540" url="https://pl.wikipedia.org/wiki?curid=101540" title="Przymus sześciokątny Barca">
Przymus sześciokątny Barca

Przymus sześciokątny Barca (ang. "Barco squeeze") to odmianą przymusu sześciokątnego (podwójnego przymusu trójkolorowego) którą opisał po raz pierwszy Edward T. Barco w magazynie The Bridge World w roku 1935.
 ♠ A 5 4
 ♥ K W 3
 ♦ A W 8
 ♣ A 10 7 2
 ♠ D 10 3 2 ♠ W 9 8
 ♥ 8 4 ♥ 2
 ♦ 10 9 5 3 2 ♦ D 6 4
 ♣ K 8 ♣ W 9 6 5 4 3
 ♠ K 7 6
 ♥ A D 10 9 7 6 5
 ♦ K 7
 ♣ D
Grany jest szlem kierowy z pozycji S po wiście czwórką kier, rozgrywający zagrał kiery pięć razy doprowadzając do następującej końcówki:
 ♠ A 5 4
 ♦ A W 8
 ♣ A 10
 ♠ D 10 3 2 ♠ W 9 8
 ♦ 10 9 5 ♦ D 6 4
 ♣ K ♣ W 9
 ♠ K 7 6
 ♥ 7 6
 ♦ K 7
 ♣ D
S gra teraz szóstkę kier, W i N wyrzucają po małym piku, a gracz E jest w przymusie - zrzucenie karty w kolorze młodszym od razu wyrabia lewę rozgrywającemu, musi więc odrzucić małego pika. Rozgrywający gra teraz ostatniego atuta i w przymusie staje obrońca W - zrzucenie pika pozwala na wzięcie przez rozgrywającego trzech lew w tym kolorze, zrzucenie króla trefl daje możliwość odegrania damy trefl, a pozbycie się kara umożliwia rozgrywającemu zaimpasowanie damy u obrońcy E.

</doc>
<doc id="101542" url="https://pl.wikipedia.org/wiki?curid=101542" title="František Tomášek">
František Tomášek

František Tomášek (ur. 30 czerwca 1899 w Studénce na Morawach, zm. 4 sierpnia 1992 w Pradze) – czeski duchowny rzymskokatolicki, kardynał, 34. arcybiskup metropolita Pragi.
Życiorys.
Urodził się jako drugie z sześciorga rodzeństwa. Uczęszczał do liceum w Ołomuńcu. Pod koniec I wojny światowej służył w armii. Po zakończeniu nauki szkolnej wstąpił do seminarium duchownego.
Kapłaństwo.
5 lipca 1922 przyjął święcenia kapłańskie z rąk arcybiskupa ołomunieckiego Antonina Stojana. 12 października 1949 mianowano go biskupem pomocniczym w Ołomuńcu, sakrę biskupią przyjął dzień później w tajemnicy wobec groźby prześladowań. Od 22 lipca 1951 do 28 maja 1954 był internowany w komunistycznym obozie w miejscowości Želiv.
W latach 1962–1965 jako jedyny biskup z Czechosłowacji uczestniczył w obradach Soboru Watykańskiego II. 18 lutego 1965 został mianowany apostolskim administratorem archidiecezji praskiej, po wyjeździe z Czechosłowacji abp Josefa Berana. Zabiegał o rehabilitację swojego poprzednika przez władze komunistyczne.
W dniu 24 maja 1976 papież Paweł VI mianował go kardynałem "in pectore". Nominację tę ogłoszono 27 czerwca 1977, nadając mu tytuł prezbitera Ss. Vitale, Valeria, Gervasio e Protasio. 30 grudnia 1977 mianowany 34. arcybiskupem Pragi. 27 marca 1991 papież Jan Paweł II przyjął jego rezygnację z posługi biskupiej. Był wówczas najstarszym urzędującym kardynałem świata, miał 92 lata.
11 stycznia 1990 wezwał naród do pojednania z Niemcami. W liście do biskupów niemieckich nazwał wypędzenie Niemców „bezprawnym i nieludzkim czynem”.
Wobec opozycji lat 70. i 80..
Początkowo był ostrożny wobec Karty 77 i podpisał wymuszony przez władze list dystansujący się od tej inicjatywy. W latach 80. zbliżył się do niezależnych środowisk katolickich. Jego doradcami zostali m.in. Oto Mádr, Josef Zvěřina, Tomáš Halík. Pod ich wpływem mocniej wsparł inicjatywy antykomunistyczne. W styczniu 1988 wsparł zbiórkę podpisów pod petycją do władz, w której domagano się poszanowania swobód religijnych, organizowaną przez Augustina Navratila. Tego ostatniego wspierał publicznie po jego uwięzieniu i skazaniu we wrześniu 1988. Sama petycja zgromadziła 600 tys. podpisów.
3 marca 1988 przyjął delegację Karty 77 i okazywał jej konsekwentnie swoje poparcie. W latach 1988–1989 wielokrotnie publicznie potępiał represje, które spotykały uczestników niezależnych demonstracji, także tych nie związanych wprost z Kościołem katolickim, m.in. 25 marca 1988, 21 sierpnia 1989. Poparł uczestników Aksamitnej Rewolucji.

</doc>
<doc id="101543" url="https://pl.wikipedia.org/wiki?curid=101543" title="Frantisek Tomasek">
Frantisek Tomasek



</doc>
<doc id="101544" url="https://pl.wikipedia.org/wiki?curid=101544" title="Saloniki">
Saloniki

Saloniki (, "Tesaloniki" ), hist. "Tesalonika" (, "Thessaloníkē", , , w kontekście ) – miasto w północnej Grecji, nad Zatoką Salonicką (Morze Egejskie). Drugie co do wielkości (po Atenach) miasto Grecji. Siedziba administracji zdecentralizowanej Macedonia-Tracja, regionu Macedonia Środkowa, jednostki regionalnej Saloniki i gminy Saloniki. W 2011 Saloniki liczyły 315 196 mieszkańców, a cały zespół miejski około 790 tys. mieszkańców.
Saloniki to ośrodek administracyjny największego greckiego regionu Macedonia, nieoficjalnie, przez Greków nazywany współstolicą lub stolicą Macedonii (greckiej). Prężne i z tradycjami centrum naukowo-akademickie, miejsce licznych kongresów i wystaw międzynarodowych, węzeł transbałkańskich autostrad.
Do początków XX wieku Saloniki były wielonarodowościową metropolią, gdzie koegzystowały ze sobą liczne ludy tej części Śródziemnomorza. W początkach XX wieku najliczniejsi byli tu starozakonni żydzi, następnie muzułmanie, potocznie - acz zwykle nieściśle - określani ówcześnie jako Turcy, ludność greckoprawosławna (Grecy i Arumuni), Słowianie bałkańscy (Macedończycy i Bułgarzy), Ormianie i także wiele mniejszych.
Pretensje do Salonik i terenów aż po Olimp wysuwali politycy Bułgarii i Macedonii Północnej. Od 1992 do 2019 roku trwał konflikt grecko-macedoński dotyczący formy nazwy północnego sąsiada Grecji oraz interpretacji historii. Zarówno Macedończycy-Słowianie, jak i Macedończycy-Grecy uważają się bowiem za spadkobierców starożytnej Macedonii.
Nazwa.
Prawidłowa polska nazwa to Saloniki z gr. η Θεσσαλονίκη (Tesaloniki). W języku greckim "Θεσσαλονίκη" to liczba pojedyncza, rodzaju żeńskiego, od imienia księżniczki Tessaloniki. Wymową starożytną było Thessalonike.
Egnatia to rzymska nazwa miasta, garnizonu i mieszczącego się tu sztabu dla wschodniej części imperium. Nazwa miasta "Egnatia" do dziś chętnie używane jest w Grecji, w nazewnictwie poważnych przedsięwzięć gospodarczych: publicznych, prywatnych i kapitału mieszanego. Przykładem jest nazwa najdłuższej greckiej autostrady: "Via Egnatia".
W kontekście języka staro-cerkiewno-słowiańskiego używa się nazwy "Sołuń", a świętych Cyryla i Metodego nazywa się też „braćmi sołuńskimi”.
Historia.
Założone ok. 315 p.n.e. przez króla Macedończyków Kassandra i nazwane na cześć jego żony, Tessaloniki, córki Filipa II i przyrodniej siostry Aleksandra Wielkiego. Od 146 p.n.e. miasto należało do państwa rzymskiego, w którym z biegiem czasu stało się jednym z najważniejszych miast. W wyniku nowego podziału administracyjnego, wprowadzonego przez Dioklecjana, Saloniki stały się jedną z czterech stolic cesarstwa, a za panowania jego następcy, Galeriusza ugruntowały pozycję wojskowej stolicy wschodniej części imperium. Przez miasto biegł główny szlak komunikacyjny między Rzymem i jego posiadłościami na Wschodzie ("Via Egnatia"). W mieście powstała jedna z pierwszych gmin chrześcijańskich, do której Święty Paweł skierował dwa ze swoich listów. Miasto było miejscem urodzenia i początkowej działalności Cyryla i Metodego w IX wieku.
Po podziale imperium rzymskiego miasto stało się częścią Bizancjum. W VII wieku odparło oblężenie Słowian. W 904 zostało splądrowane przez Arabów, a w 1185 przez Normanów. W latach 1204–1224 było stolicą łacińskiego Królestwa Tesaloniki, podbite przez władcę Epiru w latach 1227–1242 było stolicą efemerycznego Cesarstwa Tesaloniki. Od 1246 ponownie we władaniu cesarzy bizantyjskich (wpierw cesarzy Nicei). W 1387 zdobyte przez Turków, odzyskane przez Bizancjum w 1405, w 1423 sprzedane Wenecji. W 1430 po krwawym oblężeniu ostatecznie zdobyte przez Turków, przez następnych pięć stuleci wchodziło w skład Imperium Osmańskiego. Przez prawie cały okres swej historii stanowiło metropolię znacznie przekraczającą swym przyciąganiem dzisiejsze granice państwowe. Na początku XX wieku miasto było głównym ośrodkiem działań Młodych Turków, w Salonikach urodził się Mustafa Kemal Atatürk. Podczas wojen bałkańskich zajęte przez Grecję 8 listopada 1912, choć wojska bułgarskie, tocząc zacięte walki, również dotarły w pobliże Salonik.
Z dokumentacji wynika, że w 1913 roku Saloniki zamieszkiwało 157 889 osób, z czego 61 439 Żydów, 45 889 Muzułmanów, 39 956 wiernych kościoła greckiego, 6263 wiernych kościoła bułgarskiego, 2721 Cyganów, 1621 osób innych narodowości lub wyznań.
W 1915 podczas I wojny światowej w mieście wylądowała armia Ententy, która następnie rozpoczęła próby natarcia przeciwko Bułgarii. Przełamanie obrony państw centralnych udało się dopiero w 1918, po latach bezowocnych walk. W 1917 miasto zniszczył pożar. Wybuchł przypadkowo i strawił przede wszystkim dzielnice zamieszkiwane przez ludność żydowską, czyniąc bezdomnymi znacznie ponad 50 tysięcy ich mieszkańców. Odbudowano je na nowoczesnym planie europejskim, w dużej mierze niszcząc historyczny wygląd Salonik. Pożar zapoczątkował emigrację licznych rodzin żydowskich do Palestyny.
29 września 1918 roku w Salonikach podpisano rozejm salonicki.
W wyniku wymiany ludności między Grecją i Turcją po 1922 roku, do miasta napłynęły masy greckich uchodźców z centralnej i wschodniej części obecnej Turcji. Ludność muzułmańską przesiedlono z Salonik do Turcji. Niektóre przesiedlenia przybierały brutalny charakter. Według dokumentacji strony greckiej miało miejsce m.in. ludobójstwo Greków Pontyjskich, w prowincji Trapezunt, analogiczne z rzeziami Ormian. Do Salonik przybyła schronić się też część greckiej i ormiańskiej ludności ocalałej ze spalonej przez Turków Smyrny (miasta na wschodnim wybrzeżu Morza Egejskiego). Ze Smyrny przeniosła się do Salonik część ludności żydowskiej, choć dzielnica żydowska nie ucierpiała wskutek tzw. wielkiego pożaru i masakry chrześcijan. W latach 1923–1930 znaczną część ludności słowiańskiej stopniowo wysiedlano, głównie do Bułgarii, jednocześnie przyjmując bułgarskich Greków. Pozostała tu, na swe życzenie, ta ludność słowiańskojęzyczna, którą urzędowo uznano za przymusowo zeslawizowanych Greków. W konsekwencji, obligatoryjnie zmieniono zapis ich nazwisk, z powrotem na brzmienie greckie, zhellenizowano również szkolnictwo.
W latach 1941–1944 miasto, dawniej nazywane przez Żydów „Drugą Jerozolimą”, znalazło się pod okupacją niemiecką. Wymordowano wtedy prawie 60 tys. salonickich Żydów (97% społeczności żydowskiej miasta).
W okresie okupacji niemieckiej Grecja i sąsiednia Jugosławia wyróżniały się prężnym ruchem oporu. W Salonikach jego bohaterem został sportowiec i konspirator Jerzy Iwanow-Szajnowicz. Istnieje o nim m.in. książka i film "Agent nr 1". Największa do niedawna hala sportowa Salonik nazwana została Ivanofo. Iwanow jest bohaterem tak dla polskiego, jak i greckiego narodu.
Klimat.
Położone nad morzem miasto leży w strefie klimatu śródziemnomorskiego Średnia rocznych opadów wynosi 410 mm. Opady śniegu są sporadyczne. Przez większą część lata temperatury są tu przeciętnie o 2 stopnie niższe, niż w Atenach. Jednak tereny Grecji położone bezpośrednio na Północ od Salonik leżą już w strefie przejściowej, z cechami klimatu śródziemnomorskiego i kontynentalnego, z dużymi opadami śniegu. Rokrocznie funkcjonują tam kurorty narciarskie.
Budowle.
Biała Wieża (gr. Λευκός Πύργος, "Lefkos Pirgos") została wybudowana przy nabrzeżu przez osmańskiego sułtana Sulejmana Wspaniałego, uważana jest powszechnie za symbol miasta. Dawniej należała do fortyfikacji otaczających Saloniki. Jej szczyt służy za dogodny punkt widokowy na miasto. W pobliżu znajduje się pomnik Aleksandra Wielkiego.
Przy ulicy Dimitriosa Gunarisa znajdują się Łuk i Mauzoleum Galeriusza, znane jako Kamara i Rotunda. Łuk (zachowały się tylko jego resztki) postawiono między 298 a 299 r. n.e. dla uczczenia zwycięstwa tetrarchy Galeriusza nad sasanidzkimi Persami i zajęcia ich stolicy Ktezyfonu w 298 roku. Był wykonany z czerwonego kamienia i bogato zdobiony. Mauzoleum, w którym miał być pochowany cesarz Galeriusz, wybudowano ok. 304 roku. W późniejszych czasach zostało zamienione na kościół św. Jerzego.
Bazylika św. Dymitra (V – VII w.) jest najważniejszą świątynią miasta, a sam święty – jego patronem. Zabytek jest położony powyżej pozostałości po agorze i rzymskim forum. Znajduje się w nim muzeum; posiada 3 boczne kaplice, a także zespół podziemnych katakumb z celą, w której więziono świętego.
W Salonikach zachowały się też bizantyńskie obwarowania, m.in. cytadela Heptapyrgion (gr. "Siedmiowieżowa"), tureckie meczety, bizantyńskie świątynie: Panagia Acheiropoietos (V w.), Hosios Dawid (V-VI w.), Panagia Chalkeon (XI w.), św. Pantelejmona (XII w.), Proroka Eliasza (XIII w.), św. Katarzyny (XIII w.), św. Mikołaja (XIII-XIV w.), Apostołów (XIV w.) oraz monaster Wlatadon (XIV w.).
Sport.
W mieście funkcjonuje wiele klubów sportowych, w tym odnoszące sukcesy na arenach europejskich. Najbardziej znane kluby piłkarskie: Aris FC, Iraklis i PAOK FC. PAOK BC to także znany klub koszykarski, a drużyna Iraklisa odnosi sukcesy również w piłce siatkowej.

</doc>
<doc id="101548" url="https://pl.wikipedia.org/wiki?curid=101548" title="Komputer przemysłowy">
Komputer przemysłowy

Komputer przemysłowy – komputer przeznaczony do działania w warunkach przemysłowych
(np. w halach fabrycznych). Charakteryzuje się większą odpornością na warunki zewnętrzne i zwiększonym poziomem niezawodności działania.
Rodzaje komputerów przemysłowych.
Komputery przemysłowe produkowane są w różnych wariantach i opcjach dostosowanych do indywidualnych potrzeb branży. Wyróżniamy między innymi: 
Komputery jednopłytkowe SBC (Single Board Computer).
Komputer jednopłytkowy (SBC) to kompletny, funkcjonalny komputer, w którym na jednej drukowanej płycie głównej znajduje się mikroprocesor (-y), pamięć RAM, wejście / wyjście (I / O). Komputery jednopłytkowe w przemyśle stosowane są głównie do zabudowy. Pełnią funkcję wbudowanych kontrolerów komputerowych i służą do sterowania m.in. automatyką fabryczną czy terminalami POS. 
Komputery modułowe (COM – Computer On Module).
Modułowe komputery są funkcjonalnymi komputerami jednopłytkowymi przeznaczonymi do wbudowania i integracji z aplikacjami przemysłowymi. Komputery modułowe mogą być dowolnie konfigurowane pod potrzeby konkretnego rozwiązania. W razie potrzeby możliwa jest ich rozbudowa i unowocześnienie.
Komputery panelowe i komputery All-in-One.
Komputery panelowe i komputery All-in-One składają się z komputera przemysłowego oraz wytrzymałego odpornego na wilgoć, kurz i piach wielkoformatowego dotykowego panelu LCD.
Komputery panelowe montowane są zazwyczaj w obudowie lub na drzwiach szafy sterowniczej. Komputery All-in-One montowane są na ścianach, wysięgnikach, w pobliżu stacji roboczej lub w pulpicie operatorskim.
Komputery przemysłowe do pracy w strefach EX 
W grupie komputerów przemysłowych znajdują się również specjalne komputery, które projektowane są do pracy w strefach zagrożonych wybuchem (tzw. strefach EX).
Urządzenia elektroniczne pracujące w pomieszczeniach z materiałami łatwopalnymi, muszą spełniać rygorystyczne normy konstrukcyjne, które minimalizują ryzyko pojawienie się iskrzenia czy nagrzewania powierzchni. Komputery przemysłowe do strefy EX przechodzą rozbudowany proces certyfikacji. W krajach UE powinny posiadać certyfikat ATEX (fr. „ATmosphère EXplosive”). Standardem globalnym dla tego typu urządzeń jest międzynarodowym IECEx.
Zastosowania.
Rynkiem dla takich komputerów są głównie zakłady przemysłowe, chociaż można je stosować także jako komputery wbudowane. Zasadniczym celem ich wykorzystania jest kontrola i sterowanie procesami przemysłowymi. Jednak architektura logiczna takiego komputera może być w pełni kompatybilna z komputerami osobistymi klasy PC. Dzięki temu może to być sprzęt do specyficznych zastosowań i jednocześnie dobrze udokumentowany, i powszechnie znany.
Architektura.
W komputerach przemysłowych nie trzeba stosować pamięci masowych o dużych gabarytach, gdyż zazwyczaj wyposażone są w pamięć typu Flash w której umieszcza się system operacyjny i potrzebne aplikacje. Zintegrowana karta sieciowa pozwala na łatwe łączenie takich komputerów w system rozproszony terytorialnie, co może być istotne w dużych zakładach przemysłowych. Często wprost do płyty głównej można przyłączyć wyświetlacz LCD, co pozwala wykorzystać ten komputer do wizualizacji procesu przemysłowego bezpośrednio na hali produkcyjnej. W powszechnie wykorzystywanym standardzie przemysłowym PC-104 produkowanych jest wiele typów kart, takich jak na przykład: modemy telefoniczne, modemy GSM, odbiorniki GPS, karty pomiarowe. Każdy komputer przemysłowy dysponuje jakimś interfejsem transmisji szeregowej, którym może porozumiewać się z urządzeniami dokonującymi bezpośredniego działania na linii produkcyjnej. Najpowszechniejsze to RS-485 i RS-232, coraz silniejszą pozycję mają FireWire i USB. Wciąż nie bez znaczenia pozostaje również port równoległy.
Wady.
Istnieją także pewne niedogodności w używaniu komputerów tego typu, związane z jego budową. Taki komputer to w zasadzie "goła" płytka. Chociaż może pracować w trudnym środowisku, jednak w tej postaci jest nieodporna na uszkodzenia mechaniczne. Pomimo że procesor i chipset skryte są pod radiatorem, pozostałe elementy elektroniczne a także złącza mogą łatwo ulec uszkodzeniu. Dlatego takie komputery umieszcza się w specjalnych obudowach. Obudowy te są gotowe do łączenia w formę szafek, lub do przymocowania na ścianie. Zwykle wyposażone są w silne i wytrzymałe wentylatory chłodzące komputer i przyłączone do niego przez PC-104 karty oraz w zasilacz. 
Druga niedogodność wiąże się z przewodami, kablami i taśmami przyłączanymi do płyty głównej. Komputer jest mały i w sytuacji podłączenia do niego wielu urządzeń peryferyjnych, szybko na niewielkiej przestrzeni powstaje plątanina przewodów. Sprawa komplikuje się jeszcze bardziej, gdy przez PC-104 podłączone zostaną na przykład odbiornik GPS (przewód do anteny), modem (przewód do sieci telefonicznej), karta pomiarowa (kilkanaście a nawet kilkadziesiąt cienkich przewodów, lub jedna taśma) i karta multipleksera.
Upakowanie w pełni sprawnego komputera w tak niewielkiej przestrzeni odbywa się kosztem jego wydajności. Najwyraźniej objawia się to w czasie transmisji po magistrali danych. Karta graficzna zintegrowana z chipsetem nie ma własnej pamięci a wykorzystuje zasoby pamięci RAM komputera, tym samym ograniczając je. Aby zaoszczędzić miejsce, producenci rezygnują z coraz mniej potrzebnego złącza dla stacji dysków.
Trudności te rekompensuje fakt, że raz uruchomiony sprzęt tego typu działa niezawodnie przez długi czas, nawet w ciężkich warunkach środowiskowych.
System operacyjny i aplikacje.
Komputer przemysłowy, dzięki wybraniu procesora o architekturze IA-32, często jest kompatybilny ze zwykłym komputerem osobistym PC. Dlatego można stosować na nim popularne systemy operacyjne takie jak GNU/Linux, Microsoft Windows. Ze względu na zastosowanie w kontrolowaniu procesów, zwykle uruchamiane są na nich systemy operacyjne czasu rzeczywistego takie jak QNX, RTLinux lub Windows CE. Niektórzy producenci dostarczają całościowe rozwiązanie - sprzęt razem z kompatybilnym systemem operacyjnym - na przykład VxWorks.
Niektóre komputery przemysłowe nie mają tak rozbudowanych możliwości podłączenia peryferiów, jak opisane wyżej. Wówczas zbliżają się w architekturze do komputerów wbudowanych. W tym przypadku aplikacje i system operacyjny wgrywane są przez łącze do pamięci komputera przemysłowego z komputera, który jest jego "gospodarzem", na którym oprogramowanie jest tworzone.
Przykładowa charakterystyka.
Cechy charakterystyczne komputerów przemysłowych z danymi przykładowego modelu:

</doc>
<doc id="101551" url="https://pl.wikipedia.org/wiki?curid=101551" title="Nadzieja matematyczna">
Nadzieja matematyczna



</doc>
<doc id="101556" url="https://pl.wikipedia.org/wiki?curid=101556" title="Tyrol (kraina historyczna)">
Tyrol (kraina historyczna)



</doc>
<doc id="101557" url="https://pl.wikipedia.org/wiki?curid=101557" title="Mansfield Smith-Cumming">
Mansfield Smith-Cumming

Mansfield Smith-Cumming (ur. 1 kwietnia 1859, zm. 14 czerwca 1923) – sir, kontradmirał, pierwszy szef brytyjskiej Tajnej Służby Wywiadowczej MI6 (oznaczanej wówczas kryptonimem "MI1c"). 
Ukończył Britannia Royal Naval College w Dartmouth, w południowej Anglii. Następnie służył na HMS "Bellerophon", w 1882 brał udział w kampanii egipskiej, za co został wysoko odznaczony. Z powodu złego stanu zdrowia w 1885 został zwolniony z Marynarki Wojennej i ożenił się z bardzo zamożną kobietą, May Cumming (stąd nazwisko Smith-Cumming).
Pracę w wywiadzie rozpoczął w listopadzie 1892.

</doc>
<doc id="101558" url="https://pl.wikipedia.org/wiki?curid=101558" title="Tyrol (kraj związkowy)">
Tyrol (kraj związkowy)

Tyrol (niem. "Tirol", wł. "Tirolo") – kraj związkowy w zachodniej Austrii. Graniczy z Włochami, Szwajcarią, krajem związkowym Vorarlberg, Niemcami, krajami związkowymi Salzburg i Karyntia. Jest częścią regionu geograficznego i historycznego Tyrol. Stolicą kraju związkowego jest miasto statutarne Innsbruck.
Podział administracyjny.
Tyrol składa się z jednego miasta statutarnego ("Statutarstadt") oraz ośmiu powiatów ("Bezirk"). W skład powiatów wchodzi 279 gmin, w tym jedenaście gmin miejskich ("Stadt") oraz 21 gmin targowych ("Marktgemeinde")
Turystyka.
Turystyka jest bardzo ważnym sektorem gospodarki Tyrolu. Stanowi średnio 18% produktu regionalnego brutto. Tyrolska turystyka stanowi miejsca pracy dla 71 000 osób.
Znajduje się tu ponad 15 000 km pieszych szlaków. Najsłynniejszy jest Orli Szlak ("Adlerweg") – szlak dalekobieżny, który ma aż 1480 km długości i biegnie przez cały kraj związkowy. Został otwarty w 2005 roku w formie 126 etapów i kilku tras alternatywnych. W 2015 nastąpiła zmiana i obecnie są tylko dwie trasy: jedna z tras prowadzi w 24 jednodniowych etapach przez góry Tyrolu Północnego, druga w 9 etapach przemierza grupy górskie Glocknergruppe i Venedigergruppe w Tyrolu Wschodnim.
W sezonie turystycznym 2012/2013 Tyrol odwiedziło 10 203 166 gości. Prawie połowa turystów pochodziła z Niemiec (51%). Ponadto wielu turystów przyjechało z Holandii (10,4%), z Austrii (8,6%), ze Szwajcarii (5,7%), z Wielkiej Brytanii (3,7%) i z Belgii (3,4%). 486 290 gości (4,76%) pochodziło z Polski. Zimą przybywa więcej turystów niż latem. W sezonie turystycznym 2012/13 na sezon zimowy przypadło 58% noclegów, a tylko 42% noclegów w sezonie letnim.

</doc>
<doc id="101559" url="https://pl.wikipedia.org/wiki?curid=101559" title="Tyrol (region)">
Tyrol (region)

 
Tyrol (niem. "Tirol", wł. "Tirolo") – region geograficzny, historyczny i etnograficzny w północnych Włoszech i w zachodniej Austrii, graniczący z Niemcami i Szwajcarią. Rozciąga się w Alpach Wschodnich, w dolinie górnego Innu, górnej Adygi i górnej Drawy. Główny region turystyczny Austrii. Liczne uzdrowiska, ośrodki wypoczynkowe i sportów zimowych. Rozwinięte energetyka wodna i przemysł drzewny.
Historyczny Tyrol dzieli się na: 
Dwie pierwsze części znajdują się obecnie w granicach Austrii, jako jej kraj związkowy Tyrol. Dwie ostatnie stanowią natomiast część Włoch, jako region autonomiczny Trydent-Górna Adyga.
Główne miasta i ośrodki kulturalne Tyrolu to: Innsbruck i Kufstein w Północnym Tyrolu, Bolzano/Bozen, Merano/Meran i Bressanone/Brixen w Południowym Tyrolu, Lienz we Wschodnim Tyrolu oraz Trydent w regionie trydenckim.
Nazwa regionu pochodzi od średniowiecznego zamku "Tirol", położonego w pobliżu Meranu w Południowym Tyrolu.
Historia.
W latach 16–15 p.n.e. tereny późniejszego Tyrolu zajęli Rzymianie, dzieląc je między prowincje Recja i Noricum na północy oraz Italię na południu. W VI wieku powstało longobardzkie Księstwo Trydentu, które objęło m.in. południowy fragment Tyrolu z rejonem miast Merano i Bolzano, a północna część weszła w skład Księstwa Bawarii.
Od średniowiecza obszar poddany został germanizacji, głównie przez Bawarów. W 1027 roku cesarz Świętego Cesarstwa Rzymskiego Konrad II udzielił biskupom Trydentu i Bressanone przywileju sprawowania w swych diecezjach także władzy świeckiej. Z czasem zaczęły rosnąć wpływy Hrabstwa Tyrolu, powstałego ok. 1100 r. - z ośrodkiem w zamku Tirol pod Merano. Hrabstwo wzmacniało się okrawając władzę świecką biskupów, a wzmocnione tymi zwycięstwami uzyskało w 1180 r. niezależność od Księstwa Bawarii.
W połowie XIII wieku przeszło w ręce hrabiów Gorycji w związku z wygaśnięciem miejscowej dynastii, a od 1363 r. było w posiadaniu Habsburgów. Państwa biskupie zsekularyzowano w 1803 roku. Od 1805 r. w składzie Królestwo Bawarii, w 1810 r. część terytorium Tyrolu oddano Królestwu Włoch jako departament Górna Adyga, a część włączono do Prowincji Iliryjskich.
W 1814 r. ponownie włączony do Austrii jako kraj koronny ze stolicą w Innsbrucku. Po wybuchu I wojny światowej Włochy zaczęły sondować możliwość koncesji terytorialnych ze strony Austro-Węgier, zarówno z Austro-Węgrami, jak i państwami Ententy. 10 maja 1915 roku wyrazili jedynie gotowość przekazania Trydentu, zmianę granicy na Soczy oraz powołanie włoskiego uniwersytetu w Trieście, jednak już 26 kwietnia 1915 roku Włochy zawarły układ z Ententą gwarantujący im większe zdobycze terytorialne niż terytoria, które gotowi byli oddać Austriacy. Na mocy układu pokojowego z St. Germain (1919) Południowy Tyrol i region trydencki przyłączono do Włoch.
Dojście Mussoliniego do władzy spowodowało przymusową italianizację Południowego Tyrolu (zakaz używania języka niemieckiego, przymusowe przesiedlenia i inne szykany stosowane w odniesieniu do rdzennej ludności). Polityka narodowościowa kontynuowana początkowo przez władze włoskie po II wojnie światowej spowodowała czynny opór miejscowej ludności i związane z tym represje władz. Sytuacja w Południowym Tyrolu przez wiele lat stanowiła przedmiot sporu włosko-austriackiego.
W latach 1946 i 1969 podpisano porozumienia regulujące uprawnienia kulturalne ludności niemieckojęzycznej. W ich wyniku parlament włoski zatwierdził „Statut Autonomiczny Prowincji Bozen” zwany też „Pakietem”, w którym zagwarantowano zrównanie praw języka włoskiego i niemieckiego, dwujęzyczność napisów w miejscach publicznych, nauczanie w języku niemieckim w szkołach, możliwość tworzenia niemieckojęzycznych instytucji kulturalnych.
Geografia.
Tyrol jest krainą wybitnie górzystą, obejmującą kilka łańcuchów w obrębie Alp: Wysokie Taury, Alpy Zillertalskie, "Tuxer Hauptkamm", Stubaier Alpen ("Stubaier Alpen"), Alpy Ötztalskie, Alpy Retyckie, "Ferwall", Alpy Lechtalskie, "Karwendel", Alpy Kitzbühelskie, Alpy Bawarskie, Alpy Algawskie. "Wilder Kaiser", "Rieserferner", Dolomity. Łańcuchy górskie rozcięte są głęboko wrzynającymi się dolinami. Najwyższy szczyt Tyrolu to Ortler (Ortles) (3905 m n.p.m.) w Alpach Retyckich.
Pod względem geologicznym środkową część Tyrolu budują krystaliczne Alpy Centralne, zbudowane z gnejsów, łupków krystalicznych i nielicznych granitoidów, fragmentarycznie pokrytych autochtonicznymi skałami osadowymi (gł. wapienie). Na północ od nich znajdują się osadowe Południowe Alpy Wapienne, zbudowane ze skał węglanowych, głównie wapieni triasowych. Alpy Wapienne mają budowę płaszczowinową, z licznymi nasunięciami o charakterze regionalnym. Płaszczowiny te wchodzą w skład tzw. jednostek austryjskich, zbudowanych ze skał triasu, jury i kredy, sfałdowanych w późnej kredzie.
Wyraźną granicę między Alpami Centralnymi i Alpami Wapiennymi tworzy potężny, regionalny, równoleżnikowo położony uskok Salzach-Aniza. Masy skalne znajdujące się po południowej stronie uskoku wydźwignięte zostały kilka kilometrów w górę, a następnie poddane intensywnej erozji. Spowodowało to odsłonięcie pierwotnie głęboko położonych starych skał metamorficznych (głównie gnejsy i łupki krystaliczne), z których zbudowane są poszczególne grupy górskie wchodzące w skład Alp Centralnych.
Południowe obrzeżenie Tyrolu zbudowane jest ze skał dolomitowych, tworzących Dolomity na które składają się odmienne krajobrazowo od innych części Alp olbrzymie gniazda skalne ze strzelistymi skalnymi iglicami i kilkusetmetrowymi pionowymi ścianami. Krajobraz Tyrolu jest typowy dla wysokogórskiej formacji alpejskiej z dużymi różnicami poziomów, wysokimi, ostro zarysowanymi szczytami, i głęboko wciętymi dolinami. W najwyższych partiach gór lodowce (największe w Alpach Ötztalskich) oraz wysokie, częściowo pokryte lodem ściany skalne.
Obecna, wysokogórska rzeźba gór Tyrolu ukształtowana została ostatecznie przez intensywną działalność lodowców, która trwa do dnia dzisiejszego. W rezultacie ich aktywności wytworzyły się doliny U-kształtne, progi dolinowe, oraz liczne moreny boczne, denne i czołowe, które spotkać można w wielu dolinach alpejskich.
Tyrol posiada znaczne zasoby wodne. Wykorzystywane są one w celach hydroenergetycznych. Liczne zapory wodne. Jest najważniejszym regionem Austrii.
Ludność.
Tyrol zamieszkuje około półtora miliona stałych mieszkańców. Pod względem narodowościowym ludność Tyrolu jest mieszana. Północny i Wschodni Tyrol zamieszkują wyłącznie Tyrolczycy, mówiący tyrolskim dialektem języka niemieckiego. Południowy skraj Tyrolu - region trydencki zamieszkują w zdecydowanej większości Włosi (nieco ponad 90% ludności), z wyjątkiem kilku niemieckojęzycznych i ladyńskich enklaw.
Sytuacja narodowościowa jest najbardziej skomplikowana w Południowym Tyrolu. Tutaj największą grupą narodowościową są Tyrolczycy, jednak z północy na południe wzrasta odsetek Włochów. Mieszka tu wreszcie niewielka (ok. 30 tys. osób) grupa Ladynów, posługujących się językiem ladyńskim należącym do grupy języków retoromańskich.
Ludność w zdecydowanej większości jest wyznania rzymskokatolickiego. Pod względem kościelnym Tyrol podzielony jest na diecezje: Innsbruck i Bozen-Brixen. Odrębna diecezja dla prowincji Trentino ma siedzibę w Trydencie.
Gospodarka.
Tereny Tyrolu są znakomite do uprawiania turystyki górskiej i alpinizmu oraz sportów zimowych. W konsekwencji najważniejszą gałęzią gospodarki jest obsługa turystyki, zarówno letniej jak i zimowej. W każdej alpejskiej dolinie, niemal w każdej wiosce znajdują się hotele, pensjonaty i kwatery prywatne oferujące wysoki standard usług.
Wędrówki po górach ułatwiają liczne wysokogórskie schroniska. Zimą czynnych jest kilkadziesiąt ośrodków narciarskich, z których najbardziej znane są: Zillertal, Stubaital, Sölden, Kitzbühel, Brixental, St.Anton-Arlberg, Schnaalstal, Innersulden, Kronplatz, Alta Badia, Val Ghërdina/Val Gardena/Grödnertal. Największe z nich oferuja kilkaset kilometrów specjalnie przygotowanych tras zjazdowych o różnych stopniach trudności; obsługiwane są one przez kilkadziesiąt kolejek i wyciągów narciarskich.
Ważną dziedziną gospodarki jest energetyka oparta na znakomitych warunkach hydroenergetycznych.
Górnictwo na terenie Tyrolu, niegdyś bardzo rozwinięte, posiada obecnie charakter jedynie historyczny. Kopalnie srebra (Schwaz), miedzi (Kasern) oraz soli (Hall in Tirol) są od dawna zamknięte. W niektórych z nich urządzono muzea górnicze.
Kamieniołomy marmuru w okolicach Laas (Płd. Tyrol) dostarczają znakomitego materiału służącego do celów dekoracyjnych. Ze względu na minimalną ilość skaz, pęknięć i przeławicowień marmur z Laas stanowi świetny materiał rzeźbiarski.
W Innsbrucku, największym mieście Tyrolu, rozwinął się przemysł włókienniczy i spożywczy. Na południowych przedmieściach Bozen znajdują się duże zakłady hutnicze "Accai Bolzano", w których ze względów ekologicznych zastosowano piece elektryczne. Ponadto przemysł drzewny (liczne tartaki i zakłady przeróbki drewna), piwowarski (Meran) oraz spożywczy.
Ze względu na niekorzystne warunki naturalne rolnictwo jest w Tyrolu słabo rozwinięte. W nisko położonych dolinach uprawia się pszenicę i ziemniaki. Ważną rolę odgrywa ogrodnictwo i sadownictwo, zwłaszcza uprawa jabłoni w dolinie Winschgau. W Południowym Tyrolu, na nasłonecznionych stokach uprawa winorośli. Wysokiej jakości wina tyrolskie produkowane są w okolicach miasteczka Kaltern, a także w rejonie Meranu.
Oświata i kultura.
W Innsbrucku i Bozen mają swoją siedzibę liczne instytucje kulturalne oraz dwa uniwersytety: Uniwersytet w Innsbrucku ("Universität Innsbruck") z niemieckim językiem wykładowym oraz Wolny Uniwersytet w Bozen ("Freie Universität Bozen") z językami wykładowymi niemieckim i włoskim. Głównym ośrodkiem badań nad językiem ladyńskim oraz kulturą Ladynów jest Institut Ladin Micurá de Rü w miejscowości San Martin (Alta Badia).
Tyrol charakteryzuje się wysokim poziomem kultury muzycznej. W Innsbrucku działa orkiestra symfoniczna. Ponadto niemal każda gmina posiada co najmniej kilkunastoosobową orkiestrę amatorską. Niektóre z nich reprezentują całkiem przyzwoity poziom muzyczny i wykonują często zarówno tyrolską muzykę ludową jak i popularne utwory muzyki poważnej.
Tyrol, mimo podobieństw do Bawarii oraz pozostałych części Austrii, charakteryzuje się pewną odrębnością kulturową. Charakterystyczne tyrolskie ubiory noszone są przez niektórych jego mieszkańców nawet na co dzień. Tradycyjna tyrolska muzyka ludowa z charakterystycznym jodłowaniem jest tu nadal bardzo żywa.

</doc>
<doc id="101561" url="https://pl.wikipedia.org/wiki?curid=101561" title="Przymus Schroedera">
Przymus Schroedera

Przymus Schroedera (ang. "Schroeder squeeze") jest odmianą bezredukcyjnego przymusu atutowego, został po raz pierwszy opisany przez niemieckiego brydżystę Dirka Schroedera.
 ♠ A K 9 3
 ♥ 8 6 4 3
 ♦ D
 ♣ 8 5 4 2
 ♠ D 10 8 5 ♠ -
 ♥ 7 2 ♥ K W 9 5
 ♦ 10 8 7 3 ♦ A K 9 4
 ♣ K D 3 ♣ A W 10 9 6
 ♠ W 7 6 4 2
 ♥ A D 10
 ♦ W 6 5 2
 ♣ 7
Kontrakt to 3♠ z kontrą grany z pozycji S po wiście królem trefl i damą trefl. S przebija drugiego trefla i gra pika do asa. Gra teraz ze stołu kiera do dziesiątki, a w następnej lewie oddaje karo i przebija kontynuację treflem. Przebija następnie karo na stole, impasuje króla kier i gra asa w tym kolorze przebitego przez W, który gra następne karo przebite w dziadku. Dochodzi do następującej pozycji:
 ♠ K
 ♥ 8
 ♣ 8
 ♠ D 10 ♠ -
 ♥ - ♥ K
 ♦ 10 ♦ A 
 ♣ - ♣ 9
 ♠ W 7
 ♦ W
Rozgrywający gra króla pik z dziadka i E staje w przymusie - jeżeli zrzuci kiera lub trefla to wyrobi lewę w dziadku, a jeżeli odrzuci asa karo, to rozgrywający będzie mógł przebić przegrywającą bloktę w ręce i wykorzystać dobrego waleta karo.

</doc>
<doc id="101563" url="https://pl.wikipedia.org/wiki?curid=101563" title="Przymus wzajemny">
Przymus wzajemny

Przymus wzajemny (ang. "reciprocal squeeze") – odmiana przymusu podwójnego niejednoczesnego z dwoma kartami prowadzącymi, każda z tych kart jest z kolorze zatrzymania u "partnera" gracza który staje w przymusie po zagraniu karty prowadzącej, dobrze ilustruje to poniższy przykład:
 ♠ A 5
 ♥ D 4
 ♣ -
 ♠ K 7 ♠ D 6
 ♥ K 6 ♥ -
 ♦ - ♦ K D
 ♠ 4
 ♥ A
 ♦ A W
Rozgrywający gra asa kier (pierwsza karta prowadząca) z groźbą w dziadku i zatrzymanie w ręce W - gracz E staje w przymusie i musi wyrzucić pika. Rozgrywający gra teraz asa karo (druga karta prowadząca) i w przymusie staje gracz W.
 ♠ A K 5
 ♦ 5 4
 ♠ D 8 2 ♠ W 6 4
 ♥ K D ♥ -
 ♦ - ♦ K D
 ♠ 7
 ♥ A W
 ♦ A W
Rozgrywający gra asa kier (pierwsza karta prowadząca) ustawiając w przymusie gracza E który nie ma wyjścia innego niż odrzucenie pika, druga karta prowadząca (as karo) ustawia w przymusie gracz W.
 ♠ 5
 ♥ A K 9
 ♦ 4
 ♠ D 8 ♠ K 4
 ♥ D W 3 ♥ -
 ♦ - ♦ K D 6
 ♠ A 7 
 ♥ 2
 ♦ A W
As karo jako pierwsza karta prowadząca ustawia W w przymusie w kolorach starszych i musi on odrzucić pika, rozgrywający gra teraz dwa kiery, a król kier (druga karta prowadząca) stawia w przymusie gracza E.

</doc>
<doc id="101564" url="https://pl.wikipedia.org/wiki?curid=101564" title="Przymus złożony">
Przymus złożony

Przymus złożony (ang. "compound squeeze") w brydżu oznacza sytuację w której najpierw jeden z przeciwników jest ustawiony w przygotowawczym przymusie trójkolorowym, a następnie obaj przeciwnicy zostają poddani przymusowi podwójnemu, po raz pierwszy został on opisany i przeanalizowany przez Clyde'a E. Love'a. Aby "przymus złożony" mógł wystąpić musi być spełnionych kilka warunków: rozgrywający musie mieć dwie podwójne groźby w których zatrzymania mają obaj obrońcy i jedną pojedynczą groźbę. Groźba pojedyncza musi być położona po lewej stronie obrońcy który stanie w pierwszym, "przygotowawczym" przymusie.
 ♥ 4
 ♦ K 3 2
 ♣ K 3 2
 ♠ - ♠ A
 ♥ 8 ♥ -
 ♦ W 9 8 ♦ D 6 5 
 ♣ W 9 8 ♣ D 6 5
 ♠ K
 ♥ A K
 ♦ A 4
 ♣ A 4
Rozgrywający gra króla kier i E staje w pierwszym przymusie, nie może odrzucić asa pik, zmuszony jest więc do pozbycia się blotki w jednym z kolorów młodszych. Rozgrywający przechodzi teraz do dziadka królem w kolorze zrzutki i wraca do ręki asem w tym samym kolorze, po czym gra asa kier stawiając obu graczy w przymusie podwójnym jednoczesnym.
 ♠ A 3 2
 ♥ 2
 ♦ K 2
 ♣ 2
 ♠ K D ♠ -
 ♥ K 9 ♥ D W 8
 ♦ D 9 8 ♦ W 10 7
 ♣ - ♣ 2
 ♥ A 4
 ♦ A 4 3
 ♣ A K
Rozgrywający gra asa i króla trefl stawiając obrońcę W w przymusie:

</doc>
<doc id="101578" url="https://pl.wikipedia.org/wiki?curid=101578" title="2004 w polityce">
2004 w polityce



</doc>
<doc id="101579" url="https://pl.wikipedia.org/wiki?curid=101579" title="2003 w polityce">
2003 w polityce



</doc>
<doc id="101581" url="https://pl.wikipedia.org/wiki?curid=101581" title="2001 w polityce">
2001 w polityce



</doc>
<doc id="101583" url="https://pl.wikipedia.org/wiki?curid=101583" title="1999 w polityce">
1999 w polityce



</doc>
<doc id="101586" url="https://pl.wikipedia.org/wiki?curid=101586" title="1996 w polityce">
1996 w polityce



</doc>
<doc id="101593" url="https://pl.wikipedia.org/wiki?curid=101593" title="1989 w polityce">
1989 w polityce



</doc>
<doc id="101595" url="https://pl.wikipedia.org/wiki?curid=101595" title="Kalendarium polityczne">
Kalendarium polityczne

Wydarzenia z dziedziny polityki i stosunków międzynarodowych w Polsce i na świecie
Wiek XXI.
2009 - 2008 - 2007 - 2006 - 2005 - 2004 - 2003 - 2002 - 2001
Wiek XX.
2000 - 1999 - 1998 - 1997 - 1996 - 1995 - 1994 - 1993 - 1992 - 1991
1990 - 1989 - 1988 - 1987 - 1986 - 1985 - 1984 - 1983 - 1982 - 1981
1980 - 1979 - 1978 - 1977 - 1976 - 1975 - 1974 - 1973 - 1972 - 1971
1970 - 1969 - 1968 - 1967 - 1966 - 1965 - 1964 - 1963 - 1962 - 1961
1960 - 1959 - 1958 - 1957 - 1956 - 1955 - 1954 - 1953 - 1952 - 1951
1950 - 1949 - 1948 - 1947 - 1946 - 1945 - 1944 - 1943 - 1942 - 1941
1940 - 1939 - 1938 - 1937 - 1936 - 1935 - 1934 - 1933 - 1932 - 1931
1930 - 1929 - 1928 - 1927 - 1926 - 1925 - 1924 - 1923 - 1922 - 1921
1920 - 1919 - 1918 - 1917 - 1916 - 1915 - 1914 - 1913 - 1912 - 1911
1910 - 1909 - 1908 - 1907 - 1906 - 1905 - 1904 - 1903 - 1902 - 1901
Wiek XIX.
1900 - 1899 - 1898 - 1897 - 1896 - 1895 - 1894 - 1893 - 1892 - 1891
1890 - 1889 - 1888 - 1887 - 1886 - 1885 - 1884 - 1883 - 1882 - 1881
1880 - 1879 - 1878 - 1877 - 1876 - 1875 - 1874 - 1873 - 1872 - 1871
1870 - 1869 - 1868 - 1867 - 1866 - 1865 - 1864 - 1863 - 1862 - 1861
1860 - 1859 - 1858 - 1857 - 1856 - 1855 - 1854 - 1853 - 1852 - 1851
1850 - 1849 - 1848 - 1847 - 1846 - 1845 - 1844 - 1843 - 1842 - 1841
1840 - 1839 - 1838 - 1837 - 1836 - 1835 - 1834 - 1833 - 1832 - 1831
1830 - 1829 - 1828 - 1827 - 1826 - 1825 - 1824 - 1823 - 1822 - 1821
1820 - 1818 - 1818 - 1817 - 1816 - 1815 - 1814 - 1813 - 1812 - 1811
1810 - 1809 - 1808 - 1807 - 1806 - 1805 - 1804 - 1803 - 1802 - 1801

</doc>
<doc id="101597" url="https://pl.wikipedia.org/wiki?curid=101597" title="Joseph Addison">
Joseph Addison

Joseph Addison (ur. 1 maja 1672, zm. 17 czerwca 1719) – angielski pisarz, publicysta i polityk. Uważany za pioniera nowożytnego dziennikarstwa.
Życiorys.
Urodzony w Milston w hrabstwie Wiltshire w rodzinie duchownego, edukację odebrał w Charterhouse School w Godalming w hrabstwie Surrey i w Oksfordzie. W pierwszym z tych miejsc poznał Richarda Steele, wraz z którym stworzył nowy typ wydawnictwa periodycznego o charakterze satyryczno-obyczajowym. Wspólnie wydawali czasopisma kulturalno-literackie „The Tatler” i „The Guardian”.
W 1693 napisał wiersz skierowany do Johna Drydena, ówczesnego nadwornego poety rodziny królewskiej. W 1694 zaś wydał swe pierwsze większe dzieło zawierające biografie angielskich poetów. W tym samym roku ukazały się też "Georgiki" Wergiliusza w jego tłumaczeniu.
W 1699 Addison rozpoczął szkolenie dyplomatyczne – podróżował po całej Europie, studiując równocześnie politykę i pisząc. Zdobył uznanie okolicznościowym wierszem "The Campaign" i w 1705 został asystentem sekretarza stanu w rządzie Lorda Halifaxa. W 1708 został członkiem parlamentu, następnie został wysłany do Irlandii, gdzie przebywał przez rok, poznając w tym czasie Jonathana Swifta. Założył klub polityczno-literacki "Kit-Cat Club", a następnie odnowił znajomość z Richardem Steelem. Od tego czasu rozpoczęła się również jego kariera dramatopisarska.
W 1710 roku Addison wydał pięć numerów periodyku „Whig Examiner”. Tytuł powstał w kontrze do gazety „The Examiner”, prowadzonej przez Jonathana Swifta i popierającej frakcje torysów. „Whig Examiner” pojawił się w czasie wyborów do parlamentu, w wyniku których Addison stał się po raz kolejny posłem. Pozycja ukazywała się przez kolejne cztery lata, do 1714 roku.
W 1711 wspólnie ze Steelem założyli dziennik „The Spectator”. Pierwszy numer ukazał się 1 marca 1711, ostatni 23 października 1712. W tym czasie ukazało się 517 numerów. Nakład sięgał 3000 egzemplarzy i docierał nawet do Ameryki. Na początku XIX wieku pojawił się magazyn „The Spectator”, który z wydawnictwem Addisona łączy tylko nazwa.
W 1716 poślubił księżnę Warwick, co przysłużyło się jego karierze politycznej. Krytykowano go jednak za kolejne czasopismo polityczne „The Freeholder”. Po sprzeczce ze Steelem na temat ustawy o parostwie z 1719 dotychczasowi przyjaciele rozstali się. Już rok wcześniej Addison został zmuszony do rezygnacji z urzędu sekretarza stanu z powodu problemów zdrowotnych, pozostał jednak w parlamencie do końca życia. Pochowany jest w Westminster Abbey.

</doc>
<doc id="101600" url="https://pl.wikipedia.org/wiki?curid=101600" title="2005 w polityce">
2005 w polityce



</doc>
<doc id="101610" url="https://pl.wikipedia.org/wiki?curid=101610" title="1976 w polityce">
1976 w polityce



</doc>
<doc id="101622" url="https://pl.wikipedia.org/wiki?curid=101622" title="1964 w polityce">
1964 w polityce



</doc>
<doc id="101630" url="https://pl.wikipedia.org/wiki?curid=101630" title="1956 w polityce">
1956 w polityce



</doc>
<doc id="101633" url="https://pl.wikipedia.org/wiki?curid=101633" title="1953 w polityce">
1953 w polityce



</doc>
<doc id="101634" url="https://pl.wikipedia.org/wiki?curid=101634" title="1952 w polityce">
1952 w polityce



</doc>
<doc id="101637" url="https://pl.wikipedia.org/wiki?curid=101637" title="1949 w polityce">
1949 w polityce



</doc>
<doc id="101639" url="https://pl.wikipedia.org/wiki?curid=101639" title="1948 w polityce">
1948 w polityce



</doc>
<doc id="101640" url="https://pl.wikipedia.org/wiki?curid=101640" title="1947 w polityce">
1947 w polityce



</doc>
<doc id="101641" url="https://pl.wikipedia.org/wiki?curid=101641" title="Garbage In, Garbage Out">
Garbage In, Garbage Out

Garbage In, Garbage Out, GIGO (pol. "śmieci na wejściu – śmieci na wyjściu") – w obszarze technologii informacyjnych angielski zwrot mówiący o tym, że nawet gdy program lub procedura przetwarzania były poprawne, wyniki przetwarzanie błędnych danych będą błędne.
Maksyma ta była szczególnie popularna dawniej, kiedy oprogramowanie nie było jeszcze wystarczająco odporne na błędy użytkowników (nie było wyposażone w procedury weryfikacji danych wejściowych). Obecnie o zasadzie GIGO pamiętać trzeba szczególnie w przypadku stosowania prostych narzędzi, niezabezpieczonych przed śmieciowymi danymi (np. tworzone na własny użytek arkusze kalkulacyjne lub makra).

</doc>
<doc id="101642" url="https://pl.wikipedia.org/wiki?curid=101642" title="1946 w polityce">
1946 w polityce



</doc>
<doc id="101643" url="https://pl.wikipedia.org/wiki?curid=101643" title="1945 w polityce">
1945 w polityce



</doc>
<doc id="101645" url="https://pl.wikipedia.org/wiki?curid=101645" title="Operacja">
Operacja



</doc>
<doc id="101650" url="https://pl.wikipedia.org/wiki?curid=101650" title="Wywiad (metoda badawcza)">
Wywiad (metoda badawcza)

Wywiad – jedna z podstawowych metod badawczych w naukach behawioralnych. 
Wywiad polega na zadawaniu badanym przez ankietera mniej lub bardziej sformalizowanych pytań. W przypadku gdy badany sam odpowiada na pytania zawarte w przesłanym mu lub podanym kwestionariuszu, technika ta określana jest jako ankieta.
W socjologii wyróżnić można kilka typów wywiadów: 
Techniki ankiety można z kolei podzielić na: ankietę pocztową, ankietę audytoryjną.
Czasami technika wywiadu i ankiety są sobie przeciwstawiane jako odrębne metody badawcze, ze względu na relację z respondentem. W przypadku wywiadu badacz lub ankieter prowadzi bezpośrednią rozmowę z respondentem, natomiast w przypadku ankiety badany sam wypełnia kwestionariusz, bez bezpośredniego kontaktu z badaczem lub ankieterem. 
W przypadku ankiety i wywiadów kwestionariuszowych, badacz wykorzystuje zestandaryzowany kwestionariusz, w przypadku wywiadów swobodnych badacz przygotowuje jedynie dyspozycje do wywiadu.

</doc>
<doc id="101652" url="https://pl.wikipedia.org/wiki?curid=101652" title="Marian Kozielski">
Marian Kozielski

Marian Kozielski, doktor habilitowany, profesor nadzwyczajny Politechniki Warszawskiej – wieloletni pracownik naukowo-dydaktyczny w Instytucie Fizyki Politechniki Warszawskiej. Autor licznych podręczników akademickich i dla szkół średnich.
Naukowo zajmuje się fizyką ciała stałego (liczne publikacje naukowe także w czasopismach naukowych o międzynarodowym zasięgu). Kierował Pracownią Materiałów Półprzewodnikowych w Instytucie Fizyki Politechniki Warszawskiej. Po przejściu na emeryturę prowadzi z synem, Borysem Kozielskim podkasty pod nazwą "Nauka XXI wieku". Jest głównym autorem epodręcznika w projekcie eFizyka: "Multimedialne środowisko nauczania fizyki w szkołach ponadgimnazjalnych".
Linki zewnętrzne.
Strona domowa Mariana Kozielskiego

</doc>
<doc id="101656" url="https://pl.wikipedia.org/wiki?curid=101656" title="Premierzy Bułgarii">
Premierzy Bułgarii



</doc>
<doc id="101657" url="https://pl.wikipedia.org/wiki?curid=101657" title="Kwestionariusz">
Kwestionariusz

Kwestionariusz – jedno z narzędzi badawczych w naukach społecznych.
Rozróżnia się kwestionariusz ankiety i kwestionariusz wywiadu. Pierwszy jest przekazywany respondentowi do uzupełnienia; drugi służy ankieterowi jako plan zadawanych pytań i uzupełniany jest przez niego. Zależnie od zaleceń metodologicznych możliwa jest większa lub mniejsza ingerencja ankietera w treść prezentowanych pytań efekt ankieterski.
Metoda konstruowania kwestionariusza wywiadu i ankiety.
Kwestionariusz ankiety, kwestionariusz wywiadu to narzędzie badawcze. Składa się z:
Rodzaje pytań przykładowej kategorii
Wychodzimy od zestawu pytań, na które chcemy uzyskać odpowiedzi, formułujemy hipotezy badawcze, wybieramy metodę badawczą (także kwestionariusz ankiety), konstruujemy narzędzia, przeprowadzamy sondaż w celu sprawdzenia i weryfikacji narzędzi badawczych, weryfikujemy narzędzia, przeprowadzamy właściwe badanie, opracowujemy wyniki badań statystycznie i merytorycznie, dokonujemy weryfikacja hipotez sformułowanych na początku, formułujemy wnioski z określoną pewnością, podejmujemy ocenę i decyzję o ewentualnym badaniu porównawczym badanie panelowe.
Wskazówki do konstruowania kwestionariusza:
W przypadku ankiety internetowej istnieje możliwość takiej jej konstrukcji, by przeprowadzający ankietę nie otrzymywał danych dotyczących konkretnych osób, lecz wynik statystycznego przekształcenie tych danych (np. do podanej przez badanego wartości system dodaje jakąś losowo wygenerowaną liczbę). Pozwala to uniknąć nieszczerych odpowiedzi w przypadku tematów drażliwych lub na tematy osobiste.

</doc>
<doc id="101659" url="https://pl.wikipedia.org/wiki?curid=101659" title="Metryczka">
Metryczka

Metryczka – końcowa część kwestionariusza. Zawiera pytania odnoszące się do przynależności demograficzno-społecznych badanego, które winny być skorelowane z tematem, celem badania, przyjętymi założeniami teoretycznymi oraz uprzednio zadanymi pytaniami.
Najczęściej w metryczce znajdują się pytania o płeć, rok urodzenia, formalne wykształcenie, dochody, miejsce pochodzenia, stan cywilny. 

</doc>
<doc id="101662" url="https://pl.wikipedia.org/wiki?curid=101662" title="Metoda badań dokumentów">
Metoda badań dokumentów

Metoda badań dokumentów jest to metoda badań wytworów ludzkich, materialnych i symbolicznych jako źródeł informacji o cechach społecznych tworzących je ludzi. Wykorzystywana w socjologii i psychologii (głównie sądowej)
Metody badań dokumentów dzieli się na kilka rodzajów. Podział ten powstał ze względu na: "strukturę", "pierwsze źródła wiedzy".
Badanie dokumentów.
Badanie dokumentów rozpoczyna się od zbioru definicji dokumentów, następnie następuje typologia dokumentów z określeniem cech poszczególnych typów, lista źródeł pochodzenia czy lokalizacji dokumentów, np. spis katalogów, źródeł bibliograficznych, baz danych, określenie zasad sprawdzenia prawdziwości dokumentów, a na końcu badań opis zasad doboru dokumentów (ile ze zbioru) i zasad kwalifikacji (np. próby losowej), selekcji (formalnej, merytorycznej, zasad oceny przydatności, poprawności, stanu dostępności).

</doc>
<doc id="101663" url="https://pl.wikipedia.org/wiki?curid=101663" title="Uspokajanie stali">
Uspokajanie stali

Uspokajanie stali - końcowy proces wytopu stali, polegający na odtlenianiu w celu zmniejszenia wydzielania gazów podczas krystalizacji we wlewnicy. Stal uspokojona jest odtleniona w taki sposób, by podczas krystalizacji proces wydzielania gazów był całkowicie wyeliminowany. Proces ten polega na dodaniu w końcowej fazie żelazo-krzemu, glinu, manganu lub krzemu.

</doc>
<doc id="101666" url="https://pl.wikipedia.org/wiki?curid=101666" title="Arteterapia">
Arteterapia

Arteterapia lub też artterapia ("arte" z łac. "ars" sztuka i "terapia") – leczenie przez sztukę.
Termin „arteterapia” składa się z dwóch części (bardziej widoczne jest to w języku angielskim: "art therapy"), co sugeruje, że jest to działanie bazujące na dwóch równoważnych elementach: sztuce (twórczości) i terapii. Uważa się, że osobą, która po raz pierwszy użyła terminu „arteterapia” w celu określenia działania polegającego na zastosowaniu twórczości w terapii był pracujący w Wielkiej Brytanii artysta Adrian Hill. W podobnym czasie Margaret Naumburg – psycholog o orientacji psychoanalitycznej, stosowała termin arteterapia do opisu swojej pracy z pacjentami w Stanach Zjednoczonych.
Zgodnie z definicją Brytyjskiego Stowarzyszenia Arteterapeutów ("The British Association of Art Therapists" (BAAT) arteterapia jest formą psychoterapii – "art psychotherapy"), która traktuje media artystyczne jako podstawowy sposób komunikacji. We wspierającym środowisku, któremu sprzyja relacja terapeutyczna, uczestnik arteterapii może tworzyć obrazy i obiekty, w celu ich eksploracji oraz dzielenia się znaczeniami, które mogą być z nich odczytane. Dzięki temu osoba może lepiej zrozumieć siebie oraz naturę swoich problemów i trudności. To z kolei może prowadzić do pozytywnej trwałej zmiany w jego postrzeganiu siebie, w aktualnych relacjach oraz ogólnie rozumianej jakości życia.
Uczestnicy sesji arteterapii nie muszą posiadać zdolności artystycznych ani wcześniejszych doświadczeń. Terapeuta nie koncentruje się bowiem w pierwszym rzędzie ani na wartościach estetycznych wytworzonych obiektów, ani na ich aspekcie diagnostycznym. Kontekst psychoterapeutyczny, z właściwymi mu czynnikami leczącymi, stanowi podstawową różnicę pomiędzy arteterapią a zajęciami plastycznymi czy terapią zajęciową. Głównym celem arteterapii jest umożliwienie klientowi dokonania zmiany, wzrostu, rozwoju osobistego poprzez stosowanie materiałów artystycznych w bezpiecznych i sprzyjających temu warunkach. Kluczową rolę w arteterapii odgrywa relacja terapeutyczna, która różni się od relacji w tradycyjnych formach psychoterapii, ponieważ zachodzi między pacjentem, osobą uczestniczącą (klientem/ pacjentem) i dziełem. Ta forma terapii może być szczególnie użyteczna dla osób, które mają trudności z wyrażeniem swoich myśli i uczuć drogą werbalną.
Amerykańskie Stowarzyszenie Arteterapii ("The American Art Therapy Association") podkreśla, że arteterapia jest profesją (zawodem), który wykorzystuje proces tworzenia do podniesienie poziomu fizycznego, umysłowego i emocjonalnego dobrostanu osób w każdym wieku. Arteterapia opiera się na założeniu, że proces twórczy służący autoekspresji pomaga ludziom rozwiązywać problemy i konflikty, rozwijać umiejętności interpersonalne, kierować własnym zachowaniem, redukować stres, podnosić samoocenę i samoświadomość oraz osiągać wgląd. Arteterapia w takim rozumieniu integruje różne pola ludzkiego rozwoju; łączy sztuki wizualne (rysunek, malarstwo, rzeźba i inne formy wizualne)i wiedzę o procesie twórczym z modelami doradztwa personalnego i psychoterapią.
Zawód arteterapeuty.
W Stanach Zjednoczonych programy arteterapeutyczne stosowane są w licznych, zróżnicowanych środowiskach takich jak: szpitale, kliniki, placówki publiczne i społecznościowe, centra odnowy biologicznej, instytucje edukacyjne oraz w prywatna praktyka terapeutyczna. Arteterapeuci są profesjonalistami o stopniu magistra, posiadającym wykształcenie w arteterapii lub pokrewnej dziedzinie. Wymagania dotyczące edukacji arteterapeuty obejmują: znajomość teorii arteterapii, doradztwa personalnego i psychoterapii; świadomość problemów etycznych i standardów postępowania w praktyce terapeutycznej; umiejętność oceny i ewaluacji terapii; znajomość technik pracy indywidualnej, grupowej i rodzinnej; wiedza o twórczym rozwoju osobistym i samorealizacji; wiedza na temat wielokulturowości; znajomość metod badawczych; praktyczne doświadczenie w środowisku klinicznym, społecznościowym lub innym. Arteterapeuci posiadają umiejętność stosowania technik pochodzących z wielu różnorodnych form twórczości plastycznej (rysunek, malarstwo, rzeźba, i inne środki wyrazu).
W Europie (UE) jedynie w dwóch krajach arteterapeuci, a właściwie Arts therapist in the health service posiadają status zawodu regulowanego. W Polsce arteterapii nie regulują zapisy prawa. Liczne warsztaty i kursy podyplomowe kierowane są zarówno do osób wykorzystujących tę formę terapii w edukacji oraz rehabilitacji fizycznej i psychicznej.
Arteterapeuta w Klasyfikacji zawodów i specjalności dla potrzeb rynku pracy ma symbol 323013.
Kompetencje arteterapeutów mogą potwierdzić stowarzyszenia zrzeszające specjalistów określonych dziedzin, jak np. Polskie Stowarzyszenie Choreoterapii – PTT w Poznaniu, które potwierdza kompetencje zawodowe choreoterapeutów, czy też Stowarzyszenie Arteteraputów Polskich „KAJROS”, w którym można się ubiegać o Certyfikat Arteterapeuty Szkolnego lub Certyfikat Edukatora Arteterapii (między innymi na podstawie świadectwa ukończenia określonych studiów z zakresu arteterapii oraz udokumentowanego doświadczenia zawodowego). SAP „Kajros” wydaje certyfikaty potwierdzające kompetencje arteterapeuty w poszczególnych dziedzinach: arteterapia wizualna, muzykoterapia, choreoterapia, terapia ruchem, biblioterapia, drama – zależnie od tego, jaki rodzaj działań jest dla określonego arteterapeuty reprezentatywny. Dzięki Stowarzyszeniu Arteterapeutów Polskich Kajros można się znaleźć na europejskiej liście arteterapeutów.
Od 2012 roku ruszyła certyfikacja muzykoterapeutów prowadzona przez powołane w tym celu Polskie Stowarzyszenie Muzykoterapeutów (PSMT). Proces certyfikacji opracowany i kierowany przez Polskie Stowarzyszenie Muzykoterapeutów przy wsparciu Komisji Edukacji i Szkolenia Muzykoterapeutów Światowej Federacji Muzykoterapii ("Commission on Education and Training", WFMT) ma na celu wyłonienie i rekomendowanie instytucjom państwowym, prywatnym, placówkom terapeutycznym, leczniczym, edukacyjnym muzykoterapeutów dobrze wykonujących swoją pracę. W skład Komisji Certyfikacyjnej wchodzą uznani specjaliści z zakresu muzykoterapii z Polski i zagranicy.
Zastosowanie arteterapii.
Arteterapia stosowana jest nie tylko jako terapia, której zadaniem jest terapia lecznicza (wspomagająca proces leczenia), często jest stosowana także jako metoda rozwoju osobistego.
Stosowana jest między innymi w pomocy dzieciom, osobom dorastającym, dorosłym i osobom w okresie późnej dorosłości, grupom społecznym i rodzinom, w leczeniu: lęków, depresji, innych zaburzeń afektywnych, nerwic, uzależnień, problemów w relacjach rodzinnych, w przypadkach nadużycia seksualnego i przemocy domowej, w trudnościach społecznych i emocjonalnych związanych z niepełnosprawnością i chorobą, w traumach i przeżyciach straty, przy problemach fizycznych, poznawczych i neurologicznych, oraz trudnościach psychospołecznych związanych z chorobami somatycznymi (np. chorobami nowotworowymi). Coraz częściej wykorzystywana jest również w profilaktyce społecznej, w tym w pracy z osobami zagrożonymi wykluczeniem społecznym.
Przebieg sesji.
Cathy Malchiodi (2006) ukazuje specyfikę udziału w sesji arteterapeutycznej i czym różni się w tym od typowej lekcji plastyki. "„W większości sesji arteterapeutycznych, nacisk kładziony jest na wewnętrzne doświadczenie – sposób odczuwania i postrzegania świata oraz wyobraźnię”". Podczas arteterapii może występować nauczanie nowych umiejętności i technik plastycznych, jednak skierowana jest ona raczej na rozwijanie i wydobywanie obrazów pochodzących z wnętrza osoby, niż na odtwarzanie obrazów i obiektów odbieranych przez osobę ze świata zewnętrznego. Tak jak podczas tradycyjnej lekcji plastyki zadaniem jest odtwarzanie rzeczywistych obiektów lub ich wyobrażeń poprzez rysowanie lub malowanie, tak w arteterapii wewnętrzny świat obrazów, wizji, odczuć, myśli i pomysłów jest ważniejszy niż rzeczywiste doświadczenie.
Słowo „terapia” pochodzi od greckiego słowa "therapeia", oznaczającego troszczenie się, pomoc, obserwowanie i zajmowanie się czymś. To określenie uwypukla dwie strony procesu arteterapeutycznego. W większości przypadków wygląda on tak, że wykształcony profesjonalista opiekuje się jednostką, która tworzy własne dzieło. Pomoc profesjonalisty i jego przewodnictwo są w tym działaniu kluczowe dla procesu terapeutycznego. Wspierająca relacja jest potrzebna, by przeprowadzić osobę przez proces twórczy, pomagając jej znaleźć i odkryć jego indywidualne znaczenie na każdym etapie. Drugim ważnym aspektem jest dbałość samej jednostki o proces twórczy i nadawanie mu osobistego znaczenia, np. poprzez tworzenie historii o tym dziele, jego opis, subiektywną interpretację jego znaczenia. Niewiele form terapii w tak dużym stopniu zależy od aktywnego uczestnictwa osoby (s.24). „W arteterapii terapeuta wspomaga i ułatwia eksplorację zarówno różnych materiałów, jak i treści narracji na temat dzieła stworzonego podczas sesji”.
Arteterapia w szerokim rozumieniu wykorzystuje do celów terapeutycznych formy plastyczne, muzyczne, literackie i teatralne. Daje możliwość symbolicznego wyrazu trudnych przeżyć, doświadczeń i emocji w bezpiecznych warunkach, bez mówienia „wprost”, pomaga nazwać problem i obniżyć napięcie.
Metody i techniki szeroko rozumianej arteterapii (terapii przez sztukę).
Rysowanie kredkami ołówkowymi, świecowymi, pastelami, ołówkiem, kredą lub węglem.
Malowanie farbami plakatowymi, akwarelą, witrażowymi, olejnymi, farbami do szkła, farbami window collors lub tuszem kreślarskim.
Wykonuj się gipsoryt, linoryt, drzeworyt, monotypia lub druk strukturalny.
Wykonujemy prace z masy plastycznej np. masa solna, glina, modelina, plastelina, masa papierowa, wosk itp. lub rzeźbimy w drewnie i innych twardych materiałach. Stosujemy papiero-plastykę, origami – motywy postaci, przedmiotów, kwiatów lub laurki.
Witraż – na okna, drzwi, butelki itp., fotografia, plakat, projekty okładek, opakowania, ulotki reklamowe. Collage – wycinanie, wyklejanie, wydzieranie z papieru i tworzenie pracy łączonej różnymi technikami plastycznymi.
Ikebana – układanie kompozycji z suszonych i żywych kwiatów, roślin, owoców oraz darów natury, np. kory drzewa, szyszek, mchu, muszli, drewna, piór itp., kompozycje w wazonie, w ramach obrazów, koszykach. Dekoracje okolicznościowe, świąteczne, np. stroiki Wielkanocne, Bożonarodzeniowe, wycinane ozdoby z papieru z okazji świąt i uroczystości. Zdobienie różnych przedmiotów, np. ramek.
Stosujemy muzykoterapię bierną – muzyka aktywizująca, relaksacyjna, trening relaksacyjny Schultza lub muzykoterapia czynna – muzykowanie pacjentów (instrumenty Orffa, gitara i inne), nauka śpiewania nowych piosenek, śpiewanie utworów znanych i lubianych, popularnych ludowych czy biesiadnych.
Czytanie głośne fragmentów lub całości książki (dla bajek Bajkoterapia) (tekstu) przez pacjentów i rozmowa po przeczytaniu. Słuchanie tekstów biblioterapeutycznych (aktywizujących bądź relaksacyjnych), oraz poradnictwo biblioteczne – propozycje do samodzielnego czytania i rozmowa po przeczytaniu w formie np. wieczorów poezji.
Projekcja filmów i dyskusja po niej. Nagrywanie filmów
Stosujemy psychodramę, drama, pantomima (scenki pantomimiczne) i oglądanie spektakli.
Stosujemy taniec, ćwiczenia muzyczno-ruchowe i improwizacje ruchowe przy muzyce.
Krytyka.
Efektywność arteterapii rzadko sprawdzana jest w randomizowanych i kontrolowanych eksperymentach. Istniejące badania dają mieszane wyniki i postuluje się o zwiększenie ich ilości i jakości. Najwięcej badań dotyczy pacjentek zmagających się z rakiem piersi i w ich wypadku ustalenia wskazują na potencjalnie pozytywny wpływ terapii na objawy lęku, depresji i zmęczenia. Badania z udziałem pacjentów z różnymi typami raka również powiązują arteterapię z lepszym funkcjonowaniem psychicznym, ale dowody te są niższej jakości. Inne populacje pacjentów medycznych prawie nie są badane. Brakuje również wystarczającej ilości, dobrych jakościowo i jednoznacznych dowodów na efektywność w wypadku zaburzeń lękowych, depresji czy schizofrenii. Istnieją ograniczone dowody na pozytywny wpływ na funkcjonowanie emocjonalne i poznawcze osób starszych, również zmagających się z depresją. Niejednoznaczne są dowody na efektywność arteterapii stosowanej wśród dzieci.

</doc>
<doc id="101667" url="https://pl.wikipedia.org/wiki?curid=101667" title="System wbudowany">
System wbudowany

System wbudowany (ang. "embedded system") – system komputerowy specjalnego przeznaczenia, który staje się integralną częścią obsługiwanego przez niego sprzętu komputerowego ("hardware"). 
System wbudowany musi spełniać określone wymagania ściśle zdefiniowane pod kątem zadań, które ma wykonywać. Nie można więc nim nazywać typowego wielofunkcyjnego komputera osobistego. Każdy system wbudowany oparty jest na mikroprocesorze (lub mikrokontrolerze) zaprogramowanym do wykonywania ograniczonej liczby zadań lub nawet wyłącznie do jednego zadania.
Zależnie od przeznaczenia może zawierać oprogramowanie przeznaczone jedynie na to urządzenie (firmware) lub system operacyjny wraz ze specjalizowanym oprogramowaniem. Zwykle decyduje o tym stopień niezawodności, jaki ma oferować dany system wbudowany. Ogólną zasadą jest, że im mniej złożone i specjalizowane jest oprogramowanie, tym bardziej system jest niezawodny i pozwala szybciej reagować na zdarzenia krytyczne.
Niezawodność systemu może być zwiększona poprzez rozdzielenie zadań na mniejsze podsystemy, a także przez redundancję. Może ona polegać na zastosowaniu do jednego zadania dwóch identycznych urządzeń, z których jedno przejmuje zadania drugiego w przypadku jego awarii.
Za pierwszy komputer wbudowany jest uznawany komputer sterujący amerykańskim statkiem kosmicznym Apollo. Natomiast pierwszy komputer wbudowany produkowany masowo służył do sterowania rakietą LGM-30 Minuteman I.
Zastosowania.
Obecnie systemy wbudowane znajdują zastosowanie praktycznie we wszystkich dziedzinach, gdyż ogólnie dąży się do tego, aby wszystkie urządzenia były tzw. „inteligentne” i zdolne do pracy autonomicznej, a także mogły wykonywać coraz to bardziej złożone zadania. 
Przykłady obszarów i urządzeń technicznych, w których stosuje się systemy wbudowane:

</doc>
<doc id="101669" url="https://pl.wikipedia.org/wiki?curid=101669" title="Gwiazda (ujednoznacznienie)">
Gwiazda (ujednoznacznienie)



</doc>
<doc id="101670" url="https://pl.wikipedia.org/wiki?curid=101670" title="Janusz Gołaski">
Janusz Gołaski

Janusz Marian Gołaski (ur. 16 sierpnia 1929 w Siekierkach Wielkich) – polski geodeta i kartograf, profesor nauk technicznych.
Działalność naukowa.
Ukończył w 1956 studia z zakresu geodezji i kartografii na Politechnice Warszawskiej. Uzyskiwał następnie stopnie doktora i doktora habilitowanego, a w 1988 otrzymał tytuł profesorski w zakresie nauk technicznych. Podstawową działalność naukową prowadził w Katedrze Geodezji oraz Zakładzie Geodezji i Kartografii Środowiska Akademii Rolniczej w Poznaniu. W pracy naukowej zajmował się kartograficznymi metodami badania zmian środowiska oraz ustalaniem nazw geograficznych na mapach. Autor licznych książek i artykułów naukowych. Członek Komisji Nazw Miejscowości i Obiektów Fizjograficznych oraz Komisji Standaryzacji Nazw Geograficznych poza Granicami Rzeczypospolitej Polskiej. Był również członkiem Komitetu Geodezji Polskiej Akademii Nauk.
W 2011 został przez prezydenta Bronisława Komorowskiego, "za wybitne zasługi w kultywowaniu tradycji narodowej, pielęgnowaniu polskości oraz w rozwijaniu świadomości narodowej, obywatelskiej i kulturowej", odznaczony Krzyżem Kawalerskim Orderu Odrodzenia Polski.
Życie prywatne.
W 1958 zawarł związek małżeński z Krystyną Górską-Gołaską, z którą ma czterech synów (Jana, Stanisława, Wojciecha i Tomasza).

</doc>
<doc id="101672" url="https://pl.wikipedia.org/wiki?curid=101672" title="Spiker">
Spiker

Spiker lub speaker:

</doc>
<doc id="101674" url="https://pl.wikipedia.org/wiki?curid=101674" title="Anders Jonas Angstrom">
Anders Jonas Angstrom



</doc>
<doc id="101675" url="https://pl.wikipedia.org/wiki?curid=101675" title="Prezenter">
Prezenter

Prezenter (), inaczej spiker () – osoba zapowiadająca programy nadawane przez stację radiową lub telewizyjną, także prowadząca program estradowy, informacyjny, blok tematyczny lub inny program składający się z części.
Zasadniczą rolą prezentera jest przedstawianie wiadomości lub informacji o następnej pozycji programu, ale pełni także funkcję gospodarza programu lub stacji. Prezenter może przeprowadzać, między innymi, wywiady z gośćmi programu i rozmawiać z korespondentami w terenie. Nieraz sam stanowi atrakcję programu lub jest jego gwiazdą, w efekcie czego zaczyna prowadzić własny program albo rozwija samodzielną karierę dziennikarską.
Pierwszymi spikerami Telewizji Polskiej byli Jan Suzin (od 1955), Eugeniusz Pach (od 1955) i Edyta Wojtczak (od 1957).
Pierwszymi prezenterami prognozy pogody w Telewizji Polskiej byli Czesław Nowicki (od 1958) i Elżbieta Sommer (od 1963).

</doc>
<doc id="101676" url="https://pl.wikipedia.org/wiki?curid=101676" title="Radosław Przebitkowski">
Radosław Przebitkowski

Radosław Przebitkowski - współczesny polski kartograf. Jedyny polski samodzielny autor atlasów geograficznych. Autor 4 tys. map opublikowanych w książkach, głównie w encyklopediach, podręcznikach i przewodnikach. Autor odwzorowania dla mapy świata, wykorzystanej obecnie w łącznym nakładzie 3 mln egz. Współpracuje z najważniejszymi polskimi wydawnictwami i uczelniami, m.in. z Państwowym Przedsiębiorstwem Wydawnictw Kartograficznych im. E. Romera, Państwowym Wydawnictwem Naukowym, Wydawnictwem Kurpisz, Uniwersytetem Adama Mickiewicza w Poznaniu, Uniwersytetem Warszawskim, Uniwersytetem Przyrodniczym w Poznaniu.
Autor:
Współautor:
Autor map do encyklopedii:

</doc>
<doc id="101677" url="https://pl.wikipedia.org/wiki?curid=101677" title="Białorus.">
Białorus.



</doc>
<doc id="101678" url="https://pl.wikipedia.org/wiki?curid=101678" title="Rum.">
Rum.



</doc>
<doc id="101679" url="https://pl.wikipedia.org/wiki?curid=101679" title="Węg.">
Węg.



</doc>
<doc id="101680" url="https://pl.wikipedia.org/wiki?curid=101680" title="Midha">
Midha

Midha, mida'a, szadirwan – w islamie fontanna przy basenie ablucyjnym lub studnia służąca do obmycia rytualnego na dziedzińcu meczetu. Niegdyś ozdobna, współcześnie stanowi zwykłą umywalnię.

</doc>
<doc id="101684" url="https://pl.wikipedia.org/wiki?curid=101684" title="Dwuprzodozębowce">
Dwuprzodozębowce

Dwuprzodozębowce (Diprotodontia) – rząd ssaków niższych z nadrzędu australotorbowych.
Budowa.
Masa ciała dwuprzodozębowców zależy od podtaksonu. U koali dochodzi do 14 kg, u cięższych wombatowatych od 20 do 40 kg. Jednak w plejstocenie żyły wombatowate wielkości dzisiejszych nosorożców. Mniejsi przedstawiciele rzędu ważą kilkadziesiąt gramów, jak np. ważąca 45 g drzewnica górska czy ważące do 60 g akrobatkowate. Do przedstawicieli średniej wielkości należą ważące od 0,5 do 2 kg pseudopałankowate. Najmniejsze z kanguroksztatłnych, torebnikowate, ważą po pół kg, największe nawet do 90 kg.
Dwuprzodozębowce charakteryzuje uzębienie diprotodontyczne. Oznacza to, że mają pojedynczą parę siekaczy w żuchwie. Natomiast w szczęce siekacze liczą zazwyczaj 3 pary, prócz wombatowatych, u których występuje tylko jedna. Rodzina ta cechuje się jeszcze bardziej zredukowanym uzębieniem, wombatowate nie mają w ogóle kłów, dysponują po jednym przedtrzonowcem w każdym szeregu zębowym i leżącymi za nim czterema trzonowcami, podczas gdy ich bliski krewny koala ma kieł w szczęce i 3 pary górnych siekaczy. Z kolei pałankokształtne mogą mieć dwie pary siekaczy dolnych. Górne kły są selenodontyczne bądź lofodontyczne, dolnych kłów nie ma. Kłów górnych może też brakować u kangurokształtnych.
Ogon może chwytny, jak u akrobatkowatych.
Tylne kończyny dwuprzodozębowców cechuje syndaktylia: ich drugi i trzeci palec zrastają się ze sobą. Nie dotyczy to jednak oddzielnych pazurów wieńczących oba zrośnięte palce. U koali pazury te służą pielęgnacji futra. U koali występują też przeciwstawne palce, ułatwiające chwytanie się gałęzi drzew. Akrobatkowate rozwinęły wąską i grubą błonę lotną umożliwiającą im lot ślizgowy, podobna twór jest dobrze rozwinięty u części lotopałankowatych.
Systematyka.
Rodziny zaliczane do dwuprzodozębowców grupowane są w trzech podrzędach:
Czyni to dwuprzodorzębowce największym rzędem torbaczy.
Według innych klasyfikacji kangurokształtne są zaliczane do Phalangeriformes (które bez nich byłyby taksonem parafiletycznym) jako nadrodzina Macropodoidea.
Filogeneza.
Możliwy kladogram Diprotodontia
 Diprotodontia
 |-- †Palorchestidae
 |-- †Wynyardiidae
 |-- †Thylacoleonidae (lwy workowate)
 |--o Vombatiformes (wombatokształtne)
 | |--o Phascolarctoidea
 | | `-- Phascolarctidae (koalowate)
 | `--o Vombatoidea
 | |-- †Ilariidae
 | `--+-- †Diprotodontidae
 | `-- Vombatidae (wombatowate)
 `--o Phalangeriformes
 |-- Burramyidae (drzewnicowate)
 `--+--o Macropodoidea
 | |-- Potoroidae (kanguroszczurowate)
 | `-- Macropodidae (kangurowate)
 `--+--o Petauroidea
 | |-- Acrobatidae (akrobatki)
 | |-- Pseudocheiridae (pseudopałankowate)
 | `-- Petauridae (lotopałankowate)
 `--o Phalangeroidea
 |-- Phalangeridae (pałankowate)
 `--+-- †Pilkipildridae
 `--+-- †Ektopodontidae
 `-- †Miralinidae
Rozmieszczenie geograficzne.
Dwuprzodozębowce występują w krainie australijskiej. Koalowate zamieszkują lasy porastające wschód Australii. Ostronóg nektarowy zamieszkuje południowo-zachodnią Australię, torebnik piżmowy – północny wschód Queensland. Kanguroszczurowate i wombatowate również ograniczone są do Australii. Nie dotyczy to pałankokształtnych. Drzewnicowate prócz Australii zamieszkują także Nową Gwineę, podobnie jak pseudopałankowate, lotopałankowate i pałankowate, te dwie ostatnie spotykane także na mniejszych okolicznych wyspach. Kangurowate również spotyka się w Australii i Nowej Gwinei. "Burramys parvus" spędza życia na znacznych wysokościach.
Ekologia.
Dwuprzodozębowce pożywiają się różnym pokarmem. Zdarzają się formy wyłącznie roślinożerne. Koalowate odżywiają się wyłącznie liśćmi eukaliptusa, wytworzyły przystosowania do tego trującego i niezbyt pożywnego pokarmu. Wombat natomiast spożywa trawy, turzyce, mchy, korzenie i korę. Z kolei kitanka lisia gustuje w roślinach uprawianych przez ludzi. Inne dwuprzodozębowce przystosowały się do odżywiania nektarem bądź sokiem. Wydłużony język przydatny w penetrowaniu kwiatów w poszukiwaniu nektaru wykształciły ostronogowate, które, podobnie jak nietoperze, odgrywają przez to istotną rolę w zapylaniu roślin. Owoce, nektar, kwiaty i pąki stanowią poza liśćmi eukaliptusa pożywienie pseudopałanki wędrownej. Jeszcze inne są owadożercami, jak torebnikowate, bądź wszystkożercami, jak większość pałankowatych i część kanguroszczurowatych. Lotopałankowate łączą owady oraz sok eukaliptusów i akacji, niektóre z nich, jak palcownik pręgowany, opukują korę drzew podobnie jak palczak madagaskarski.
Rozmnażanie.
Występuje krótka ciąża. U koali, wytwarzających łożysko, trwa ona 25-35 dni. Wombatowate również wytwarzają łożysko, a ciąża wombata tasmańskiego trwa około miesiąca. Znacznie krócej, od 13 do 16 dni, trwa ciąża u drzewnicy górskiej z rodziny drzewnicowatych. U lotopałanki karłowatej ciąża trwa 16 dni. Ciąża kangura olbrzymiego twa od 34 do 38 dni.
Koala rodzi jedno półkilogramowe młode. Również u pałankowatych noworodek jest jeden. U pseudopałankowatych bywa różnie: wolatucha wielka wydaje na świat jedno dziecko, a pseudopałanka wędrowna już dwa. Lotopałanka karłowata może urodzić zarówno 1, jak i 2 młode, ważą one około 0,19 g. Pojedynczy noworodek lub bliźniaki występują też u kangura olbrzymiego, podczas gdy walabia bagienna rodzi pojedyncze młode ważące 1 g (masa dorosłej walabii wynosi do 20 kg).
Po urodzeniu młode zamieszkuje w torbie matki. U koali otwiera się ona do tyłu, podobnie jak u wombatowatych, u pałankowatych zaś do przodu, tak jak i u pseudopałankowatych i lotopałankowatych. Młode koali spędza w niej 7 miesięcy, młode walabii bagiennej 8-9. Akrobatki mogą jednocześnie mieć w torbie lęgowej do czwórki młodych.

</doc>
<doc id="101685" url="https://pl.wikipedia.org/wiki?curid=101685" title="Parowóz osobowy">
Parowóz osobowy

Parowóz osobowy - parowóz przewidziany konstrukcyjnie do obsługi pociągów osobowych, cechujący się średnicą kół napędowych ok. 1500-1800 mm, prędkością maksymalną 80-110km/h. Zwykle były wyposażone w oś przednią, w celu stabilnego biegu. Miały zazwyczaj 3 osie napędowe, chociaż niektóre konstrukcje (np. Ot1) miały tych osi 4. 
W polskim systemie oznaczeń parowozy osobowe nosiły oznaczenia zaczynające się od litery "O" (od: "osobowy"), w pruskim systemie - od litery "P" (np. P8), w niemieckim - numery serii (BR) od 20 do 39.
Najbardziej znane parowozy osobowe eksploatowane na [PKP] to:

</doc>
<doc id="101694" url="https://pl.wikipedia.org/wiki?curid=101694" title="Alfred Jahn">
Alfred Jahn

Alfred Jahn (ur. 22 kwietnia 1915 w Kleparowie, zm. 1 kwietnia 1999 we Wrocławiu) – polski geograf, geomorfolog i polarnik, autor ponad 350 prac naukowych. W latach 1962–1968 rektor Uniwersytetu Wrocławskiego, członek rzeczywisty Polskiej Akademii Nauk.
Życiorys.
Ukończył szkołę powszechną i V Państwowe Gimnazjum im. Hetmana Stanisława Żółkiewskiego we Lwowie. W 1933 zdał maturę z pierwszą lokatą i podjął studia geograficzne na Uniwersytecie Jana Kazimierza, specjalizując się pod kierunkiem prof. Augusta Zierhoffera w geomorfologii. Skończył je w 1937 pracą dyplomową o rzeźbie północnej krawędzi Podola, po czym został asystentem Instytucie Geograficznym na tejże uczelni. Brał udział w wyprawie na Grenlandię, zorganizowanej przez Aleksandra Kosibę. Materiały naukowe z tej wyprawy posłużyły mu do napisania pracy doktorskiej "Badania nad strukturą i temperaturą gleb w Zachodniej Grenlandii". Tytuł doktora filozofii Uniwersytetu Jana Kazimierza we Lwowie otrzymał w 1939.
Wojnę spędził w rodzinnym Lwowie, podczas okupacji niemieckiej (1941-1944) Lwowa karmiąc wszy w Instytucie Badań nad Tyfusem Plamistym i Wirusami prof. Rudolfa Weigla. Dzięki tej pracy przez dwa lata utrzymywała się cała rodzina. Po ponownym zajęciu Lwowa przez Sowietów (lipiec 1944) i po odmowie zatrudnienia na uniwersytecie, znalazł pracę w Urzędzie Geologicznym miasta Lwowa. W maju 1945 wraz z wieloma innymi Polakami został zmuszony do opuszczenia Lwowa.
W latach 1945-1949 był pracownikiem Uniwersytetu Lubelskiego (UMCS). Od roku 1950 do śmierci pracował jako kierownik zakładu geografii fizycznej, a później geomorfologii na Uniwersytecie we Wrocławiu. W latach 1962-1968 był rektorem tejże uczelni. Podczas demonstracji w marcu 1968 stanął po stronie strajkujących studentów, narażając się na represje ze strony komunistycznych władz. 
Od 1971 był członkiem korespondentem, od 1983 członkiem rzeczywistym Polskiej Akademii Nauk, w latach 1981-1986 członkiem jej prezydium, a także członkiem Komitetu Nauk Geograficznych, Komitetu Zagospodarowania Ziemi Górskiej, Komitetu Badań Polarnych (w latach 1981-84 jego przewodniczącym) i Komitetu Badań Czwartorzędu PAN W latach 1971-1975 pełnił funkcję prezesa Polskiego Towarzystwa Geograficznego. Uzyskał doktoraty honoris causa uniwersytetów: Wrocławskiego (1985), Marii Curie-Skłodowskiej w Lublinie (1985), Adama Mickiewicza w Poznaniu (1990) i Iwana Franki we Lwowie (1999). Inicjator akcji sprowadzenia do Wrocławia i wyeksponowania Panoramy Racławickiej.
Jego nazwiskiem nazwano jeden ze szczytów na Spitsbergenie. W 1999 nadano mu, jako pierwszemu po II wojnie światowej, tytuł Honorowego Obywatela Wrocławia. 30 grudnia 2004 na budynku Panoramy Racławickiej odsłonięto tablicę pamiątkową poświęconą prof. W 2005 Gimnazjum nr 20 we Wrocławiu przyjęło Alfreda Jahna za patrona szkoły, a w 2006 jego marmurowe popiersie autorstwa Tomasza Rodzińskiego ustawiono w galerii "Wielcy Wrocławianie" we wrocławskim ratuszu.

</doc>
<doc id="101699" url="https://pl.wikipedia.org/wiki?curid=101699" title="Ok1">
Ok1

Ok1 - polskie oznaczenie na PKP parowozu osobowego pruskiej serii P8. Po I wojnie światowej w Polsce służyło ich 257 sztuk, po II wojnie światowej - 429.
Historia.
Typ P8 budowany był masowo w wielu fabrykach niemieckich w latach 1906-1923, także na eksport i w innych krajach (w Rumunii do 1939). Łącznie, przez 33 lata, powstało blisko 4000 maszyn. Parowóz stosowany był praktycznie na wszystkich kolejach kontynentu europejskiego. W Niemczech po I wojnie światowej lokomotywy te zostały oznaczone jako seria 3810-40. W Polsce lokomotywy te używane były powszechnie - 192 sztuki przydzielono PKP w ramach reparacji po I wojnie światowej, w tym dwie lokomotywy dla kolei Wolnego Miasta Gdańska (numery: Ok1-1 do Ok1-190 i Ok1-1Dz i 2Dz dla lokomotyw gdańskich). Dalszych 65 lokomotyw zostało zbudowanych w Niemczech na polskie zamówienie w latach 1922-1923 (numery Ok1-201 do 265). Podczas II wojny światowej wszystkie lokomotywy zostały przejęte przez Niemcy lub ZSRR. Po II wojnie światowej na skutek rewindykacji i reparacji wojennych była to najliczniejsza seria parowozów osobowych w Polsce, osiągając 429 egzemplarzy (numery Ok1-1 do 429). W czynnej eksploatacji na PKP przetrwała do końca lat 70. XX wieku. Zachowano kilka parowozów tej serii do celów muzealnych (m.in. Ok1-198 w Żaganiu, Ok1-266 w Skierniewicach).
Parowozy serii Ok1 należały do najbardziej udanych konstrukcji, jakie służyły w Polsce. Przyczyniły się do tego bardzo dobre właściwości trakcyjne, spokojny bieg, łatwość obsługi i niska awaryjność. Posiadały doskonałą opinię wśród załóg.
Niektóre właściwości trakcyjne.
Maksymalna siła pociągowa podczas rozruchu Ok1 wynosi 12 500 kG. Parowóz ten mógł ciągnąć na torze poziomym składy osobowe (wag. 4-osiowe) o masie 295 ton z szybkością 100 km/h, lub 645 t - 80 km/h.

</doc>
<doc id="101702" url="https://pl.wikipedia.org/wiki?curid=101702" title="Legwanowate">
Legwanowate

Legwanowate, legwany (Iguanidae) – rodzina jaszczurek z infrarzędu Iguania w rzędzie łuskonośnych (Squamata), obejmuje ok. 35 gatunków, w tym 11 krytycznie zagrożonych wyginięciem.
Występowanie.
Legwany występują od południowo-zachodniej części USA po obszary centralne Ameryki Południowej, na wyspach Galapagos ("Amblyrhynchus", "Conolophus"), Antylach ("Iguana", "Cyclura") i na Fidżi ("Brachylophus").
Charakterystyka.
Wielkość od 14 cm długości ("Dipsosaurus dorsalis") do ponad 2 metrów ("Iguana iguana"). Ich zęby są umieszczone pleurodontycznie (co odróżnia je od agam i kameleonów) i podlegają stałej wymianie. U niektórych występuje autotomia – zdolność odrzucania ogona. Pokrój ciała u większości gatunków przypomina typowe jaszczurki z długim ogonem. Gatunki prowadzące naziemny tryb życia mają ciała brzusznie spłaszczone, a nadrzewne bocznie spłaszczone. Skóra pokryta jest nieregularnie rozmieszczonymi niewielkich rozmiarów łuskami. Występują u nich różne skórne twory jak grzebienie, fałdy, wachlarze. Samce wielu gatunków w czasie, gdy są podniecone nadymają worki podgardzielowe. Ubarwienie z reguły w różnych ochronnych odcieniach zieleni. W czasie godów samce przybierają jaskrawsze barwy. Większość jest wszystkożerna, a nieliczne odżywiają się wyłącznie pokarmem roślinnym. Większość legwanów jest jajorodna, a część jajożyworodna. Jaja w pergaminowatych osłonkach składają do jam w ziemi w liczbie od 1 do 90 sztuk. Zajmują rozmaite środowiska od lasów deszczowych poprzez pustynie. Są wśród nich gatunki naziemne ("Dipsosaurus", "Cyclura"), naskalne ("Sauromalus", "Ctenosaura", "Conolophus"), nadrzewne ("Iguana", "Brachylophus") i jeden gatunek (legwan morski) spędzający większość czasu w wodzie morskiej. 
Systematyka.
Tradycyjnie do rodziny Iguanidae zaliczano wiele gatunków jaszczurek z kladu Iguania, w większości zamieszkujących obszary obu Ameryk, ale także niektóre gatunki z wysp na Pacyfiku a nawet z Madagaskaru; w obrębie Iguanidae wyróżniano wówczas wiele podrodzin, m.in. Iguaninae, Corytophaninae, Crotaphytinae, Oplurinae, Phrynosomatinae, Polychrotinae i Tropidurinae. Frost i Etheridge (1989) stwierdzili jednak, iż brakuje dowodów na to, że wszystkie te podrodziny tworzą takson monofiletyczny, do którego jednocześnie nie należą agamy i kameleony; z tego powodu zaproponowali, by nazwy Iguanidae używać jedynie w odniesieniu do dawnej podrodziny Iguaninae, a pozostałe podrodziny legwanów podnieść do rangi odrębnych rodzin. Do rodziny Iguanidae należą następujące występujące współcześnie rodzaje:
oraz rodzaje wymarłe:
Późniejsze badania wykazały jednak, że dawne podrodziny Iguanidae "sensu lato" tworzą monofiletyczną grupę, do której nie należą agamy i kameleony. W związku z tym część naukowców powtórnie zaczęła zaliczać do rodziny Iguanidae wszystkie jej dawne podrodziny; inni jednak uznają, że podział Iguanidae "sensu lato" na szereg odrębnych rodzin za bardzo się upowszechnił, by od niego odchodzić i proponują, by nadal używać nazwy Iguanidae tylko w odniesieniu do rodzaju "Iguana" i jego najbliższych krewnych, tj. dawnej podrodziny Iguaninae (na określenie Iguanidae "sensu lato" autorzy ci używają nazwy Pleurodonta).
Zagrożenia.
W 2008 w Czerwonej księdze gatunków zagrożonych Międzynarodowej Unii Ochrony Przyrody i Jej Zasobów umieszczono 27 gatunków z tej rodziny, w tym 11 w kategorii CR (krytycznie zagrożone).

</doc>
<doc id="101704" url="https://pl.wikipedia.org/wiki?curid=101704" title="Kurier">
Kurier



</doc>
<doc id="101706" url="https://pl.wikipedia.org/wiki?curid=101706" title="Iguana iguana">
Iguana iguana



</doc>
<doc id="101707" url="https://pl.wikipedia.org/wiki?curid=101707" title="Legwan zielony">
Legwan zielony

Legwan zielony ("Iguana iguana") – gatunek dużej, nadrzewnej, roślinożernej jaszczurki pochodzącej z Ameryki Środkowej i Południowej. Ma szeroki zasięg występowania od południowej Brazylii i Paragwaju do Meksyku i Wysp Karaibskich, w USA zdziczałe populacje notuje się na południu Florydy (w tym Florida Keys), Hawajach i w dolinie Rio Grande w Teksasie.
Jest roślinożercą, co wiąże się z adaptacjami osmoregulacji. Dorasta zwykle 1,5 m długości, aczkolwiek kilka osobników osiągnęło ponad 2 m, ważąc ponad 9 kg.
Często spotykany jako zwierzę domowe z powodu spokojnego usposobienia i jaskrawych barw, może wymagać troskliwej opieki. Wymagania przestrzenne i potrzeba specjalnego oświetlenia i ogrzewania mogą stanowić wyzwanie dla początkującego hodowcy.
Systematyka.
Gatunek opisał po raz pierwszy w 1758 roku Karol Linneusz. W następnych dwóch wiekach wyróżniono co najmniej 17 podgatunków i gatunków, z których wszystkie prócz jednego (legwan szlachetny, "Iguana delicatissima") uznano za niepewne.
Dzięki użyciu sekwencjonowania DNA jądrowego i mitochondrialnego naukowcy z Utah Valley State College podjęli próbę rozwikłania historii filogenetycznej legwana zielonego. Przebadali osobniki pochodzące z 17 państw. Topologia filogenezy wskazuje, że zwierzę pochodzi z Ameryki Południowej i ewentualnie rozprzestrzeniło się w Ameryce Środkowej i na Karaibach. Badanie nie ujawniło unikalnych sekwencji DNA mitochondrialnego dla podgatunków, wykazując jednak głębokie zróżnicowanie pomiędzy liniami populacji środkowoamerykańskiej i południowoamerykańskiej.
Słowo "iguana" pochodzi od hiszpańskiej formy taińskiej nazwy dla gatunku: "iwana". W krajach hiszpańskojęzycznych samce tego legwana określa się "gorrobo" czy "ministro", młode zaś "iguanita" lub "gorrobito".
Rozmieszczenie geograficzne.
Naturalny zasięg występowania legwana zielonego rozciąga się od południowego Meksyku i Wysp Karaibskich (Grenada, Curaçao, Saint Vincent, Saint Lucia, Trynidad i Tobago, Utila) do środkowej Brazylii, Paragwaju i Boliwii. Introdukowano go na Wielkim Kajmanie, w Portoryko, Teksasie, na Florydzie, Hawajach i Wyspach Dziewiczych Stanów Zjednoczonych.
Wygląd zewnętrzny.
Rozmiary.
Legwan zielony zwykle osiąga 1,5 m długości od głowy do ogona. Niektóre zmierzone osobniki mierzyły ponad 2 m, ważąc ponad 9 kg. Przeciętnie jednak dorosły zauropsyd waży 1,304 kg, osobnik młody – 267 g, a świeżo wykluty – 37,5 g.
Ubarwienie.
Pomimo swej nazwy legwany zielone mają różne barwy. Na południu swego zasięgu występowania, np. w Peru, są niebieskawe z grubymi czarnymi znaczeniami. Na wyspach takich, jak Bonaire, Curaçao, Aruba i Grenada przybierają barwy od zieleni do lawendy, czerni, a nawet różu. Osobniki z zachodu Kostaryki są czerwone, zaś te z północy, jak z Meksyku, cechują się pomarańczowym ubarwieniem. Młodociane z Salwadoru często w niemowlęctwie są jaskrawoniebieskie, a z wiekiem tracą ten kolor.
Budowa.
Grzbiet i ogon legwana zielonego pokrywa rząd kolców służących do ochrony przed drapieżnikami. Może on używać swego biczowatego ogona do wymierzania bolesnych ciosów. Jak wiele innych jaszczurek, chwycony za ogon odrzuca go, a łuskonośny może uciec. Potrafi zregenerować ogon. Legwany wykształciły fałd skórny na podgardlu pomocny w termoregulacji. Odgrywa też rolę w zalotach i zmaganiach terytorialnych.
Legwan zielony ma wzrok pozwalający na postrzeganie kształtów i ruchu z dużej odległości. Mając niewielką liczbę pręcików, kiepsko widzą w słabym oświetleniu. Z drugiej strony posiadają komórki zwane „podwójnymi czopkami”, zapewniające ostre widzenie barwne i umożliwiające zwierzęciu dostrzeganie ultrafioletu. Jest to bardzo użyteczne podczas wygrzewania się na słońcu, osobnik rozpoznaje dzięki temu, że otrzymuje odpowiednią ilość promieniowania UVA i UVB, dzięki którym wytwarza „witaminę D”.
Gad ma też narząd światłoczuły na szczycie głowy, tak zwane oko ciemieniowe. Odróżnia go to od większości jaszczurek, które utraciły ten narząd. Nie pełni on jednak funkcji analogicznej do normalnych oczu, występuje w nim tylko szczątkowa siatkówka czy soczewka, nie tworzy ono obrazów. Odczuwa jednak zmiany oświetlenia i potrafi wyczuć ruch. Służy legwanowi w razie tropienia przez drapieżnika z góry.
Bardzo ostre zęby legwana zielonego nadają się do szatkowania liści, mogą również przeciąć ludzką skórę. Szerokie i płaskie, ząbkowane na krawędzi, przypominają kształtem liść. Ich podobieństwo do zębów jednego z pierwszych odkrytych dinozaurów zaowocowało nadaniem mu nazwy "Iguanodon", co oznacza „ząb legwana”, jak również błędnym przekonaniem, że przypominał on wielkiego legwana. Zęby leżą w głębi jamy gębowej (a nie na brzegach kości, jak u człowieka), dlatego w przypadku mniejszych osobników trudno je dostrzec.
Układ pokarmowy.
W znacznym stopniu składająca się z roślin dieta wiąże się z problemem osmoregulacji. Pokarm roślinny zawiera dużo potasu, a będąc mniej pożywnym przy takiej samej masie, musi byś spożywany w ilościach większych, niż pokarm zwierzęcy, by sprostać zapotrzebowaniu metabolizmu. Niezdolne do produkcji płynnego moczu o stężeniu większym, niż płyny ustrojowe, podobnie jak ptaki jaszczurki te pozbywają się kationów i azotowych produktów przemiany materii, syntetyzując sole kwasu moczowego usuwane przez gruczoł solny. W rezultacie gatunek ten rozwinął boczny gruczoł nosowy uzupełniający wydalanie soli w nerkach w postaci chlorków sodu i potasu.
Różnice między podgatunkami.
Legwany zielone z Gwatemali i południowego Meksyku w większości noszą niewielkie rogi na pyskach pomiędzy oczami i nozdrzami zewnętrznymi, podczas gdy inne ich nie mają. Przyrodnicy nieraz klasyfikują je jako odrębny podgatunek "Iguana iguana rhinolopha". Nie jest on jednak pewny zgodnie z badaniami DNA mitochondrialnego, poza tym podobne twory na nosie pojawiają się losowo w innych populacjach, a noszące je jaszczurki rozmnażają się swobodnie z osobnikami nie posiadającymi tej cechy.
Zachowanie.
Jaszczurki te wiodą dzienny, nadrzewny tryb życia. Często spotyka się je w pobliżu wody. Zręcznie wspinają się, potrafią także spaść z wysokości 17 m, lądując bez uszczerbku na zdrowiu. Używają pazurów swych tylnych łap, by chwytać liście i gałęzie, unikając upadku. Podczas zimnej, wilgotnej pogody legwany zielone preferują poziom gruntu, gdzie jest im cieplej. Pływając, pozostają zanurzone w wodzie, pozwalając swym czterem łapom luźno zwisać u boków tułowia. Siłę napędową zapewniają silne ruchy ogona.
Przestraszony przez drapieżnika legwan zielony ratuje się ucieczką. Jeśli znajduje się nieopodal wody, nurkuje i odpływa. Osaczony powiększa i prezentuje fałd skórny na podgardlu, nadyma i usztywnia swe ciało, syczy i macha głową w kierunku agresora. Jeśli zagrożenie nadal się utrzymuje, legwan może smagać swym ogonem, gryźć i używać w obronie swych pazurów. Rany wiążą się raczej z walkami niż z niezłapaną zdobyczą.
Zauropsydy te wykorzystują kiwanie głowami i fałdy skórne na podgardlach na różne sposoby, kultywując interakcje społeczne, np. witając innego legwana czy zdobywając przyszłego partnera. W porozumiewaniu się rolę odgrywają częstość i liczba kiwnięć głową.
Gady padają ofiarami przedstawicieli szponiastych. Ich strach przed tymi ptakami wykorzystuje się w pewnej sztuczce stosowanej podczas łapania dzikich osobników. Słysząc dźwięk świstu lub wrzasku szponiastego, jaszczurka nieruchomieje, dzięki czemu łatwiej ją schwytać.
Rozmnażanie.
Samce mają silnie rozwinięte otwory udowe na wewnętrznej stronie ud. Wydzielają one zapach. Podobne twory samic są mniejsze. Poza tym grzbietowe kolce osiągają u samców znacznie większe długość i grubość. Stanowi to przykład dymorfizmu płciowego.
Legwan zielony jest jajorodny: samica składa od 20 do 71 jaj na rok podczas zsynchronizowanego okresu rozrodczego. Po złożeniu nie opiekuje się nimi, nie licząc obrony służącej za gniazdo nory podczas kopania. W Panamie zaobserwowano dzielenie gniazda z krokodylem amerykańskim, a w Hondurasie z kajmanem okularowym.
Wykluwające się młode, osiągające 1/35 masy dorosłego zwierzęcia, opuszczają gniazdo po 10–15 tygodniach inkubacji. Już po wykluciu przypominają osobniki dorosłe zarówno barwą, jak i kształtem ciała. Nie mają jeszcze kolców na grzbiecie, wyglądają bardziej jak dojrzałe samice, niż samce.
Przez pierwszy rok życia pozostają w grupach rodzinnych. W ich obrębie samce często własnymi ciałami ochraniają samice przed drapieżnikami. Wydaje się, że jest to jedyny gatunek gada, u którego zaobserwowano takie zachowanie.
Pożywienie.
Legwan zielony spożywa w większości pokarm roślinny. Żeruje na liściach, kwiatach, owocach i wzrastających pędach ponad 100 różnych gatunków roślin. W Panamie do ich ulubionych należy "Spondias mombin" lub, wedle badań Troyer w centrum kraju, "Lonchocarpus pentaphyllus" stanowiące od 82 do 88% suchej masy. Legwan zielony spożywa młode, nierozwinięte jeszcze w pełni liście tego drzewa.
Legwan zielony trawi włóknik dzięki bytującej w jego układzie pokarmowym florze mikroorganizmów. Zaliczają się tutaj bytujące w jelicie grubym gatunki beztlenowców rozkładających celulozę. Kłóci się to z wcześniej wyznawanym, słabo uzasadnionym poglądem, jakoby gady kiepsko i tylko w szczególnych warunkach trawiły taki pokarm. Podczas gdy większość jaszczurek na początku swego życia wykazuje owadożerność, a na pokarm roślinny przerzuca się po osiągnięciu większych rozmiarów, legwan zielony spożywa go całe życie. W przeszłości badacze jednak, pomimo znajdywania w przewodach pokarmowych osobników niedługo po wykluciu wyłącznie pokarmu roślinnego, utrzymywali, jakoby młode były owadożerne. Badania spożycia przez osobniki różnego wieku liści "L. pentaphyllus" dały odmienne rezultaty. Nie wykazano znaczących różnic nie tylko w trawieniu białka, ale też włóknika pomiędzy zwierzętami różnych grup wiekowych, w przeciwieństwie do wpływu rodzaju liści na trawienie protein (od 84% w przypadku starszych liści do 89%), jak i włóknika. "I. iguana" preferuje liście nie w pełni jeszcze wykształcone, zawierające mniej tego ciężkostrawnego związku. Stwierdzono natomiast szybsze przyswajanie białka przez świeżo wyklute osobniki. Wiąże się to z większym stosunkiem powierzchni (także jelita) do masy zwierzęcia. W przypadku celulozy powstające w wyniku jej rozkładu lotne kwasy tłuszczowe nie wymagają specjalnych struktur dla ich wchłaniania, wobec czego taka zależność w ich przypadku nie jest obserwowana. Większa różnorodność spożywanego pokarmu wykazuje jednak związek z rozmiarami zwierzęcia, zdolnego przebyć większe odległości i napotkać więcej gatunków roślin. Wymienia się też przynajmniej 2 gatunki konsumowane przez legwany zielone nie młodsze, niż 1 rok: "Sarcostemma clausum" i "Montrichardia arborescens".
Dodatkowo zatrzymywanie pokarmu w jelicie grubym, gdzie przebywa on dłużej, niżby to wynikało z jego długości w stosunku do jelita cienkiego, ułatwiają obecne u każdego z wyjątkiem jednego członka podrodziny Iguaninae dwie zastawki: kolista i półksiężycowata. Mikroorganizmy potrzebują bowiem dłuższego czasu na rozkład celulozy. Zalegający w tym odcinku jelita pokarm fermentuje. Włóknik ulega rozłożeniu, powstają lotne kwasy tłuszczowe.
Choć spożywają różnorodny pokarm zwierzęta te są w naturze roślinożercami wymagającymi dokładnego stosunku wapnia do fosforu w diecie wynoszącego 2:1. Natomiast czas pasażu pokarmu przez przewód pokarmowy nie zależy od rodzaju pożywienia. Stwierdzono jednak szybszy wzrost osobników spożywających pokarm o mniejszej zawartości błonnika. Osobniki młode często zjadają kał dorosłych w celu nabycia flory bakteryjnej kluczowej dla trawienia ich niskiej jakości i ciężkostrawnego pokarmu roślinnego.
Kwestia karmienia trzymanych w niewoli legwanów zielonych białkiem zwierzęcym stała się przedmiotem debaty. Istnieją dowody na zjadanie przez dzikie osobniki szarańczaków i ślimaków drzewnych, zwykle przypadkiem razem ze spożywanymi roślinami. Zaobserwowano też dorosłe gady opisywanego gatunku zjadające ptasie jaja. Zoolodzy, jak Adam Britton, sądzą, że dieta zawierająca takie białko jest niezdrowa dla układu pokarmowego zwierzęcia, powoduje ciężkie i przewlekłe pogorszenie zdrowia obejmujące niewydolność nerek i prowadzące do przedwczesnej śmierci. Z drugiej strony legwany zielone w Miami Seaquarium w Key Biscayne na Florydzie obserwowano podczas jedzenia martwych ryb, a okazy trzymane w niewoli znane są z jedzenia myszy bez żadnych oznak choroby. De Vosjoli pisze, że osobniki trzymane w niewoli przeżywały i mają się dobrze, nie jedząc nic prócz pełnego pożywienia dla gryzoni, a w jednym przypadku także sałaty rzymskiej z suplementacją witamin i wapnia. Ustalono, że pożądając szybkiego wzrostu zwierząt, należy podawać im pokarm o zawartości włóknika do 27%.
W niewoli.
Jako popularnie sprzedawane zwierzę domowe i źródło pożywienia w Ameryce Łacińskiej legwana zielonego obejmuje załącznik II CITES. W związku z tym, choć nie zalicza się go do gatunków zagrożonych, handel nim musi podlegać kontroli.
Amerykański rynek zwierząt domowych wywarł duży wpływ na legwana zielonego. W 1995 przetransportowano do USA 800 000 legwanów, w większości pochodzących z hodowli w państwach ich naturalnego występowania (Honduras, Salwador, Kolumbia, Panama). Stworzenia te wymagają odpowiedniej opieki przez całe swe życie, wiele z nich zginęło w kilka lat po nabyciu.
Choć w niewoli legwan zielony spożywa mięso, gdy mu się je poda, nadmierne spożycie białka zwierzęcego skutkuje poważnymi schorzeniami nerek i możliwą przedwczesną śmiercią. Posiadający nieprawidłowe informacje posiadacze karmią swe zwierzęta sałatą siewną, zapewniającą legwanom wodę, ale nie posiadającą innych wartości odżywczych. Dieta legwana zielonego w niewoli powinna składać się ze świeżych liściastych warzyw, jak kapusta sitowata, kapusta warzywna pastewna, mniszek, rokietta siewna czy jarmuż, potrzebny jest dostęp do świeżej wody.
"Iguana iguana" dobrze prosperuje jedynie w temperaturze pomiędzy 26-35 °C, wymaga odpowiedniej ilości promieniowania UVA i UVB, w przeciwnym razie nie będzie w stanie wyprodukować niezbędnej ilości hormonu zwiększającego wchłanianie wapnia nazywanego witaminą D. Jego brak skutkuje upośledzeniem metabolizmu kości nawet ze skutkiem śmiertelnym. W niektórych miejscach, np. w Nowym Jorku czy na Hawajach, legwany zielone uznaje się za egzotyczne zwierzęta domowe i zakazuje ich posiadania. Z powodu potencjalnego wpływu introdukcji gatunku na ekosystem na Hawajach stan wprowadził ścisłe przepisy kontrolujące import i posiadanie legwana zielonego. Łamanie ich zagrożone jest trzema latami w więzieniu i grzywną w wysokości do 200 000 dolarów.
Jako gatunek inwazyjny.
"Iguana iguana" uznawana jest za gatunek inwazyjny na południu Florydy. Spotyka się ją wzdłuż zatokowego wybrzeża Florydy od Key West do hrabstwa Pinellas. Pierwotnie niewielkie populacje z Florida Keys składały się ze zwierząt przybyłych dzięki huraganom i burzom, inne przypłynęły jako „pasażerowie na gapę” na statkach płynących z Ameryki Południowej. Przez lata inne osobniki, podlegające handlowi jako zwierzęta domowe, trafiały na wolność. Część z nich uciekła, część wypuścili celowo ich właściciele. Legwany przeżyły i radzą sobie dobrze w swym nowym siedlisku. Szeroko skrywają się na strychach domów i na plażach. Często niszczą ogrody i krajobraz. Sądzi się, że uwielbiają rodzimy zagrożony gatunek roślin, "Cordia globosa", pasą się też na brezylce, głównym źródle pożywienia zagrożonego motyla "Cyclargus thomasi bethunebakeri". Poza tym na Marco Island obserwowano legwany zielone używające nor pójdźki ziemnej, gatunku specjalnej troski. Wszystko to sprawia, że zagrożenie ze strony tej jaszczurki dla ekosystemu Florydy przewyższa pierwotne przewidywania.
W styczniu 2008 duża ilość zdziczałych legwanów na Florydzie spadła z drzew, na których żyły te gady. Przyczyną były niezwykle zimne noce. Wprowadziły one metabolizm gadów w stan hibernacji, w którym nie były w stanie utrzymać się na gałęziach drzew. Choć miejscowe władze właściwe dla spraw przyrody nie podały żadnych liczb, lokalne media opisały fenomen „prysznica zimnych legwanów”, których tuziny pokryły lokalne ścieżki rowerowe. Gdy nastało dzienne ciepło, większość, choć nie wszystkie, iguany przebudziły się i wróciły do swych codziennych czynności. Zjawisko pojawiło się ponownie w styczniu 2010 po przedłużającym się zimnym froncie, który kolejny raz nawiedził południe Florydy.
Na Oʻahu i Maui (wyspy Archipelagu Hawajskiego) legwana zielonego uważa się za zdziczały gatunek (pomimo rygorystycznego prawa zabraniającego przywożenia tych zauropsydów, podobnie w Rio Grande Valley w Teksasie. Wprowadzanie regulacji prawnych dotyczących handlu legwanem zielonym motywuje się roznoszeniem przez większość gadów bakterii z rodzaju "Salmonella".
W następstwie dwóch karaibskich cyklonów tropikalnych w 1995 grupę piętnastu legwanów zielonych znaleziono żywą na Anguilli; nigdy wcześniej nie odnotowano obecności tego gatunku na rzeczonej wyspie. Biolog Ellen Censky z Connecticut State Museum of Natural History uważa, że huragan zaskoczył zwierzęta na drzewach na Gwadelupie, gdzie występują rdzennie, a następnie przemieścił dwieście mil przez ocean. Analizując wzorce pogody i prądy oceaniczne, Censky wykazała, że legwany musiały spędzić na morzu trzy tygodnie, nim trafiły na wyspę. W ciągu dwóch lat po przybyciu kolonia zaczęła się rozmnażać.
W kulturze.
Lud Mochica ze starożytnego Peru czcił te zwierzęta i często przedstawiał w swej sztuce legwana zielonego. "I. iguana" i jej krewny legwan czarny dostarczały mięsa w Amerykach Środkowej i Południowej przez ostatnie 7000 lat. Możliwe, że populacje karaibskie zostały tam przeniesione z głównego lądu przez różne plemiona jako źródło pożywienia. W Amerykach Środkowej i Południowej legwany zielone w dalszym ciągu służą za źródło mięsa, nazywane "gallina de palo," "bamboo chicken" czy "chicken of the tree", ponieważ smakują jak kurczak.

</doc>
<doc id="101709" url="https://pl.wikipedia.org/wiki?curid=101709" title="Królestwo Polskie (1917–1918)">
Królestwo Polskie (1917–1918)

Królestwo Polskie () – fragmentaryczna państwowość polska, wyrażająca się w istnieniu instytucji państwowych (sądownictwa i szkolnictwa) pod egidą Rady Regencyjnej, wyposażonej formalnie przez mocarstwa okupujące terytorium Królestwa Polskiego w atrybuty zwierzchnictwa.
Utworzenie niezależnego od Rosji Królestwa Polskiego Niemcy i Austro-Węgry oficjalnie zapowiedziały 5 listopada 1916 r. We wrześniu i październiku 1917 r. niemieckie i austro-węgierskie władze okupacyjne wspólnie powołały władze polskie w okupowanym Królestwie Polskim. Formalną niezależność od Rosji Królestwo Polskie uzyskało 29 marca 1918 r., wraz z wejściem w życie traktatu pokojowego państw centralnych z bolszewickim rządem Rosji. 7 października 1918 r. Rada Regencyjna Królestwa Polskiego wydała deklarację niepodległości, zaś w listopadzie tegoż roku Królestwo Polskie stało się zalążkiem niepodległego państwa polskiego, określanego jako II Rzeczpospolita.
Geneza.
Zależne od państw centralnych władze polskie w Królestwie Polskim zostały powołane w efekcie ustaleń konferencji w Pszczynie z października 1916 r., na podstawie wspólnej proklamacji cesarza niemieckiego oraz cesarza Austrii i króla Węgier z 5 listopada 1916 r., zawierającej obietnicę utworzenia państwa polskiego. Bezpośrednią przyczyną obietnicy utworzenia przez Niemcy i Austro-Węgry podporządkowanego im państwa polskiego była konieczność pozyskania nowych zasobów mobilizacyjnych na potrzeby wojny światowej. Powstanie takiego państwa było częścią przyjętej przez Niemcy podczas I wojny światowej koncepcji Mitteleuropy, którą tworzyłyby niesuwerenne państwa, znajdujące się pod polityczną, ekonomiczną i wojskową kontrolą Niemiec.
Ustrój.
Konstytucja.
Podstawowe zasady tymczasowego konstytucyjnego urządzenia państwa polskiego zostały określone przez okupantów w . W opublikowanej jedynie w prasie odezwie z 13 lutego 1918 r. Rada Regencyjna ogłosiła, iż stwierdzając naruszenie przez okupantów aktu 5 listopada 1916 r. oraz patentu z 12 września 1917 r., prawo do sprawowania zwierzchniej władzy państwowej oprze na woli narodu. Tymczasowa organizacja władz naczelnych Królestwa Polskiego została określona przez Radę Regencyjną Organem władzy zwierzchniej była Rada Regencyjna. Rada Stanu miała współdziałać z Radą Regencyjną jako organ ustawodawczy. Rada Regencyjna miała sprawować rządy przez Prezydenta Ministrów, Radę Ministrów oraz poszczególnych ministrów. Postępowanie ustawodawcze było natomiast regulowane przez Radę Regencyjną w , a po rozwiązaniu Rady Stanu – dekretem w przedmiocie tymczasowego wykonywania władzy ustawodawczej z 15 października 1918 r.
Zgodnie z art. 20 ustawy o Radzie Stanu Królestwa Polskiego organ ten miał powziąć uchwały w sprawie projektu konstytucji Królestwa Polskiego oraz utworzenia Senatu i izby posłów. Na pierwszym posiedzeniu Rady Stanu 22 czerwca 1918 r. Rada Ministrów wniosła m.in. projekt ustawy o porządku zwołania, otwarcia i obrad pierwszego sejmu polskiego. Projekt ten został przekazany Komisji Sejmowej Rady Stanu, a na posiedzeniu 4 lipca 1918 r. Rada Stanu ustaliła czteromiesięczny termin jego rozpatrzenia. Do momentu rozwiązania Rady Stanu 7 października 1918 r. akt ten nie został uchwalony.
7 października 1918 r. Rada Regencyjna rozwiązała Radę Stanu oraz nakazała zwołanie Sejmu niezwłocznie po opracowaniu przez Radę Ministrów ordynacji wyborczej. Zgodnie z dekretem Rady Regencyjnej z 15 października 1918 r. zwołanie Sejmu konstytucyjnego miało nastąpić na zasadach określonych w dekrecie z 7 października 1918 r., tj.: niezwłocznie, na podstawie opracowanej w ciągu miesiąca ustawy wyborczej, opartej na szerokich zasadach demokratycznych oraz zatwierdzonej i ogłoszonej przez Radę Regencyjną. Zadaniem Sejmu miało być ustanowienie zwierzchniej władzy państwowej, która miała zastąpić Radę Regencyjną. Po upadku rządu Józefa Świeżyńskiego, w orędziu z 5 listopada 1918 r., Rada Regencyjna podała, że Sejm Konstytucyjny zostanie zwołany w grudniu tegoż roku. Poza rozwiązaniem Rady Stanu dekrety z 7 i 15 października 1918 r. nie zostały wykonane. Uchwałami z 11 i 14 listopada 1918 r. Rada Regencyjna przekazała Józefowi Piłsudskiemu zwierzchnią władzę państwową, zobowiązując go do przekazania tej władzy przyszłemu Rządowi Narodowemu.
Władze tymczasowe.
Kandydaci do Rady Regencyjnej zostali zaproponowani przez Komisję Przejściową Tymczasowej Rady Stanu, a powołani do Rady przez władze okupacyjne. Członkami Rady zostali arcybiskup Aleksander Kakowski, książę Zdzisław Lubomirski oraz Józef Ostrowski. Rada Regencyjna uroczyście rozpoczęła działalność 27 października 1917 r., zaś 14 listopada 1918 r. swą władzę złożyła w ręce Naczelnego Dowódcy WP Józefa Piłsudskiego.
Wybory do Rady Stanu odbyły się 9 kwietnia 1918 r. Pierwsze posiedzenie organ ten odbył 21 czerwca 1918 r. Do odroczenia sesji 5 września 1918 r. Rada Stanu odbyła dwanaście posiedzeń plenarnych. Z otrzymanych czternastu projektów ustaw ogłoszone przez Radę Regencyjną zostały cztery ustawy, uchwalone przez Radę Stanu. 7 października 1918 r. Rada Regencyjna rozwiązała Radę Stanu.
Głównym organem władzy wykonawczej Królestwa Polskiego była Rada Ministrów. Władze okupacyjne zastrzegły sobie prawo do zatwierdzenia Prezydenta Ministrów, powołanego przez Radę Regencyjną. Pierwszy, powołany 27 listopada 1917 r. przez Radę Regencyjną rząd pod przewodnictwem Jana Kucharzewskiego, przejął kompetencje, struktury i personel Komisji Przejściowej oraz Wydziału Wykonawczego Tymczasowej Rady Stanu. O akceptację władz okupacyjnych nie występował Józef Świeżyński, powołany na stanowisko premiera 23 października 1918 r., tj. po deklaracji niepodległości z 7 października 1918 r.
Władza wojskowa.
Zgodnie z § 7 rozporządzenia o tymczasowej Radzie Stanu w Królestwie Polskiem za tworzenie wojska polskiego był odpowiedzialny naczelny dowódca wojskowy mocarstw sprzymierzonych. W umowie zawartej między Niemcami i Austro-Węgrami ustalono, że zadanie zorganizowania wojska polskiego zostanie powierzone generałowi Hansowi von Beselerowi, generalnemu gubernatorowi warszawskiemu, który do czasu ustanowienia głowy państwa polskiego miał pełnić obowiązki wodza naczelnego. Ustanowienie przez władze okupacyjne 27 października 1917 r. Rady Regencyjnej, jako najwyższej władzy państwowej, aż do jej objęcia przez króla lub regenta, nie spowodowało zmiany na stanowisku naczelnego dowódcy.
12 października 1918 r. Rada Regencyjna ogłosiła przejęcie zwierzchniej władzy nad wojskiem, po jego zaprzysiężeniu na wierność państwu polskiemu i Radzie Regencyjnej. Zaprzysiężenie to nastąpiło 13 października 1918 r., zaś 21 października generalny gubernator warszawski złożył funkcję naczelnego dowódcy. Gen. Beseler zaakceptował zwierzchnią władzę Rady Regencyjnej, przedkładając jej do rozstrzygnięcia wnioski o awansowanie oficerów Wojska Polskiego. 11 listopada 1918 r. Rada Regencyjna przekazała Józefowi Piłsudskiemu część swojej władzy zwierzchniej, w zakresie obejmującym władzę wojskową i naczelne dowództwo wojsk.
Wymiar sprawiedliwości.
Od 1 września 1917 r. zarząd wymiaru sprawiedliwości przekazany został przez władze okupacyjne Departamentowi Sprawiedliwości Tymczasowej Rady Stanu. Sądy królewsko-polskie orzekały „w imieniu Korony Polskiej”. Organizacja sądownictwa zakładała strukturę czteroszczeblową, obejmującą sądy pokoju, sądy okręgowe, sądy apelacyjne oraz Sąd Najwyższy. Podstawowymi zasadami postępowania były dwuinstancyjność oraz kasacja. Początkowo istniało 15 sądów okręgowych i dwa sądy apelacyjne – w Warszawie i Lublinie. Apelacji warszawskiej podlegały sądy okręgowe w Warszawie, Płocku, Włocławku, Kaliszu, Siedlcach, Mławie, Łomży, Łowiczu, Łodzi, Częstochowie i Sosnowcu, lubelskiej zaś – sądy okręgowe w Lublinie, Kielcach, Radomiu, Piotrkowie i Zamościu. Istniejąca okupacja miała wpływ na ograniczenie właściwości sądów królewsko-polskich na rzecz sądów wojskowych państw-okupantów.
Królewsko-polskie sądy w Lublinie uznały suwerenną władzę Tymczasowego Rządu Ludowego Republiki Polskiej, kontrolującego to miasto od 7 listopada 1918 r., i zaczęły wydawać wyroki „w imieniu Republiki Polskiej”.
Zniesienie monarchii.
14 listopada 1918 Rada Regencyjna Królestwa Polskiego rozwiązała się i przekazała zwierzchnią władzę państwową Naczelnemu Dowódcy Wojsk Polskich Józefowi Piłsudskiemu. W stanowionych tego dnia aktach Piłsudski po raz pierwszy określił państwo polskie jako republikę. Na podstawie własnego dekretu z 22 listopada 1918 r. Józef Piłsudski objął najwyższą władzę Republiki Polskiej, jako Tymczasowy Naczelnik Państwa, do czasu zwołania Sejmu.
W okresie od 14 do 28 listopada 1918 r. faktyczną władzę najwyższą sprawował Naczelny Dowódca WP Józef Piłsudski, bez ogłaszania w Dzienniku Praw przepisów w tym zakresie. Dopiero w wydanym 29 listopada 1918 r. Dzienniku Praw Państwa Polskiego Nr 17 ogłoszono takie akty dotyczące zniesienia monarchii, jak odezwę Józefa Piłsudskiego (poz. 40) oraz (poz. 41). Powyższe akty były jednak na bieżąco podawane do wiadomości w Monitorze Polskim, co odzwierciedlało stan faktyczny, dotyczący zmiany ustroju tworzącego się państwa.
Uznanie międzynarodowe.
Dorozumiane uznanie państwa polskiego przez Niemcy i Austro-Węgry nastąpiło 30 marca 1918 r., poprzez wyrażenie zgody na powołanie przez Radę Regencyjną Prezydenta Ministrów. Miało to stanowić uznanie kompetencji Rady Regencyjnej, jako organu państwowego, który na podstawie odezwy z 13 lutego 1918 r. oparł swą władzę na woli narodu. Zgodnie z art. V patentu z dnia 12-go września 1917 r. o ustanowieniu władzy państwowej w Królestwie Polskiem polska władza państwowa miała wykonywać prawo międzynarodowej reprezentacji Królestwa Polskiego i zawierania umów międzynarodowych po ustaniu okupacji. Niemniej jednak już w protokole z 4 marca 1918 r., dotyczącym wykonania postanowień art. II traktatu pokojowego pomiędzy państwami centralnymi a Ukrainą, Austro-Węgry oraz Ukraina ustaliły, że granica pomiędzy Ukrainą a Polską miała być wytyczona przy udziale przedstawicieli Polski. Natomiast w niejawnej umowie z 30 czerwca 1918 r. Adam Ronikier, przedstawiciel rządu królewsko-polskiego w Berlinie, oraz przedstawiciele Rady Litewskiej i Augustinas Voldemaras, m.in. ustalili warunki uznania państwa litewskiego przez rząd polski oraz zasady ustalenia wspólnej granicy, a także przyjęli zobowiązanie do wzajemnego uzgadniania treści umów zawieranych z państwem niemieckim. Porozumienie to jednak nie weszło w życie.
W lutym 1918 r., w trakcie rokowań pokojowych w Brześciu, delegacja bolszewickiego rządu Rosji oświadczyła, że uznaje państwo polskie oraz odmawia uznania Rady Regencyjnej oraz rządu Jana Kucharzewskiego, za przedstawicieli tego państwa, ze względu na ich niereprezentatywność. W sierpniu 1918 r. Gieorgij Cziczerin, ludowy komisarz spraw zagranicznych, faktycznie uznał pełnomocnictwa Aleksandra Lednickiego, przedstawiciela Rady Regencyjnej w Moskwie, w części dotyczącej spraw konsularnych, a w szczególności w sprawach powrotu Polaków do kraju. Natomiast w sprawach politycznych Lednicki musiał działać za pośrednictwem ambasadora Niemiec w Moskwie. Na początku listopada 1918 r. rząd sowiecki zwrócił się do rządu polskiego z propozycją ustanowienia swojego przedstawiciela dyplomatycznego w osobie Juliana Marchlewskiego. Ministerstwo Spraw Zagranicznych udzieliło odpowiedzi, że decyzja w tej sprawie będzie mogła być zakomunikowana jedynie za pośrednictwem Aleksandra Lednickiego, którego powrót do Moskwy był planowany po powołaniu Rady Ministrów. Natomiast 11 listopada 1918 r. MSZ podało w prasie informację, że przed udzieleniem odpowiedzi należy uwzględnić obronę interesów polskich w Rosji oraz sytuację międzynarodową. Tymczasem 13 i 15 listopada 1918 r. władze sowieckie zamknęły biura polskiego przedstawicielstwa w Moskwie i Piotrogrodzie, aresztując i internując większość pracowników.
7 października 1918 r. personel polskiego przedstawicielstwa w Kijowie uzyskał w tamtejszym Ministerstwie Spraw Zagranicznych status dyplomatyczny. Natomiast 7 listopada 1918 r. Stanisław Wańkowicz został akredytowany jako poseł Królestwa Polskiego w Państwie Ukraińskim. Asymetria stosunków polsko-ukraińskich, polegająca na braku wysłania przedstawiciela dyplomatycznego do Warszawy, była tłumaczona przez stronę ukraińską niewyjaśnionym statusem prawno-państwowym Królestwa. W tej sytuacji protest do rządu polskiego, w sprawie treści noty Polskiej Komisji Likwidacyjnej do prezydenta Wilsona, 7 listopada 1918 r. skierował Wjaczesław Łypynski, ukraiński poseł w Wiedniu.
Po przewrocie, jaki miał miejsce 11 listopada 1918 r., władze polskie zezwoliły przedstawicielom niemieckich władz okupacyjnych, hr. oraz ks. , na tymczasowe pozostanie w Warszawie, w charakterze przedstawicieli rządu niemieckiego przy rządzie polskim. Natomiast od 21 listopada 1918 r., jako przedstawiciel Rzeszy Niemieckiej, akredytowany został hr. Harry Kessler. 12 listopada 1918 r. polskie Ministerstwo Spraw Zagranicznych podało do wiadomości oświadczenie , delegata cesarsko-królewskiego Ministerstwa Spraw Zagranicznych w byłym Generalnym Gubernatorstwie Warszawskim, określonego jako „poseł i minister pełnomocny Austro-Węgier”, iż przedstawicielstwo Austro-Węgier w Warszawie powinno być uważane za misję dyplomatyczną, akredytowaną przy rządzie polskim.
Sprawa monarchy.
Z chwilą abdykacji cesarza Rosji 2/15 marca 1917 r. oraz następującej po niej abdykacji wielkiego księcia Michała, utraciło także monarchę Królestwo Polskie. Dywagacje władz Niemiec i Austro-Węgier na temat ewentualnego kandydata na tron polski były pochodną nierozstrzygniętej ostatecznie kwestii, z którym z państw centralnych powinno być związane wykreowane przez nie Królestwo Polskie. Ponieważ Austro-Węgry nigdy ostatecznie nie zrezygnowały z rozwiązania austro-polskiego, rozwiązanie kandydackie były przede wszystkim przedmiotem rozważań władz Niemiec. Po uzyskaniu 29 marca 1918 r. przez Królestwo Polskie niezależności od Rosji, cesarz Wilhelm II, kanclerz Georg von Hertling oraz sekretarz stanu do spraw zagranicznych ustalili 16 kwietnia 1918 r., że koronę polską powinien otrzymać Albrecht Eugeniusz Wirtemberski, drugi syn wirtemberskiego następcy tronu. Kwestia kandydata na króla Polski była też przedmiotem niemiecko-polskich rokowań prowadzonych w sierpniu 1918 r. w Spa. I tak 12 sierpnia Wilhelm II zaproponował Januszowi Radziwiłłowi, dyrektorowi Departamentu Spraw Politycznych, kandydaturę Karola Stefana Habsburga. Natomiast 13 sierpnia cesarz Niemiec niezgodnie ze stanem faktycznym poinformował cesarza Austrii, iż Polacy zaakceptowali powyższą kandydaturę. Taki komunikat podała następnie niemiecka prasa, w związku z czym informacje te musiały być dementowane przez przedstawicieli Królestwa Polskiego. W trakcie rozmów w Spa przedstawiciele Królestwa Polskiego poinformowali sekretarza stanu do spraw zagranicznych , iż sprawa monarchy zostanie rozstrzygnięta po ustaleniu granic państwa i przejęciu pełni władzy od okupantów.
Kandydaci do Korony.
Kandydatami do Korony branymi pod uwagę przez władze niemieckie, austro-węgierskie i administrację polską, byli:
Granice i terytorium.
W proklamacji z 5 listopada 1916 r. podano, że Królestwo Polskie powstanie na ziemiach „wydartych” Rosji, które to wyrażenie najprawdopodobniej oznaczało terytorium Królestwa Kongresowego. Proklamacja skierowana była do mieszkańców Generalnych Gubernatorstw Warszawskiego i Lubelskiego. W akcie tym okupujące mocarstwa uchyliły się od określenia granic Królestwa. Faktycznie władze Królestwa Polskiego działały jedynie na obszarze o powierzchni 108 192 km², na którym administrację okupacyjną państw centralnych stanowiły oba generalne gubernatorstwa. Granice tego obszaru wyznaczały granice państwowe Niemiec i Austro-Węgier z Królestwem Polskim oraz granice administracyjne Ober-Ost oraz obszaru etapowego. Od lutego 1918 r. wschodnia granica Królestwa na południe od Bugu, została określona w traktacie pokojowym, zawartym 9 lutego 1918 r. w Brześciu pomiędzy Ukrainą a państwami centralnymi.
Kwestia granicy z Niemcami.
Przesunięcie granic Niemiec na wschód było jednym z nieoficjalnych celów wojennych tego państwa. Niezależnie od działań związanych z uregulowaniem kwestii polskiej, w czasie trwania pierwszej wojny światowej władze Niemiec oraz Austro-Węgier prowadziły poufne rozważania odnośnie do zakresu aneksji, jakie miały być dokonane na terenie okupowanego Królestwa Kongresowego na rzecz Niemiec, tj. tzw. „polskiego pasa granicznego”. Zasadniczo rozważany rozmiar anektowanego terytorium miał być tym mniejszy, im bardziej państwo polskie byłoby podporządkowane Niemcom. Według maksymalnej koncepcji sztabu generalnego armii niemieckiej nowa strategiczna granica Niemiec powinna przebiegać wzdłuż linii wyznaczonej przez rzeki Biebrzę, Narew, Wisłę, Bzurę i Wartę. W poufnej nocie z 29 kwietnia 1918 r., skierowanej do rządów Niemiec i Austro-Węgier, rząd Steczkowskiego, powołując się na ponownie pojawiające się pogłoski o zamierzonej „regulacji granicy” Niemiec, stał na stanowisku, iż terytorium Królestwa Kongresowego jest nienaruszalne. W związku z klęską militarną Niemiec na froncie zachodnim w lecie 1918 r. powyższe projekty aneksyjne stały się niemożliwe do realizacji, natomiast Niemcy zaczęły bronić "status quo" w zakresie swoich wschodnich granic.
Problem granicy z Ukrainą.
W wyniku traktatu pokojowego pomiędzy państwami centralnymi a Ukrainą, zawartego 9 lutego 1918 r. w Brześciu Litewskim, państwa centralne miały przekazać Ukraińskiej Republice Ludowej ziemię chełmską i część Podlasia. Określona w powyższym traktacie granica miała biegnąć na północ od istniejącej granicy pomiędzy Austro-Węgrami a Ukrainą, zaczynając od Tarnogrodu, według linii: Biłgoraj, Szczebrzeszyn, Krasnystaw, Puchaczów, Radzyń, Międzyrzec, Sarnaki i Mielnik. Zgodnie z protokołem z 4 marca 1918 r., dotyczącym wykonania powyższych postanowień, granica mogła zostać wytyczona na wschód od powyższej linii, biorąc pod uwagę stosunki etniczne i życzenia ludności, przy udziale przedstawicieli Polski. Traktat ten nie został ratyfikowany przez Austro-Węgry, a tereny na wschód od linii wyznaczonej w traktacie z Ukrainą nie zostały faktycznie przekazane temu państwu.
Powyższa cesja stanowiła przekroczenie uprawnień władz okupacyjnych określonych w prawie międzynarodowym. Nie został również dopełniony warunek ustalenia losu tego obszaru w porozumieniu jego ludnością, co było wymagane postanowieniami art. III traktatu pokojowego pomiędzy państwami centralnymi a Rosją, zawartego 3 marca 1918 r. w Brześciu Litewskim. Królestwo Polskie nie było stroną powyższych traktatów pokojowych. Zgodnie z postanowieniami art. 292 traktatu wersalskiego z 28 czerwca 1919 r., strony tego traktatu, w tym Niemcy, uznały traktat pokojowy Niemiec z Ukrainą za uchylony.
Sposób określenia granicy z Litwą.
Niezrealizowana poufna polsko-litewska umowa z 30 czerwca 1918 r. przewidywała określenie wspólnej granicy na podstawie wzajemnego porozumienia, z względnieniem zasad etnograficznych, historycznych i ekonomicznych.
Bez Ober-Ost.
Królestwo Polskie aktu 5 listopada faktycznie nie obejmowało obszaru tzw. Ober-Ost, zarządzanego przez Naczelne Dowództwo Armii Cesarstwa Niemieckiego na froncie wschodnim. Obok ziem zabranych historycznej Litwy i Białorusi, w skład Ober-Ost wchodził północno-wschodni obszar Królestwa Polskiego, obejmujący głównie gubernię suwalską, ale czasowo także tereny guberni łomżyńskiej, z twierdzą Osowiec.
W przeciwieństwie do realizowanej na większości terenów kongresowego Królestwa Polskiego polityki 5 listopada, w celu zneutralizowania wpływów polskich na terenie Ober-Ost, władze niemieckie wspierały nacjonalistów litewskich oraz utrudniały polską działalność polityczną. Wyrazem tego było m.in. uznanie 23 marca 1918 r. przez Niemcy niepodległości Litwy, ze stolicą w Wilnie, oraz wspieranie powstającego państwa litewskiego. Rada Litewska, proklamując 16 lutego 1918 r. przywrócenie niepodległego państwa litewskiego, zadeklarowała też ustanie wszystkich związków, łączących państwo litewskie z innymi narodami.
Brak sprawowania władzy na terenie guberni suwalskiej został potwierdzony przez władze polskie w przepisach dotyczących składu Rady Stanu Królestwa Polskiego. W skierowanej do rządów Niemiec i Austro-Węgier poufnej nocie z 29 kwietnia 1918 r. rząd Steczkowskiego akceptował utratę czterech północnych powiatów guberni suwalskiej, proponując rekompensatę z tego tytułu na ziemiach zabranych. Natomiast z dniem 16 listopada 1918 r. kierownik ministrów oraz kierownik Ministerstwa Spraw Wewnętrznych, mianując Komisarzy Rządu Polskiego „w północnej części byłego Królestwa Polskiego”, powołali komisarzy także dla powiatów guberni suwalskiej.
Bez obszaru operacyjnego armii.
Tereny powiatów chełmskiego, bialskiego, konstantynowskiego i włodawskiego, o łącznej powierzchni 6448 km², wchodziły w skład obszaru operacyjnego armii. Północna część tego obszaru podlegała niemieckiej Inspekcji Etapów Bug, z siedzibą w Brześciu. Chełmszczyzna zaś podlegała austro-węgierskiemu generalnemu gubernatorowi wojskowemu, z siedzibą w Lublinie. Na podstawie traktatu pokojowego, jaki państwa centralne zawarły 9 lutego 1918 r. z Ukraińską Republiką Ludową, część tego obszaru miała wejść w skład Ukrainy. W marcu 1918 r. w Brześciu utworzony został ukraiński Komisariat Krajowy dla Chełmszczyzny, Podlasia i Polesia. Władze niemieckie zezwoliły ukraińskim urzędnikom jedynie na organizację pracy kulturalno-oświatowej oraz pomocy ekonomicznej, zaś władze austro-węgierskie nie zezwoliły na jakąkolwiek działalność. Nominalna władza Królestwa Polskiego nad powiatami nadbużańskimi została zaznaczona w październiku 1918 r., w związku z określeniem obszaru działania Komisji Ziemskich Okręgowych.
W związku z próbami rozbrajania oddziałów niemieckich na obszarze etapowym przez Polską Organizację Wojskową, 18 listopada 1918 r. zawarto pomiędzy władzami polskimi a dowództwem niemieckim umowę ustanawiającą linię demarkacyjną, wyznaczoną miejscowościami Wisznica – Międzyrzec – Łosice – Mielnik – Siemiatycze – Łapy. W pacyfikacji Międzyrzeca 16 listopada 1918 r. oraz w pacyfikacji Sławatycz, obok „huzarów śmierci”, brali udział umundurowani nauczyciele i ochotnicy ukraińscy.
Próba podporządkowania Galicji.
Rada Regencyjna 2 listopada 1918 r. podała do wiadomości, że z dniem 31 października 1918 r. ustanowiła Komisarza Generalnego Polskiego Rządu dla Galicji i polskiej części Śląska, z siedzibą we Lwowie. Tymczasem, w związku z postępującym rozpadem Austro-Węgier, władzę na terenie zachodniej Galicji przejęła 31 października 1918 r. Polska Komisja Likwidacyjna, która odmówiła uznania komisarza rządu warszawskiego. Natomiast 1 listopada 1918 r. wschodnia część Galicji, w tym Lwów, zostały opanowane przez wojska zachodnioukraińskie.
2 listopada 1918 r. Rada Narodowa Księstwa Cieszyńskiego zawiadomiła rząd polski w Warszawie oraz Polską Komisję Likwidacyjną i komisarza rządu polskiego w Krakowie, o objęciu władzy z ramienia rządu polskiego. Wszystkie te władze tymczasowo uznały Radę Narodową Księstwa Cieszyńskiego za swój organ. Nie dopuszczony do objęcia władzy Komisarz Generalny opuścił Kraków, zaś Józef Londzin, członek prezydium Rady Narodowej Księstwa Cieszyńskiego, wszedł w skład Polskiej Komisji Likwidacyjnej.
Nominalnymi przejawami sprawowania zwierzchniej władzy w Galicji przez organy Królestwa Polskiego były działania związane z organizowaniem tam wojska oraz podjęcie przez Ministerstwo Wyznań Religijnych i Oświecenia Publicznego nadzoru nad uczelniami wyższymi w efekcie podporządkowania się Uniwersytetu Jagiellońskiego władzom warszawskim.
Podział terytorialny.
Dominującym elementem podziału terytorialnego Królestwa było rozgraniczenie stref okupacyjnych, ponieważ okupanci poważnie ograniczyli możliwość przekraczania tej granicy. Rozgraniczenie Generalnych Gubernatorstw stanowiło również granicę celną pomiędzy Niemcami a Austro-Węgrami.
Jedyną jednostką podziału administracyjnego Generalnych Gubernatorstw był powiat. Podział na powiaty został wykorzystany do przeprowadzenia pośrednich wyborów do Rady Stanu oraz do określenia okręgów Komisji Ziemskich Okręgowych.
Administracjami specjalnymi, działającymi w okręgach obejmujących kilka powiatów, były administracja wojskowa oraz urzędy ziemskie. Również okręgi Sądów Okręgowych obejmowały kilka powiatów, w niektórych przypadkach odpowiadając guberniom. Natomiast okręgi Sądów Apelacyjnych w Warszawie i Lublinie określone zostały w oparciu o obszary obu stref okupacyjnych.
Siły zbrojne.
Ustanowienie zależnego od Niemiec i Austro-Węgier Królestwa Polskiego było przede wszystkim spowodowane faktem, że przedłużająca się I wojna światowa zmusiła państwa centralne do poszukiwania rezerw mobilizacyjnych na okupowanych ziemiach polskich. Ostatecznie jednak korzystny dla państw centralnych przebieg wojny na froncie wschodnim spowodował, że polska armia przestała być potrzebna Cesarstwu Niemieckiemu. Przez cały okres swojego istnienia Tymczasowa Rada Stanu odmówiła wydania odezwy werbunkowej. Odezwa taka została wydana w imieniu Prezydenta Ministrów dopiero 28 września 1918 r.
W Królestwie.
Tworzonym od podstaw przez niemiecką administrację okupacyjną siłami zbrojnymi Królestwa Polskiego aktu 5 listopada, była Polska Siła Zbrojna. W związku z tym do listopada 1918 r. oddziały Polskiej Siły Zbrojnej były rozlokowane przede wszystkim na terenie Generalnego Gubernatorstwa Warszawskiego.
10 kwietnia 1917 r. do dyspozycji niemieckich władz okupacyjnych przekazany został, liczący ponad 21 tysięcy żołnierzy, Polski Korpus Posiłkowy. Korpus ten stanowił jedynie rezerwuar kadrowy dla Polskiej Siły Zbrojnej, która została zorganizowana jako kursy szkoleniowe dla żołnierzy będących obywatelami Królestwa Polskiego. Kursy te znajdowały się pod dowództwem oficerów armii niemieckiej. W lipcu 1917 r., po kryzysie przysięgowym w Polskim Korpusie Posiłkowym, w Polska Siła Zbrojna liczyła 2800 ochotników, zaś sam Polski Korpus Posiłkowy, w którym pozostała II Brygada Legionów, został oddany pod dowództwo austro-węgierskie.
Z chwilą zadeklarowania przejęcia przez Radę Regencyjną 12 października 1918 r. zwierzchniej władzy nad wojskiem zaczęto stosować określenie Wojsko Polskie. 24 października 1918 r. usunięto z wojska polskiego niemieckich oficerów.
Zawiązanie się 7 listopada 1918 r. w Lublinie Tymczasowego Rządu Ludowego Republiki Polskiej uniemożliwiło zorganizowanie tam lokalnego inspektoratu WP, zaś wywołanie buntu w przybyłym tam z Warszawy I batalionie 2 pułku piechoty opóźniło odsiecz dla Lwowa. Rząd lubelski mianował swojego ministra wojny, płk. Rydza, na stopień generała porucznika, zaś Naczelny Dowódca WP z nadania Rady Regencyjnej – Józef Piłsudski nie uznał tego awansu. Niemniej jednak Naczelny Dowódca WP warunkowo zatwierdził nominacje oficerskie dokonane przez Rydza do 21 listopada 1918 r.
Na wschodzie.
Od marca do czerwca 1918 r. Rada Regencyjna sprawowała zwierzchnictwo nad korpusami polskimi w Rosji. I tak 4 marca 1918 r. Radzie Regencyjnej podporządkowała się Rada Naczelna Polskiej Siły Zbrojnej, natomiast 6 marca 1918 r. Rada Regencyjna objęła zwierzchnią władzę nad I Korpusem Polskim w Rosji. W kwietniu 1918 r. Rada Regencyjna powołała gen. Aleksandra Osińskiego na stanowisko naczelnego dowódcy Wojsk Polskich na Ukrainie, któremu podporządkowały się II i III Korpus. 10 maja 1918 r., powołując się wydany przez Główną Kwaterę armii niemieckiej zakaz podejmowania przez Radę Regencyjną decyzji politycznych dotyczących wojska, Rada zwolniła dowódcę I Korpusu Polskiego z podległości, a żołnierzy korpusu – ze złożonej jej przysięgi. W okresie od kwietnia do czerwca 1918 r., siłą, albo pod groźbą użycia siły, korpusy polskie zostały rozbrojone i rozformowane przez Niemcy i Austro-Węgry.
W odpowiedzi prośbę Rady Ziemi Mińskiej o obronę kresów przed anarchią i bolszewizmem, szef Sztabu Generalnego, rozkazem z 28 października 1918 r. mianował gen. Wejtko kierownikiem wszystkich formacji samoobrony na Litwie i Białorusi, zaś płk. Kobordo – naczelnikiem formacji samoobrony Białorusi. Rozkaz ten gen. Wejtko otrzymał 31 października, zaś pismem z 5 listopada poinformował szefa Sztabu Generalnego o podjętych czynnościach. Żołnierze samoobrony formalnie nie wchodzili w skład Wojska Polskiego.
W Galicji.
W związku z rozkładem monarchii austro-węgierskiej, z końcem października 1918 r. Rada Regencyjna oraz Szef Sztabu Generalnego Wojska Polskiego podjęli próbę zorganizowania własnych struktur wojskowych na terenie Galicji. Działania te były podejmowane w sytuacji istnienia na tym terenie wpływów konkurencyjnych ośrodków władzy i ich organizacji wojskowych. Na organizację Wojska Polskiego na terenie Galicji istotny wpływ miało zajęcie 1 listopada 1918 r. wschodniej części Galicji, w tym Lwowa, przez wojska zachodnioukraińskie.
I tak 30 października 1918 r. we Lwowie, w imieniu Rady Regencyjnej, jej adiutant, kpt. Drewnowski, przekazał płk. Sikorskiemu nominacje dla gen. Puchalskiego – na stanowisko dowódcy WP w Galicji, dla samego Sikorskiego – na stanowisko szef sztabu gen. Puchalskiego oraz dla kpt. Kamińskiego – na stanowisko komendanta placu we Lwowie. Tego samego dnia Sikorski polecił kpt. Tatarowi-Trześniowskiemu koncentrację batalionu kadrowego, a następnie wyjechał do Przemyśla w celu przekazania nominacji gen. Puchalskiemu. Gen. Rozwadowski, szef Sztabu Generalnego WP, telegramem z 1 listopada 1918 r. informował o czasowym przydzieleniu gen. Puchalskiemu funkcji naczelnego dowódcy wojskowego w Galicji oraz o przydzieleniu „pułkownikowi brygadierowi” Roi funkcji dowódcy „obrębu korpusowego Krakowa”. 2 listopada 1918 r. ogłoszony został reskrypt Rady Regencyjnej w sprawie mianowania płk. Roi na stopień generalski oraz powołania go na stanowisko dowódcy brygady w Krakowie. W tym samym dniu gen. Roja wydał rozkaz w sprawie organizowania 4 i 5 pułku piechoty oraz 2 pułku ułanów. Nieliczna grupa żołnierzy, zebrana we Lwowie przez płk. Sikorskiego, w trakcie działań wojennych podporządkowała się jednolitemu dowództwu kpt. Czesława Mączyńskiego. Władza gen. Puchalskiego ograniczała się do terenu Przemyśla, którego nie był w stanie zabezpieczyć przed zajęciem przez siły ukraińskie (4 listopada). Ostatecznie ośrodkiem, który zorganizował odbicie Przemyśla (10 listopada) i odsiecz Lwowa (21 listopada) był Kraków. W rozkazie z 12 listopada 1918 r. Józef Piłsudski, jako Naczelny Dowódca WP, poinformował gen. Roję o przejęciu dowództwa na wojskiem we wszystkich częściach kraju.
Gospodarka.
Negatywne skutki rosyjskiej ewakuacji ludności, przemysłu i instytucji finansowych. Rabunkowa eksploatacja ekonomiczna przez okupantów (rekwizycje żywności, metalowych przedmiotów, wyrąb lasów, praca przymusowa w Niemczech). Zniszczenie przemysłu – w tym włókienniczego w Łodzi – likwidacja konkurencji. Drenaż finansowy – marka polska – jednostka monetarna wprowadzona przez niemieckie władze okupacyjne w Generalnym Gubernatorstwie Warszawskim, emitowana przez Polską Krajową Kasę Pożyczkową – niekorzystne kursy wymiany rubla, wycofanie rubla z obiegu. Granica stref okupacyjnych granicą celną.
Społeczeństwo.
Podział polityczny pod kątem współpracy z okupantami – na aktywistów i pasywistów – przechodzący w podział społeczny. Skutki migracji wojennych, w tym – ewakuacji Królestwa Polskiego w 1915 r.

</doc>
<doc id="101715" url="https://pl.wikipedia.org/wiki?curid=101715" title="Ty2/Ty42">
Ty2/Ty42

Ty2/Ty42 – parowóz towarowy konstrukcji niemieckiej (znormalizowana seria 52), budowany masowo w wielu fabrykach europejskich (w Niemczech i krajach okupowanych, m.in. w Polsce) w latach 1942–1945, znany także jako niemiecka lokomotywa wojenna "Kriegslokomotive".
Historia.
Zadaniem tej uproszczonej, taniej w produkcji i niezawodnej lokomotywy miało być obsługiwanie szlaków kolejowych na terenach zdobytych przez III Rzeszę na wschodzie. Dlatego też parowozy tej serii posiadały znakomitą izolację termiczną i nacisk osi nie przekraczający 15 t, dzięki czemu mogły poruszać się po liniach o kiepskiej lub prowizorycznie naprawionej nawierzchni. Po klęsce III Rzeszy 1206 parowozów tej serii rozpoczęło pracę na PKP. W roku 1962 Polska z uwagi na braki lokomotyw została zmuszona do odkupienia 220 maszyn od ZSRR. 200 z nich zostało włączone do PKP, a 20 zakupiło PMP PW Katowice. Parowozy PKP otrzymały oznaczenie Ty2-1207 do 1406. Parowozy PMP PW jeździły z numerami niemieckimi. Od 1945 roku do końca eksploatacji trakcji parowej była to najliczniejsza seria parowozów w Polsce. W Polsce zachowano 53 parowozy serii Ty2 i 14 parowozów serii Ty42. Trzy z nich są czynne: Ty42-24w Skansenie kolejowym w Pyskowicach,
Ty42-107 i Ty2-911
Niektóre właściwości trakcyjne.
Ty2/42 podczas rozruchu rozwijał maks. siłę pociągową nieco ponad 17 000 kG (170 kN). Opalany lepszym gatunkiem węgla mógł ciągnąć składy towarowe ładowne o masie 620 ton z prędkością 80 km/h lub 1700 t – 50 km/h. W terenach górskich na wzniesieniu 20‰ mógł ciągnąć składy o masie 190 ton z prędkością 40 km/h.
Parowóz ten bywał używany do ciągnięcia składów osobowych, gdzie pociąg o masie ok. 130 ton, składający się z wagonów 2- i 3-osiowych mógł pokonywać wzniesienia 25‰, przy prędkości do 40 km/h.
Lista parowozów serii Ty2/Ty42 zachowanych w Polsce.
"Źródło:".

</doc>
<doc id="101717" url="https://pl.wikipedia.org/wiki?curid=101717" title="Parowóz towarowy">
Parowóz towarowy



</doc>
<doc id="101722" url="https://pl.wikipedia.org/wiki?curid=101722" title="Sceptycy">
Sceptycy

Sceptycyzm (gr. σκεπτικός, "skeptikos", łac. "sceptici" – "wątpiący", "rozważający") — prąd filozofii, który rozwijał się w okresie od IV do III wieku p.n.e., a następnie od I wieku p.n.e. do II wieku n.e. Twórcą sceptycyzmu był Pyrron z Elidy, którego zasadnicze tezy zostały dalej rozwinięte w teoriach jego kontynuatorów: Tymona z Fliuntu, Ainezydemosa z Knossos oraz Agryppy i Sekstusa Empiryka.
Czasem do nurtu sceptyckiego zalicza się też tak zwaną Średnią Akademię, czyli okres rozwoju Akademii Platońskiej od scholarchy Arkezylaosa sprawującego nad nią zwierzchnictwo od około roku 280 p.n.e. do śmierci Karneadesa z Cyreny, czyli roku 129 p.n.e., ale sprawa ta nie jest jednoznacznie rozstrzygnięta. Wydaje się raczej, że sceptycyzm Akademii był wynikiem swoistego "powrotu do źródeł", czyli aporetycznej metody filozofowania uprawianej przez Sokratesa. Sami "sceptycy" akademiccy nigdy bowiem nie powoływali się na Pyrrona (być może nie chcąc uchybić autorytetowi Platona) a i sceptyk Sekstus Empiryk wyraźnie odróżnia sceptycyzm akademików od nurtu pyrrońskiego.
Główne zasady sceptycyzmu.
Sceptycy uważali wyznawanie postawy sceptycznej za warunek szczęścia – w tym sensie sceptycyzm jako kierunek filozoficzny skoncentrowany na etyce nie wyróżnia się spomiędzy innych szkół filozoficznych hellenizmu. Jak twierdził Sekstus Empiryk, "celem sceptyka jest niezakłócony spokój wobec przypuszczeń, a wobec rzeczy mu narzuconych umiarkowane ich doznawanie". Gwarantuje taki stan ducha połączenie powstrzymywania się od sądów (epoche) i spokój duszy (ataraksja, zob. apatheia, afazja). Dogmatyczna wiara powoduje zamęt i obawę, podczas gdy w rzeczywistości nie można twierdzić, że dysponuje się pewną wiedzą o naturze rzeczy – wszystkie sądy na ten temat są równosilne (izostenia). Każdemu twierdzeniu można przeciwstawić odmienne – równie prawdziwe. Sceptycy przedstawili także argumenty (tzw. tropy) przeciwko różnym rodzajom poznania ludzkiego.
Pyrroniści rozumieli, że do życia niezbędne jest posiadanie pewnych mniemań i zasad. Uważali jednak, że wystarczy kierować się rozsądnym prawdopodobieństwem. Zaczęli zatem rozróżniać sądy prawdopodobne, sądy niezaprzeczone i sądy sprawdzone, które można głosić. W ten sposób sceptycyzm grecki w późniejszej postaci stał się filozofią zdrowego rozsądku. Ważne były dla nich ćwiczenia duchowe, zwane z języka greckiego askesis, określane współcześnie jako "asceza pyrrońska".
Sceptycyzm Pyrrona.
Na filozoficzny rozwój Pirrona wywarli wpływ elejscy i megarejscy „dialektycy”, a zwłaszcza nauka Demokryta.
Zasady sceptyków wynikały z odpowiedzi Pyrrona na trzy podstawowe pytania:
Oto jak odpowiadał na nie Pyrron:
Tropy.
Następcy Pyrrona wsparli jego odpowiedzi odpowiednią argumentacją, opartą na logicznej analizie wypowiedzi. Stwierdzali, że każdemu twierdzeniu można przeciwstawić inne twierdzenia z nim równosilne – jest to tak zwana ισοσθενεια ("izostenia"), czyli równosilność sądów. Chcąc zwalczyć pewne twierdzenie, wystarczy przeciwstawić mu inne, sprzeczne z nim, a równosilne. Wypracowali też metody takiego zwalczania, grupując typowe argumenty zwane "tropami" (τροποσ).
Dalszy rozwój.
Argumenty wysuwane przez sceptyków, zwłaszcza późniejszych, podchwycone zostały przez pisarzy chrześcijańskich, którzy wykorzystywali je do zwalczania wrogich sobie szkół filozoficznych.
Sceptycyzm, niekoniecznie w sceptyckiej czy akademickiej postaci, wielokrotnie odżywał w historii filozofii. Znanymi sceptykami byli Michel de Montaigne w dobie Renesansu i David Hume żyjący w okresie Oświecenia. Ten trwający wieki nurt filozofii nosi nazwę sceptycyzmu filozoficznego. Współczesny sceptycyzm filozoficzny nie ma jednak wiele wspólnego ze sceptycyzmem starożytnym i nowożytnym, jest bardziej stanowiskiem epistemologicznym niż szkołą filozoficzną.
Przedstawiciele sceptycyzmu i ich dzieła.
1. Pyrronizm (sceptycyzm pyrroński)
2. Sceptycyzm akademicki
3. Neosceptycyzm

</doc>
<doc id="101723" url="https://pl.wikipedia.org/wiki?curid=101723" title="Iguana">
Iguana

Iguana − rodzaj jaszczurek z rodziny legwanowatych (Iguanidae).
Zasięg występowania.
Rodzaj obejmuje gatunki występujące od Meksyku do Paragwaju. 
Systematyka.
Etymologia.
"Iguana": „legwan”, od araw. "yuana", "igoana" lub "iwana" „rodzaj dużej jaszczurki”.
Podział systematyczny.
Do rodzaju należą następujące gatunki: 

</doc>
<doc id="101725" url="https://pl.wikipedia.org/wiki?curid=101725" title="Medal „Zasłużonym na Polu Chwały”">
Medal „Zasłużonym na Polu Chwały”

Medal „Zasłużonym na Polu Chwały” – polskie odznaczenie wojskowe nadawane w latach 1943–1992.
Obok Orderu Krzyża Grunwaldu było to pierwsze odznaczenie PRL, niemające przedwojennych korzeni.
Zasady nadawania i historia.
Medal „Zasłużonym na Polu Chwały” jako odznaczenie wojenne został ustanowiony rozkazem dowódcy 1 Dywizji Piechoty im. Tadeusza Kościuszki gen. bryg. Zygmunta Berlinga. Nie jest znana dokładna data jego ustanowienia, lecz należy przyjąć, że został ustanowiony pod koniec października lub na początku listopada 1943 roku, gdyż jako pierwsi otrzymali medale uczestnicy bitwy pod Lenino, a nadanie odbyło się z okazji obchodów Święta Niepodległości zorganizowanego w jednostkach 1 Korpusu Polskich Sił Zbrojnych w ZSRR w dniu 14 listopada 1943 roku, rozkaz o nadaniu nosił datę 11 listopada 1943 roku. Medal ten został zatwierdzony następnie dekretem Polskiego Komitetu Wyzwolenia Narodowego z dnia 22 grudnia 1944 roku jako medal wojskowy.
Medal ten zgodnie z rozkazem posiadał trzy stopnie: złoty, srebrny i brązowy i był nadawany za czyny odwagi, męstwa i bohaterstwa na froncie w wyjątkowo trudnych sytuacjach wymagających poświęcenia. Dopiero w dniu 12 sierpnia 1944 roku rozkazem gen. Z. Berlinga zatwierdzono regulamin tego medalu, który został opracowany przez kpt. Skuratowicza z Oddziału Personalnego Wojska Polskiego i był on wzorowany na podobnych regulaminach radzieckich. Regulamin ten bardzo szczegółowo opisywał za jakie czyny można go nadać jeżeli chodzi o najwyższy stopień – złoty, a dwa następne już bardziej ogólne. I tak medal złoty można było nadać za:
Medal mógł być nadawany wielokrotnie. Mógł być nadawany żołnierzom innych państw, którzy przyczynili się swoją działalnością do zwycięskich działań bojowych w operacjach Wojska Polskiego. W art. 6 dekretu PKWN z dnia 22 grudnia 1944 roku określono, że medal nadawany jest przez Naczelne Dowództwo Wojska Polskiego generałom, oficerom, szeregowym Wojska Polskiego:
Ustawa z 17 lutego 1960 o orderach i odznaczeniach, zastępując dotychczasowe przepisy, nie zawierała szczegółowych kryteriów nadawania medalu, określając jedynie, że jest on odznaczeniem wojennym, stanowiącym nagrodę za zasługi bojowe i dzieli się na trzy stopnie: Złoty, Srebrny i Brązowy.
Po zakończeniu II wojny światowej medal nadawany był przez Prezydium Krajowej Rady Narodowej a następnie Radę Państwa.
Z dniem 23 grudnia 1992 uznano nadawanie Medalu za zakończone, podobnie jak większości orderów i odznaczeń wojennych za dotychczasowe zasługi, a ustanawiająca go ustawa z 1960 utraciła moc i medal ten usunięto z polskiego systemu odznaczeń.
Odznaka.
Pierwszym wzorem odznaki medalu był krążek o średnicy 50 mm z wizerunkiem
Orderu Virtuti Militari z orłem w koronie na tle skrzyżowanych sztandarów: polskiego i radzieckiego. Na rewersie w czworokątnej ramce obramowanej wieńcem z liści dębowych umieszczono napis w sześciu wierszach: ZASŁUŻONYM / NA POLU / CHWAŁY / 12 – 13 X / 1943 / LENINO. Wersja ta była wykonana w radzieckiej Mennicy Państwowej w Moskwie. Taka też wersja została potwierdzona w dekrecie PKWN. Lecz już pod koniec 1945 roku pojawiły się nowa wersja medalu, która na awersie miała order „Virtuti Militari” z orłem bez korony, nie ma także sztandarów, natomiast na rewersie jest napis w czterech wierszach: ZASŁUŻONYM / NA POLU / CHWAŁY / 1944. Wersja tego typu była produkowana w Warszawie w Zakładach Przemysłowych Bronisława Grabskiego będącego pod zarządem państwowym – które to zakłady produkowały ordery i medale do czasu uruchomienia produkcji w Mennicy Państwowej w Warszawie. Medal początkowo był wyrabiany ze srebra, a następnie z innych metali kolorowych.
Uchwała Rady Państwa z 1960, a następnie z 1977 określiła jako odznakę medalu okrągły, złocony, srebrzony lub patynowany na brązowo medal o średnicy 40 mm. Na awersie znajdował się wizerunek Orderu Virtuti Militari na tle skrzyżowanych flag państwowych polskiej i radzieckiej; na rewersie, w czworobocznej ramce wysokości 24 mm i szerokości 20 mm, obramowanej wieńcem z liści dębowych, sześciowierszowy napis: "ZASŁUŻONYM NA POLU CHWAŁY 12–13 X 1943 LENINO". Określono jednak, że odznaką Medalu "Zasłużonym na Polu Chwały" jest również medal bez flag na awersie i z czterowierszowym napisem na odwrotnej stronie: "ZASŁUŻONYM NA POLU CHWAŁY 1944".
Medal był zawieszony na czarnej wstążce z dwoma szerokimi niebieskimi paskami po bokach – barwy orderu Virtuti Militari w odwróconej kolejności (od 1960 sprecyzowanej jako czarna wstążka szerokości 42 mm, z ciemnoniebieskimi paskami szerokości 10 mm po bokach). Baretka medalu miała w środku: złoty pasek – dla medalu złotego, srebrny – dla medalu srebrnego, natomiast paska nie było przy medalu brązowym. Ponieważ medal w poszczególnych klasach mógł być nadawany wielokrotnie – kolejne nadania odróżniano przez nałożenie na wstążkę polerowanych okuć w kształcie listewek o szerokości 5 mm odpowiedniego koloru w zależności od stopnia medalu (złoty, srebrny, brązowy).
Starszeństwo.
Do 1990 roku złoty medal był noszony za Złotym Krzyżem Zasługi i Krzyżem Walecznych, srebrny – po Srebrnym Krzyżu Zasługi, brązowy – po Brązowym Krzyżu Zasługi. W roku 1990 uchwalono Krzyż za udział w Wojnie 1918–1921, który w starszeństwie zajął miejsce przed Złotym Medalem Zasłużonym na Polu Chwały.
Odznaczeni.
Za udział w bitwie pod Lenino nadano 193 medale (w tym 8 złotych, 68 srebrnych i 117 brązowych), do końca 1945 roku nadano 57 063 medali (w tym 36 złotych, 16 656 srebrnych i 40 371 brązowych).
Według danych Biura Odznaczeń Państwowych Kancelarii Rady Państwa oraz Biura Odznaczeń Kancelarii Prezydenta RP do końca 1987 roku nadano łącznie 111 386 medali (w tym 38 złotych, 35 745 srebrnych i 75 603 brązowych).

</doc>
<doc id="101730" url="https://pl.wikipedia.org/wiki?curid=101730" title="Modelarstwo kolejowe">
Modelarstwo kolejowe

Modelarstwo kolejowe – hobby, gałąź modelarstwa zajmująca się odwzorowywaniem obiektów związanych z transportem kolejowym.
Modelarstwo kolejowe tradycją sięga początków kolejnictwa. Modelarstwo kolejowe zyskało wielu zwolenników w Niemczech. Przyczyniła się do tego fabryka zabawek Märklin, która już w 1891 roku zaprezentowało pierwszy model kolejki elektrycznej. Większość modeli kolejowych jest zasilania elektrycznie, za pomocą transformatora. Wśród modelarzy kolejowych najbardziej typowe jest kolekcjonowanie modeli lokomotyw oraz wagonów masowo produkowanych przez przedsiębiorstwa. Powszechnie są również modele samodzielne wykonywane przez modelarzy. Wraz z kolekcjonowaniem modeli kolejowych modelarze zajmują się projektowaniem i budowaniem makiet kolejowych z zakupionych elementów lub samodzielne wykonanych. Makiety kolejowe stanowią odwzorowanie współczesnych lub dawnych historycznie kolei w wybranych krainach geograficznych. Rozmiar takiej makiety kolejowej uzależniony jest od wymaganej powierzchni. 
Najbardziej rozpowszechnioną skalą w modelarstwie kolejowym jest skala H0, wywodząca się z Niemiec. Oprócz tej skali rozpowszechnione są również mniejsze skale w modelarstwie jak skala TT typowa dawniej dla Niemiec Wschodnich, skala N stworzona przez przedsiębiorstwo Minitrix oraz skala Z produkowana przez przedsiębiorstwo Märklin. Istnieją również większe skale w modelarstwie kolejowym jak skala 0 oraz skala 1 zaprezentowane przez zakład Märklin, ostatnia skala nadal jest produkowana przez to przedsiębiorstwo. Skale te mają jedynie nostalgiczne znaczenie, nie są obecnie masowo produkowane i rozpowszechnione ze względu na duże rozmiary. Wyjątkiem jest skala 2, znana bardziej jako kolejka ogrodowa odporna na warunki pogodowe i idealna do dużych ogrodów.

</doc>
<doc id="101731" url="https://pl.wikipedia.org/wiki?curid=101731" title="Imbir lekarski">
Imbir lekarski

Imbir lekarski ("Zingiber officinale" Rosc.) – gatunek rośliny uprawnej z rodziny imbirowatych ("Zingiberaceae"). W stanie dzikim obecnie nie występuje. Pochodzi prawdopodobnie z Melanezji.
Zastosowanie.
Olejek imbirowy.
Olejek w swoim składzie zawiera α-zingiberen, α-fernazen, α-pinen, kamfen, linalol, β-pinen, geraniol, cytral, β-felandren, limonen, cyneol, octan geraniolu, α-myrcen, α-longipinen, β-selenen, β-bisabolol, (+)-β-cytronelol i neridol.
Olejek wykazuje działanie immunomodulacyjne. W stężeniu 10 ng/ml w znacznym stopniu hamuje namnażanie limfocytów T (o 27%), obniża ogólną liczbę limfocytów T (o 43%), limfocytów T pomocniczych (o 74%) i powoduje wzrost liczby limfocytów T supresorowych (o 43%). Wśród Gram-ujemnych bakterii beztlenowych najbardziej wrażliwe na olejek są szczepy z gatunków "Tannerella forsythia" ((MIC ≤ 1,2-5,0 mg/ml) oraz "Bacteroides uniformis" (MIC = 5,0 mg/ml). Spośród innych bakterii beztlenowych średnio wrażliwe na składniki olejku są: "Bacteroides vulgatus" (MIC 7,5-10 mg/ml), "Bacteroides ureolyticus", "Fusobacterium nucleatum", większość szczepów "Porphyromonas asaccharolytica" oraz "Prevotella intermedia" i "P. levii." Spośród Gram-dodatnich bakterii beztlenowych wrażliwe (MIC ≤ 1,2-10 mg/ml) na działanie olejku są "Finegoldia magna", "Parvimonas micros", "Peptostreptococcus anaerobius", "Actinomyces odontolyticus, Actinomyces viscosus". Olejek imbirowy hamuje in vitro rozwój wirusa HSV-2 (IC50 0,0001%). Wykazuje umiarkowane działanie przeciw drożdżakom (głównie przeciw "Candida glabrata").

</doc>
<doc id="101738" url="https://pl.wikipedia.org/wiki?curid=101738" title="Siemianowice Śląskie">
Siemianowice Śląskie

Siemianowice Śląskie (1922–1927 "Huta Laura-Siemianowice", niem. "Laurahütte-Siemianowitz") – miasto na prawach powiatu w południowej Polsce, położone na Górnym Śląsku, w województwie śląskim, na Wyżynie Śląskiej, nad rzeką Brynicą. Jest jednym z ośrodków centralnych konurbacji górnośląskiej o silnej urbanizacji i uprzemysłowieniu, z wyraźnie zaznaczonymi śladami dawnej działalności górnictwa węgla kamiennego i hutnictwa. Powierzchnia miasta wynosi 25,5 km². Według danych GUS z 31 grudnia 2021 r., Siemianowice Śląskie liczyły 64 365 mieszkańców i były pod względem liczby ludności szesnastym miastem w województwie śląskim, a także 58. spośród najludniejszych miast w Polsce.
Siemianowice Śląskie są miastem stosunkowo młodym – posiada ono prawa miejskie od 1932 roku i składa się z osad powstałych w okresie średniowiecznym, z których część wzmiankowano już w XIII wieku. Obecnie stanowią dzielnice miasta i są to: Bańgów, Bytków, Michałkowice, Przełajka i Siemianowice. W II połowie XVIII wieku rozpoczął się rozwój przemysłowy terenów obecnego miasta. Powstały kopalnie węgla kamiennego oraz huty, w tym w 1836 roku huta żelaza „Laura”, która była w tamtych czasach jednym z największych zakładów tego typu w Europie. Pod koniec XX wieku w wyniku przemian gospodarczych upadł przemysł ciężki, a w wyniku restrukturyzacji rozwinęły się inne gałęzie gospodarki. Funkcjonuje tutaj podstrefa Katowickiej Specjalnej Strefy Ekonomicznej, a także rozwinięty jest sektor małych i średnich przedsiębiorstw. 
Przez miasto przebiega droga krajowa nr 94 łącząca Siemianowice Śląskie z Bytomiem i Krakowem, a także towarowa linia kolejowa nr 161 Katowice Szopienice Północne – Chorzów Stary. W Siemianowicach Śląskich znajduje się siedziba znanego w kraju Centrum Leczenia Oparzeń. Miasto posiada również liczne tereny sportowo-rekreacyjne, w tym parki: Miejski, Górnik i Pszczelnik, a także kompleks leśny Bażantaria i pola golfowe Śląskiego Klubu Golfowego. W sąsiedztwie Siemianowic Śląskich znajduje się Park Śląski. Miasto posiada liczne obiekty historyczne, a także wpisane do rejestru zabytków, w tym zespół parkowo-pałacowy, którego historia sięga XVII wieku. Na terenie byłej kopalni „Michał” powstał SCK Park Tradycji, a w miejscu dawnego spichlerza Muzeum Miejskie. Miasto jest ponadto siedzibą dekanatu Siemianowice Śląskie rzymskokatolickiej archidiecezji katowickiej.
Geografia.
Położenie.
Siemianowice Śląskie położone jest w południowej Polsce, w środkowej części województwa śląskiego, w odległości około 4 kilometrów od stolicy województwa – Katowic. Pod względem regionów fizycznogeograficznych miasto leży na Wyżynie Katowickiej będącej częścią Wyżyny Śląskiej. Siemianowice Śląskie są miastem na prawach powiatu o powierzchni 25,5 km², co stanowi 0,2% powierzchni województwa śląskiego. Miasto jest jednym z ośrodków centralnych konurbacji górnośląskiej oraz Górnośląsko-Zagłębiowskiej Metropolii. W odległości około 20 km od miasta na północ zlokalizowany jest port lotniczy Katowice-Pyrzowice.
Siemianowice Śląskie graniczą z następującymi miastami:
Pod względem geologicznym, Siemianowice Śląskie położone są w Górnośląskim Zagłębiu Węglowym, obejmującym cały Górnośląski Okręg Przemysłowy i Rybnicki Okręg Węglowy. Pod względem historycznym miasto położone jest we wschodniej części Górnego Śląska. W latach 1975–1998 miasto administracyjnie należało do województwa katowickiego. 
Podział administracyjny.
Siemianowice Śląskie zajmują powierzchnię 25,5 km² i podzielone są na 5 dzielnic (jednostek urbanistycznych), które są krajobrazowo i kulturowo wyodrębnione w przestrzeni miasta, a w przeszłości stanowiły osobne gminy. W niektórych opracowaniach wyodrębnia się dodatkowo Srokowiec, pełniący funkcje przemysłowe, a także osiedle J. Tuwima jako osobną jednostkę strukturalną. Poza tym, w na terenie Siemianowic Śląskich powstało w XIX i XX wieku szereg osiedli patronackich i kolonii robotniczych, w tym m.in.: Aegypt, Grabie, Hugo, Huta Jerzego, Huta Laura, Neu Berlin, os. Nowy Świat i kol. Wandy, a ze starszych osad Sadzawki oraz istniejąca w przeszłości na obszarze obecnego miasta wieś Jakubowice. W ramach realizacji budżetu obywatelskiego za 2016, 2017 i 2018 rok, miasto zostało podzielne zostało na 18 okręgów. Wykaz dzielnic wraz z podziałem na okręgi znajduje się w poniższej tabeli:
W systemie SIMC, będącego częścią systemu TERYT prowadzonego przez Główny Urząd Statystyczny, wyróżnia się następujące części miasta:
Struktura użytkowania terenu.
Siemianowice Śląskie charakteryzują się zwartym przenikaniem się obszarów o funkcji mieszkaniowej i przemysłowej. Łącznie obszary mieszkaniowo-usługowe zajmują prawie 20% powierzchni miasta. W północnej części Siemianowic Śląskich – w Bańgowie i Przełajce, znaczny udział stanowią przestrzenie otwarte, do których należą pola uprawne i ugory.
Udział terenów rolniczych i nieużytków wynosił w 2017 roku około 21%. Znaczący jest też udział terenów zadrzewionych – około 12%, a także obszarów zabudowy przemysłowej, składowej i magazynowej – około 11%. Tereny zabudowy mieszkaniowej stanowią około 17% powierzchni miasta. Bardzo niski jest udział terenów leśnych – 1,7% oraz wód powierzchniowych – 0,5%. Obszary zabudowy usługowej stanowią około 5,8% powierzchni miasta, tereny dróg około 3,2%, a obszary sportowo-rekreacyjne również około 3,2%. Powierzchnie pod infrastrukturę techniczną obejmują około 2,5% powierzchni miasta, natomiast tereny kolejowe oraz stacji paliw, parkingów i garaży łącznie około 1,7% powierzchni.
Geologia.
Obszar Siemianowic Śląskich leży w obrębie niecki górnośląskiej, będącej częścią struktury geologicznej śląsko-morawskiej. Niecka ta zbudowana jest ze skał pochodzących z karbonu górnego – są to osady węglonośne, leżące w obrębie struktur paleozoicznych wyżyn środkowopolskich. 
Utworzy powstałe w karbonie reprezentowane są przez następujące warstwy: rudzkie (piaskowce z przewarstwieniami iłowców oraz pokłady węgla kamiennego; występują w Michałkowicach; miąższość ok. 150 m), siodłowe (serie piaskowcowo-iłowcowe zawierające pięć grubych warstw węgla kamiennego; występują na całym obszarze miasta, a ich wychodne w Przełajce; miąższość 50-70 m), porębskie (iłowce i mułowce przewarstwione piaskowcami i pokładami węgla kamiennego; miąższość około 330 m), jaklowieckie (naprzemianległe ławice piaskowców i iłowców z cienkimi pokładami węgla kamiennego; miąższość około 50 m) i gruszowskie (ławice piaskowców i iłowców z pokładami węgla kamiennego; miąższość około 170 m).
Osady pochodzące z triasu, występujące na obszarze Siemianowic Śląskich, pochodzą z okresu dolnego i środkowego wapienia muszlowego, a także pstrego piaskowca. Na północ od szybu Bańgów ich miąższość rośnie do 150 m. Jako utwory powierzchniowe pod zwietrzeliną czwartorzędową występują one w Przełajce, Bańgowe i zachodnich Michałkowicach.
Z okresu czwartorzędu pochodzą holoceńskie osady rzeczne (w tym piaski pylaste lub gliniaste, gliny i namuły rzeczne) oraz osady glacjalne i fluwioglacjalne z plejstocenu (mułki i gliny zwałowe zlodowacenia krakowskiego i środkowopolskiego oraz różnoziarniste piaski i żwiry). Miąższość utworów czwartorzędowych jest różna. Na części obszaru miasta nie przekracza ona 10 metrów, a także jest poprzerywana wychodniami starszych utworów. W południowej części Siemianowic Śląskich poprzerywana jest wychodniami utworów karbońskich, a w północnej triasowymi. Największa miąższość utworów czwartorzędowych zaznacza się w rejonie ulicy Zwycięstwa, a w kierunku południowym wzdłuż Parku Pszczelnik o dalej wzdłuż ulicy Żwirowej.
Głównym surowcem mineralnym wydobywanym w mieście w przeszłości był węgiel kamienny, a na północy rudy cynku i ołowiu. Oba surowce eksploatowane były metodą podziemną. Metodą odkrywkową wydobywane były gliny, piasek oraz wapienie. W złożu, w pokładach pozostało 51,3 mln ton węgla kamiennego zasobów pozabilansowych, w tym grupy A – 29,6 mln ton i B – 21,7 mln ton. Obecnie Siemianowicach Śląskich nie jest prowadzona eksploatacja surowców mineralnych.
Rzeźba terenu.
Siemianowice Śląskie leżą na Wyżynie Katowickiej będącej częścią Wyżyny Śląskiej. Miasto położone jest na wysokości 246–316 m n.p.m. Najwyższe wzniesienie znajduje się w Bytkowie – 316 m n.p.m. (zlokalizowane ono jest na granicy Katowic i Siemianowic Śląskich, na wysokości Stacji Linii Radiowych Bytków), a najniższe punkty Siemianowic leżą na terenie dawnych sadzawek w pobliżu Starego Czekaja (246 m n.p.m.) i w dolinie Brynicy – 258,9 m n.p.m. Teren miasta opada od południowego zachodu w kierunku wschodnim. 
Miasto położone jest na terenie charakteryzującym się słabym naturalnym rozwinięciem rzeźby, jednak jest ona dość urozmaicona. Znajdują się liczne niecki, rowy, doliny rzeczne oraz łagodne wzgórza. W topografii Siemianowic Śląskich znaczną rolę odgrywają obok form naturalnych także formy będące rezultatem działalności człowieka. Są to m.in. hałdy i zwałowiska skały płonnej. Istnieją również zagłębienia powierzchni będące rezultatem eksploatacji piasku i węgla kamiennego.
Według podziału geomorfologicznego, miasto Siemianowice Śląskie położone jest na Płaskowyżu Bytomsko-Katowickim, na terenie czterech jednostek morfologicznych:
Gleby.
Gleby w Siemianowicach Śląskich najczęściej wykształcone są na podłożu czwartorzędowych osadów wodno-lodowcowych, czyli piasków, gliny oraz iłów. Podglebie utworzone z glin, glin piaszczystych, rzadziej z iłów, stanowi warstwę nieprzepuszczalną dla wód opadowych infiltrujących w głąb. W takich miejscach powstają stałe lub czasowo występujące strefy zawilgoceń i podtopień warstwy glebowej. Na podłożu holoceńskich osadów rzecznych (piaski, żwiry) na tarasie rzeki Brynicy w okolicach Bańgowa i Przełajki wykształciły się mady. Na podłożu triasowych skał węglanowych (wapienie, dolomity, margle) wykształciły się rędziny. Na północ od Parku Pszczelnik, w Bańgowie i Przełajce na podłożu triasowych skał węglanowych (wapienie, dolomity, margle) wykształciły się również rędziny. Natomiast w Michałkowicach jest gleba triasu środkowego, czyli wapień muszlowy oraz triasu dolnego, czyli ret. Rędziny są najbardziej urodzajnymi glebami w Siemianowicach, generalnie przeważają w nim jednak gleby gliniasto-piaszczyste średniej i gorszej jakości. Na znacznej powierzchni miasta, a przede wszystkim na południu gleba jest zdegradowana w wyniku działalności przemysłu ciężkiego. Głównymi źródłami skażeń gleb są: składowiska odpadów komunalnych i przemysłowych, emisje gazów i pyłów oraz ścieki przemysłowe. Największym problemem Siemianowickich gleb są skażenia metalami ciężkimi (kadmem, ołowiem i cynkiem).
Klimat i jakość powietrza.
Siemianowice Śląskie położone są w strefie klimatu umiarkowanego. Klimat miasta zaliczany jest według regionalizacji Eugeniusza Romera do śląsko-dąbrowskiej dzielnicy klimatycznej. Cechuje się on pewną przewagą wpływów klimatu oceanicznego nad kontynentalnym. Maksymalna temperatura występuje najczęściej w lipcu i o kilka stopni przekracza 30 °C. Minimalna temperatura zdarza się w styczniu lub lutym i sięga około –20 °C. Średnia roczna temperatura wynosi około 8 °C. Opady w mieście wynoszą przeciętnie 660–700 mm rocznie, a najbardziej deszczowym miesiącem jest lipiec. Średni okres występowania opadów atmosferycznych wynosi 165 dni. Charakterystyczną cechą klimatu jest duża ilość dni z mglistą pogodą, co w dużej mierze uwarunkowane jest zadymieniem obszaru. W mieście dominują wiatry z kierunku południowo-zachodnim i zachodnim, stanowiące około 50% ogółu wiatrów. Z północy wiatry stanowią 27% ogółu, a przez około 11% czasu występują cisze. Średnia roczna prędkość wiatru wynosi 3,1 m/s.
Powietrze Siemianowic było na przestrzeni XIX i XX zachwiane przez zanieczyszczenia atmosfery, zadymienia i zapylenia. Po upadku przemysłu ciężkiego, powietrze oczyściło się, lecz dalej notowane są przekroczenia ponadnormatywnej normy jakości powietrza. Najwyższe stężenia średnioroczne pyłu zawieszonego PM10 w mieście notuje się w części środkowo-południowej i na obrzeżach południowo-wschodnich miasta. Przekroczenia docelowej wielkości stężenia średniorocznego benzopirenu notowane są na terenie całego miasta, z czego największe w części południowej i południowo-wschodniej. Za główną przyczynę emisji zanieczyszczenia odpowiada niska emisja, pochodząca ze spalania paliw w indywidualnych systemach grzewczych.
Hydrologia i hydrogeologia.
Miasto w całości zlokalizowane jest w dorzeczu Wisły. Dorzecze Wisły w granicach miasta to w głównej mierze fragment zlewni Brynicy wraz jej dwoma dopływami biegnącymi przez miasta – Rowem Michałkowickim i Rowem Śmiłowskiego. Brynica stanowi północno-wschodnią granicę miasta na Przełajce i częściowo na Bańgowie. W całym mieście uchodzi do Brynicy tylko jeden ciek wodny – Rów Michałkowicki, który stanowi prawy dopływ rzeki. W południowo-wschodniej części miasta istnieje, również prawobrzeżny, dopływ rzeki Brynicy – Rów Śmiłowskiego, który uchodzi do tej rzeki już na terenie sąsiedniego miasta – Katowic. Wymienione cieki wodne są bardzo zanieczyszczone z powodu wpuszczania do nich ścieków przemysłowych i komunalnych. Znaczna część Bytkowa i w niewielkiej części Michałkowic znajduje się natomiast w zlewni Rawy. Dział wodny IV rzędu oddzielający zlewnie Rawy od zlewni Rowu Michałkowickiego i Rowu Śmiłowskiego biegnie przez środek kościoła św. Michała Archanioła w Michałkowicach, Park Górnik, ulicę Bohaterów Westerplatte, osiedle Młodych i dalej na południe w kierunku granicy z Katowicami. 
Na terenie Siemianowic Śląskich znajdują się zbiorniki wody stojącej, a wszystkie stanowią zbiorniki sztuczne. W większości są to zbiorniki podpoziomowe o konstrukcji ziemnej, w których utrzymywanie się wody jest możliwe na skutek zalegania w podłożu warstw gleby słabo przepuszczalnych i nieprzepuszczalnych. Znaczna część zalewisk powstała w wyniku prowadzonego wydobycia węgla kamiennego. Ważnym problemem tychże zbiorników jest niedobór wody i wysychanie. Jest to często spowodowane zaprzestaniem dostarczania wód podziemnych z zamkniętych kopalni. Liczba bakterii coli, coli typu kałowego, paciorkowców kałowych i innych niebezpiecznych dla zdrowia jest w siemianowickich zbiornikach często znacznie przekroczona i nie ma możliwości kąpieli i korzystania z wód w celach rekreacyjnych. Na obszarze miasta, wśród nazwanych obiektów, zlokalizowane są następujące zbiorniki wód stojących:
Obszar Siemianowic Śląskich położony jest na obszarze dwóch jednolitych częściach wód podziemnych. Północna część miasta połażona jest na JCWP 132, natomiast południowa w JCWP 134. W jednolitej części wód podziemnych nr 132 wody słodkie występują do głębokości 200 m p.p.t. Najszerszy zasięg wodonośny ma poziom węglanowy triasu środkowego. W JCWP nr 134 czwartorzędowy poziom występowania wód wynosi do 300 m p.p.t. Składa się on z od jednej do trzech warstw czwartorzędowych, a najszerszy zasięg ma poziom porowy w piaskach oraz poziomy szczelno-piaskowe w piaskowcach. Poziomy wodonośne zostały na ogół osuszone i obszar ten pozostaje w regionalnym leju depresyjnym na terenach byłych kopalń węgla kamiennego i piasku.
Przyroda i ochrona środowiska.
Miasto posiada liczne tereny zielone o różnej dostępności. Udział terenów zielonych szacuje się na 45% powierzchni miasta, co stawia Siemianowice Śląskie pod tym względem na jednej z czołowych pozycji w konurbacji górnośląskiej, lecz w zależności od metod liczenia same lasy zajmują od 1,5% do około 5% powierzchni miasta, co jest jednym z najniższych wskaźników lesistości spośród wszystkich miast województwa śląskiego. Jednym z dwóch obszarów leśnych jest Bażantarnia o powierzchni 39 ha. Jest to las świeży, który jest pod zarządem Leśnictwa Muchowiec w Nadleśnictwie Katowice. Z uwagi na walory przyrodnicze jest on użytkiem ekologicznym. Drugim obszarem leśnym jest Lasek Bytkowski. Jest to las wyżynny o powierzchni około 20 hektarów i o zróżnicowanym drzewostanie. 
Do szczególnie cennych obszarów dla miasta stanowią miejskie tereny zieleni urządzonej, w tym pole golfowe Śląskiego Klubu Golfowego, Park Górnik, rejon stawu Rzęsa, a także dolina Brynicy, stanowiąca fragment korytarza ekologicznego Brynica-Przemsza. W sąsiedztwie miasta, przy południowo-zachodniej granicy z Chorzowem znajduje się Park Śląski. Sąsiedztwo parku z Laskiem Bytkowskim powoduje zasilenie puli genowej pomiędzy obydwoma obszarami.
W przeszłości na obszarze Siemianowic Śląskich dominowały lasy liściaste i mieszane, a zwłaszcza siedliska grądów, które występowały na wysoczyznach zasobnych w węglan wapnia. Rosły też lasy dębowo-grabowe i bukowe, a w nich prócz tych dwóch gatunków drzew rosły prawdopodobnie lipa, klon i wiąz, a wśród krzewów leszczyna. Pozostałością lasów są pomnikowe drzewa w Parku Pszczelnik. Dolinę Brynicy porastały lasy łęgowe, a dna mniejszych dolin porastały lasy olchowe, jesionowe lub wiązowe. Spośród roślin porastających obszar Siemianowic Śląskich objętych ochroną prawną występują następujące z nich: dziewięćsił bezłodygowy, storczyk szerokolistny, kruszczyk szerokolistny, kruszczyk rdzawoczerwony, kruszczyk błotny, listera jajowata, konwalia majowa, kalina koralowa, porzeczka czarna, kruszyna pospolita, wilżyna ciernista, centuria pospolita, gółka długoostrogowa i orlik pospolity. 
W mieście żyje 10 gatunków płazów zaliczanych do grupy bioindykatorów. Do najczęściej spotykanych należą m.in. traszka grzebieniasta, kumak nizinny, ropucha szara, rzekotka drzewna i żaba wodna. Z występujących w mieście gadów najłatwiej zaobserwować jaszczurkę zwinkę, w Małym Stawie Brysiowym można natomiast zaobserwować zaskrońca zwyczajnego. Najpospolitsze ptaki to m.in. kaczka krzyżówka, bażant, łyska, gołąb miejski i sierpówka (łącznie 90 gatunków ptaków). Ze ssaków owadożernych spotkać można jeża, kreta oraz ryjówkę aksamitną. Ponadto w mieście żyją również nietoperze oraz łasice. Najliczniej reprezentowany jest rząd gryzoni – występują ssaki takie jak: mysz polna, szczur wędrowny, nornik, wiewiórka, karczownik ziemnowodny, piżmak czy chomik europejski. Na terenie Siemianowic Śląskich można spotkać także zająca szaraka i sarnę – jako jedynego ssaka średniej wielkości, oraz dzika.
Na obszarze miasta znajduje się pięć parków o łącznym obszarze około 68 hektarów, a także 43 zieleńca o powierzchni około 67 ha. W Siemianowicach Śląskich znajdują się następujące parki:
Historia.
Początki osad tworzących obecnie Siemianowice Śląskie sięgają czasów średniowiecznych. Najstarsza wzmianka prawdopodobnie o wsi "Simanovici" pochodzi z 1253 roku. Najstarsza wzmianka o Bytkowie pochodzi natomiast z dokumentu biskupa krakowskiego Jana Muskaty z 1298 roku, w którym przeznacza dziesięcinę ze wsi Bytków na uposażenie szpitala w Sławkowie. Z XIV pochodzą pierwsze wzmianki o Michałkowicach i Przełajce, a w XVI wieku o Bańgowie. Z 1334 roku pochodzi wzmianka o wsi "Sancrovicz" (Siemianowice). Wsie te stanowiły wówczas zaplecze rolnicze dla Bytomia i niewykluczone, że dostarczały do miasta również rudy żelaza. W XVI wieku Siemianowice, Bańgów i Michałkowice zostały nabyte przez ród Mieroszewskich. W XVI wieku aż do wyczerpania złóż, na terenie dominalnym Michałkowic wydobywano srebro i ołów. W 1586 roku znajdująca się na obszarze obecnych Siemianowic Śląskich wieś Jakubowice została doszczętnie zniszczona w czasie tzw. wojen sukcesyjnych. 
W czasach rewolucji przemysłowej zapoczątkowanej pod koniec XVIII wieku na obszarze obecnych Siemianowic Śląskich zaczęły się rozwijać zakłady przemysłowe. Wsie na terenie obecnego miasta stały się wówczas zapleczem mieszkaniowym dla gwałtownie rosnącej liczby pracowników. W szczególności duże znaczenie dla rozwoju osad miały inwestycje śląskich rodów: Klochów, Henckel von Donnersmarcków, von Rheinbabenów i książąt zu Hohenlohe Oehringen oraz Fitznerów. Prócz inwestycji przemysłowych, inwestowali oni w budowę obiektów użyteczności publicznych, w tym szkół, kościołów czy gmachów użyteczności publicznej. Duże znaczenie dola rozwoju obecnego obszaru miasta miało powstanie w latach 1833–1835 nowoczesnej huty żelaza „Laura”, która wymagała wykwalifikowanych robotników. W związku z tym zaczęły przy niej powstawać osiedla patronackie, kamienice mieszczańskie czy też wille dla administracji. 
Wraz z hutą „Laura” powstały nowoczesne kopalnie węgla kamiennego – znane później jako „Siemianowice” i „Michał”, a także mniejsze przedsiębiorstwa przemysłu ciężkiego, w tym fabryki gwoździ, maszyn i kotłów, cegielnie, browar i inne. Pierwsza kopalnia węgla kamiennego na obszarze Siemianowic Śląskich powstała na stokach Kołocowej Górki w Lasku Bytkowskim w 1786 roku – była to odkrywkowa kopalnia „Waldgrube” („Leśna”). Wokół huty wykształciła się nowa, zurbanizowana gmina – Huta Laura (Laurahuta), na której wykształciły się wszelkie niezbędne usługi. Domy zostały podłączone do wodociągu, a część z nich dodatkowo została skanalizowana. W latach 1854–1857 powstała przebiegająca przez Bytków, hutę „Laura”, hutę „Jerzy” i dalej do Zawodzia sieć kolei wąskotorowej. W 1855 roku mistrz kuźniczy Wilhelm Fitzner założył własną kuźnię, rozbudowaną później w Fabrykę Kotłów Fitznera (obecnie „Rosomak”). 19 listopada 1868 roku z michałkowickiej parafii rzymskokatolickiej wydzielono siemianowicką lokalię. W 1870 roku oddano do użytku dworzec kolejowy Laurahütte przy linii kolei prawoodrzańskiej, łączącej Szopienice Północne z Bytomiem i dalej do Wrocławia. W 1871 roku powstał w Siemianowicach odrębny urząd pocztowy, Hugo I Henckel von Donnersmarck powołał spółkę akcyjną Vereinigte Königs- und Laurahütte (późniejsze Górnośląskie Zjednoczone Huty Królewska i Laura S.A. Górniczo-Hutnicza) i powstał pierwszy laurahucki wodociąg. W 1889 roku do Siemianowic i Huty Laura zaczęła docierać energia elektryczna. 
Po I wojnie światowej i powstaniach śląskich, pod sam koniec rządów pruskich (2 maja 1922 roku) połączono gminy Siemianowice i Huta Laura, tworząc gminę Laurahütte-Siemianowitz (pol. Laurahütte-Siemianowice). Już 20 czerwca 1922 roku do Siemianowic wkroczyła kompania 23 Dywizji Piechoty pod dowództwem gen. K. Horoszkiewicza, włączając je i okoliczne gminy do Polski jako część autonomicznego województwa śląskiego. W 1923 roku gmina Huta Laura-Siemianowice liczyła 43 tys. mieszkańców. Z dniem 4 marca 1927 roku gminę przemianowano na Siemianowice Śląskie, a od 23 czerwca 1932 roku została zaliczona do rzędu miast. W latach międzywojennych w wyniku wielkiego kryzysu spadła produkcja w siemianowickich zakładach, co doprowadziło do wzrostu bezrobocia. Spadła też ilość budowanych budynków i zaczęły powstawać mieszkania socjalne.
Z nocy z 31 sierpnia na 1 września 1939 roku dywersyjny oddział Freikorpsu zajął kopalnię „Michał”. Został on odparty przez oddział polskich wojsk, miejscowych powstańców i harcerzy. Obszar Siemianowic Śląskich w czasie II wojny światowej znalazł się pod okupacją niemiecką. Wojska radzieckie zajęły miasto 27 stycznia 1945 roku. 8 kwietnia tego samego roku na placu Wolności powstał Pomnik Wdzięczności dla Armii Czerwonej, który został rozebrany w 1992 roku. Po II wojnie światowej, w 1951 roku do Siemianowic Śląskich przyłączono sąsiednie, samodzielne dotychczas gminy: Bańgów, Bytków, Michałkowice i Przełajkę. W czasie Polski Ludowej na terenie Siemianowic Śląskich zaczęły powstawać nowe osiedla mieszkaniowe, a liczba ludności miasta podwoiła się. W 1972 roku połączono kopalnie „Siemianowice” i „Michał” pod nazwą Kopalnia Węgla Kamiennego „Siemianowice”.
Po przemianach gospodarczych zapoczątkowanych w latach 90. XX wieku miasto, w związku z upadkiem przemysłu ciężkiego znalazło się w kryzysie gospodarczym i zaczęło się wyludniać. Zlikwidowano zakłady wydobywcze i hutę „Jedność”, a w mieście wzrastała fala bezrobocia. W 1998 roku powołano Centrum Leczenia Oparzeń, a rok później, 24 września 1999 roku wyjechał na powierzchnię ostatni wózek z urobkiem z kopalni „Siemianowice”. W XXI wieku miasto weszło w etap restrukturyzacji, związany z rozwojem przemysłu, komunikacji, handlu, a także nowych inwestycji w przestrzeni publicznej.
Nazwa.
Z pochodzeniem nazwy "Siemianowice" wiąże się kilka legend. Jedna z nich wiąże pochodzenie nazwy miasta i tworzących ją dzielnic od imion trzech braci: "Jakuba" (obecnie nieistniejące Jakubowice), "Michała" (Michałkowice) i "Siemiona" ("Szymon"; obecne Siemianowice), którzy zajmowali się rybołówstwem w okolicznych stawach. W drugim wariancie legendy braćmi byli: "Michał", "Siemion" i "Maciej" (od trzeciego brata nazwa osady Maciejkowice na terenie Chorzowa). Inna legenda wiąże pochodzenie nazwy miasta od siedmiu tworzących Siemianowice chat, od których zaczęło się jej istnienie.
Człon wyróżniający "Śląskie" dodano do nazwy "Siemianowice" w 1927 roku.
Demografia.
Liczba ludności obszaru obecnego miasta zaczęła gwałtownie wzrastać w związku z rozwojem przemysłowym w XIX wieku. W 1780 roku w gminie Siemianowice mieszkało 233 osoby, a łącznie wraz z Bańgowem, Bytkowem, Michałkowicacami i Przełajką obszar obecnego miasta był zamieszkały przez 750 osób. Według spisu powszechnego z 3 grudnia 1867 roku 6866 osób zamieszkiwało gminę Siemianowice. 1 grudnia 1875 roku gminy Siemianowice i Huta Laura były łącznie zamieszkałe przez 11821 osób. Według spisu powszechnego z 1 grudnia 1871 roku, w Siemianowicach mieszkało 11419 mieszkańców, w tym 5452 kobiet i 5967 mężczyzn. Wówczas to współczynnik feminizacji wynosił 91 i był niższy niż średni dla całej prowincji śląskiej, wynoszący wówczas 108. Była to pochodna procesu industrializacji obszaru Siemianowic i Huty Laura. W 1871 roku 88,9% mieszkańców Siemianowic była wyznania katolickiego. Pod względem narodowościowym w 1910 roku, na obszarze obecnych Siemianowic Śląskich największy odsetek osób posługujących się językiem polskim był w Przełajce (98,9%) i Bańgowie (85,4%). W Siemianowicach wynosił on wówczas 54,3%, a w Hucie Laura był on najniższy – 39,3%.
W 1918 roku Siemianowice Śląskie w dzisiejszych granicach liczyły 38093 mieszkańców, na początku II wojny światowej 54258 osób. Pod względem narodowościowym, w 1931 roku w Siemianowicach Śląskich 92,3% mieszkańców posługiwało się językiem polskim jako ojczystym, a 7,4% niemieckim. Po II wojnie światowej następował dalszy wzrost liczby ludności miasta, spowodowany dodatnim saldem migracyjnym i przyrostem naturalnym. W 1950 roku w mieście mieszkało 53,1 tys. mieszkańców, a w 1965 66,1 tys. osób. Współczynnik feminizacji w 1965 roku wyniósł 98.
W 2001 roku w Siemianowicach Śląskich mieszkało 76,1 tys. osób. Miasto to wyróżnia się pod względem gęstości zaludnienia, gdyż jest jednym z najgęściej zaludnionych miast województwa śląskiego. W 2001 roku był na 3. miejscu spośród wszystkich gmin województwa śląskiego. Podczas Narodowego Spisu Powszechnego 2011 na 70169 mieszkańców Siemianowic Śląskich narodowość polską zadeklarowało 59233 osób (84,4%), śląską 20832 osoby (29,7%), natomiast niemiecką 364 osoby (0,5%).
Według stanu z 31 grudnia 2017 roku w Siemianowicach Śląskich mieszkało 62 846 osób. Gęstość zaludnienia wynosiła wówczas 2 464,5 os./km², co stanowiło wówczas piątą największą gęstość zaludnienia w Polsce spośród miast na prawach powiatu. W tym czasie w mieście mieszkało więcej kobiet aniżeli mężczyzn – odpowiednio 53 i 47% (współczynnik feminizacji był wówczas na poziomie 112). Według struktury płci i wieku z 2016 roku, spośród osób w wieku 0–9 i 15–39 zaznacza się przewaga liczby mężczyzn nad liczbą kobiet żyjących w Siemianowicach Śląskich, natomiast spośród ludzi w wieku 10–14 i powyżej 40 lat więcej było kobiet aniżeli mężczyzn. W 2017 roku liczbowo dominowały osoby w wieku produkcyjnym (59,22% populacji). Osób w wieku poprodukcyjnych było wówczas 24,45%, natomiast w przedprodukcyjnym 16,33% mieszkańców.
Polityka i administracja.
Obszar Siemianowic Śląskich od okresu rozbicia dzielnicowego był w posiadaniu Piastów śląskich. W XII wieku wykształciła się kasztelania bytomska, nazywana później ziemią bytomską. Od tego czasu ziemia, na której powstały Siemianowice Śląskie często zmieniała przynależność. W maju 1629 roku ziemię bytomską nabyli Hencklowie von Donnersmarck od cesarza Ferdynanda II Habsburga. Ziemie te pozostały we władaniu rodu po zdobyciu Śląska przez Prusy w 1741 roku. 
Niewiele wiadomo o pierwszych właścicielach Siemianowic. Prawdopodobnie na początku XVI wieku właścicielami wsi stał się ród Mieroszewskich herbu Ślepowron. Według tradycji rodowej wieś ta wraz z sąsiednimi osadami miały należeć do nich już w XV wieku. Mieroszewscy, na fundamentach siedziby pierwszych właścicieli wsi – Siemianowskich, wybudowali oni prawdopodobnie w XVI wieku dwór rycerski. Obecnie tworzy ono lewe, barokowe skrzydło siemianowickiego pałacu. W 1692 roku Stanisław Mieroszewski sprzedał Bańgów i Siemianowice Kasparowi Hunterowi von Grandon. W 1718 roku obszary te nabyła hrabina Maria Josephina Hencklel don Donnersmarck, w imieniu męża Karola Josepha Erdmanna. Siedzibą siemianowickiej (katolickiej) linii rodu, najpóźniej w 1768 roku, stał się obecny pałac. W 1789 roku spisano urbarz siemianowicki, a także ustanowiono pieczęć gminy, który był pierwowzorem przyszłego herbu Siemianowic Śląskich. 
Na początku XX wieku na obszarze dzisiejszego miasta znajdowały się następujące gminy i obszary dworskie: gmina Siemianowice, obszar dworski Siemianowice I (kompleks pałacowy), gmina Huta Laura (powstała po 1836 roku jako konglomerat kilku osiedli i kolonii robotniczych wokół huty „Laura”; do 1890 roku obszar dworski; w gminie znajdowały się m.in. kolonie: Grabie, Wanda, Hugo i Neu Berlin), obszar dworski Michałkowice II i obszar dworski Siemianowice II (w tym: Sadzawki, Huta Jerzego, Srokowiec i Nowy Czekaj – ostatnia osada obecnie jest w granicach Katowic). Ponadto funkcjonowały wsie: Michałkowice, Bytków, Bańgów i Przełajka. 
W maju 1922 roku połączono Siemianowice i Hutę Laura, tworząc gminę Laurahütte-Siemianowitz (od czerwca 1922 Huta Laura-Siemianowice). Po nadaniu Zabrzu praw miejskich (1 października 1922) połączona gmina Huta Laura-Siemianowice najprawdopodobniej stała się największą wsią w Europie, a na pewno w Polsce. W 1924 roku zlikwidowano obszary dworskie, dzięki czemu zwiększyły się terytoria Bańgowa, Michałkowic i Przełajki, natomiast część obszaru dworskiego Bytków weszła w skład nowej gminy Wełnowiec. Dobra siemianowickie włączono do gminy Huta Laura-Siemianowice. Uchwałą Sejmu Śląskiego z 9 lutego 1927 roku gminę przemianowano na Siemianowice Śląskie Na mocy rozporządzenia Rady Ministrów z 10 czerwca 1932 roku gmina została z dniem 23 czerwca 1932 roku zaliczona do rzędu miast, po czym ustanowiono aktualną wersję herbu miasta. Dnia 1 marca 1939 roku do Michałkowic włączono gminę Bytków. Po II wojnie światowej, w 1951 roku do Siemianowic Śląskich przyłączono sąsiednie osady: Bańgów, Bytków, Michałkowice i Przełajkę.
Obecnie obowiązujący Statut Miasta na prawach powiatu Siemianowice Śląskie, regulujący zadania i sposób działania organów Siemianowic Śląskich, został uchwalony na mocy uchwały Rady Miasta Siemianowic Śląskich 24 lutego 2011 roku. Siemianowice Śląskie są obecnie miastem na prawach powiatu. Organami miasta są: Rada Miasta Siemianowice Śląskie, a także Prezydent Miasta Siemianowice Śląskie. Siedzibą tych organów jest budynek Urzędu Miasta w Siemianowicach Śląskich przy ulicy Jana Pawła II 10. Mieszkańcy wybierają do Rady Miasta Siemianowic Śląskich 23 radnych. Jest ona organem stanowiącym i kontrolnym, a ich kadencja trwa 4 lata od dnia wyboru. Spośród Rady wybierany jest Przewodniczący i dwóch Wiceprzewodniczących. Prezydent jest organem wykonawczym miasta. Powołuje on i odwołuje swojego zastępcę bądź zastępców. Wykonuje on swoje obowiązki przy pomocy Urzędu Miasta, którego jest kierownikiem. Wydziały Urzędu Miasta mieszczą się w kilku placówkach: przy ulicy Jana Pawła II 10, ulicy Michałkowickiej 105, ulicy Fitznerów 3 (Biuro ds. Seniorów, Miejski Konserwator Zabytków i Wydział Kultury i Sportu), ulicy J. Dąbrowskiego 13 (Pełnomocnik Ochrony Informacji Niejawnych i Wydział Zarządzania Kryzysowego), ulicy Wyzwolenia 17 (Referat Świadczeń) i przy alei Sportowców 1 (Wydział Edukacji i Urząd Stanu Cywilnego). 
Miasto jest członkiem kilku organizacji, w tym: Górnośląsko-Zagłębiowskiej Metropolii, Śląskiego Związku Gmin i Powiatów i Związku Miast Polskich.
Miasta partnerskie Siemianowic Śląskich:
Gospodarka.
Siemianowice Śląskie są ośrodkiem mieszkalno-przemysłowym. Tereny przemysłowe w mieście są skoncentrowane w południowo-wschodniej i północno-zachodniej części miasta. Ponadto przedsiębiorstwa mają swoje siedziby również w centralnej części miasta. W 2001 roku w Siemianowicach Śląskich było zarejestrowanych 5661 podmiotów gospodarczych, w tym 2 przedsiębiorstwa państwowe, 272 spółki prawa handlowego i 46 firm z udziałem kapitału zagranicznego. W tym czasie poziom zatrudnienia wynosił 12,4 tys. osób, z czego w branży przemysłowej i budowlanej pracowało 6,2 tys. osób, a w usługach 6,0 tys.. Pod koniec 2019 roku w rejestrze REGON było zarejestrowanych 6336 podmiotów gospodarczych, z czego 4777 stanowiły osoby fizyczne wykonujące działalność gospodarczą. Spośród zarejestrowanych podmiotów w tym czasie, 14 z nich (0,2%) było z branży rolniczej, 1351 (21,3%) z branży przemysłowej i budowlanej, natomiast 4971 (78,5%) podmiotów prowadziła pozostałą działalność. 6032 podmioty stanowiły wówczas mikroprzedsiębiorstwa. Najwięcej zarejestrowanych podmiotów prowadziło działalność związaną z handlem hurtowym i detalicznym, naprawą pojazdów samochodowych i budownictwem. 
Pod koniec 2020 roku w Siemianowicach Śląskich w systemie REGON zarejestrowanych było 6502 podmioty gospodarcze – średnio 98 firm na 1000 mieszkańców, a spośród osób w wieku produkcyjnych współczynnik ten wynosił 168,7 osób. Spośród wszystkich w tym okresie zarejestowanych podmiotów, 214 z nich było z sektora publicznego, natomiast 6185 firm działało w sektorze prywatnym, w tym 489 spółek handlowych, 10 spółdielni, 22 fundacje i 125 stowarzyszeń. W tym okresie 6205 podmiotów zatrudniało do 9 osób, 250 firm posiadało od 10 do 49 pracowników, 40 podmiotów od 50 do 249 zatrudnionych osób, a więcej pracowników posiadało łącznie 7 podmiotów z obszaru Siemianowic Śląskich. Ze wszystkich podmiotów, w 20 z nich udział miał także kapitał zagraniczny.
Pod koniec 2018 roku 43,2% mieszkańców Siemianowic Śląskich było zatrudnionych w branży przemysłowej i budowlanej, 14,6% w usługach, a 4,3% w sektorze finansowym. W tym samym okresie na 1000 mieszkańców pracowało 226 osób. Stopa bezrobocia wynosiła wówczas 4,1%. Wśród aktywnych zawodowo 8905 mieszkańców wyjeżdżało do pracy do innych miast, a 3415 osób przyjeżdżało do Siemianowic Śląskich do pracy z innych miast.
Rolnictwo.
Rolnictwo na obszarze Siemianowic Śląskich uprawiano od czasów średniowiecznych. Dla właścicieli w Siemianowicach (w połowie XVIII wieku byli nimi Donnersmarckowie) funkcjonowało dominalne gospodarstwo, a także należały do nich mniejsze folwarki w Pszczelniku i Bańgowie. Ponadto folwarki powstały w Bytkowie (folwark von Klocha) i Michałkowicach (folwark Rheinbabenów). W połowie XVIII wieku najbardziej uprzemysłowionym folwarkiem był majątek w Przełajce, w którym znajdował się młyn oraz założona w 1726 roku fryszerka. W połowie XIX wieku w majątkach Siemianowice i Michałkowice hodowano dodatkowo owce (łącznie 1000 sztuk) i bydło (łącznie 885 sztuk). Majątki rolne w Siemianowicach, Bańgowie i Przełajce o łącznej powierzchni 485 ha w 1904 roku zostały przejęte przez spółkę Zjednoczone Huty Królewska i Laura, a rok później dobra rycerskie Bytków i Michałkowice przez Zakłady Hohenlohego.
Siemianowickie dominium po II wojnie światowej zostało przekształcone w PGR. Gleby w mieście posiadały wówczas II i III klasę bonitacyjną. Uprawiano na nich żyto, ziemniaki, owies, jęczmień, kapustę, buraki, różnych gatunków kaszę oraz naprzemiennie koniczynę i pasternak. Gleby zostały później częściowo zniszczone, głównie wskutek działalności przemysłowej. Pod koniec 2018 roku w sektorze rolniczym pracowało 1,5% mieszkańców miasta.
Według danych z Powszechnego Spisu Rolnego z 2010 roku, na obszarze Siemianowic Śląskich znajdowały się 154 gospodarstwa rolne, z czego 110 z nich było o powierzchni do 1 ha włącznie, 24 o powierzchni 1–5 ha, natomiast 20 o powierzchni 5 ha i więcej. Powierzchnia gospodarstw wynosiła łącznie 518,27 ha, z czego pod zasiewami było 451,84 ha. Główne uprawy: pszenica ozima (208,7 ha), warzywa gruntowe (63,32 ha) i pszenżyto jare (42,05 ha). Powierzchnia sadów wynosiła wówczas 6 ha. Jedynymi hodowanymi wówczas zwierzętami był drób o pogłowiu 174 sztuk.
Przemysł i usługi.
Przemysł w Siemianowicach Śląskich zaczął się rozwijać na dużą skalę od początku XIX wieku. Wcześniej ludność miejscowa utrzymywała się głównie z rolnictwa, gospodarki leśnej i hodowli ryb. Intensywny rozwój gospodarczy w Siemianowicach wiąże się z otwarciem w 1786 roku pierwszej kopalni węgla kamiennego „Waldgrube” („Leśna”) i pierwszej huty „Hohenlohe” w 1804 roku. W następnych dziesięcioleciach zaczęły powstawać kolejne huty (w tym także cynku) oraz kopalnie węgla kamiennego. W 1835 roku ukończono budowę huty „Laura”, której głównym udziałowcem był hrabia siemianowicki – Hugo Henckel von Donnersmarck, wnuk Łazarza III. Rozwój przemysłowy w Siemianowicach sprzyjał napływowi ludności. W latach 1854–1857 powstała kolej wąskotorowa z Tarnowskich Gór i Bytomia przez Bytków, Hutę Laura, Hutę Jerzego do Zawodzia. W kolejnych latach XIX wieku na terenie dzisiejszych Siemianowic powstawały kolejne linie kolejowe, a przemysł dalej się rozwijał. W 1868 roku powstała Fabryka Śrub i Nitów (obecnie funkcjonuje pod nazwą Fabryka Elementów Złącznych). 
W 1869 roku Fitzner założył Fabrykę Kotłów Parowych, która funkcjonowała do wybuchu II wojny światowej, kiedy to produkcję przestawiono na produkcję broni. Po wojnie utrzymano ten stan o tyle, że fabryka funkcjonowała jako zakład wojskowy, m.in. naprawiano tabor, a z czasem zaczęto produkować pojazdy opancerzone. Przyjęto nazwę: Wojskowe Zakłady Mechaniczne (od sierpnia 2014 roku „Rosomak”). 
Po II wojnie światowej miasto liczyło ponad 82 tys. mieszkańców. Działały kopalnie, huty i inne zakłady. Przełom XX i XXI przyniósł w Siemianowicach, podobnie jak w okolicznych miastach Górnośląskiego Okręgu Przemysłowego szereg niekorzystnych zmian. Zamknięta została jedna z największych w kraju kopalń – „Siemianowice”, a także nastąpiła likwidacja większości państwowych zakładów przemysłowych w tym huty „Jedność” przekształconej w spółkę Skarbu Państwa. 
W mieście w wyniku restrukturyzacji wystąpiły liczne problemy społeczne – spadek zaludnienia, wysokie bezrobocie strukturalne, emigracja zarobkowa młodych, wykształconych ludzi, masowe grabieże mienia na terenach poprzemysłowych i kolejowych. Niekorzystnym zmianom społecznym miasto przeciwdziałało, organizując dodatkowe kursy edukacyjne dla młodzieży, szkolenia dla bezrobotnych oraz budując nowe obiekty sportowe i zachęcając inwestorów. W ostatnim okresie w mieście zainwestowały m.in. firmy „Adient” (powstały w 2006 roku producent stelaży do siedzeń samochodowych) i „Ugine &amp; Alz” (obecnie ArcelorMittal Stainless Service). Znajduje się tu też jedna z podstref Katowickiej Specjalnej Strefy Ekonomicznej.
Na obszarze Siemianowic Śląskich prowadzono również eksploatację innych prócz węgla kamiennego surowców mineralnych. W północnej części miasta przebiegała granica obszaru górniczego „Brzeziny” dla Zakładów Górniczo-Hutniczych „Orzeł Biały”, które wydobywały złoża cynku i ołowiu. Eksploatacja trwała do około 1979 roku. Wapienie triasowe były wydobywane w kilku miejscach, pozostawiając w terenie ślady po ich eksploatacji, w tym wapienniki w Bańgowie i na północ od Parku Pszczelnik, a także kamieniołomy przy granicy z Chorzowem. Piasek był wydobywany w rejonie obecnego składowiska odpadów i stawu Rzęsa, a także przy granicy z Czeladzią i Katowicami na Starym Czekaju oraz również na terenie Pszczelnika.
Transport i infrastruktura.
Transport drogowy.
Siemianowice Śląskie posiadają dogodne połączenia drogowe z resztą kraju dzięki położeniu w centrum Górnośląsko-Zagłębiowskiej Metropoli, pomiędzy dwoma ważnymi drogami regionu – autostradami A1 i A4, natomiast na wschód do miasta zlokalizowane są dwie drogi ekspresowe: S1 i S86. Autostrada A4 znajduje się w odległości około 10 km, w sąsiednich Katowicach. Przez miasto przebiega droga krajowa nr 94 ze Zgorzelca do Krakowa, Rzeszowa i dalej do Korczowej. W granicach Siemianowic Śląskich ciągnie się ona jako ulica Wrocławska i ulica Henryka Krupanka. Ulice te rozgraniczają się przy skrzyżowaniu z ulicą Zwycięstwa. 
Miasto Siemianowice Śląskie zarządza drogami o łącznej długości 102,054 km. Na obszarze miasta znajduje się 47,2 km dróg powiatowych i 52,0 km dróg gminnych, zaś pod względem klasy dróg, na terenie miasta znajduje się 5 km dróg głównych (G), 31 km dróg zbiorczych (Z), 51 km dróg lokalnych (L) i 16 km dróg dojazdowych (D). W 2019 roku 46% dróg było w stanie niezadowalającym, a 30% zadowalającym. Do podstawowych ciągów komunikacyjnych w mieście należą następujące ciągi ulic: 
Do pozostałych ważniejszych ulic w Siemianowicach Śląskich należą m.in. ulice: św. Barbary, ks. J. Kapicy, Jana Pawła II, Komuny Paryskiej, 1 Maja, K. Miarki, Michałkowicka, E. Orzeszkowej, Powstańców, P. Śmiłowskiego i Wiejska, a także place i skwery: pl. P. Skargi, pl. Wolności, Planty Michałkowickie i skw. Laury.
Transport kolejowy.
Przez centrum miasta i Bytków przebiega dwutorowa linia kolejowa nr 161 Katowice Szopienice Północne – Chorzów Stary, na której znajduje się stacja techniczna Siemianowice Śląskie, od 1969 roku wykorzystywana jedynie w ruchu towarowym. W 2004 roku Polskie Koleje Państwowe wyburzyły budynek dworca kolejowego z 1870 roku. W północnej części miasta przebiegały linie dawnej kolei piaskowej z Jaworzna i Łagiszy w kierunku Bytomia. Najbliższa stacja kolejowa czynna dla ruchu pasażerskiego znajduje się obecnie w Katowicach (stacja kolejowa Katowice) w odległości około 8 km od centrum Siemianowic Śląskich. W latach 1870–1968 miasto posiadało pasażerskie połączenia kolejowe.
Sieć kolejowa w Siemianowicach Śląskich do lat 80. XX wieku była stosunkowo gęsta. Funkcjonowała tu zarówno sieć publiczna, jak i też zakładowa o różnych szerokościach torów. Kolej na terenie obecnego miasta uruchomiono w pierwszej połowie XIX wieku w związku z otwarciem huty żelaza „Laura”. Zaczęto do niej dostarczać na pomocą wąskotorowego transportu kolejowego węgiel z szybu "Richter", a w II połowie XX wieku w drugą stronę wożono żużel wielkopiecowy. Odcinek ten zlikwidowano wraz z przebudową układu komunikacyjnego Siemianowic Śląskich w 1960 roku. W 1872 roku szyb "Ficinus" połączono ze stacją normalnotorowej linii Kolei Prawoodrzańskiej. Z czasem sieć kolei wąskotorowej o prześwicie 785 mm obejmowała wiele peryferyjnych szybów i zakładów pomocniczych. Pomiędzy szybami "Parkowym" a "Bańgów", a także pomiędzy kopalnią „Michał” i szybem "Północnym" kopalniane pociągi wąskotorowe prowadziły również ruch osobowy. Sieć kopalnianej kolei wąskotorowej została zlikwidowana wraz z zamknięciem ostatnich kopalń i huty „Jedność” na przełomie XX i XXI wieku.
Kolej wąskotorowa użytku publicznego na terenie miasta działała jako fragment systemu Górnośląskich Kolei Wąskotorowych. Odcinek na trasie Tarnowskie Góry – Karb – Bytom – Rozbark – Siemianowice – Bogucice – Janów powstał w latach 1854–1857 przez Towarzystwo Kolei Górnośląskiej. Trasę do Siemianowic uruchomiono w 1855 roku. Od 1872 roku do lat 80. XX wieku na stałe kursowały tu lokomotywy parowe. Koleją dostarczano rudy żelaza, a po II wojnie światowej głównie węgiel kamienny. W marcu 1997 roku PKP rozwiązały umowę bocznicową z Hutą Metali Nieżelaznych „Szopienice”, co spowodowało zawieszenie ruchu na odcinku od kopalni „Siemianowice” do Szopienic. Do 2001 roku przewozy prowadzono na odcinku od kopalni „Siemianowice” przez Bytków w kierunku Maciejkowic. Wożono głównie miał węglowy do elektrowni "Chorzów". Po zamknięciu kopalni w 1999 roku zbudowano perony przy przejazdach kolejowych, uruchamiając dwa przystanki osobowe: Siemianowice Śląskie Wąskotorowe i Bytków. W latach 1999–2001 z dużym zainteresowaniem uruchamiano weekendowe połączenia turystyczne, łączące Siemianowice Śląskie z Miasteczkiem Śląskim. Obecnie odcinek przebiegający przez Chorzów i Siemianowice Śląskie jest rozebrany.
Linię kolei normalnotorowej przebiegającą przez Siemianowice Śląskie wybudowało Towarzystwo Kolei Prawego Brzegu Odry, które powołano w 1868 roku. Spółka ta wybudowała linię łączącą Wrocław z Górnym Śląskiem przez Kluczbork, Fosowskie, Tarnowskie Góry i Bytom do Siemianowic, a dalej linia ta kierowała się do Szopienic, Murcek, Pszczyny i Dziedzic. Odcinek linii Bytom – Siemianowice – Szopienice Północne oddano do użytku 1 lutego 1870 roku. Po wybudowaniu łącznicy Dąbrówka Mała – Bogucice (obecnie Katowice Zawodzie), 1 maja 1894 roku uruchomiono połączenia Bytom – Siemianowice – Katowice. Uruchamiano wówczas 8–9 par połączeń pasażerskich pomiędzy tymi miastami. W latach międzywojennych, w 1937 roku do Bytomia kursowało 16 transgranicznych pociągów. Połączenia pasażerskie funkcjonowały do 1 kwietnia 1968 roku. Stacja Siemianowice Śląskie pozostała punktem handlowym na magistralnej linii towarowej. W latach 1989–1990 linię zelektryfikowano, a w 2004 roku zburzono dworzec kolejowy na stacji Siemianowice Śląskie. Ponadto na tej linii do 1968 roku funkcjonował przystanek osobowy Siemianowice Bytków.
Transport lotniczy.
W odległości około 19,7 km od Siemianowic Śląskich położony jest port lotniczy Katowice-Pyrzowice, natomiast od portu lotniczego Kraków-Balice miasto oddalone jest o 76 km. Od 2014 roku przy ulicy Jana Pawła II funkcjonuje sanitarne lądowisko dla helikopterów.
Miejski transport zbiorowy.
Obecnie w mieście funkcjonują połączenia komunikacji autobusowej i tramwajowej, które są realizowane na zlecenie Zarządu Transportu Metropolitalnego. Na terenie miasta, według stanu z końca 2020 roku, znajduje się 71 przystanków w różnych częściach miasta które zapewniają bezpośrednie połączenia ze wszystkimi dzielnicami miasta, a także z pozostałymi ośrodkami Górnośląsko-Zagłębiowskiej Metropolii. Z dwustanowiskowego przystanku autobusowego Siemianowice Plac Wolności odjeżdża według stanu z maja 2021 roku 12 linii autobusowych, z przystanku Bytków Osiedle Chemik 14 linii (w tym jedna nocna), z przystanku Michałkowice Kościół 14 linii (w tym jedna nocna), z przystanku Bańgów Zachodnia 9 połączeń (w tym linia nocna), a z przystanku autobusowo-tramwajowego Siemianowice Plac Skargi 12 linii autobusowych i 2 linie tramwajowe. Łącznie przez Siemianowice Śląskie kursowało w tym czasie 29 linii autobusowych (w tym jedna nocna) i 2 linie tramwajowe:
W granicach miasta przebiega ok. 1,1 km trasy tramwajowej. Do Siemianowic Śląskich (dokładnie do Huty Laura) można się dostać z Katowic tramwajem linii 13 lub 16 – są to jedyne czynne linie tramwajowe w mieście. W latach 1900–2009 funkcjonowało również połączenie tramwajowe Siemianowic Śląskich (Huty Laura) z Chorzowem (linia 12). Pierwszy międzymiastowy parowy tramwaj uruchomiono na trasie Huta Laura – Katowice 30 grudnia 1896. 1 października 1898 roku uruchomiono na tej trasie tramwaj elektryczny (jako pierwsze połączenie zelektryfikowane na obszarze obecnej konurbacji górnośląskiej). Na przełomie XIX i XX wieku w Laurahucie w pobliżu huty funkcjonowała mała zajezdnia tramwajowa. 25 lipca 1900 roku oddano do użytku linię łączącą Hutę Laura z Królewską Hutą (przez Chorzów). Pod koniec 1946 roku siemianowicki odcinek trasy tramwajowej przebudowano na tor normalny, a także zmieniono jej przebieg – biegnie ona do dziś wzdłuż ulicy Katowickiej do placu P. Skargi. 1 stycznia 2009 roku zlikwidowano połączenie tramwajowe pomiędzy Siemianowicami Śląskimi a Chorzowem, którym kursowała linia nr 12.
Infrastruktura rowerowa.
W 2018 roku Siemianowice Śląskie posiadały łącznie 27 km tras rowerowych, zaś w 2020 roku długość ta wynosiła 33,8 km, co daje średnio 13,255 tys. km/10 tys. km2 - wówczas najwyższa w Górnośląsko-Zagłębiowskiej Metropolii. W przeliczeniu na 10 tys. osób, średnia długość ścieżek rowerowych wynosiła w 2020 roku 5,1 km. Na sieć rowerową w mieście wchodzi 10 stacji rowerowych, a także cztery centra przesiadkowe typu Bike&amp;Ride oraz Park&amp;Ride, powstałe celem zwiększenia mobilności miejskiej.
W dniu 29 kwietnia 2019 roku w Siemianowicach Śląskich po przeprowadzonym rok wcześniej programie pilotażowym ruszył w pełnym wymiarze system wypożyczalni rowerów miejskich – Siemianowicki Rower Miejski. W tym czasie działały następujące wypożyczalnie: Osiedle Bańgów, Park Pszczelnik, Centrum, Plac Alfreda, Grunwaldzka, Osiedle Młodych, Michałkowice, Jagiełły i Tuwim. Do dyspozycji użytkowników było wówczas 85 rowerów standardów, 10 rowerów dziecięcych, 3 tandemy i 2 rowery familijne typu cargo.
Zasoby mieszkaniowe.
W 2001 roku w mieście znajdowało się 30,2 tys. mieszkań, z czego większość powstała przed 1959 rokiem. Połowę z nich to obiekty prywatne, a do gminy należało wówczas 18,4 lokali. W 2017 roku w Siemianowicach Śląskich było 3 133 budynków mieszkalnych posiadających łącznie 31 058 mieszkań, co stanowiło 460 mieszkań na 1 000 mieszkańców miasta. Średnia powierzchnia użytkowa na jednego mieszkańca wynosiła wówczas 24,9 m². 99,4% wszystkich mieszkań wyposażonych było w wodę, 89,4% w łazienkę, natomiast 72,4% w centralne ogrzewanie. W 2019 roku w Siemianowicach Śląskich znajdowały się 31 142 mieszkania, co daje 464 lokale na 1000 mieszkańców. Przeciętna powierzchnia użytkowa w przeliczeniu na jednego mieszkańca wynosiła wówczas 25,2 m². Na jedno mieszkanie przypadało wówczas średnio 3,18 izb, a na jednego mieszkania w mieście przypadało średnio 2,16 osób.
Infrastruktura techniczna.
Miasto wyposażone jest m.in. w sieć wodociągową, kanalizacyjną oraz gazową. Długość sieci wodociągowej w 2001 roku wynosiła 88,0 km i było do niej podłączonej 98,8% mieszkańców miasta, natomiast w 2020 roku długość sieci wynosiła łącznie 156,0 km, co daje średnio 611,8 km/100 km² (druga po Świętochłowicach najwyższa gęstość sieci w Górnośląsko-Zagłębiowskiej Metropolii). Średnie zużycie wody w tym czasie w przeliczeniu na jednego mieszkańca wynosiło w 2001 roku 38,8 m³. W 2020 roku dostarczono do siemianowickich gospodarstw domowych łącznie 2,232 tys. dam³ wody, a średnie zużycie wody na jedną osobę wynosiło w skali roku 33,5 m³. Siecią wodno-kanalizacyjną na obszarze miasta zarządza spółka Wodociągi Siemianowickie Aqua-Sprint z siedzibą przy ulicy Śląskiej 100. Ze względu na brak ujęć wody na terenie miasta, spółka Aqua-Sprint kupuje wodę od Górnośląskiego Przedsiębiorstwa Wodociągów. 
Sieć kanalizacyjna w mieście wynosiła w 2001 roku 88,7 km i korzystało z niej wówczas 98,0% mieszkańców, natomiast w 2020 roku dłgość sieci sięgałą 90,8 km. Wóczas gęstość sieci wynosiła 356,1 km/100 km². Gospodarstwa nie podłączone w sieć kanalizacyjną znajdują się głównie w Przełajce. Do sieci doprowadzono w 2020 roku 2,383 tys. dam³ ścieków bytowych. Ścieki z miasta są transportowane do położonej w Katowicach-Dąbrówce Małej przy ulicy Milowickiej 9a oczyszczalni ścieków Dąbrówka Mała-Centrum. Maksymalna przepustowość oczyszczalni wynosi 80 tys. m³ na dobę i po oczyszczeniu ścieki wpływają do Brynicy. Jej właścicielem oraz firmą eksploatującą są Katowickie Wodociągi. Kanalizacja przy nowych osiedlach mieszkaniowych jest rozdzielona na sanitarną i deszczową, natomiast starsza zabudowa Centrum i Bytkowa jest podłączona do kanalizacji ogólnospławnej.
Sieć gazowa Siemianowic Śląskich w 2001 roku liczyła 117,5 km. Korzystało z niej wówczas 68,1% mieszkańców miasta. Pod koniec 2018 roku sieć ta liczyła łącznie 178,76 km i była ona wówczas w dobrym stanie technicznym, zaś w 2020 roku 142,584 km, co daje średnio 491,7 km/100km². W tym czasie do sieci było podłączonych 26209 gospodarstw. Średnie zużycie gazu na mieszkańca w 2001 roku wynosiło 85,2 m³ rocznie.
Usługi komunalne w mieście realizuje powołane w 1993 roku Miejskie Przedsiębiorstwo Gospodarki Komunalnej i Mieszkaniowej. Prowadzi ona m.in. usługi oczyszczania miasta, a także prace remontowe i drogowe. W mieście przy ulicy Zwycięstwa funkcjonuje sortownia odpadów komunalnych LANDECO. Od 2017 roku przy ulicy Wyzwolenia 18e działa Punkt Selektywnej Zbiórki Odpadów Komunalnych. W 2020 roku z gospodarstw domowych zebrano łącznie 21,812 tys. ton odpadów komunalnych. 
Architektura.
Zabudowa Siemianowic Śląskich pochodzi z okresu od XVIII do XXI wieku. Najstarszym obiektem w mieście jest kompleks pałacowy wraz z zabudową folwarczną. W II połowie XIX wieku powstał zespół pałacowo-parkowy Rheinbabenów. W Centrum miejska zabudowa ma charakter zwarty. Zabudowę miasta stanowią kamienice, bloki mieszkalne, budynki przemysłowe, wille i domy mieszkalne, a także zabudowa wiejska. Powstawały również kompleksy parkowe. Rozwój zabudowy Siemianowic Śląskich był ściśle związany z rozwojem przemysłu w XIX wieku – przy nich powstawały osiedla patronackie i kolonie robotnicze, w tym m.in. Sadzawki, Srokowiec, Hugo, Wanda czy Jerzy. W tym czasie wytyczano również nowe ulice i budowano kamienice, a ich właścicielami byli wzbogaceni dzięki przemysłowi mieszczanie i właściciele innych zakładów przemysłowych. Zabudowa ta rozwijała się koncentrycznie od głównych zakładów przemysłowych, które były czynnikiem miastotwórczym obecnego miasta. W XIX wieku powstawały budynki głównie w stylu neogotyckim, neoromańskim, neorenesansowym, neobarokowym i neoklasycystycznym, natomiast na początku XX wieku dominowała architektura eklektyczna z elementami secesji. 
W latach międzywojennych na obszarze Siemianowic Śląskich powstawały nieliczne budynki. Dominował wówczas styl modernistyczny. Do ważniejszych inwestycji należała działalność Towarzystwa Osiedli Robotniczych, które w latach 1934–1937 wybudowało 95 budynków jednorodzinnych. Dalszy rozwój architektoniczno-urbanistyczny miasta nastąpił po II wojnie światowej. Powstawała w tym czasie zabudowa mieszkalna w różnorodnej formie – w latach 50. XX wieku budowano osiedla w stylu socrealistycznym (w tym osiedle J. Tuwima), w la tacha 60.–80. XX wieku osiedla bloków mieszkalnych. Jedną z pierwszych powojennych inwestycji mieszkalnych była budowa osiedla około 150 domków fińskich. W 1952 roku od strony Katowic rozpoczęto budowę liczącego w latach 60. XX wieku około 8 tys. mieszkańców osiedla J. Tuwima. W latach 60. rozpoczęto budowę osiedla przy ul. Oświęcimskiej, a w Bytkowie osiedla Chemik. W pierwszych dwudziestu latach PRL-u powstały również pojedyncze obiekty, w tym trzy 11-kondygnacyjne wysokościowce przy ul. Komuny Paryskiej, a także osiedla domów jednorodzinnych, w tym w Bytkowie i w rejonie ulicy Czeladzkiej. W tym czasie budownictwo indywidualne rozwinęło się przy ulicach: Komuny Paryskiej, Sportowców, Czeladzkiej, W. Wróblewskiego i Chorzowskiej. Po 1989 roku w mieście budowano głównie domy jednorodzinne i wielorodzinne, a także zakłady przemysłowe.
Kultura i media.
Miasto Siemianowice Śląskie jako jeden z ośrodków konurbacji górnośląskiej silnie związany z górnictwem i hutnictwem posiada bogatą tradycję i kulturę. O mieście krążą legendy i opowieści, zebrane przez lokalnych twórców, a także wspomnienia mieszkańców z dawnych lat. Ze względu na likwidację przemysłu ciężkiego pod koniec XX wieku część tradycji zanika, zwłaszcza te związane z przemysłem górniczym i obchodzoną na kopalniach Barbórką. 
Początki działalności kulturalnych na terenie obecnego miasta sięgają XIX wieku. W 1882 roku została założona biblioteka Związku Chrześcijańsko-Ludowego, która posiadała w swoich zborach 157 książek w języku polskim, a także w tym samym roku w Michałkowicach została założona biblioteka Towarzystwa Czytelni Ludowych. W 1947 roku powstała Biblioteka Miejska. Pierwsza siedziba znajdowała się na parterze gmachu przy obecnej ulicy Śląskiej 11. Istniejące do dziś w mieście instytucje mają swoje początki od I połowy XX wieku. Od 1919 roku w mieście funkcjonuje męski chór "Chopin", a do 2008 roku działała Siemianowicka Orkiestra Rozrywkowa. Jednym z najstarszych zespołów ludowych w Polsce jest działający przy Siemianowickim Centrum Kultury Zespół Pieśni i Tańca "Siemianowice", założony w 1910 roku. Działają również grupy artystyczne, w tym Grupa Artystyczna "Laura". Grupy te współpracują z Muzeum Miejskim w organizacji wystaw i wernisaży. 
W mieście organizowane są cykliczne imprezy o różnorodnej tematyce, w tym Dni Siemianowic Śląskich czy Industriada, która jest organizowana przy SCK Parku Tradycji. Obiekt ten jest jednym z częściej odwiedzanych miejsc podczas tej imprezy. Z miasta pochodzi wiele znanych osób związanych z kulturą, w tym reżyser Antoni Halor oraz muzycy: Jan i Józef Skrzek, Julian Gembalski czy Czesław Płaczek.
W Siemianowicach Śląskich do podstawowych instytucji kulturalnych należą niżej wymienione placówki:
W budynku Miejskiej Biblioteki Publicznej znajduje się siedziba Towarzystwa Przyjaciół Siemianowic Śląskich oraz Stowarzyszenia Siemianowicki Uniwersytet Trzeciego Wieku. W mieście funkcjonuje również Młodzieżowy Dom Kultury im. dr Henryka Jordana, oferujący zajęcia dla młodzieży z sekcji plastycznej, tanecznej czy muzycznej. W Bytkowie działa Dom Kultury Chemik, będący pod patronatem Siemianowickiej Spółdzielni Mieszkaniowej, a w Zespole Szkół Sportowych swoją siedzibę ma Społeczne Ognisko Muzyczne. Ponadto na terenie miasta działa szereg organizacji pozarządowych o charakterze kulturalnym.
Oświata.
Pierwsza przykościelna szkoła na obszarze obecnych Siemianowic Śląskich powstała w 1421 roku w Michałkowicach w miejscu dzisiejszego skrzyżowania ulicy Kościelnej i ulicy Elizy Orzeszkowej, przy michałkowickim, nieistniejącym obecnie kościele. Pierwsza jednoklasowa szkoła w Siemianowicach została założona w 1830 roku (obecnie jest to Szkoła Podstawowa nr 1 im. Mikołaja Kopernika). Pierwsza szkoła w Hucie Laury powstała w 1841 roku (obecnie Szkoła Podstawowa nr 3 im. Tadeusza Kościuszki). 3 stycznia 1861 roku w prywatnej posesji powstała szkoła ewangelicka. W 1875 roku powołano szkołę żydowską, a w 1895 roku pierwsze gimnazjum. Z uwagi na rozwój gospodarczy obszaru Siemianowic Śląskich, zaczęły powstawać również szkoły zawodowe – w 1885 roku szkoła przemysłowa, w 1895 roku kupiecka, a w 1900 szkoła górnicza i gospodarstwa domowego.
Po przyłączeniu obszaru Siemianowic Śląskich do Polski, 3 września 1922 roku powołano pierwsze polskie szkoły średnie: żeńskie liceum im. św. Teresy od Dzieciątka Jezus i męska szkoła realna im. św. Stanisława Kostki. Szkołę realną przemianowano w 1925 roku na Gimnazjum im. Jana Śniadeckiego. Łącznie, w 1930 roku w Siemianowicach Śląskich znajdowało się 11 siedmioklasowych szkół powszechnych, 3 szkoły średnie, 4 szkoły dokształcające i zawodowe oraz 8 ochronek. W 1936 roku w Siemianowicach Śląskich powstał Uniwersytet Powszechny, który został otoczony opieką przez Związek Młodzieży Powstańczej.
W czasie II wojny światowej zlikwidowano polskie szkolnictwo, zastąpione przez niemieckie. Po opuszczeniu Siemianowic przez wojska niemieckie, już 4 lutego 1945 roku zaczęto nauczanie w Szkole Podstawowej nr 1, a 5 lutego tego samego roku w bytkowskiej szkole. 8 marca 1945 roku rozpoczęto naukę w Państwowym Liceum i Gimnazjum in. J. Śniadeckiego. Założono też dwie szkoły zawodowe. W 1968 roku do 20 szkół podstawowych w mieście uczęszczało 9549 uczniów.
Według stanu z 31 grudnia 2018 roku w Siemianowicach Śląskich znajduje się 19 przedszkoli, do których uczęszczało 2112 dzieci, 14 szkół podstawowych, w których uczyło się 4870 uczniów, 8 liceów ogólnokształcących, w których kształciło się 526 uczniów, 2 technika z 459 uczniami i 3 szkoły branżowe I stopnia, do których uczęszczało 127 uczniów. W poziomie wykształcenia mieszkańców Siemianowic Śląskich, według danych z Narodowego Spisu Powszechnego z 2011 roku, 15,7% obywateli posiadało wykształcenie wyższe, 2,3% policealne, 31,4% średnie ogólnokształcące i zawodowe, 27,8% zasadnicze zawodowe, a reszta mieszkańców miało wykształcenie na niższym poziomie.
Religia.
Początki działalności religijnej na obszarze obecnych Siemianowic Śląskich datuje się na przełom XIII i XIV wieku. Wówczas to przypuszczalnie założono parafię i wybudowano pierwszy drewniany kościół w Michałkowicach. Około 1770 roku na terenie pałacu w Siemianowicach została założona prywatna kaplica pałacowa, która w 1829 roku została zatwierdzona do kultu. Był to wówczas pierwszy na obszarze wsi rycerskiej Siemianowice obiekt sakralny. 21 października 1787 roku w Michałkowicach został konsekrowany nowy murowany kościół. 19 listopada 1868 roku została erygowana lokalia siemianowicka, wydzielona z michałkowickiej parafii. W tym samym dniu poświęcono pierwszy siemianowicki cmentarz przy obecnej ulicy Cmentarnej (dotychczas mieszkańców Siemianowic chowano na cmentarzu w Michałkowicach). W 1893 roku rozpoczęto budowę kościoła ewangelickiego, poświęconego 20 lutego 1895 roku. W latach 1902–1904 w Michałkowicach w miejscu barokowej świątyni powstał nowy neoromański kościół św. Michała Archanioła. W 1914 roku w Laurahucie rozpoczęto budowę kościoła św. Antoniego z Padwy.
Po II wojnie światowej, w 1951 roku nastąpiło poświęcenie kościoła Wniebowzięcia NMP w Przełajce. W 1980 roku powołano parafię Ducha Św. w Bytkowie, a 22 marca 1981 roku erygowano parafię Zmartwychwstania Pańskiego. W 1990 roku erygowano samodzielną parafię przy kościele Nawiedzenia NMP. Obecnie, na terenie miasta działalność religijną prowadzą następujące kościoły i związki wyznaniowe:
Kościół rzymskokatolicki (Dekanat Siemianowice Śląskie):
Kościół Ewangelicko-Augsburski w RP:
Świadkowie Jehowy:
Sport i rekreacja.
Działalność sportowo-rekreacyjna na obszarze Siemianowic Śląskich zaczęła rozwijać się w okresie przedwojennym. Do wybuchu I wojny światowej istniało kilka organizacji sportowych. W lipcu 1897 roku zostało założone siemianowickie gniazdo Towarzystwa Gimnastycznego "Sokół". W 1905 roku został założony Siemianowicki Klub Pływacki. Ich staraniem w 1909 roku rozpoczęto budowę krytej pływalni, ukończonej w 1911 roku. W latach międzywojennych działały trzy kluby: "Iskra", "Śląsk" oraz "07". W tym czasie główną dyscypliną sportową była piłka nożna. Jednym z bardziej znanych działaczy i zawodników sportowych był mieszkający w latach 1926–1932 w Siemianowicach Alfred Hamburger – zapaśnik i gimnastyk. Był on w tym czasie naczelnikiem "Sokoła" Dzielnicy Śląskiej i Gniazda Siemianowice. W czasie II wojny światowej działalność sportowa w mieście została zawieszona.
Po wyzwoleniu miasta z niemieckiej okupacji, 8 marca 1945 roku odbyło się pierwsze zebranie organizacyjne klubu sportowego "Siemianowiczanka", a 20 marca 1945 roku rozegrano pierwszy mecz piłki nożnej z klubem KS "Baildon". W tym samym roku powstał dodatkowo klub sportowy kopalni „Siemianowice” oraz Górniczy Klub Sportowy "Wyzwolenie", który skupiał mieszkańców Bytkowa i Michałkowic. W wyniku fuzji klubu sportowego "Motor" oraz klubu kopalni „Siemianowice” w 1957 roku powstał klub "Górnik".
"Siemianowiczanka" w 1946 roku działała w 14 sekcjach, a do końca lat 60. XX wieku ostało się 8, z czego najbardziej znana była sekcja hokeja na trawie. Z klubu pochodziło kilku reprezentantów Polski, z czego Wiktor Ziaja był reprezentantem Polski w tej dyscyplinie na Letnich Igrzyskach Olimpijskich w Rzymie w 1960 roku. W mieście dalej są kontynuowane tradycje sportowe. W 2005, 2008 i 2010 roku w kompleksie sportowym "Siemion" zorganizowano Mistrzostwa Europy w Hokeju na Trawie w różnych kategoriach wiekowych. W mieście też odbył się mecz futsalowej reprezentacji Polski z drużyną węgierską. Organizowane są tu imprezy cykliczne, w tym Bieg Uliczny im. Wojciecha Korfantego, Tour de Pologne czy też Silesia Marathon.
W 2016 roku w Siemianowicach Śląskich działało łącznie 16 klubów sportowych, które zrzeszały 2066 członków w 23 sekcjach sportowych. Na terenie miasta wśród nich funkcjonują następujące kluby sportowe:
Ośrodki sportowe:
Obiekty sportowo-rekreacyjnie w swoim zarządzie ma również Siemianowicka Spółdzielnia Mieszkaniowa. Są to m.in. boska zlokalizowane przy ulicach: Przyjaźni, W. Wróblewskiego, W. Jagiełły, W. Korfantego i przy alei Młodych. SSM zarządza również Strefą Rozrywki "Renoma" przy ul. W. Wróblewskiego. Do pozostałych obiektów na terenie miasta należą: strzelnica sportowa Polskiego Związku Łowieckiego (ul. Zwycięstwa), pole golfowe Śląskiego Klubu Golfowego (ul. Sowia), tereny klubu jeździeckiego "Deresz" (ul. Brynicka) i boisko środowiskowe Młodzieżowego Domu Kultury (ul. F. Chopina).
Opieka zdrowotna.
Początki zorganizowanej opieki zdrowotnej na obszarze Siemianowic Śląskich sięgają 1858 roku, kiedy to założono Spółkę Bracką górników siemianowickich kopalń. Grunt pod szpital został zakupiony w 1866 roku. Szpital Spółki Brackiej został oddany do użytku 1 listopada 1868 roku. W 1900 roku szpital górniczy rozbudowano. W latach międzywojennych na terenie Siemianowic działał szpital Spółki Brackiej oraz zakład leczniczy huty „Laura”. W sumie w mieście znajdowało się 200 łóżek szpitalnych. W 1945 roku otwarto szpital nr 2 w dawnym szpitalu hutniczym, posiadający wówczas 80 łóżek. W 1947 roku w gmachu przy obecnej ulicy Jana Pawła II zlokalizowano oddział położniczy dla powiatu katowickiego. Obecnie jest on siedzibą Centrum Leczenia Oparzeń, otwartego w 1998 roku w adaptowanym do tego celu gmachu oddziału ginekologiczno-położniczego Szpitala Miejskiego nr 1. Do 1950 roku prócz jednej wówczas istniejącej powstały trzy nowe przychodnie rejonowe, a w 1957 roku otwarto dwie następne przychodnie zakładowe. W 1968 roku w Siemianowicach Śląskich obsługiwało 113 lekarzy (w tym 28 dentystów), 28 dyplomowanych farmaceutów i 185 pielęgniarek. W tym samym czasie funkcjonowało 5 poradni rejonowych oraz 12 specjalistycznych, a także 6 aptek.
Siemianowicki Szpital Miejski powstał na bazie szpitali, które uruchomiono w latach międzywojennych. Szpital nr 1 przy ul. Jana Pawła II 1a – powstał na bazie szpitala Spółki Brackiej, Szpital Miejski przy ul. 1 Maja 9 – na bazie zakładu leczniczego ówczesnej huty „Laura”(późniejsza Huta „Jedność”). W mieście znajduje się również jedna z najnowocześniejszych w Europie i najnowocześniejsza w Polsce klinika leczenia oparzeń, która powstała w zabytkowym budynku szpitala Spółki Brackiej, tuż obok Szpitala Miejskiego.

</doc>
<doc id="101740" url="https://pl.wikipedia.org/wiki?curid=101740" title="QBE">
QBE



</doc>
<doc id="101742" url="https://pl.wikipedia.org/wiki?curid=101742" title="Sphenodon punctatus">
Sphenodon punctatus



</doc>
<doc id="101748" url="https://pl.wikipedia.org/wiki?curid=101748" title="Venus (zespół muzyczny)">
Venus (zespół muzyczny)

Venus – polski zespół muzyczny z gatunku disco polo, powstały w 1996 roku w Warszawie. Wokalistką grupy była Anna Mazurkiewicz (Niedziałkowska), wspomagana przez muzyków.
Historia.
Zespół wydał swoją pierwszą płytę pt. "Szukaj serca" w 1996 roku. Spotkała się ona z dużym sukcesem i została nagrodzona złotą płytą przyznaną przez wydawnictwo FFH STD, a zespół otrzymał statuetkę za debiut roku od redakcji miesięcznika "Super Disco" i programu muzycznego "Disco Relax". Ich kolejny album, "Nasza nastolatka" zawierał przebój „Ja i ty” z popularnym teledyskiem nagranym w Tunezji. W 1998 roku projekt Venus jako zespół rozwiązał się, lecz Niedziałkowska kontynuowała karierę jako solistka pod pseudonimem Venus. Wydała album "Magiczne miejsca" z teledyskiem do tytułowej piosenki nakręconym na Wyspach Kanaryjskich. W 1999 roku wydała płytę "Zakazany owoc" zawierającą covery polskich przebojów z lat 60., 70. i 80., która okazała się dużym sukcesem. W kolejnym roku wydała dwa krążki: "Kawiarenki", także zawierającym przeróbki znanych piosenek z poprzednich dekad, oraz album z kolędami. W 2002 roku do składu Venus dołączyli nowi muzycy, a zespół wydał płytę "Szukaj mnie". Był to jednocześnie ostatni album wydany pod nazwą Venus.
W 2018 roku zespół Venus został reaktywowany, a w mediach społecznościowych pojawiły się dwie nowe piosenki wraz z teledyskami: "Jak mam zapomnieć" oraz "Wciąż mi powtarzasz".

</doc>
<doc id="101753" url="https://pl.wikipedia.org/wiki?curid=101753" title="Plan Hausnera">
Plan Hausnera

Plan Hausnera (właściwie "Program Uporządkowania i Ograniczania Wydatków Publicznych") – to plan naprawy finansów publicznych Rzeczypospolitej autorstwa byłego wicepremiera oraz ministra gospodarki i pracy Jerzego Hausnera. Plan został przyjęty przez rząd Leszka Millera 27 stycznia 2004 roku, jego realizacją zajmował się również rząd premiera Marka Belki. 
Plan był reakcją na zwiększający się dług publiczny - w 2004 roku wyniósł 480 mld zł i był bardzo blisko poziomu 55% w stosunku do PKB, oraz deficyt budżetowy – wynoszący ówcześnie 45 mld, czyli ponad 5% PKB. W ramach walki kryzysem finansów publicznych 4 marca uchwalono zapisy likwidujące "trzynastą pensję" dla osób zajmujących kierownicze stanowiska w państwie. Dodatkowe wynagrodzenia stracili m.in. prezydent, premier, ministrowie, marszałkowie Sejmu i Senatu, posłowie, senatorowie, przewodniczący Krajowej Rady Radiofonii i Telewizji, RPO, prezesi NIK i NBP oraz wójtowie, burmistrzowie i prezydenci miast, marszałkowie województw.
Założenia.
Plan reform Hausnera miał przynieść oszczędności rzędu blisko 30 miliardów złotych w latach 2004-2007, z czego 5,9 mld zł w samym 2005 roku, i obniżyć potrzeby pożyczkowe państwa o 50 miliardów. Leszek Miller zapowiadał, że w przypadku odrzucenia przez Sejm planu Hausera, konieczne będą przedterminowe wybory.
"Program Uporządkowania i Ograniczania Wydatków Publicznych" Rada Ministrów przyjęła 8 października 2003 r. Składał się on z trzech części:
1. Pierwsza dotyczyła gospodarki, przede wszystkim restrukturyzacji grupy Polskich Kolei Państwowych (400 mln zł), restrukturyzacji górnictwa (380 mln zł rocznie), restrukturyzacji finansowej publicznych zakładów opieki zdrowotnej (250 mln zł), likwidacji nieefektywnych systemów dopłat (70 mln zł), oraz zmianie zasad finansowania potrzeb obronnych Polski (1,26 mld zł w 2005 roku). 
2. Druga obejmowała działania w zakresie administracji, a także wydatków i wpływów państwowej kasy. Między innymi oszczędności miały polegać na zmniejszeniu liczby stanowisk w agencjach i funduszach państwowych, ministerstwach, urzędach wojewódzkich, powiatowych i gminnych (54,6 mln zł), wykorzystaniu samochodów służbowych (5 mln zł), telefonów komórkowych. Te dwa obszary miały do końca 2007 roku przynieść oszczędności rzędu 20 mld zł. 
3. Trzecia to reforma wydatków socjalnych państwa nazwana "Planem ograniczenia wydatków społecznych", przyjęta w styczniu 2004 roku. Zakładała głównie zmiany w pracowniczym i rolnym systemie ubezpieczeń (KRUS) oraz systemie pomocy osobom niepełnosprawnym. Oszczędności szacowane w tym obszarze miały przynieść w 2007 r. 12 mld zł (suma za lata 2004-2007 to około 30 mld zł). 
Realizacja.
20 kwietnia uchwalono ustawy, które zachęcały pracodawców do zatrudniania bezrobotnych osób i odbiurokratyzowały urzędy pracy. Te nie wypłacały już świadczeń przedemerytalnych czy rodzinnych. 10 dni później przyjęto nowe warunki przechodzenia na wcześniejszą emeryturę. W lipcu Sejm przegłosował ustawę likwidującą coroczną waloryzację emerytur i rent w przypadku, gdy inflacja nie przekroczy 5%.
19 listopada upadł rządowy projekt ustawy przewidującej stopniowe wydłużenie wieku emerytalnego kobiet do 65. roku życia. Przeciwko głosowali posłowie SLD i SDPL.

</doc>
<doc id="101754" url="https://pl.wikipedia.org/wiki?curid=101754" title="Gra sprawiedliwa">
Gra sprawiedliwa

Gra sprawiedliwa – gra, w której wartość oczekiwana wypłat poszczególnych graczy jest ta sama.
Przykład:
"Dwóch graczy A i B zakłada się o wynik rzutu (uczciwie wyważoną) monetą. Jeśli wypadnie orzeł – A otrzyma od B 2 złote. Jeśli reszka, przeciwnie, będzie musiał zapłacić 2 zł. Ponieważ prawdopodobieństwo każdego ze zdarzeń wynosi ½, a gracze wypłacają sobie takie same kwoty, to wartość oczekiwana wypłat zarówno dla gracza A, jak i dla B jest taka sama:"
"Ponieważ jest to gra o sumie zerowej formula_5 to formula_6"
Stała suma gry, w szczególności suma zerowa, nie implikuje jej sprawiedliwości, ani na odwrót. Przykładowo, uznając za wypłatę sumę pieniężną, gra w kasynie jest grą o sumie zerowej (wygrana gracza to strata kasyna, i na odwrót; nie rozpatrujemy tu zadowolenia z samego faktu gry), jednakże nie jest ona grą sprawiedliwą (z przyczyn oczywistych prawdopodobieństwa wygranej są dla gracza niekorzystne, a wartość oczekiwana wygranej pieniężnej ujemna).

</doc>
<doc id="101758" url="https://pl.wikipedia.org/wiki?curid=101758" title="Cyrk Skalskiego">
Cyrk Skalskiego



</doc>
<doc id="101759" url="https://pl.wikipedia.org/wiki?curid=101759" title="Rodzina 8-bitowych Atari">
Rodzina 8-bitowych Atari

Rodzina 8-bitowych Atari – seria 8-bitowych komputerów domowych wprowadzona przez amerykańskie przedsiębiorstwo Atari.
W roku 1978, po sukcesie konsoli Atari 2600, Atari postanowiło spróbować swych sił na rodzącym się dopiero rynku komputerów domowych. W listopadzie 1979 roku spółka rozpoczęła sprzedaż modeli Atari 400 (nazwa kodowa "Candy") i Atari 800 (nazwa kodowa "Colleen") – tańszej i droższej wersji 8-bitowego komputera.
Atari 400/800.
Peryferia:
Od listopada 1981 roku egzemplarze komputerów były wyposażone w ulepszoną wersję układu CTIA zwaną GTIA. Paleta barw została w nim rozszerzona do 256, a liczba trybów graficznych zwiększona o trzy nowe, o rozdzielczości 80×192 pikseli w 16 odcieniach jednego koloru, 80×192 pikseli w 16 barwach o jednym odcieniu lub 80×192 pikseli w 9 barwach dowolnie wybranych z palety 128 barw (układ CTIA/GTIA miał tylko 9 rejestrów kolorów, stąd ta dziwna liczba).
Seria XL.
W 1982 roku Atari napotykając rosnącą konkurencję cenową rozpoczęła prace nad serią komputerów znacznie tańszych w założeniu w produkcji. Miały to być komputery oparte na pojedynczej płycie głównej zawierającej całą niezbędną elektronikę, ze znacznie zredukowaną liczbą układów scalonych (połączenie kilku układów w jeden). Efektem tych prac było wprowadzenie w grudniu 1982 roku modelu 1200XL. Był to komputer nieudany, z szeregiem błędów konstrukcyjnych (brak wyprowadzonego napięcia 12 V na porcie rozszerzeń, brak wyprowadzenia sygnału chrominancji na port monitora itp.) oraz już na starcie zbyt drogi jak na oferowane możliwości. Jego przyjęcie rynkowe było bardzo chłodne.
W roku 1983 firma Atari wprowadziła na rynek 2 ulepszone modele komputera – Atari 600XL i 800XL – różniące się ilością pamięci RAM. Modele te zastąpiły zarówno Atari 400/800, jak i Atari 1200XL (wycofany po zaledwie kilku miesiącach produkcji), wykorzystując doświadczenia z obydwu tych platform.
Dane techniczne:
Peryferia:
Pozostałe dane komputerów pokrywały się z Atari 400/800.
W Atari 800XL sprzęt nie uległ większym zmianom, rozwinięty natomiast został system operacyjny. Oprócz poprawienia błędów poprzedniej wersji wprowadzono nową klasę urządzeń zewnętrznych podłączanych do szyny równoległej. Opracowano standardowy sposób wywoływania tych urządzeń przez system operacyjny oraz wymagania, jakie powinny one spełniać, by być automatycznie rozpoznane i zainicjowane przez OS. Takie urządzenie miało dysponować własną pamięcią ROM z programem obsługi, który miał się w sposób standardowy rejestrować w systemie.
Koncepcja ta mocno przypomina wynalezione 12 lat później w świecie PC urządzenia „Plug&amp;Play”. Pozwoliło to na bezkonfliktowe podłączenie do ośmiobitowego Atari twardych dysków bez konieczności modyfikowania systemu operacyjnego oraz istniejącego oprogramowania.
600XL miało nieco mniejszą obudowę niż 800XL oraz mniej pamięci operacyjnej – 16 KB.
800XLF to 800XL ze zmienioną płytą główną i nowym układem o nazwie Freddie, układ ten zastąpił kilka mniejszych układów, wyeliminował linię opóźniającą oraz ograniczył koszty produkcji.
Seria XE.
W roku 1985 wprowadzono na rynek modele Atari 65XE oraz Atari 130XE. Pierwszy z modeli to praktycznie Atari 800XL w nowej, dostosowanej wzorniczo do serii ST, obudowie. Jedyną ważniejszą innowacją była wymiana interpretera Atari BASIC z wersji B na pozbawioną najbardziej uciążliwych błędów wersję C.
130XE – sprzedawany w Polsce od 1986 roku, był to komputer 65XE z rozszerzeniem pamięci do 128 KB i dodanym złączem ECI (Enhanced Cartridge Interface) – późniejsze wersje Atari 65XE były montowane na płycie 130XE i również zawierały to złącze. Ponieważ ośmiobitowy mikroprocesor 6502 może zaadresować jedynie 64 KB pamięci, dodatkowa pamięć w 130XE była dostępna w postaci wymiennych banków pamięci po 16k każdy, przełączanych w obszarze $4000–$7FFF.
Na rynku zachodnioniemieckim model 65XE został wprowadzony w 1987 roku pod zmienioną nazwą 800XE. Wszystkie egzemplarze były zbudowane na płycie 130XE bez dodatkowych kości pamięci i ich kontrolera, miały więc dostępne złącze ECI. Ostatnie egzemplarze produkowane były z niskich jakościowo elementów, często z fabrycznie wadliwym układem GTIA, przez co część trybów graficznych jest nieużyteczna – wyświetlane są z błędami.
XE Game System.
Konsola do gier sprzedawana od 1987 roku. Jest to wariacja 65XE w obudowie z oddzielaną klawiaturą i wbudowaną grą Missile Command, uruchamianą poprzez uruchomienie komputera bez podłączonej klawiatury lub z wciśniętym klawiszem SELECT. W komplecie z konsolą sprzedawano dżojstik oraz kartridże z grami Flight Simulator II i "Bug Hunt" wraz z pistoletem XG-1. W Wielkiej Brytanii można było nabyć samą konsolę bez akcesoriów, które można było później dokupić oddzielnie. Maszynę wyposażono w wyjścia composite video oraz audio w standardzie RCA w miejsce stosowanych w serii XL i XE złączy monitora typu DIN. Ostatnia konsola Atari w technologii 8-bitowej.

</doc>
<doc id="101766" url="https://pl.wikipedia.org/wiki?curid=101766" title="Piramida w Rapie">
Piramida w Rapie

Piramida w Rapie – zbudowany w 1811 (według innych źródeł w 1808 albo 1795) w mazurskiej wsi Rapa grobowiec rodzinny pruskiego rodu baronów von Fahrenheid, zaprojektowany przez bliżej nieznanego architekta. Często uważa się, że jest nim Bertel Thorvaldsen, jednak nie ma jednoznacznych dowodów na poparcie tej tezy. Charakterystyczną cechą budowli jest kształt, przypominający starożytne egipskie piramidy.
Historia.
Wieś Rapa od pierwszej połowy XVIII wieku należała do rodu Fahrenheidów. Kupili ją oni od Christopha von Rap, stąd nazwa wsi. Główna siedziba Fahrenheidów znajdowała się w położonych kilkanaście kilometrów na północ Bejnunach (Beynuhnen), dziś w obwodzie kaliningradzkim, gdzie w swoim pałacu zgromadzili oni imponującą kolekcję rzeźby i malarstwa.
Historia budowy.
Starożytnym Egiptem zainteresował się właściciel majątku w Rapie, baron Friedrich von Fahrenheid. Był on zapalonym kolekcjonerem dzieł sztuki i mecenasem artystów. Ukończył studia na uniwersytecie w Królewcu, gdzie słuchał wykładów samego Immanuela Kanta. Podczas podróży po Europie odbywanej na początku XIX wieku zetknął się w Paryżu z modną wówczas, po wyprawie egipskiej Napoleona, egiptologią. Zafascynowany opowieściami o posiadających niezwykłe właściwości, monumentalnych piramidach postanowił zbudować podobną w swoim majątku. Przeznaczeniem tej budowli miało być przechowywanie doczesnych szczątków Fahrenheidów, a panujące w niej warunki miały sprzyjać mumifikacji ciał. – ozdobił on rzeźbami m.in. park ich dworu w Rapie i pałacu w Bejnunach.
Pochowani.
Pierwszą osobą złożoną w „piramidzie” była trzyletnia córka barona, Ninette, zmarła wkrótce po powrocie barona z wojaży zagranicznych i pochowana w 1811 roku. Na przestrzeni lat w grobowcu pochowano siedmiu członków rodziny, w tym w 1849 roku samego twórcę budowli.
Dewastacja.
Po przejściu majątku w Rapie w ręce innej rodziny, co stało się pod koniec XIX wieku, o piramidzie zaczęto zapominać. Położona z dala od zabudowań została zasłonięta przez las. Podczas I wojny światowej zdewastowali ją rosyjscy żołnierze. Radzieccy żołnierze w czasach II wojny światowej również poszukiwali tutaj kosztowności. Reszty dokonali Polacy osiedleni tutaj po drugiej wojnie światowej. Jeszcze na początku XXI wieku przybywający tu turyści rozgrzebywali kijami trumny. Lokalne władze zamurowały wejście do grobowca dopiero w 2010 roku.
Renowacja.
W latach dziewięćdziesiątych XX wieku przypomniano sobie o nietypowej dla okolic budowli. Została wpisana na listę zabytków. Wnętrze uporządkowano, ustawiając trumny i układając w nich ciała, a otwarte wejście zostało zamurowane. W okna wstawiono kraty i podmurowano ściany. Od szosy zrobiono wzdłuż grobli przecinkę ułatwiającą dostęp. Obecnie trumny są zamknięte, a obiekt można oglądać jedynie przez zakratowane okienka znajdujące się po bokach i z tyłu. W 2015 naukowcy z Instytutu Archeologii Uniwersytetu Warszawskiego przeprowadzili kompleksowe badania archeologiczno-architektoniczne piramidy. W 2016 odgruzowano posadzki, zabezpieczono ściany i grożący zarwaniem strop oraz oczyszczono kanały wentylacyjne. W 2018 roku dzięki staraniom Nadleśnictwo Czerwony Dwór, na terenie którego znajduje się kaplica, odrestaurowano piramidę, która odzyskała dawną świetność. Wartość prac wyniosła 890 tys. zł i pokryta została z Funduszu Leśnego Lasów Państwowych.
Szczegóły konstrukcyjne.
Wzorowana na piramidach egipskich konstrukcja ma sklepienie wewnętrzne pochylone pod kątem 51°52', czyli identycznym jak w piramidach egipskich. Podstawa zbudowana jest z kamienia polnego, na planie kwadratu. Zewnętrzne wymiary piramidy wynoszą:
Droga ze dworu w Rapie do piramidy biegła specjalnie usypaną na bagnistym terenie groblą. Podobno wzdłuż niej, na całej długości, ustawione były rzeźby. Ciała złożone w grobowcu rzeczywiście uległy mumifikacji pomimo bardzo wilgotnego terenu.
Podania i legendy.
Tak niezwykła w kształcie budowa obrosła na przestrzeni lat w kilka legend dotyczących jej powstania i historii. Jedna z opowieści głosi, jakoby powracający z podróży baron zastał martwymi siedmioro członków swojej rodziny i dla nich zbudował grobowiec w kształcie piramidy. Według tego podania, w czasie peregrynacji Friedricha miało dojść do niesnasek w rodzinie. Na wieść o rychłym powrocie męża, pani Fahrenheid zorganizowała obiad mający doprowadzić do pojednania między zwaśnionymi kuzynami. W trakcie obiadu doszło do tragedii – wszyscy biesiadnicy zatruli się śmiertelnie grzybami. Historia ta jest z pewnością nieprawdziwa – wprawdzie niektórzy z domniemanych uczestników obiadu rzeczywiście zostali pochowani w piramidzie, jednak o wiele lat później, np. Johann Friedrich von Fahrenheid w 1834 roku, a Wilhelmine von Fahrenheid, organizatorka obiadu, w 1847 roku.
Inna, współcześniejsza już legenda, opowiadana przez niektórych okolicznych mieszkańców dotyczy braku głów u pochowanych. Według niej, w czasach, gdy grobowcem nikt się już nie opiekował, zaraza zabiła całe bydło w okolicy. Ludzie mieli podejrzewać, że leżące w piramidzie zwłoki są złymi marami, gdyż się nie rozkładają, i to one spowodowały pomór. Chcąc zwalczyć złe moce pozbawiono ciała głów. W istocie najprawdopodobniejsze jest, że zbezczeszczenie zwłok dokonało się podczas dewastacji dokonanej przez czerwonoarmistów w 1945 roku.
Nieopodal Rapy, w Zakałczu Wielkim znajduje się inny grobowiec, w którym spoczywające zwłoki również uległy mumifikacji i pozbawione zostały głów.

</doc>
<doc id="101767" url="https://pl.wikipedia.org/wiki?curid=101767" title="Rapa">
Rapa

Rapa (niem. "Angerapp", 1938–1945 "Kleinangerapp") – niewielka mazurska wieś w Polsce położona w województwie warmińsko-mazurskim, w powiecie gołdapskim, w gminie Banie Mazurskie. Leży 1,5 kilometra od granicy z Rosją (obwód kaliningradzki).
W latach 1975–1998 miejscowość należała administracyjnie do województwa suwalskiego.
Wieś liczy około 140 mieszkańców. Znana przede wszystkim z piramidy – grobowca niemieckiego arystokraty z 1811 roku.

</doc>
<doc id="101773" url="https://pl.wikipedia.org/wiki?curid=101773" title="Gwiazdozbiór Pegaza">
Gwiazdozbiór Pegaza

Pegaz (łac. "Pegasus", dop. "Pegasi", skrót "Peg") – duży i wyraźny gwiazdozbiór leżący na północnej półkuli nieba. Liczba gwiazd dostrzegalnych nieuzbrojonym okiem: około 100. Widoczny w Polsce od lata do jesieni. Jest to jeden z 48 gwiazdozbiorów opisanych przez Ptolemeusza, siódmy pod względem wielkości na niebie.
Mity i legendy.
Historia skrzydlatego konia jest powiązana z dwoma greckimi herosami: Perseuszem i Bellerofontem oraz z Zeusem.
Gwiazdozbiór przedstawia tylko przednią połowę konia; jego tułów wyznaczają cztery gwiazdy, tworzące asteryzm zwany Wielkim Kwadratem Pegaza. Jedna z nich, niegdyś oznaczana jako δ Pegasi, należy obecnie do konstelacji Andromedy.
Jak odnaleźć konstelację.
Gwiazdy Alfa, Beta, Gamma Pegaza oraz Alfa Andromedy tworzą charakterystyczny kwadrat. Gwiazdozbiór z Polski najlepiej widać od września do grudnia. Najłatwiej jest między godziną 20.00 a 24.00 najpierw odszukać Andromedę, a następnie, przesuwając się na zachód od Alfy Andromedy, odnaleźć pozostałe gwiazdy wchodzące w skład Pegaza.
Najjaśniejsze gwiazdy.
Trzy spośród najjaśniejszych gwiazd konstelacji, wraz z Alfa (α) Andromedae, która wcześniej (jako Delta (δ) Pegasi) należała do Pegaza, tworzą obszerny Wielki Kwadrat Pegaza, znany też jako „kwadrat jesienny”, a wraz z pozostałymi dwiema najjaśniejszymi gwiazdami Andromedy układają się w kształt podobny do Wielkiego Wozu.
Inne ciekawe obiekty.
Planeta w Pegazie.
W 1995 roku odkryto krążącą wokół gwiazdy 51 Pegasi planetę 51 Pegasi b, której masa wynosi co najmniej 0,47 masy Jowisza. Sama gwiazda jest bardzo podobna do Słońca, to podolbrzym o typie widmowym G2 i masie równej 1,11 masy Słońca. Gwiazda oddalona jest o około 48 lat świetlnych. Jej promień to prawie 1,27 promienia Słońca, a temperatura na jej powierzchni wynosi 5793 K.
Rój meteorów.
Z konstelacji w drugim tygodniu lipca promieniują meteory roju Pegazydów. Związane są prawdopodobnie z kometą Bradfielda odkrytą w 1979 roku. Jest to słaby rój, dający zaledwie kilka zjawisk w ciągu godziny.

</doc>
<doc id="101775" url="https://pl.wikipedia.org/wiki?curid=101775" title="Oskulum">
Oskulum

Oskulum (łac. "osculum"), otwór wypustowy – otwór wyrzutowy u gąbek znajdujący się na górnym biegunie ciała. Nie odpowiada on jednak pragębie. Biegunem pragęby gąbki przyrastają do podłoża (ta w konsekwencji zarasta). Oskulum powstaje wtórnie na biegunie przeciwległym do pragęby. Jego funkcją jest wyprowadzanie z wnętrza gąbek wody napływającej ostiami lub porami.

</doc>
<doc id="101780" url="https://pl.wikipedia.org/wiki?curid=101780" title="Askon">
Askon

Askon, ascon – jeden z morfologicznych typów gąbek (Porifera), charakteryzujący się najprostszą budową. Są to przede wszystkim prymitywne formy gąbek wapiennych z rodzajów "Leucosolenia" i "Clathrina". 
Osobnik dorosły przypomina przytwierdzoną do podłoża gastrulę. Na szczycie ciała (górny biegun) znajduje się oskulum, prowadzące do jamy paragastralnej, a po bokach porocyty. Ciało tworzą dwie warstwy komórek: okrywająca (pinakodermalna) i wewnętrzna (choanodermalna), między którymi znajduje się mezohyl, najczęściej z licznymi sklerytami. Gąbki typu askon osiągają rozmiary kilku milimetrów.

</doc>
<doc id="101781" url="https://pl.wikipedia.org/wiki?curid=101781" title="Sykon">
Sykon

Sykon – jeden z typów morfologicznych gąbek (Porifera).
Budowa gąbek typu sykon jest bardziej skomplikowana, niż w przypadku typu askon. Spongocel wykazuje zróżnicowanie. Ten właściwy spongocel to kanały promieniste, zwane też radialnymi, zasiedlone przez choanocyty. Rzeczone kanały promieniste łączą się ze sobą. Przepływa przez nie woda, która dostaje się do nich dzięki porocytom i kanalikom. Przepływa ona przez te kanały radialne, dostając się w ten sposób do jamy atrialnej, którą z kolei wyściełają pinakocyty. Gąbki sykon mierzą zazwyczaj od 2 do 4 cm, choć zdarza się, że dorastają do 10 cm.
Typ ten spotykany jest u nielicznych przedstawicieli gąbek, wśród których wymienić można reprezentantów rodzajów "Grantia" i "Scypha".
Schemat ten może ulegać dalszej komplikacji, tworząc formę przejściową, w stosunku do której używa się terminu sykon korteks. Otóż część dermalna, przez którą przechodzą kanaliki, ulegać może pogrubieniu w warstwie korowej. Modyfikacja taka występuje w rodzajach "Amphoriscus" czy "Grantiopsis".

</doc>
<doc id="101782" url="https://pl.wikipedia.org/wiki?curid=101782" title="Oporów (Wrocław)">
Oporów (Wrocław)

Oporów (niem. "Opperau") – osiedle Wrocławia położone w południowo-zachodniej części miasta. W granicach miasta od 1951.
Nazwa.
Pierwsza zachowana wzmianka na temat wsi pochodzi z łacińskiego dokumentu z 1218 roku notująca pierwotnie nazwę "Oprovo". Później notowana również w 1240 "Oporouo", 1295 "Operow", 1301 "Operaw", 1386 "Opperaw", 1630 "Oppern". Naukowcy uznają nazwę za patronimiczną wywodzącą się od imienia "Opor".
Historia.
Wieś Oporów wzmiankowana miała być po raz pierwszy w latach 1201-1227 w dokumentach cystersów z Lubiąża, do których miała należeć. Jednak w wyniku badań przy tworzeniu broszury z okazji 800-lecia tegoż osiedla wyszło na jaw, że w tych dokumentach mowa była o Oporowie nazywającej się obecnie Prawików znajdującym się koło wsi Wołów (koło Trzebnicy). Datę faktyczną ustalono na 1211. Przez sześć stuleci, od 1208 do 1810, Oporów pozostawał w dyspozycji kapituły wrocławskiej. Mieszkańcy, zajmujący się głównie rolnictwem, hodowlą i sadownictwem, zaliczali się do wolnego chłopstwa (nie podlegali pańszczyźnie): pod koniec XVIII wieku we wsi zamieszkanej przez 156 osób w 26 domach znajdowały się również karczma i szkoła. Wieś przekształciła się w początkach XX wieku w osiedle willowe. Największy rozkwit przypada na lata trzydzieste, kiedy to na Oporowie bogaci mieszkańcy Wrocławia budowali sobie wille; byli to zazwyczaj kupcy i bankowcy. Już przed wojną powstała tu szkoła (obecnie ceglany budynek dawnej szkoły jest częścią Szkoły Podstawowej nr 15). Wtedy to powstała większość ulic (Oporów dotąd, jako wieś, obejmował jedynie obecną ulicę Wiejską). Jeszcze przed wojną powstał na Oporowie kościół katolicki, konsekrowany w 1938 roku przez abpa Adolfa Bertrama. Był on wówczas filią parafii muchoborskiej. Świątynia ewangelicka, dla której działkę przewidziano na rogu obecnych ulic Alei Piastów i Stanki, ostatecznie nie powstała. Po II wojnie światowej chętnie osiedlali się tu profesorowie wrocławskich uczelni, jak np. Tadeusz Mikulski, Władysław Czapliński, Jan Trzynadlowski czy Seweryn Wysłouch, przez co zyskał on specyficzną atmosferę i elitarny charakter. Był nazywany "osiedlem profesorskim".
W latach 1945 do 1951 Oporów podlegał pod Gminę Smolec.
W roku 1951 wieś włączono w granice Wrocławia (w tym samym czasie włączono: w bezpośrednim sąsiedztwie Oporowa Muchobór Wielki i Klecinę, a także Bieńkowice, Brochów, Jagodno, Ołtaszyn, Wojszyce, Miłostków/Marzanów, Sołtysowice, Wojnów, Zakrzów i Zgorzelisko). W tym celu wybudowano most (w miejscu, w którym znajdował się podobny most przed II wojną światową). Most okazał się mieć za małą nośność, przez co plany doprowadzenia na Oporów linii tramwajowej spełzły na niczym. Reaktywowano również kościół (tuż po wojnie było na jego miejscu boisko do koszykówki). Na stanowisko proboszcza powołano księdza Hieronima Feichta.
W październiku 2002 roku osiedle Oporów liczyło 5888 mieszkańców, w 2005 około 6,2 tys.
Granice osiedla wyznacza od wschodu rzeka Ślęza, od północy tory kolejowe linii do Jaworzyny Śląskiej i Wałbrzycha, granica południowa przebiega przez niezagospodarowane obszary w okolicach ulicy Kowalskiego (Oporów) i Jutrzenki (Klecina), a zachodnia pokrywa się z granicą administracyjną miasta, oddzielającą je od podwrocławskiej wsi Mokronos Dolny, do której wiedzie droga wojewódzka nr 347.
Główne ulice: Solskiego (główna oś osiedla i dojazd z centrum miasta), Wiejska (dojazd z Muchoboru Wielkiego), Karmelkowa (dojazd z Kleciny), Aleja Piastów (planowane jeszcze od czasów niemieckich połączenie z osiedlem Krzyki). Przy ulicy Karmelkowej, na terenach po koszarach Armii Czerwonej, znajduje się Dolnośląskie Centrum Hurtu Rolno-Spożywczego.
Dojazd do osiedla możliwy jest z pięciu kierunków: od północy ulicą Grabiszyńską (od strony centrum Wrocławia), z północnego zachodu Ibn Siny Avicenny (od strony Muchoboru Wielkiego), z południowego zachodu Mokronoską (droga nr 347 prowadząca od Kątów Wrocławskich), z południowego wschodu Karmelkową (od strony Kleciny) lub ze wschodu przez most pomiędzy Aleją Piastów a Racławicką (od strony Krzyków). Transport publiczny umożliwia dojazd tramwajami 4, 5, 20 (pętla tramwajowa znajduje się tuż za północną granicą osiedla, nad Ślęzą) oraz autobusami miejskimi A, D, 107, 125, 143, 325 i autobusami nocnymi 247 i 251.
W 2015 roku wyremontowano pętlę tramwajową. Aktualnie składa się z peronu dla wysiadających, 3 peronów dla wsiadających (linie 4, 5, 20) oraz 2 podwójnych peronów autobusowych. Pośrodku pętli powstał parking Park&amp;Ride, a przystanek autobusowy po drugiej stronie został wyremontowany. Nowa pętla posiada parking rowerowy, przebiega przez nią chodnik dla pieszych i ścieżka rowerowa.
Z końcem października 2016 roku oddano do użytku nowy most przez rzekę Ślęzę łączący Aleje Piastów z ulicą Racławicką.

</doc>
<doc id="101783" url="https://pl.wikipedia.org/wiki?curid=101783" title="Leukon">
Leukon

Leukon – jeden z typów morfologicznych gąbek (Porifera), który charakteryzuje się największą komplikacją planu budowy ciała.
Gąbki typu leukon cechują się znaczną rozbudową mezohylu, obejmującego znaczną liczbą komór zasiedlanych przez choanocyty. Gąbkę taką podzielić można na dwie części. Część zewnętrzną stanowi ektosom, w którym nie uświadczy się komór wiciowych. Ma on za to membranę dermalną i przestrzeń subdermalną, określaną również mianem westibulum. Z westibulum woda przedostaje się dopiero do komór wiciowych. Drugą częścią, wewnętrzną, jest endosom określany mianem choanosomu. Tam właśnie lokują się wspomniane wcześniej komory. Może ich być dość dużo, przykładowo w rodzaju "Ephydatia" 7600 takich koszyczków mieści się w 1 mm³. W sumie może ich być 2,25 miliona, jak u "Leuconia spera", u której ich łączna powierzchnia sięga 52,5 cm². W komorach tych, określanych także jako koszyczki, znajdują się choanocyty. Na jedną komorę przypada ich od 20 do 1400, najczęściej zaś między 50 a 100. Choanocyty zaopatrzone są w wici o bocznych chorągiewkach zwanych "vanae". Między choanocytami okresowo tworzą się otwory wpływowe zwane prosopyle, jest ich w koszyczku od 2 do 4. Istnieje także otwór wypływowy, określany jako apopyle. Tworzą go pinakocyty w formie owalnego wieńca. Otwór ten może się otwierać i zamykać. Woda przepływa od otworu wpływowego do wypływowego, a pomaga jej w tym ruch należących do choanocytów witek. Do komór dochodzą w dużej liczbie kanaliki, które drążą w mezohylu. Kanaliki odprowadzające prowadzą wodę do atrium, centralnej przestrzeni, skąd wydostaje się na zewnątrz przez oskulum.
W obrębie typu leukon można w dalszym ciągu wyróżniać mniejsze typy budowy, w czym szczególne znaczenie ma rozmieszczenie koszyczków. U gąbek eurypyle woda podróżuje wpierw przez kanalik główny, przepływa zeń do komory, by opuścić ją przez otwór wypływowy. Wobec tego kanału doprowadzającego ani też odprowadzającego nie obserwuje się. Kanał odprowadzający pojawia się już w typie afodalnym. Natomiast w typie difodalnym obserwuje się i kanał doprowadzający (prosodus), i odprowadzający (afodus).
Leukon jest najczęściej obserwowanym typem budowy gąbek zaliczanych go Cellulariae. U Symplasmae występuje podobna budowa, jednak nie występują odrębne warstwy deralna i gastralna, występuje za to syncytialna chanoderma, gdzie bytują choanocyty.

</doc>
<doc id="101784" url="https://pl.wikipedia.org/wiki?curid=101784" title="Odwzorowanie Petersa">
Odwzorowanie Petersa



</doc>
<doc id="101785" url="https://pl.wikipedia.org/wiki?curid=101785" title="Mezoglea">
Mezoglea

Mezoglea – pierwotnie bezkomórkowy koloidalny żel zalegający pomiędzy warstwą okrywającą (epidermalną) i wewnętrzną (gastroderma) u niektórych parzydełkowców (Cnidaria).
Terminem "mezoglea" błędnie określany jest mezohyl gąbek.

</doc>
<doc id="101789" url="https://pl.wikipedia.org/wiki?curid=101789" title="Kolej wąskotorowa">
Kolej wąskotorowa

Kolej wąskotorowa – kolej, której szyny mają rozstaw mniejszy niż normalny (1435 mm).
Co do zasady kolej wąskotorowa cechuje się mniejszą zdolnością przewozową i prędkością od kolei normalnotorowej, jednak pozwala stosować większe pochylenia podłużne i łuki o mniejszym promieniu, dzięki czemu jest nawet kilkakrotnie tańsza w budowie. Nie zachodzi dzięki temu potrzeba wykonywania głębokich przekopów i nasypów, a tor zajmuje mniej miejsca. W niektórych krajach jednak kolej jeżdżąca na wąskim torze stanowi podstawową kolej dalekobieżną i budowana jest według standardów kolei normalnotorowej (przede wszystkim w Japonii).
Historia i rozwój.
Koleje wąskotorowe, początkowo niemal wyłącznie konne, rozpowszechniły się w przemyśle wydobywczym, hutnictwie, leśnictwie. Zaletą zastosowania toru były mniejsze opory ruchu. W 1832 roku otwarto pierwsze linie wąskotorowe użytku publiczne, kolej Ffestoniog w Wielkiej Brytanii i Linz – Budziejowice w Austrii (początkowo konne). Na początku XIX wieku miały miejsce pierwsze eksperymenty z lokomotywami parowymi na różnych szerokościach toru, lecz ostatecznie jako standard dla kolei publicznych ciągniętych parowozami przyjęto 1435 mm. Na kolejach wąskotorowych trakcja parowa pojawiła się nieco późnie, około połowy XIX wieku. Postępowała także unifikacja standardów i szerokości toru. Od końca XIX wieku wprowadzono na niektóre linie trakcję elektryczną, od połowy XX wieku także spalinową. Najstarsza nieprzerwanie funkcjonująca kolej wąskotorowa na świecie działa w Polsce – są to Górnośląskie Koleje Wąskotorowe.
Typowa kolej wąskotorowa rozwijała niewielką prędkość – w Polsce istniały trzy kategorie kolei wąskotorowych, na najwyższej kategorii 1 maksymalna prędkość wynosiła 40 km/h.
W 1963 roku na świecie koleje wąskotorowe stanowiły 19% ogółu długości torów (70% normalnotorowe, a 11% szerokotorowe). Dynamiczny rozwój motoryzacji w połowie XX wieku przyczynił się do upadku wielu kolei wąskotorowych, szczególnie na obszarach o łatwych warunkach terenowych.
W XXI wieku największe znaczenie mają k. w. o charakterze turystycznym i historycznym, popularnością cieszą się koleje z zachowaną trakcją parową (najprężniejsza z nich, niemiecka kolej w górach Harzu ma kilkadziesiąt czynnych parowozów) i elektryczne koleje górskie.
Funkcje kolei wąskotorowych.
Kolej przemysłowa – stosowana we wszelkich branżach przemysłu, jednak od połowy XX wieku wypierana często przez transport samochodowy. Najsilniejszą pozycję k.w. uzyskała w przemyśle wydobywczym. W zależności od skali zadań przewozowych (odległości, masy pociągów) może to być kolej o lekkiej konstrukcji zbliżona do kolei polowej (nacisk osiowy ok. 4–5 ton) lub zbliżona do kolei normalnotorowych (nacisk osiowy ok. 8–12 ton). Stosowane są różne prześwity w zakresie od ok. 500 do 1350 mm. Szczególnym rodzajem k.p. jest kolej dołowa stosowana szeroko w górnictwie węgla kamiennego i rud żelaza.
Kolej lokalna – służąca do transportu osób i ładunków na obszarach, na których budowa kolei normalnotorowej ze względu na warunki terenowe, gęstość zabudowy lub z przyczyn ekonomicznych była nieracjonalna lub niewykonalna.
Kolej dojazdowa – służąca do transportu osób pomiędzy linią kolei głównej bądź centrum regionalnym a peryferiami.
Kolej polowa – kolej o uproszczonej konstrukcji, budowana często przy użyciu przenośnych przęseł torowych, charakteryzuje się najniższym kosztem budowy, ale też najniższą zdolnością przewozową z powodu konieczności zachowania niskiego nacisku na osie. Stosowana szeroko w II połowie XIX wieku i do połowy XX wieku w logistyce wojskowej, rolnictwie, budownictwie. Obecnie zachowane funkcjonują np. w kopalniach torfu, z uwagi na małą dostępność dla transportu samochodowego, i cegielniach.
Kolej leśna – kolej stosowana w leśnictwie, często z wykorzystaniem techniki typowej dla kolei polowych.
Kolej górska – kolej poprowadzona w terenie górskim, mająca duże znaczenie dla turystyki – może być to także kolej zębata lub terenowa kolej linowa.
Kolej parkowa – kolej pasażerska w parku lub parku rozrywki. W Polsce do niedawna działały cztery koleje parkowe:
W NRD i innych krajach socjalistycznych takie koleje obsługiwali pionierzy i dlatego były nazywane pionierskimi, w Polsce harcerze (Podgrodzie, Poznań – dawna kolejka do Dębiny).
Kolej dalekobieżna – w niektórych krajach rozstaw toru mniejszy od normalnego (rozstaw przylądkowy 1067 mm i rozstaw metrowy 1000 mm) jest stosowany w kolei dalekobieżnej, budowany według standardów zbliżonych do kolei normalnotorowej.
Prześwity kolei wąskotorowych.
1067 mm – tzw. kolonialny (przylądkowy) stosowany szeroko w koloniach brytyjskich. Taki prześwit ma m.in. podstawowa sieć kolei japońskich i afrykańskich oraz na wyspie Sachalin.
1000 mm – rozstaw metrowy, rozpowszechniony pod koniec XIX wieku, stosowany na wielu kolejach dojazdowych i lokalnych Europy. Taki prześwit mają m.in. Koleje Wąskotorowe Harzu w Niemczech oraz górskie koleje elektryczne w Alpach szwajcarskich i Tatrach słowackich (TEŽ), czy też nieistniejące Bornholmskie Koleje Żelazne w Danii; w Polsce największa taka sieć istniała na Pomorzu Zachodnim (zachowane są dwie linie turystyczne – Gryfice – Pogorzelica i Koszalin – Manowo – Rosnowo); prześwit 1000 mm ma także czynna Piaseczyńska Kolej Dojazdowa (dawniej Grójecka KD). Przebudowywano linie o 750 mm lub 800 mm na metrowe (np. kolej koszalińska czy kolej wilanowska) i vice versa (kolej śmigielska i kolej ełcka). Kolej olecka, zniszczona przez Rosjan w 1945 roku, także miała szerokość 1000 mm.
Rozstaw stosowany także w tramwajach, w tym w Łodzi (także tramwaje podmiejskie) oraz w Bydgoszczy, Toruniu, Grudziądzu i Elblągu.
900 mm – dawniej tramwaje w Krakowie i kolej konna Rudka Sanatorium – Mrozy, obecnie stosowany często w przemyśle, Kolejka parkowa w Wojewódzkim Parku Kultury i Wypoczynku w Chorzowie, pierwotnie 1000 mm (przebudowa związana z koniecznością wymiany wyeksploatowanych wagoników motorowych).
800 mm – w zaborze rosyjskim co prawda obowiązywał rozstaw 750 mm, jednak „osiemsetkę” zastosowano na liniach wąskotorowych wokół i z Warszawy (późniejsze Warszawskie Koleje Dojazdowe) – były to: Marecka Kolej Dojazdowa (KDM), później Radzymińska KD, Kolej Jabłonowska, Kolej Grójecka (później Grójecka KD, obecnie Piaseczyńska Kolej Wąskotorowa) i Kolej Wilanowska (dawniej Droga Żelazna Wilanowska, później włączona w struktury kolei grójeckiej, zlikwidowana w 1971 roku); taką szerokość toru posiadały również: linia tramwajów konnych w Sopocie czy kolej cukrowni Klecina. Nie przetrwała żadna „osiemsetka” – wszystkie kolejki warszawskie przebudowano na 750 mm (kolej jabłonowska i marecka [radzymińska]) lub 1000 mm (kolej wilanowska, włączona do kolei grójeckiej). Obecnie we Wrocławiu, na terenie Instytutu Meteorologii i Gospodarki Wodnej przy ul. Braci Gierymskich (blisko Mostu Bartoszowickiego) jest ustawiona w charakterze pomnika techniki linowa wyciągarka jazowa, stojąca na torze o szerokości 810 mm.
785 mm – taki prześwit (30 cali pruskich) stosowany był bardzo wcześnie, najbardziej rozpowszechnił się na sieci górnośląskich kolei wąskotorowych (zachowane są dwie czynne linie turystyczne: Bytom – Miasteczko Śląskie oraz Stanice – Rudy – Rybnik Stodoły). Taki prześwit miały także początkowo tramwaje w miastach aglomeracji katowickiej. Ostatni fragment wąskotorowej sieci tramwajowej (Chorzów Stary – Chorzów Miasto) zamknięto 31 stycznia 1956. Relikty wąskotorowej sieci tramwajowej można spotkać w Gliwicach i w Bytomiu.
780 mm – rzadko stosowany, dawniej kolej cukrowni Cedry Wielkie.
760 mm („rozstaw bośniacki”) – koleje Austro-Węgier i krajów będących ich sukcesorami, m.in. Zagłębie Ostrawsko-Karwińskie; wąskotorówka osobłoska; koleje leśne w Karpatach (m.in. w Bieszczadach); Przeworsk – Dynów (w latach 50. XX w. nastąpiła zmiana rozstawu szyn Przeworskiej Kolei Dojazdowej z 760 na 750 mm); Strumień – Chybie; taką szerokość miała kiedyś cała Hrubieszowska Kolej Dojazdowa.
750 mm – kolejny, najpopularniejszy standard rozpowszechniony pod koniec XIX wieku – taki rozstaw ma większość istniejących kolei wąskotorowych na terenie Niemiec i Polski. W Polsce stopniowo zastępował inne rozstawy.
716 mm – szerokość toru zastosowana z niewiadomych przyczyn przez Cukrownię Kruszwica dla linii Kruszwica – Piotrków Kujawski; później wszystkie linie zostały przebudowane na szerokość 750 mm.
700 mm – w Polsce zastosowano tę szerokość toru na linii Gonczary (Honczary) – Filipowicze, uruchamiana jako kolej gospodarcza (tzn. gdy pozwalało na to zapotrzebowanie) w II Rzeczypospolitej. Kolej po II. wojnie światowej była wciąż w eksploatacji (widniała na mapach linii kolejowych republiki Białorusi).
600 mm – standard rozpowszechniony szeroko po wynalezieniu przez Paula Armanda Decauville’a kolei o przenośnych przęsłach o tym prześwicie. Dzięki nim nastąpił rozkwit kolejek polowych, które stanowiły podstawę logistyki w budownictwie dróg i kolei normalnotorowych i ważny środek transportu podczas działań wojennych, m.in. obydwu wojen światowych. W miarę rozwoju samochodów budowlanych k. w. przenośne straciły na znaczeniu i obecnie stosuje się rzadko, zazwyczaj przy budowie tuneli oraz w kopalniach torfu (wciąż m.in. zakłady należące do firmy «HolLas» w miejscowościach Krakulice (k. Łeby), Rucianka i Biedkowo – ten ostatni najpewniej już zakończył funkcjonowanie).
580 mm – kolej przemysłowa KWK „Siersza”
500 mm – kolej gospodarcza w Gozdnicy oraz kolej Jazu Bartoszowickiego we Wrocławiu (linia biegła przez Most Bartoszowicki, obecnie zachowany jest fragment toru od strony Śluzy Bartoszowice).
450 mm – najwęższa czynna kolej wąskotorowa w Polsce – Kopalnia Luiza; kursują po niej składy pasażerskie prowadzone przez lokomotywy akumulatorowe Ldag5.
435 mm – kolej technologiczna Zakładów Norblina w Warszawie
381 mm – do 1945 r. kolejka we wrocławskim Zoo.
Mniejszy rozstaw mogą mieć koleje parkowe i ogrodowe np. 241 mm i 127 mm kolej parkowa w Cichowie.

</doc>
<doc id="101790" url="https://pl.wikipedia.org/wiki?curid=101790" title="Boadicea">
Boadicea



</doc>
<doc id="101791" url="https://pl.wikipedia.org/wiki?curid=101791" title="Boudicca">
Boudicca



</doc>
<doc id="101797" url="https://pl.wikipedia.org/wiki?curid=101797" title="Plac św. Marka">
Plac św. Marka

Plac św. Marka w Wenecji (wł. "Piazza San Marco") – znajduje się w najstarszej części Wenecji i jest najbardziej znanym placem tego miasta. Jego historia zaczyna się w IX wieku i wiąże się z budową pierwszej bazyliki św. Marka. W tym czasie plac ograniczał się do niewielkiego obszaru znajdującego się w bezpośrednim sąsiedztwie bazyliki. Przez teren obecnego placu przepływał jeden z kanałów weneckich, dzieląc go na dwie części, z których jedną zajmował sad klasztoru św. Zachariasza. Pod koniec XII wieku plac został powiększony do obecnych rozmiarów. Przebudowa wiąże się ze spotkaniem papieża Aleksandra III z cesarzem Fryderykiem I Barbarossą. 
Plac od samego początku był miejscem wielu ważnych wydarzeń i uroczystości. Od czasów doży Pietro II Orseolo obchodzono na nim uroczystość „zaślubin z morzem” podczas świąt Wniebowstąpienia, 
Plac św. Marka połączony jest z Piazzettą San Marco. Ograniczają je budynki pałacu Dożów i bazyliki św. Marka. Na wprost bazyliki znajduje się klasycystyczny budynek skrzydła Napoleona ("Ala Napoleonica"). Budynek łączy ze sobą budynki Starej i Nowej Prokuracji ("Procuratie Vecchie" i "Procuratie Nuove"). Napoleon Bonaparte był zachwycony architekturą placu św. Marka. Polecił wybudować skrzydło zamykające zabudowę placu i uznał plac za najpiękniejszy salon Europy.
Do budynku Starej Prokuracji przylega wieża zegarowa ("Torre dell'Orologio") a przy Nowej Prokuracji góruje dzwonnica św. Marka Campanile. Na przedłużeniu placu za wieżą zegarową, obok bazyliki św. Marka znajduje się "Piazzetta dei Leonici" – placyk, przy którym usytuowany jest budynek kurii biskupiej.
Większość budowli znajdujących się wokół placu została zbudowana w XVI wieku. Nawierzchnie zmieniono w pierwszych latach XVIII wieku. 
Pomieszczenia Ala Napoleonica zajmują muzea: 
W podcieniach budynków Prokuracji znajdują się liczne kawiarnie, wśród których najsłynniejsza nosi nazwę – "Caffe Florian".
Plac św. Marka często jest zalewany wodą ("acqua alta"). Dla umożliwienia przejścia przez plac rozstawiane są wówczas niskie platformy uformowane w ciągi dla pieszych. Pojawiająca się woda w szybkim tempie rozlewa się po placu i również bardzo szybko znika podczas odpływu.

</doc>
<doc id="101799" url="https://pl.wikipedia.org/wiki?curid=101799" title="Otryt">
Otryt



</doc>
<doc id="101800" url="https://pl.wikipedia.org/wiki?curid=101800" title="Lanckorona (gmina)">
Lanckorona (gmina)

Lanckorona – gmina wiejska w Polsce położona w województwie małopolskim, w powiecie wadowickim. W latach 1975–1998 gmina administracyjnie należała do województwa bielskiego. Siedziba gminy to Lanckorona. Gmina położona jest w paśmie Pogórza Wielickiego, na pograniczu z Beskidem Średnim.
Gminę zamieszkiwało 6235 osób według stanu na 1 stycznia 2019 r.
Struktura powierzchni.
Według danych z roku 2002 gmina Lanckorona ma obszar 40,61 km², w tym:
Gmina stanowi 6,29% powierzchni powiatu.
Demografia.
Dane z 31 grudnia 2019 r.:
Miejscowości.
Na terenie gminy znajduje się 5 sołectw we wsiach:
Lanckorona, Izdebnik, Skawinki, Jastrzębia i Podchybie.
Sąsiednie gminy.
Budzów, Kalwaria Zebrzydowska, Skawina, Stryszów, Sułkowice

</doc>
<doc id="101801" url="https://pl.wikipedia.org/wiki?curid=101801" title="Otryt (pasmo górskie)">
Otryt (pasmo górskie)

Otryt – masyw górski w Bieszczadach Zachodnich (czasem zaliczane do Gór Sanocko-Turczańskich) położone na północ od doliny Sanu; najwyższym szczytem jest Trohaniec (939 m n.p.m.). Otryt to długi, prosty grzbiet o długości ok. 18 km, porośnięty lasami jodłowo-bukowymi, przez co brak na nim punktów widokowych.
Zimą, na przełomie 1914 i 1915 roku, trwały tu ciężkie walki armii Austro-Węgierskiej z atakującymi oddziałami carskimi. W całym paśmie Otrytu widoczne są liczne ślady tamtych zdarzeń.
Na grzbiecie Otrytu, w miejscu, w którym przed wojną istniał przysiółek Otryt Górny, działa schronisko studenckie o nazwie Chata Socjologa. Wybudowane w latach 1972–1973, spłonęło 13 stycznia 2003, jednak szybko zostało odbudowane i ponownie działa od 14 listopada 2003. Masyw opasują utwardzone drogi stokowe, które mimo ścisłego rezerwatu nadal służą do zwożenia drewna. Otryt jest obszarem chronionym przez Park Krajobrazowy Doliny Sanu, ponadto na jego południowych stokach znajdują się rezerwaty przyrody Hulskie i Krywe. Masyw jest zbudowany ze skał fliszowych tworzących płaszczowinę śląską.
Grzbietem Otrytu przebiega niebieski szlak turystyczny:
Do Chaty Socjologa prowadzi również szlak zielony:

</doc>
<doc id="101802" url="https://pl.wikipedia.org/wiki?curid=101802" title="Izdebnik (województwo małopolskie)">
Izdebnik (województwo małopolskie)

Izdebnik – wieś w Polsce, położona w województwie małopolskim, w powiecie wadowickim, w gminie Lanckorona, ciągnąca się wzdłuż potoku Jastrzębskiego, leżąca przy drodze Kraków – Cieszyn.
W latach 1954–1961 wieś należała i była siedzibą władz gromady Izdebnik, po jej zniesieniu do 1966 r. w gromadzie Kalwaria Zebrzydowska, a po zniesieniu tej w gromadzie Brody. W latach 1975–1998 miejscowość administracyjnie należała do województwa bielskiego.
Szkoła Podstawowa w Izdebniku nosi imię Bohaterów Walk o Niepodległość Polski.
Ulice.
W 2013 r. uchwałą Rady Gminy Lanckorona jedną ulic w Izdebniku nazwano Jarzębinową. Dopiero w 2019 r. wprowadzono nazewnictwo pozostałych dróg. Obecnie w Izdebniku znajduje się 51 ulic: Centralna, Cicha, Dąbrówka, Dębowa, Dolna, Dworska, Głowaczówka, Górska, Jarzębinowa, Kępki, Kobyłówka, Kosmyrówka, Krakówka, Krakowska, Kręta, Królewska, Krótka, Łąkowa, Leśna, Lwowska, Łypikówka, Mikołaja Kopernika, Misiowiec, Młyńska, Na Łączki, Nad Stawami, Nasiejówka, Ogrodowa, Orłówka, Pachniówka, Piaskowa, Piękna, Podleszcze, Polna, Prymusówka, Rozwojowa, Rzeczna, Składowa, Sosnowa, Spacerowa, Spadzista, Spokojna, Sportowa, Św. Floriana, Św. Walentego, Świerkowa, Wadowicka, Zacisze, Zalas, Zarzeczna, Zielona.
Historia.
Wzmiankowana w 1346 roku.
W Izdebniku działała w latach 1884–1945 słynna na całą Galicję i resztę Austro-Węgier, wytwórnia alkoholi gatunkowych. Była nazywaną fabryką wódek zdrowotnych, a jej produkty to powszechnie znane jarzębiaki. Właścicielem tego przedsiębiorstwa był przedstawiciel cesarskiego rodu Habsburgów – arcyksiążę Rainer. Rządcą jego dóbr był Ludwik Seeling von Saulenfels. W latach trzydziestych XX w. fabryka, jak i cały klucz majątków ziemskich (Izdebnik, Zakrzów, Jastrzębia), zostały zakupione przez Zygmunta Lewakowskiego. Po II wojnie światowej fabrykę znacjonalizowano. PGR, który przejął budynki nie produkował wódek.
19 września 1944 roku oddział Armii Ludowej imienia Ludwika Waryńskiego zaatakował posterunek żandarmerii niemieckiej liczący ok. 80 żołnierzy.
Zabytki.
Obiekty zabytkowe wpisane do rejestru zabytków:
Obiekty zabytkowe wpisane do gminnej ewidencji:

</doc>
<doc id="101803" url="https://pl.wikipedia.org/wiki?curid=101803" title="Otryt (potok)">
Otryt (potok)

Otryt – potok, prawobrzeżny dopływ Sanu o długości 3,06 km.
Potok płynie w Bieszczadach. Odprowadza wody ze środkowej części pasma Otrytu. Przepływa przez miejscowość Sękowiec.

</doc>
<doc id="101804" url="https://pl.wikipedia.org/wiki?curid=101804" title="Jean François Casimir Delavigne">
Jean François Casimir Delavigne



</doc>
<doc id="101806" url="https://pl.wikipedia.org/wiki?curid=101806" title="Jonas Furrer">
Jonas Furrer

Jonas Furrer (ur. 3 marca 1805 w Winterthur, zm. 25 lipca 1861 w Bad Ragaz) – szwajcarski polityk, pierwszy prezydent Konfederacji Szwajcarskiej.
Był adwokatem w Zurichu, w 1834 stanął na czele stronnictwa radykalnego w kantonie Zurych.
Został wybrany do Szwajcarskiej Rady Związkowej 16 listopada 1848 jako jeden z pierwszych siedmiu członków. Kierował między innymi departamentami:
Był pierwszym przewodniczącym Szwajcarskiej Rady Związkowej, od 21 listopada 1848 do 31 grudnia 1849. Sprawował ten urząd jeszcze trzykrotnie, w latach 1852, 1855 

</doc>
<doc id="101812" url="https://pl.wikipedia.org/wiki?curid=101812" title="Jakob Stämpfli">
Jakob Stämpfli

Jakob Stämpfli (ur. 23 lutego 1820, zm. 15 maja 1879 w Bernie), polityk szwajcarski.
Został wybrany do Szwajcarskiej Rady Związkowej 6 grudnia 1854, opuścił stanowisko 31 grudnia 1863. Został nominowany do Rady przez Szwajcarską Demokratyczną Partię Wolności.
Kierował między innymi departamentami:
Trzykrotnie sprawował urząd przewodniczącego Szwajcarskiej Rady Związkowej (Prezydent Szwajcarii) w latach: 1856, 1859, 1862. 
W latach 1871 - 1872 jeden z trzech neutralnych arbitrów w komisji powołanej przez Traktat waszyngtoński (1871) do rozstrzygnięcia sporu o roszczenia Alabamy.

</doc>
<doc id="101813" url="https://pl.wikipedia.org/wiki?curid=101813" title="Wieża zegarowa (Wenecja)">
Wieża zegarowa (Wenecja)

Wieża zegarowa (wł. "Torre dell'Orologio") znajduje się przy placu św. Marka w Wenecji. Zaprojektował ją Mauro Codussi. Została zbudowana w latach 1496 – 1506 obok budynku Starej Prokuracji (do 1499 ukończono część środkową, boczne dobudowano siedem lat później). Na szczycie wieży umieszczono dwa posągi Maurów uderzających co godzinę w dzwon. W wieży umieszczono mechanizm zegara astronomicznego. Pokazuje on nie tylko godziny ale także pory roku, fazy księżyca i położenie słońca w kolejnych znakach zodiaku.
Powyżej tarczy zegarowej znajduje się skrzydlaty Lew św. Marka a pod nim Madonna z Dzieciątkiem. Z okazji święta Objawienia Pańskiego uruchamiany jest mechanizm pozwalający na ukazywanie się na balkonie wieży figurek Trzech Króli. Figurki można oglądać jeszcze przez cały tydzień po tym święcie.

</doc>
<doc id="101816" url="https://pl.wikipedia.org/wiki?curid=101816" title="Ruth Dreifuss">
Ruth Dreifuss

Ruth Dreifuss (ur. 9 stycznia 1940) – szwajcarska polityk.
Została wybrana do Szwajcarskiej Rady Związkowej 10 marca 1993 jako druga kobieta w historii. Kierowała departamentem spraw wewnętrznych do czasu rezygnacji 31 grudnia 2002. Nominowana z ramienia Szwajcarskiej Partii Socjaldemokratycznej.
W 1999 sprawowała urząd przewodniczącej Szwajcarskiej Rady Związkowej (Prezydent Szwajcarii).
Z wykształcenia ekonomistka, specjalistka od kwestii pracowniczych i związkowych.

</doc>
<doc id="101818" url="https://pl.wikipedia.org/wiki?curid=101818" title="Demarkacja">
Demarkacja

Zobacz też:

</doc>
<doc id="101819" url="https://pl.wikipedia.org/wiki?curid=101819" title="Flavio Cotti">
Flavio Cotti

Flavio Cotti (ur. 18 października 1939 w Prato-Sornico, zm. 16 grudnia 2020 w Locarno) – szwajcarski polityk.
Został wybrany do Szwajcarskiej Rady Związkowej (rządu) 10 grudnia 1986 i zasiadał w niej do 30 kwietnia 1999; został zgłoszony przez Chrześcijańsko-Demokratyczną Partię Ludową Szwajcarii. Kierował departamentami spraw wewnętrznych (1987–1993) i spraw zagranicznych (1994–1999).
Dwukrotnie sprawował urząd przewodniczącego Szwajcarskiej Rady Związkowej (prezydenta Szwajcarii) w roku 1991 oraz 1998.
Od 1 kwietnia 1993 do 30 kwietnia 1999 był szefem Federalnego Departamentu Spraw Zagranicznych. W 1996 sprawował funkcję przewodniczącego OBWE.

</doc>
<doc id="101824" url="https://pl.wikipedia.org/wiki?curid=101824" title="Arnold Koller">
Arnold Koller

Arnold Koller (ur. 29 sierpnia 1933) – szwajcarski polityk.
Został wybrany do Szwajcarskiej Rady Związkowej 10 grudnia 1986 jako członek Chrześcijańsko-Demokratycznej Partii Ludowej Szwajcarii z kantonu Appenzell Innerrhoden. Sprawował ten urząd do 30 kwietnia 1999.
Kierował departamentami:
Dwukrotnie sprawował urząd przewodniczącego Szwajcarskiej Rady Związkowej (Prezydent Szwajcarii) w latach 1990 oraz 1997.

</doc>
<doc id="101825" url="https://pl.wikipedia.org/wiki?curid=101825" title="Konferencja episkopatu">
Konferencja episkopatu

Konferencja episkopatu (potocznie episkopat) – w Kościele łacińskim instytucja zrzeszająca biskupów danego terytorium, najczęściej kraju, mająca na celu koordynację prac biskupów i współpracę w rozwiązywaniu wspólnych problemów. Konferencja episkopatu nie ma funkcji nadrzędnej nad jakimkolwiek biskupem. Wspólne posiedzenie biskupów konferencji episkopatu nazywa się sesją zebrania plenarnego. W katolickich Kościołach wschodnich istnienie podobnej instytucji (tzw. Zgromadzenie hierarchów) jest obowiązkowe i regulowane wewnętrznym prawem poszczególnych Kościołów "sui iuris". 
Konferencję episkopatu papież powołuje na terenie danego kraju, chyba że okoliczności wymagają tego by powołana była w innych granicach (część kraju lub kilka krajów).
Każda konferencja episkopatu określa swój statut, który po zatwierdzeniu przez Stolicę Apostolską określa działanie episkopatu, jego składu, rady stałej, sekretariatu oraz organizacji zebrań plenarnych, które powinny odbywać się przynajmniej raz w roku.
Do konferencji episkopatu należą ordynariusze diecezji i jedynie im przysługuje prawo głosu na zebraniach plenarnych oraz ich biskupi pomocniczy. Na podstawie postanowień własnych statutów do konferencji episkopatu należeć mogą także biskupi innych rytów, legaci papiescy (w tym nuncjusz) oraz inni biskupi działający na terytorium episkopatu.
Konferencja episkopatu ma prawo wydawania wiążących dekretów i decyzji wyłącznie na szczególne polecenie Stolicy Apostolskiej. Dekrety są ważne gdy uzyskają poparcie 2/3 głosów decydujących (bez głosów doradczych) oraz zostaną zaakceptowane przez Stolicę Apostolską.
Do stałych organów Konferencji Episkopatu należą:
Konferencja episkopatu może powoływać rady stałe do rozwiązywania szczególnych problemów.
Przewodniczący ani również Konferencja nie mają prawa do reprezentowania poszczególnych biskupów, chyba że strony wzajemnie ustalą co innego.
Działalność konferencji episkopatu regulują kanony 447–459 Kodeksu Prawa Kanonicznego.

</doc>
<doc id="101827" url="https://pl.wikipedia.org/wiki?curid=101827" title="Jean-Pascal Delamuraz">
Jean-Pascal Delamuraz

Jean-Pascal Delamuraz (ur. 1 kwietnia 1936 w Vevey, zm. 4 października 1998 w Lozannie) – szwajcarski polityk.
Życiorys.
Został wybrany do Szwajcarskiej Rady Związkowej 7 grudnia 1983 jako członek Demokratycznej Partii Wolnościowej.
Kierował departamentami:
Dwukrotnie sprawował urząd przewodniczącego Szwajcarskiej Rady Związkowej (Prezydent Szwajcarii) w latach 1989 oraz 1996.

</doc>
<doc id="101828" url="https://pl.wikipedia.org/wiki?curid=101828" title="Organizacja Ukraińskich Nacjonalistów">
Organizacja Ukraińskich Nacjonalistów

Organizacja Ukraińskich Nacjonalistów () – ukraińska nacjonalistyczna organizacja polityczno-wojskowa założona w 1929 w Wiedniu.
OUN kierowała się ideologią integralnego ukraińskiego nacjonalizmu, dążąc do zbudowania na ziemiach uznawanych przez nią za ukraińskie niepodległego państwa o ustroju zbliżonym do faszyzmu. W praktyce działała konspiracyjnie, głównie w II Rzeczypospolitej, prowadząc działalność terrorystyczną, dywersyjną, szkoleniową i propagandowo-oświatową.
W 1940 doszło do rozłamu OUN na dwie frakcje, następnie organizacje: OUN-B ("banderowców" pod przywództwem Stepana Bandery) oraz OUN-M ("melnykowców" pod przywództwem Andrija Melnyka).
Historia.
Powstała w 1929 roku w wyniku połączenia radykalnych grup nacjonalistów. OUN powstała na I Kongresie OUN w dniach 27 stycznia – 3 lutego 1929 w Wiedniu, w wyniku połączenia trzech emigracyjnych organizacji:
Struktura organizacyjna.
Najwyższą władzą OUN był Wielki Kongres. Na kongresie delegaci wybierali zarząd – Prowid OUN (Prowid Ukraińskich Nacjonalistów, PUN) jako organ wykonawczy, oraz ustalali kierunek polityczny i taktykę organizacji. W razie potrzeby zwoływany był Kongres Nadzwyczajny, który rozpatrywał szczególnie ważne problemy polityki OUN.
W okresie między kongresami najwyższą władzę w organizacji piastował Główny Prowid OUN, na czele którego stał przewodniczący zarządu (prowidnyk). Główny Prowid kierował pracą organizacji.
Całe terytorium Ukrainy zostało podzielone na „kraje”, które były najwyższymi jednostkami administracyjnymi w strukturze terytorialnej OUN. Tereny II RP podlegały Krajowi II (Małopolska Wschodnia) oraz III (Wołyń, Południowe Polesie, Chełmszczyzna, Podlasie Lubelskie). Na czele poszczególnych „krajów” stały Krajowe Kierownictwa OUN, które podlegały bezpośrednio Głównemu Prowodowi.
W skład Krajowego Kierownictwa wchodzili:
Kraj dzielił się na okręgi, w strukturze OUN było 12 okręgów, którymi kierował prowid okręgowy, o podobnym składzie i strukturze jak Prowid Krajowy.
Okręgi dzieliły się na nadrejony. Nadrejonem kierował nadrejonowy prowid w składzie: prowidnyk, referent wojskowy, referent B, referent gospodarczy, referent organizacyjny, referent propagandowy, referent służby zdrowia.
Każdy nadrejon obejmował kilka rejonów. Na szczeblu rejonu istniał prowid rejonowy, którego struktura organizacyjna była podobna do prowodu nadrejonowego.
Najmniejszą jednostką terenową podziału administracyjnego OUN była stanica, która obejmowała 1-2 wsie. Wyższą jednostką był kuszcz, w którego skład wchodziło od 4 do 7 wsi.
Lucyna Kulińska, powołując się na Wiktora Poliszczuka twierdzi, że na arenie międzynarodowej OUN wchodziła w skład międzynarodówki faszystowskiej o nazwie Zjazd Zagranicznych Narodowych Socjalistów z siedzibą w Stuttgarcie, pod patronatem Josepha Goebbelsa. O przynależności OUN do tej międzynarodówki pisze również Adam Podhajecki.
Członkowie.
Członków OUN dzielono według stopnia wtajemniczenia. Kandydat do OUN musiał najpierw odbyć szereg szkoleń ideologicznych i 6-miesięczny staż, podczas którego poddawano go różnym próbom. Po ukończeniu, i zaaprobowaniu jego kandydatury przez 2/3 członków koła, mógł zostać szeregowym członkiem i nosić odznakę – tryzub.
Członków dzielono na trzy kategorie wiekowe:
Działalność w II Rzeczypospolitej.
Celem OUN była walka z Polską, Rumunią oraz ZSRR w celu utworzenia niepodległej Ukrainy (w granicach – od Donu aż po Małopolskę), poprzez m.in. oderwanie od państwa polskiego województw: lwowskiego, tarnopolskiego i stanisławowskiego.
Historyk ukraiński Kost Bondarenko uważa, że początkowo była ona finansowana przez ZSRR bezpośrednio, bądź też pośrednio – poprzez litewskiego prezydenta i dyktatora Antanasa Smetonę, co wpisywało się w stalinowską politykę osłabienia głównego wroga – Polski. OUN częściowo była wspierana także przez międzywojenne państwo litewskie, poprzez przekazywanie jej (tylko w 1930 roku) co drugi miesiąc trzystu dolarów, a także pokrywanie kosztów utrzymania ich reprezentanta (Josyfa Rewiuka) i lokalu w stolicy Litwy Kownie (w Kownie także był drukowany nielegalny organ prasowy UWO „Surma”, przemycany później do Małopolski Wschodniej). OUN cieszyła się także przychylnością czechosłowackiego prezydenta Tomáša Masaryka i ludzi z jego otoczenia. OUN była od początku w II Rzeczypospolitej organizacją nielegalną i opowiadała się przeciwko polityce ugody polsko-ukraińskiej, reprezentowanej przez ze strony ukraińskiej przez UNDO – ukraińską partię legalnie działającą w Polsce (byli petlurowcy i umiarkowane partie z Małopolski Wschodniej), ze strony zaś polskiej – przez wpływową część obozu piłsudczyków z Tadeuszem Hołówką – wiceprezesem BBWR i Henrykiem Józewskim, byłym członkiem rządu URL, długoletnim (1928-1938) wojewodą wołyńskim i redakcją "Buntu Młodych", później "Polityki" pod redakcją Jerzego Giedroycia (oprócz niego – Adolf Bocheński, Aleksander Bocheński, Piotr Dunin Borkowski, Ksawery Pruszyński i in.). Polityka ugody polsko-ukraińskiej zaistniała po zmianie polityki wewnętrznej ZSRR w 1929 r. – odejście przez bolszewików od polityki ukrainizacji, rozpoczęcie przymusowej kolektywizacji rolnictwa i w konsekwencji klęski głodu na Ukrainie sowieckiej (1932-1933).
OUN realizując politykę przeciwną zbliżeniu polsko-ukraińskiemu na przełomie 1929/1930 roku wystąpiła z hasłem: "„Na słowne argumenty żaden Polak nie będzie wrażliwy, na terror wszyscy”". Było to preludium do szeroko zakrojonych zamachów (chociaż akcje sabotażowe na mniejszą skalę zdarzały się już wcześniej) polskie obiekty administracyjne, tory kolejowe, mosty, urzędy pocztowe, słupy telefoniczne. Celem głównym było "„Wygnanie Lachów za San”", oraz zniszczenie pojawiających się postaw ugodowych społeczności ukraińskiej wobec państwa polskiego i pokazania żywotności ukraińskiej organizacji. Według sprawozdań policji między lipcem a październikiem 1930 dokonanych zostało 186 aktów terroru: 1 napad na ambulans pocztowy, 8 sabotaży na torach, 14 na liniach energetycznych i telefonicznych (zwalanie słupów), 155 podpaleń mienia (w dużej mierze stogi siana, zabudowania gospodarcze), 8 usiłowań. Przeważająca większość akcji sabotażowych polegała na podpaleniu stogów siana i innych zabudowań gospodarczych. W przeciwieństwie do poprzednich wystąpień UWO nie stosowano przemocy wobec ludzi.
Konsekwencją drugiego wystąpienia UWO była przeprowadzona przez władze polskie w okresie pomiędzy 16 września 1930 a 30 listopada 1930 pacyfikacja Małopolski Wschodniej. Działania policji ujawniły, że także niektórzy działacze UNDO, Płastu, Łuha, jak i liczni uczniowie ukraińskich szkół byli zaangażowani w działania terrorystyczne. W działalność OUN zaangażowała się większość czynnej politycznie młodzieży ukraińskiej w II RP.
OUN od samego początku współpracowała z Republiką Weimarską (kanałami Abwehry). W okresie odprężenia stosunków z Polską po podpisaniu w styczniu 1934 polsko-niemieckiej deklaracji o niestosowaniu przemocy, w latach 1934–1938 Niemcy ograniczyli kontakty z OUN do minimum. Ożywienie kontaktów nastąpiło ponownie na wiosnę 1939, w ramach przygotowań Niemiec do wojny z Polską.
OUN organizowała, lub przyjęła odpowiedzialność polityczną za akty terroru indywidualnego przeciw wysokim urzędnikom Rzeczypospolitej – m.in. zamachy przeciwko Tadeuszowi Hołówce (1931) i Bronisławowi Pierackiemu (1934), a także akty przemocy przeciw instytucjom państwa polskiego (tzw. ekspropriacje).
W konsekwencji zamachu na Pierackiego (1934) został utworzony obóz w Berezie Kartuskiej, w którym w latach 1934-39 umieszczano w trybie administracyjnym działaczy nielegalnych KPP, ONR i OUN, co do których nie było dowodów pozwalających na skazanie przez sąd za działalność antypaństwową. Działacze OUN na czele ze Stepanem Banderą, który przyjął polityczną odpowiedzialność za zamach, zostali skazani na kary wieloletniego więzienia.
Polityka ugody prowadzona w Małopolsce Wschodniej przez UNDO i obóz piłsudczyków (której kulminacyjnym momentem było formalne porozumienie rządu Mariana Zyndram-Kościałkowskiego z UNDO w 1935) załamała się w 1938 r. wobec zbliżenia rządzącej części obozu sanacyjnego (Edward Rydz-Śmigły, Adam Koc) do haseł nacjonalistycznych środowisk obozu endecji w Polsce.
Jednocześnie Henryk Józewski został zdymisjonowany, a Wojsko Polskie przeprowadziło akcję tzw. drugiej pacyfikacji (połączonej np. z masowym burzeniem cerkwi na terenach etnicznie mieszanych – istotną rolę odegrał tu gen. Gustaw Paszkiewicz) i próbą organizacji ruchów repolonizacyjnych odwołujących się do anachronicznych tradycjiszlachty zagrodowej i separatyzmów regionalnych (Huculi, Bojkowie). Uzasadniano to potrzebą konsolidacji narodowej w obliczu zaostrzającej się sytuacji międzynarodowej. W konsekwencji zraziło to obywateli RP narodowości ukraińskiej (zgodnie ze spisem powszechnym z 1931 było ich minimum 4,5 mln)) do państwa polskiego, przyniosło za sobą wzrost ukraińskich tendencji nacjonalistycznych i doprowadziło do dalszej eskalacji polsko-ukraińskiego konfliktu narodowościowego na terenach etnicznie mieszanych.
Konsekwencją zmiany polityki polskiej na Wołyniu na prowadzoną z pozycji siły było rozszerzenie wpływów OUN (do tej pory działającej przede wszystkim w Małopolsce Wschodniej) na Wołyń i radykalizacja nastrojów społeczeństwa ukraińskiego na Wołyniu, a także dyskredytacja polityki ugodowej prowadzonej przez reprezentowane w Sejmie RP ukraińskie ugrupowania polityczne. Miało to znaczące konsekwencje, gdy aparatu państwa polskiego na tym obszarze miało po wrześniu 1939 zabraknąć.
Po zamordowaniu Konowalca w roku 1938 przez agenta NKWD Pawła Sudopłatowa, na czele Głównego Prowodu stanął Andrij Melnyk (na II Wielkim Kongresie OUN w sierpniu 1939 roku w Rzymie). Melnyk traktował współpracę z Niemcami strategicznie (zgodnie z tradycją austro-węgierską), Stepan Bandera i współpracownicy traktowali współpracę z Niemcami instrumentalnie – jako narzędzie do stworzenia niepodległego państwa ukraińskiego.
Kalendarium zamachów.
W doniesieniach policyjnych w roku 1931 pojawiały się także informacje o planowanych zamachach przygotowywanych przez OUN na inne ważne osobistości w państwie, m.in.: ministra spraw zagranicznych Augusta Zaleskiego, premiera RP Felicjana Sławoj Składkowskiego, ministra rolnictwa i reform rolnych Bronisława Nakoniecznikowa-Klukowskiego, marszałka Sejmu Stanisława Cara, Józefa Becka, oraz posła Piotra Pewnego.
Ogółem w całym okresie 1921-1939 ukraińskie podziemie nacjonalistyczne (UWO i OUN) przeprowadziło 63 zamachy w których zginęło łącznie: 36 Ukraińców (w tym jeden komunista), 25 Polaków, 1 Rosjanin i 1 Żyd. Oprócz 63 zamachów na osoby fizyczne (w tym 11 na znane polskie i ukraińskie osobistości polityczne, z czego 8 udanych) ukraińskie podziemie nacjonalistyczne dokonało w latach 1921-39 łącznie pięciu zamachów bombowych i 18 akcji ekspropriacyjnych. Zestawienie nie uwzględnia aktów sabotażu skierowanych przeciw mieniu publicznemu, społecznemu, czy prywatnemu, które były główną pozycją w zestawieniach policyjnych dotyczących działalności UWO i OUN.
W 1934 OUN na terenie II Rzeczypospolitej liczyła ok. 2000 zakonspirowanych członków wszystkich szczebli organizacyjnych. Szacuje się, że w latach 1929-1939 przeszło przez jej szeregi ok. 20 000 ludzi.
Po zabójstwie Bronisława Pierackiego i Iwana Babija, Policja Państwowa dokonała masowych aresztowań, które objęły prawie całą Krajową Egzekutywę OUN z Banderą i Szuchewyczem i wielu członków powiatowych i okręgowych władz OUN – łącznie ok. 800 osób (prawie połowę czynnych członków OUN). Źródłem szczegółowej wiedzy policji stało się uzyskane już w 1933 roku przez Oddział II Sztabu Generalnego WP w Czechosłowacji tzw. archiwum Senyka, składające się z 418 oryginałów i 2055 fotokopii z wewnętrznej dokumentacji OUN. Przejęta dokumentacja nie tylko ujawniła strukturę i poufne decyzje kierownictwa OUN, ale potwierdziła niejawne poparcie Niemiec weimarskich, Czechosłowacji i Litwy dla tej organizacji. Aresztowania sparaliżowały OUN, ale nie zniszczyły samej organizacji. Na początku 1935 przybyła do Polski kurier Prowodu Ukraińskich Nacjonalistów Anna Czemerynśka, która wyznaczyła na funkcję krajowego prowidnyka OUN Lwa Rebeta. Nowe kierownictwo wstrzymało szersze akcje bojowe, odstąpiło również od demonstracyjnych akcji wywieszania flag i ulotek. Skoncentrowano się na odbudowie rozbitych struktur organizacyjnych i nielegalnych wydawnictw i na ich rozbudowie na terenie województwa wołyńskiego, gdzie siatka organizacyjna OUN była dotąd słabo rozwinięta. Na Wołyniu dokonywano również po 1935 pojedynczych akcji terrorystycznych.
Dywersja podczas kampanii wrześniowej.
W sierpniu i wrześniu 1939 OUN i Abwehra zaplanowały wybuch antypolskiego powstania. 17 września 1939 roku wobec wkroczenia Sowietów Wilhelm Canaris odwołał te przygotowania. W związku z tym, że nie do wszystkich członków OUN dotarła ta informacja, przystąpili oni do działań według wcześniej ustalonego planu. Do wystąpień często przyłączała się ukraińska ludność cywilna.
Po 10 września 1939, kiedy sytuacja Wojska Polskiego stała się niekorzystna, nastawienie OUN uległo zmianie, doszło do licznych ukraińskich dezercji i dywersji, ruch ten nie przybrał jednak formy masowej. Akcje dywersyjne były tłumione przez siły Wojska Polskiego, zwłaszcza po próbie opanowania Stryja przez grupy specjalne OUN w nocy z 12 na 13 września, mającej charakter lokalnego powstania.
W dniach następnych doszło do podobnych wystąpień w powiatach mieszanych narodowościowo, dywersje miały miejsce m.in. w Podhorcach, Borysławiu, Truskawcu, Mraźnicy, Żukotynie, Uryczu, w okolicach Mikołajowa i Żydaczowa. Niejednokrotnie celem OUN było przejęcie władzy w poszczególnych miejscowościach przed wkroczeniem wojsk sowieckich i niemieckich. Dochodziło także do rozbrajania polskich żołnierzy, a nawet do sporadycznych potyczek z cofającymi się oddziałami Wojska Polskiego i policji.
Przeciwko działaniom dywersyjnym Polacy wysłali duże siły policji oraz wojska. Stłumiono w ten sposób wystąpienia ukraińskie w Mikołajowie i Żydaczowie, po stoczeniu zaciętych walk. Członków OUN schwytanych z bronią w ręku zwykle rozstrzeliwano na miejscu, m.in. rozstrzelano w ten sposób 6 Ukraińców w wiosce Duliby, z kolei w Stryju rozstrzelano 40 Ukraińców. Wsie, z których padały strzały w stronę patroli WP, zwykle palono.
Na tle walk między OUN i polskimi siłami wojskowymi dochodziło do mordowania polskiej ludności cywilnej, w licznych akcjach brali także członkowie OUN, część miejscowej ludności, a także bojówki komunistyczne i margines społeczny, m.in. we wsi Koniuchy i Potutory zginęło łącznie ok. 100 Polaków, a w Kolonii Jakubowice spalono 57 zagród i zamordowano ok. 20 Polaków. We wsi Sławentyn w powiecie Podhajce zabito dalszych 85 osób. Szczególne nasilenie akcji ukraińskich akcji przeciwko Polakom miało miejsce w powiatach Brzeżany i Podhajce. Szacuje się, że we wrześniu i październiku 1939 r. zginęło z rąk nacjonalistycznych i komunistycznych bojówek ukraińskich około 2000 Polaków w Małopolsce Wschodniej i około 1000 na Wołyniu. Według danych OUN jej członkowie we wrześniu 1939 zabili 796 Polaków i spalili co najmniej cztery polskie miejscowości, przy stratach własnych 160 zabitych i 53 rannych.
Ogółem, w akcjach dywersyjnych prowadzonych przez oddziały specjalne OUN, w dniach pomiędzy 29 sierpnia a 23 września 1939, według danych OUN, wzięło udział 7729 osób, w większości członków grup militarnych OUN. Akcje te objęły 183 miejscowości polskie. Członkowie OUN zdobyli jeden czołg, kilka samolotów i dział, 23 ciężkie i 80 lekkich karabinów maszynowych, 3757 karabinów, 3445 pistoletów i 25 samochodów. OUN, głównie na skutek akcji oddziałów Wojska Polskiego i policji, straciła 160 zabitych i 53 rannych. Spalono co najmniej 4 polskie miejscowości i zniszczono 1 most. Polska kontrakcja spowodowała spalenie 5 wsi ukraińskich.
Działalność OUN w latach 1939–1940.
Po agresji sowieckiej na Polskę legalne partie ukraińskie, próbując ratować swych członków przed terrorem NKWD oficjalnie rozwiązały się, co zresztą nie ustrzegło ich działaczy od sowieckich represji. W konsekwencji jedyną czynną organizacją ukraińską pozostała po 17 września 1939 r. – cały czas zakonspirowana – OUN.
Po aresztowaniu na przełomie marca i kwietnia 1940 przez NKWD we Lwowie prawie wszystkich członków Krajowej Egzekutywy OUN (nazywanej "pierwszą", zobacz Proces pierwszej Egzekutywy Krajowej OUN), przybyły z Generalnego Gubernatorstwa Dmytro Myron "Robert" utworzył 31 października 1940 nową Krajową Egzekutywę ("drugą"), w skład której weszli oprócz niego zastępca Łew Zacnyj (podaje się również jako zastępcę Kostia Cmocia), referent organizacyjny Iwan Maksymiw "Bard", referent propagandy Kost Berezowśkyj, referent wywiadu Mykoła Matwijczuk, zastępca referenta wywiadu Mychajło Dumanśkyj, referent ds. kobiet Wołodymyra Kowaluk, referent łączności Luba Szewczyk. Odtworzono również wszystkie prowidy obwodowe.
We wrześniu 1940 również druga Egzekutywa Krajowa OUN została rozbita przez NKWD. Jej działacze zostali osądzeni w "procesie 59".
Rozłam w OUN.
Stepan Bandera wypuszczony 13 września 1939 z więzienia w Brześciu nad Bugiem, gdzie odbywał wyrok dożywotniego więzienia za zorganizowanie zabójstwa ministra spraw wewnętrznych Bronisława Pierackiego, po krótkim pobycie w Rzymie przybył do Krakowa. Doprowadził do zwołania w dniach 9 i 10 lutego 1940 roku krajowej konferencji OUN, gdzie zażądano ustąpienia ze stanowiska Melnyka. Kiedy to nie nastąpiło, banderowcy zwołali w Krakowie 1-3 kwietnia 1940 konspiracyjny II Wielki Kongres OUN, co doprowadziło do rozłamu na dwie frakcje: OUN-R (OUN-B, tzw. frakcja rewolucyjna, banderowcy) i OUN-M (frakcja melnykowska, melnykowcy).
II Kongres uchwalił utworzenie Krajowego Sztabu Wojskowego i Wojskowego Ośrodka OUN. Przewodniczącym OUN obrano Stepana Banderę, a jego zastępcami Jarosława Stećko i Mykołę Łebeda.
OUN oficjalnie współpracowała z III Rzeszą od 1939, czego dowodem było powstanie jednostek wojskowych – takich jak Legion Ukraiński, a później batalionów: „Nachtigall” i „Roland”, w ramach przygotowań Niemiec do wojny z ZSRR w roku 1941. Już wtedy jednak pojawiały się w OUN rozbieżności frakcyjne – batalion „Nachtigall” tworzyli w większości późniejsi „banderowcy”, a „batalion „Rolland” – melnykowcy.
Śledztwa w sprawie zbrodni popełnionych przez ukraińskich nacjonalistów na ludności polskiej prowadzą obecnie terenowe oddziały Instytutu Pamięci Narodowej.
Ideologia OUN.
Ideologię organizacji można związać z dwoma publikacjami – „Nacjonalizmem” Dmytro Doncowa – radykalnego nacjonalistycznego publicysty ukraińskiego, m.in. tłumacza dzieł Mussoliniego i Hitlera na ukraiński i „Nacjokracją” (1935) autorstwa Mykoły Scibiorskiego. Ich autorzy postulowali nacjonalizm, tj. dominację w państwie etnicznych Ukraińców, antyparlamentaryzm i autorytaryzm (Ukraina będzie rządzona przez lidera nominowanego przez nacjonalistyczne elity, a nie partie polityczne).
Zdaniem Ewy Siemaszko: 
W kształtowaniu świadomości nacjonalistycznej ważną rolę odegrał również "Dekalog ukraińskiego nacjonalisty" z roku 1929.
Historycy ukraińscy z reguły unikają zrównywania ideologii OUN z faszyzmem lub z narodowym socjalizmem. Heorhij Kasjanow wskazuje na totalitarne, antydemokratyczne i antykomunistyczne cechy tego ruchu, jednak pomimo podobieństw w światopoglądzie, ideologii i praktyce z włoskim faszyzmem i niemieckim narodowym socjalizmem uważa, że nie można nacjonalizmu ukraińskiego zaliczyć do tych ideologii. Orest Subtelny twierdził wprost, że OUN nie była faszystowska i podobnie jak Iwan Łysiak-Rudnyćkyj uważał, że OUN należy porównywać nie z faszyzmem czy nazizmem a z narodowo-radykalnymi ugrupowaniami takimi jak chorwaccy Ustasze, rumuńską Żelazną Gwardią, voldemarasowcami na Litwie, strzałokrzyżowcami na Węgrzech, słowackimi hlinkowcami lub ONR w Polsce. Jarosław Hrycak twierdzi, że ideologia OUN pomimo podobieństw do nazizmu i faszyzmu, wyrosła z innych, specyficznie ukraińskich korzeni.
Kanadyjski historyk idei ukraińskiego pochodzenia John-Paul Himka, mając na myśli „grupy młodzieży” oraz „licznych intelektualistów i dziennikarzy” uważa, że zaprzeczanie faszyzmu OUN jest wynikiem fascynacji tym ruchem:
Władysław Filar i Lucyna Kulińska, zauważając odrębność źródeł ideologii ukraińskiego nacjonalizmu, dostrzegają jednak jej ewolucję wynikającą z wpływów totalitarnych Włoch i Niemiec, co w konsekwencji pod koniec lat 30. XX wieku zadecydowało ich zdaniem o zmianie charakteru OUN z narodowo-radykalnego na faszystowski. O charakterze faszystowskim OUN pisze też Małgorzata Masternak-Kubiak i Jacek Przygodzki.
Grzegorz Motyka wskazuje, że niechęć ukraińskich historyków do porównań ideologii OUN z faszyzmem wynika z potępienia, jakie spotkało tę ideologię po wojnie. Historyk ten stwierdzając, że "nie czuje się upoważniony do rozwikłania tego sporu" zauważa, że "gdy mowa o ustaszach i hlinkowcach używa się określenia faszyzm bez wahania".
O faszystowskiej naturze ideologii OUN piszą: Timothy Snyder, John-Paul Himka, Per Anders Rudling, David Marples, Wiktor Poliszczuk, Władysław Filar, Lucyna Kulińska, Bogumił Grott. Ewa Siemaszko określa ideologię OUN jako "nazistowsko-faszystowską".
Per Anders Rudling wskazuje na szereg podobieństw ideologii i praktyki OUN z faszyzmem i nazizmem: antydemokratyzm, zasada wodzostwa (wódz narodu jako ucieleśnienie „woli narodu”), „nacjokracja” (rządy narodu) – wpływ mistyki „krwi i ziemi” (Blut und Boden), antysemityzm, przyjęcie salutu rzymskiego za organizacyjne pozdrowienie.
Rudling uważa, że radykalizm ideologii OUN w wielu aspektach prześcignął włoski faszyzm.
Zdaniem Paula Roberta Magocsiego w OUN wyraźnie zaznaczał się podział ideologiczny na starszych wiekiem i bardziej konserwatywnych przywódców, którzy negatywnie odnieśli się do rozwoju nazizmu niemieckiego, oraz na młodszych, działających w II Rzeczypospolitej działaczy, dla których idee faszystowskie i związanie z nimi strategie działania były wzorem do naśladowania.
John Alexander Armstrong uważa akceptację taktyki terrorystycznej – połączoną z afirmacją działań nielegalnych, „w podziemiu” – za przejaw wpływu specyficznej tradycji politycznej Europy Wschodniej, reprezentowanej wcześniej m.in. przez rosyjską Narodną Wolę. Armstrong podkreśla jednak, że mimo zaznaczania roli przywództwa w ruchu (zasada wodzowska), Organizacja Ukraińskich Nacjonalistów nie zrezygnowała z procedur demokratycznych takich jak głosowania, zjazdy i wybór zarządu w drodze głosowania delegatów.
John-Paul Himka, Per Rudling i Grzegorz Rossoliński-Liebe uważają koncepcje Armstronga dotyczące ukraińskiego nacjonalizmu za przestarzałe. Ich zdaniem Armstrong zachwycał się czołowymi działaczami OUN i na wywiadach z nimi opierał swoje badania. Nie miał dostępu do źródeł z krajów Europy centralnej i wschodniej, co negatywnie wpłynęło na wyciągane przez niego wnioski. Armstrong pomijał udział OUN w zbrodniach na Żydach i Polakach. Z tego powodu ich zdaniem jego prace zdobywają poklask zwolenników spuścizny OUN-UPA i są wykorzystywane do jej obrony. Według Himki wykorzystywanie używanego przez Armstronga dla OUN terminu "integralnego nacjonalizmu" do zaprzeczania związków z faszyzmem czy nazizmem jest semantycznym trikiem, gdyż Armstrong także nazizm zaliczał do kategorii integralnych nacjonalizmów.
Ryszard Torzecki porównuje OUN z narodowo-radykalnymi ugrupowaniami takimi jak chorwaccy ustasze, rumuńską Żelazną Gwardią, voldemarasowcami na Litwie, strzałokrzyżowcami na Węgrzech, łotewskim ruchem Pērkonkrusts, masowym ruchem wabsów w Estonii. Wszystkie te grupy "cechował antykomunizm i radykalizm, które pchał je do terroru". Walkę OUN Torzecki porównywał z działaniami terrorystów macedońskich, chorwackich i nacjonalistów baskijskich (ETA) i irlandzkich (Sinn Féin i IRA). Autor syntezy dziejów Polski Hans Roos porównuje również OUN do irlandzkiego Sinn Féin.
W wielu dokumentach II Oddziału Sztabu Głównego Wojska Polskiego i Ministerstwa Spraw Wewnętrznych okresu międzywojennego przytacza się również porównania do terrorystów macedońskich, chorwackich i nacjonalistów irlandzkich (Sinn Féin i IRA).
Zdaniem Romana Wysockiego, autora monografii Organizacji Ukraińskich Nacjonalistów: 
Po wojnie.
W konsekwencji rozłamu w Zagranicznych Formacjach OUN, przy próbie powrotu do władzy w organizacji Stepana Bandery, czemu sprzeciwiał się Lew Rebet, Zinowij Matła, Mykoła Łebed i ich zwolennicy, utworzyli oni Organizację Ukraińskich Nacjonalistów za Granicą, odrębną od działających nadal organizacji banderowców i melnykowców. Do grudnia 1956 nosiła nazwę "Zagraniczne Formacje OUN", identyczną z nazwą organizacji w której doszło do rozłamu.
Działali w niej m.in. Lew Rebet (przewodniczący organizacji do śmierci w 1957), Iwan Hrynioch, Mykoła Łebed, Myrosław Prokop. Po zamordowaniu Rebeta przez agenta KGB Bohdana Staszynskiego organizacją kierował Roman Ilnyćkyj, a następnie Bohdan Kordiuk.
Członkowie organizacji byli określani jako "dwijkary" (ukr. "двійкарі").
W niepodległej Ukrainie od roku 1995 działa legalnie Kijowska Miejska Organizacja Ukraińskich Nacjonalistów, której szefem jest Bohdan Czerwak.

</doc>
<doc id="101830" url="https://pl.wikipedia.org/wiki?curid=101830" title="Otto Stich">
Otto Stich

Otto Stich (ur. 10 stycznia 1927 w Bazylei, zm. 13 września 2012 w Dornach) – szwajcarski polityk.
Życiorys.
Studiował na uniwersytecie w Bazylei; doktor nauk politycznych. W latach 1957–1965 kierował samorządem gminnym Dornach. Od 1971 pracował w Szwajcarskim Zrzeszeniu Konsumentów, m.in. na stanowisku wicedyrektora.
Został wybrany do Szwajcarskiej Rady Związkowej 7 grudnia 1983, opuścił urząd 31 grudnia 1995. Zasiadał w Radzie z ramienia Socjaldemokratycznej Partii Szwajcarii, której był członkiem od 1947.
Kierował departamentem finansów i ceł, był dwukrotnie przewodniczącym Szwajcarskiej Rady Związkowej (prezydentem Szwajcarii) – w 1988 oraz 1994.

</doc>
<doc id="101833" url="https://pl.wikipedia.org/wiki?curid=101833" title="René Felber">
René Felber

René Felber (ur. 14 marca 1933 w Biel/Bienne, zm. 18 października 2020) – szwajcarski polityk.
Został wybrany do Szwajcarskiej Rady Związkowej 9 grudnia 1987 z kantonu Neuchâtel, z ramienia Socjaldemokratycznej Partii Szwajcarii. Zrezygnował z członkostwa w Radzie 31 marca 1993.
W czasie sprawowania urzędu kierował departamentem spraw zagranicznych. W 1992 był również przewodniczącym Szwajcarskiej Rady Związkowej (prezydentem Szwajcarii).

</doc>
<doc id="101834" url="https://pl.wikipedia.org/wiki?curid=101834" title="Paser">
Paser



</doc>
<doc id="101842" url="https://pl.wikipedia.org/wiki?curid=101842" title="Eugeniusz Horbaczewski">
Eugeniusz Horbaczewski

Eugeniusz Horbaczewski ps. „Dziubek” (ur. 28 września 1917 w Kijowie, zm. 18 sierpnia 1944 w Valennes) – kapitan pilot Polskich Sił Powietrznych, major (ang. "Squadron Leader") Królewskich Sił Powietrznych, as myśliwski II wojny światowej, kawaler Krzyża Złotego Orderu Wojennego Virtuti Militari.
Życiorys.
Podczas nauki w gimnazjum w Brześciu ukończył kurs szybowcowy. Po maturze w 1937 wstąpił do Szkoły Podchorążych Lotnictwa w Dęblinie, którą ukończył jako absolwent XIII promocji. We wrześniu 1939 roku, awansowany na podporucznika, ewakuował się z innymi podchorążymi do Rumunii, skąd przez Jugosławię i Grecję przedostał się statkiem do Francji. Pozostając bez przydziału bojowego, po klęsce Francji przedostał się w czerwcu 1940 roku do Wielkiej Brytanii.
Po dalszym przeszkoleniu lotniczym 21 sierpnia 1941 roku został przydzielony do 303 dywizjonu myśliwskiego, latającego wówczas na samolotach Spitfire Mk. V. 6 listopada 1941 nad Francją zestrzelił prawdopodobnie myśliwiec Bf 109. Pierwsze potwierdzone zwycięstwo powietrzne odniósł nad Francją 4 kwietnia 1942 roku, zestrzeliwując myśliwiec Focke-Wulf Fw 190, następnie 16 kwietnia Bf 109 i 19 sierpnia ponownie Fw 190. We wrześniu 1942 roku został przeniesiony do 302 dywizjonu myśliwskiego. W lutym 1943 roku zgłosił się ochotniczo do tworzonej wówczas eskadry Polski Zespół Myśliwski („Cyrk Skalskiego”), walczącej od marca w Tunezji. 28 marca 1943 roku zestrzelił tam bombowiec Ju 88, 2 kwietnia i 6 kwietnia myśliwce Bf 109, a 22 kwietnia dwa kolejne Bf 109.
Po zakończeniu walk w Afryce Horbaczewskiemu zaproponowano objęcie dowództwa eskadry w brytyjskim 43 dywizjonie RAF stacjonującym na Malcie. Eskadrą tą dowodził od maja 1943 roku, a następnie w sierpniu objął dowództwo dywizjonu (będąc jednym z trzech Polaków, dowodzących brytyjskim dywizjonem). Z dywizjonem tym walczył na Sycylii i we Włoszech kontynentalnych. 4 września zestrzelił myśliwiec Bf 109, a 16 września dwa Fw 190, ponadto 15 września uszkodził Fw 190. W październiku 1943 roku Horbaczewski zdał dowództwo 43. dywizjonu RAF i powrócił do Anglii. 7 listopada 1943 roku został odznaczony Srebrnym Krzyżem Orderu Virtuti Militari, a 30 listopada brytyjskim Distinguished Flying Cross, awansowano go też na kapitana.
16 lutego 1944 roku objął dowództwo 315 dywizjonu myśliwskiego Dęblińskiego, latającego od marca na myśliwcach Mustang Mk. III. 12 czerwca 1944 roku zestrzelił myśliwiec Fw 190 nad Francją, w walce czterech polskich pilotów przeciw 7 myśliwcom niemieckim. 30 lipca 1944 roku zestrzelił 1 Bf 109 indywidualnie i drugi zespołowo (zaliczony jako 1/2). Horbaczewski zestrzelił w tym okresie także cztery „latające bomby” V1.
18 sierpnia 1944 roku dywizjon w składzie 12 samolotów pod dowództwem Horbaczewskiego, mimo jego silnego przeziębienia, udał się na zadanie wymiatania nad Francję, atakując z zaskoczenia grupę ok. 60 myśliwców Fw 190. W walce Horbaczewski zestrzelił trzy Fw 190, lecz sam zaginął podczas drogi powrotnej. Dopiero po wojnie, w 1947 roku, odnaleziono wrak samolotu, ze zwłokami Horbaczewskiego, rozbity w okolicy miejscowości Valennes. Okoliczności jego śmierci nie są bliżej znane, prawdopodobnie został zestrzelony przez samoloty. Polscy lotnicy w tym starciu zgłosili zestrzelenie 16 samolotów przy stracie jedynie Horbaczewskiego; według źródeł niemieckich Niemcy stracili 8 samolotów i 2 uszkodzone.
Został pochowany na cmentarzu w Creil we Francji.
Upamiętnienie.
1 września 1988 roku Eugeniusz Horbaczewski został patronem Liceum Lotniczego w Zielonej Górze, a od 24 września 2011 roku jego imię nosi 41 Baza Lotnictwa Szkolnego w Dęblinie. Nawiązując do zlikwidowanego w tym miejscu lotniska jego imieniem nazwano również ulicę na Gądowie Małym we Wrocławiu oraz na Gocławiu (dzielnica Praga-Południe) w Warszawie.
Jest patronem IV liceum w Zielonej Górze w Zespole Szkół Akademickich (dawne Liceum Lotnicze).
Wizerunek pilota został umieszczony na samolocie myśliwskim MiG-29 nr 114 z 23 Bazy Lotnictwa Taktycznego.
Zwycięstwa powietrzne.
Na liście Bajana zajmuje 4 pozycję z 16 i zestrzelonym pewnie, 1 prawdopodobnie i 1 uszkodzonym samolotem.

</doc>
<doc id="101844" url="https://pl.wikipedia.org/wiki?curid=101844" title="Julia Tymoszenko">
Julia Tymoszenko

Julia Wołodymyriwna Tymoszenko, ukr. Юлія Володимирівна Тимошенко (ur. 27 listopada 1960 w Dniepropetrowsku) – ukraińska polityk, doktor ekonomii, była wicepremier, premier Ukrainy w 2005 oraz od 2007 do 2010. Założycielka i liderka partii Batkiwszczyna oraz Bloku Julii Tymoszenko.
Przed rozpoczęciem kariery politycznej pracowała w branży energetycznej, stając się jedną z najbogatszych osób w państwie. W 2005 po pomarańczowej rewolucji została pierwszą kobietą na stanowisku premiera Ukrainy. Bez powodzenia kandydowała w wyborach prezydenckich w 2010, 2014 oraz 2019.
Życiorys.
Rodzina, wykształcenie i działalność zawodowa.
Julia Tymoszenko, jak sama oświadczyła, urodziła się w rodzinie Łotysza i Ukrainki. Jej ojciec odszedł od rodziny, kiedy miała 3 lata; matka zarabiała na życie, pracując w centrali firmy taksówkarskiej. Gdy miała 17 lat, poznała syna miejscowego działacza partyjnego, Ołeksandra Tymoszenkę. W 1979 zawarli związek małżeński, w następnym roku urodziła się ich córka Jewhenija.
W 1984 Julia Tymoszenko ukończyła z wyróżnieniem studia ekonomiczne na uniwersytecie w Dniepropetrowsku. Była działaczką Komsomołu. Po studiach pracowała jako ekonomista w przemyśle zbrojeniowym (Dnieprzańskim Zakładzie Budowy Maszyn im. Lenina). Z pomocą teścia sprowadziła z zagranicy wcześniej niedostępne filmy, zakładając następnie rozwijającą się wypożyczalnię. W 1988 razem z mężem rozpoczęła prowadzenie własnej działalności gospodarczej. Po uzyskaniu przez Ukrainę niepodległości ich firma negocjowała m.in. kontrakty rządowe. W latach 1996–1997 kierowała Zjednoczonymi Systemami Energetycznymi Ukrainy. Otrzymała stopień naukowy kandydata nauk ekonomicznych. W 1999 obroniła doktorat na Kijowskim Narodowym Uniwersytecie Ekonomicznym. Opublikowała ponad 50 prac naukowych.
Działalność polityczna.
Działalność do 2005.
W 1996 uzyskała mandat deputowanej do Rady Najwyższej II kadencji. Została wkrótce wiceprzewodniczącą partii Pawła Łazarenki, Hromady. W 1998 po raz drugi została posłanką. Po ucieczce byłego premiera w tym samym roku i aresztowaniu go przez władze amerykańskie w związku z zarzutami prania brudnych pieniędzy, wystąpiła z partii wraz z większością deputowanych, tworząc nowe, umiarkowanie nacjonalistyczne i demokratyczne ugrupowanie Batkiwszczyna (Ojczyzna).
W wyborach prezydenckich w 1999 poparła Łeonida Kuczmę, przystępując do wspierającej prezydenta większości. W grudniu 1999 objęła urząd wicepremiera Ukrainy w rządzie Wiktora Juszczenki. Od 2000 kierowała także rządowym komitetem paliwowo-energetycznym.
Wkrótce popadła w konflikt z prezydentem i jego otoczeniem. W sierpniu 2000 jej mąż został tymczasowo aresztowany pod zarzutami niegospodarności w Zjednoczonych Systemach Energetycznych Ukrainy. Jesienią tego samego roku wszczęto również śledztwo przeciwko samej Julii Tymoszenko, która w styczniu 2001 została zdymisjonowana, a w lutym tymczasowo aresztowana pod zarzutem korupcji. W marcu sąd w Kijowie odrzucił zarzuty i anulował nakaz aresztowania.
Jesienią 2001 przed wyborami parlamentarnymi powołała na bazie Batkiwszczyny Blok Julii Tymoszenko. W styczniu 2002, w czasie kampanii wyborczej, uległa wypadkowi samochodowemu w Kijowie, odnosząc obrażenia głowy i klatki piersiowej. W wyborach tych jej ugrupowanie uzyskało ponad 20 mandatów, a Julia Tymoszenko kolejny raz została posłem. W wyborach prezydenckich w 2004 poparła kandydaturę Wiktora Juszczenki, biorąc następnie aktywny udział w akcji protestu w ramach pomarańczowej rewolucji.
Pierwszy rząd i wybory w 2006.
24 stycznia 2005 została powołana na funkcję p.o. premiera Ukrainy. 4 lutego 2005 po zatwierdzeniu przez Radę Najwyższą objęła oficjalnie funkcję premiera. Została zdymisjonowana 8 września tego samego roku na skutek konfliktu z otoczeniem prezydenta.
W wyborach parlamentarnych w 2006 stanęła ponownie na czele listy wyborczej BJuT, który uzyskał drugi wynik (za Partią Regionów). Podjęta próba ponownego utworzenia „pomarańczowej koalicji” z udziałem Naszej Ukrainy i SPU zakończyła się niepowodzeniem.
Wybory w 2007 i drugi rząd.
W przedterminowych wyborach w 2007 jej blok zdobył 30,71% głosów i 156 miejsc w parlamencie, zajmując ponownie drugie miejsce po Partii Regionów Ukrainy.
15 października 2007 BJuT oraz prezydencka Nasza Ukraina-Ludowa Samoobrona porozumiały się co do utworzenia wspólnej koalicji rządowej. 6 grudnia tego samego roku prezydent desygnował Julię Tymoszenko na stanowisko premiera, zgodnie z umową koalicyjną z 29 listopada.
11 grudnia 2007 nie została zatwierdzona na tym stanowisku przez parlament. W głosowaniu otrzymała 225 głosów (o jeden za mało niż wynosiła potrzebna większość). Posłowie „pomarańczowej koalicji” twierdzili, że nie zadziałały karty do głosowania dwojga z nich. W drugim głosowaniu z 18 grudnia jej kandydatura uzyskała niezbędne 226 głosów poparcia, co pozwoliło jej oficjalnie objąć stanowisko premiera.
W maju 2008 ponownie doszło do jej konfliktu z prezydentem, którego oskarżyła o blokowanie działań rządu przeciwko inflacji. Deputowani jej partii zablokowali trybunę w parlamencie, nie dopuszczając do wygłoszenia orędzia. 11 lipca 2008 parlament ukraiński odrzucił wniosek opozycyjnej Partii Regionów o wotum nieufności. Poparło go 174 posłów przy wymaganej większości 226 głosów.
W sierpniu tego samego roku ponownie doszło do konfliktu z otoczeniem prezydenta, które oskarżyło ją o zdradę interesów państwowych i działanie na rzecz Rosji. Na początku września 2008 głosami m.in. frakcji BJuT i Partii Regionów przegłosowano zmiany w ustawach ograniczające uprawnienia prezydenta, co doprowadziło do rozwiązania koalicji we wrześniu tego samego roku. Konflikt został zakończony rozwiązaniem parlamentu przez prezydenta. Wybory nie doszły do skutku, a w parlamencie została zawiązana ponownie koalicja BJuT z częścią NU-NS, d0 której dołączył Blok Łytwyna.
Wybory w 2010 i postępowania karne.
Julia Tymoszenko była kandydatką na stanowisko prezydenta podczas wyborów w 2010. W pierwszej turze wyborów zdobyła 25% głosów, co pozwoliło jej zająć drugie miejsce za Wiktorem Janukowyczem. W drugiej turze wyborów przegrała ze swoim poprzednikiem na urzędzie premiera, otrzymując około 45,5% głosów.
3 marca 2010 Rada Najwyższa Ukrainy wyraziła wotum nieufności dla jej rządu – za wnioskiem głosowało 243 z 450 deputowanych. Premier ogłosiła decyzję o wzięciu urlopu, a pełniącym obowiązki szefa rządu 4 marca 2010 został wicepremier Ołeksandr Turczynow. 11 marca 2010 parlament rozwiązał rząd Julii Tymoszenko i zatwierdził nowy gabinet premiera Mykoły Azarowa.
W kolejnych miesiącach wszczęto przeciwko niej postępowania karne związane z zarzutami defraudacji. W sierpniu 2011 została tymczasowo aresztowana. W październiku tego samego roku uznano ją za winną spowodowania strat przedsiębiorstwa Naftohaz Ukrainy i skazano na karę 7 lat pozbawienia wolności. W grudniu 2011 po uprawomocnieniu się wyroku skazującego osadzono ją w kolonii karnej w Charkowie. Postępowania karne wytaczane Julii Tymoszenko i członkom jej rządu stały się przedmiotem zainteresowania Parlamentu Europejskiego, który w swojej rezolucji skrytykował władze ukraińskie i wezwał do zapewnienia niezależności i bezstronności w procesach przed sądami. W kwietniu 2013 Europejski Trybunał Praw Człowieka orzekł w przedmiocie skargi Julii Tymoszenko przeciwko Ukrainie, niejednogłośnie uznając tymczasowe aresztowanie byłej premier w toku tego procesu za bezprawne i nieuzasadnione, oddalając nadto zarzuty o rzekome nieludzkie traktowanie.
W październiku 2011 wszczęto postępowanie w sprawie udziału Julii Tymoszenko w zabójstwie posła i przedsiębiorcy Jewhena Szczerbania, do którego doszło w 1996. W styczniu 2013 przedstawiono jej zarzut zlecenia dokonania tej zbrodni. Według jej obrońcy postępowanie zawieszono kilka miesięcy później z uwagi na brak dowodów co do udziału byłej premier w tym przestępstwie.
Działalność od 2014.
21 lutego 2014 ukraiński parlament przegłosował zmiany w prawie karnym, co doprowadziło do zwolnienia Julii Tymoszenko. Następnego dnia była premier opuściła zakład karny. 14 kwietnia 2014 Sąd Najwyższy Ukrainy (większością 42 sędziów spośród 48) uznał, że w sprawie kontraktu gazowego z Rosją ze strony Julii Tymoszenko „nie doszło do przestępstwa”.
25 maja 2014 Julia Tymoszenko ponownie kandydowała w wyborach prezydenckich, otrzymując w nich około 12,8% głosów. Zadeklarowała się jako zwolenniczka integracji Ukrainy z Unią Europejską i NATO; jej partia zapowiedziała działania na rzecz referendum w sprawie przystąpienia tego państwa do NATO.
W wyborach parlamentarnych w 2014 ponownie uzyskała mandat poselski. W konflikcie między Micheilem Saakaszwilim a prezydentem Petrem Poroszenką opowiedziała się po stronie pierwszego z nich. Zadeklarowała też start w wyborach prezydenckich w 2019. W pierwszej turze głosowania z 31 marca zajęła trzecie miejsce z wynikiem 13,4% głosów. W wyborach parlamentarnych w tym samym roku utrzymała mandat deputowanej.

</doc>
<doc id="101846" url="https://pl.wikipedia.org/wiki?curid=101846" title="Wybory do Parlamentu Europejskiego w Niemczech w 2004 roku">
Wybory do Parlamentu Europejskiego w Niemczech w 2004 roku

Wybory do Parlamentu Europejskiego odbyły się w Niemczech 13 czerwca 2004 roku. Wyniki wyborów pokazały spadek zaufania do rządzącej Socjaldemokratycznej Partii Niemiec, która zdobyła najmniej głosów od II wojny światowej. Więcej niż połowa elektoratu który ostatnim razem głosował na SPD, oddała swój głos na inne partie lewicowe, przede wszystkim na Związek 90/Zieloni. Zwycięstwo zanotowała opozycyjna konserwatywna Unia Chrześcijańsko-Demokratyczna i Unia Chrześcijańsko-Społeczna. Wzrost poparcia zanotowała również liberalna Wolna Partia Demokratyczna.
Wyniki.
Uprawnionych do głosowania: 61,650,330
Liczba głosujących: 26,525,514 (43.0%)
Głosów nieważnych: 744,741 (2.8%)
Głosów ważnych: 25,780,733 (97.2%) 

</doc>
<doc id="101852" url="https://pl.wikipedia.org/wiki?curid=101852" title="Otwornice">
Otwornice

Otwornice (Foraminifera) – grupa organizmów należących do królestwa protistów.
Posiadają skorupki zbudowane z węglanu wapnia (CaCO3) lub ze zlepionych ziarenek piasku (otwornice aglutynujące). Pod względem trybu życia wyróżnia się otwornice planktoniczne oraz bentoniczne. Najstarsze otwornice pochodzą z kambru (era paleozoiczna). W pancerzykach znajdują się małe otworki (apertura), przez które otwornice mogą wypuszczać nibynóżki – retikulopodia. Otwornice mają duże znaczenie w oznaczaniu wieku skał, oraz warunków ich powstawania, zwłaszcza w przypadkach, kiedy jest dostępna mała ilość materiału skalnego (np. w rdzeniach wiertniczych).
Opisano około 4000 żyjących oraz wiele wymarłych gatunków organizmów zaliczanych do gromady Foraminifera. Występują we wszystkich środowiskach morskich od biegunów po równik.
Biologia.
Są heterotrofami odżywiającymi się na drodze fagocytozy. Do chwytania ofiar używają retikulopodiów. Otwornice planktonowe oraz bentosowe zasiedlające płytkie wody mogą zawierać w swej plazmie endosymbiotyczne komórki okrzemek, bruzdnic i zielenic, które migrują na zewnątrz do retikulopodiów w celu zwiększenia ekspozycji na światło.
W zależności od gatunku mogą być:
Cykl życiowy.
Spośród opisanych gatunków, cykl życiowy poznany został u zaledwie około 20 gatunków. Występuje tu wielka różnorodność pod względem sposobu reprodukcji, jakkolwiek regularne następowanie po sobie pokoleń rozmnażających się w sposób płciowy i bezpłciowy jest cechą charakterystyczną otwornic. Osobniki pokolenia płciowego nazywane są osobnikami megalosferycznymi, ponieważ mają dużą komorę zarodkową (prolokulus), a osobniki pokolenia bezpłciowego – osobnikami mikrosferycznymi (mają małą komorę zarodkową).
Badania.
Skorupki otwornic planktonowych jako skamieniałe pozostałości wykorzystywane są przez geologów jako paleoekologiczne i biostratygraficzne indykatory, a pozostałości skorupek otwornic bentosowych często wykorzystywane były w poszukiwaniu złóż ropy naftowej.
Skorupki wykorzystywane są również jako piasek do usypywania dróg komunikacyjnych – wyspa Bali. Większość światowych zasobów kredy, wapieni i marmurów składa się między innymi z ich skorupek. Również większość kamieni użytych do budowy piramid egipskich pochodzi od skamieniałości otwornicowych.
Zanim zostaną pogrzebane w dnie, skorupki otwornic mogą służyć również jako domki lub miejsce składania jaj dla wielu drobnych organizmów tkankowych, takich jak: wieloszczety, nicienie, widłonogi, równonogi (Isopoda) i inne.
Masowe wymieranie większości gatunków otwornic na pograniczu kredy i trzeciorzędu było jedną z przesłanek poszukiwania przyczyn wymierania kredowego.

</doc>
<doc id="101853" url="https://pl.wikipedia.org/wiki?curid=101853" title="Kameduli">
Kameduli

Kameduli – zakon utworzony w 1012 lub 1027 r. przez św. Romualda. Po śmierci Romualda, w 1072 roku papież Aleksander II wyodrębnił kamedułów z benedyktynów, zatwierdzając zgromadzenie jako osobny zakon (przedtem byli ugrupowaniem pustelniczym w rodzinie benedyktyńskiej). Składa się obecnie z dwóch kongregacji. W Polsce znajdują się wyłącznie kameduli kongregacji z Monte Corona. 
Jest to zakon, który jako pierwszy zaostrzył regułę benedyktyńską.
Zakon dał Kościołowi 1 papieża, 7 kardynałów, 3 arcybiskupów, 12 biskupów.
Historia.
Najważniejszą fundacją św. Romualda, od której wziął nazwę cały zakon kamedułów, jest Camaldoli. Jest to jedyny erem, który przez dziewięć wieków, mimo różnych kolei (wojny, rabunki, pożary) przetrwał do dzisiaj. Błogosławiony Rudolf I, czwarty z rzędu przeor po św. Romualdzie z Camaldoli, tak opisuje powstanie tej pustelni:
"Gdy św. Romuald przybył w okolicę miasta Arezzo (u stóp gór Apenin) w celu wyszukania odpowiedniego miejsca (pod budowę eremu), spotkał tam pewnego możnego pana, Maldolego, który chociaż wcale nie znał Romualda, przedstawił mu się, mówiąc, że posiada piękne miejsce, nadające się bardzo do życia pustelniczego. Następnie opowiedział, jak to pewnego razu we śnie widział, jak niegdyś Jakub Patriarcha, drabinę sięgającą do nieba, po której wielka liczba ludzi w białych szatach wstępowała ku niebu. Wysłuchawszy tego opowiadania, mąż Boży, w przekonaniu, że to znak woli Bożej, udał się na samo miejsce, aby je zobaczyć, a następnie za namową i przy pomocy biskupa Teobalda z Arezzo rozpoczął fundację. Ponieważ miejsce to było własnością wspomnianego Maldolego, czyli po włosku "campo di Maldolo" (pole Maldolego), stąd w skróceniu Camaldoli, a zakonnicy "Camaldolesi", po polsku kameduli. Była to na razie skromna fundacja, składająca się z pięciu cel i kapliczki. 
Po ukończeniu fundacji św. Romuald osadził tam pięciu swych uczniów: Piotra Dagwina, innego Piotra, Benedykta, Gizona, Teuzona. Obowiązek przełożonego polecił Piotrowi Dagwinowi. Dał im też przepisy dotyczące postów, milczenia i pozostawania w celach. Następnie w miejscu "Fonte buono" (dobre źródło), położonym o kilka kilometrów poniżej eremu, zbudował dom gościnny i pozostawił tam jednego zakonnika kapłana i trzech braciszków do posługi w tym celu, aby przyjmowali przybywających tam gości i załatwiali inne potrzeby zakonników, pozostających w pustelni. W ten sposób erem miał być, jak gdyby rycerz, zaopatrzony w tarczę, uchroniony od zajęć, zakłócających spokój i ciszę pustelni, a zakonnicy łatwiej mogli zachować nienaruszone milczenie. Później nieco przeor Piotr wybudował również z polecenia św. Romualda w rzeczonym hospicjum kościół i postarał się o konsekrację tegoż. – Św. Romuald – kończy błogosławiony Rudolf – zachęciwszy po raz ostatni do cnoty uczniów, żegnając, ucałował ich ze łzami, po czym opuścił Camaldoli i udał się do Val di Castro". 
Co do roku założenia tej pustelni, większość historyków kamedulskich idzie za późną tradycją, według której fundacja miałaby przypaść na 1012 rok. Prawdziwą zaś datą może być ta, którą podaje bł. Rudolf, tj. 1027 rok.
Monastyczna tradycja zakonu kamedułów ma swoje źródło w nauczaniu św. Romualda. Oprócz niego tradycję tę rozbudowali i zinterpretowali tacy przedstawiciele zakonu, jak błogosławiony Rudolf – przeor eremu w Camaldoli, św. Piotr Damiani – przeor eremu w Fonte Avellana, oraz bł. Paweł Giustiniani, założyciel kongregacji z Monte Corona.
Podstawowymi dziełami duchowości kamedulskiej są: "Żywot Pięciu Braci Męczenników" św. Brunona Bonifacego; "Żywot Świętego Romualda" pióra św. Piotra Damiani; "Konstytucje życia pustelniczego" bł. Rudolfa; "Reguła życia pustelniczego" bł. Pawła Giustiniani.
Św. Brunon Bonifacy, uczeń św. Romualda, tak charakteryzuje duchowość kamedulską:
"Dla nowicjuszów, którzy przychodzą ze świata – upragniony klasztor. Dla dojrzałych i spragnionych Boga żywego – złota samotność pustelni. Dla tych, którzy pragną rozstać się z tym życiem i być z Chrystusem – głoszenie Ewangelii poganom".
Nie wszyscy jednak są obowiązani do przebycia tych trzech etapów, bowiem jak nadmienia sam autor: "Każdy z nich jest wystarczający do zbawienia."
Istnienie kongregacji kamedułów zaczyna się od bł. Rudolfa, przeora eremu Camaldoli, który opracował pierwsze konstytucje, przyłączając do eremu liczne pustelnie, opactwa i posiadłości. Bł. Rudolf został wybrany przeorem w 1074 r. i dopiero od chwili ogłoszenia konstytucji można mówić o zakonie kamedułów. Zakon ten zawsze pozostawał zakonem benedyktyńskim. Okres rozkwitu kongregacji przypada na XI–XIV w., kiedy to zakon był ożywiony intensywną działalnością licznych zakonników, świętych i uczonych oraz gorliwą obserwą zakonną.
W połowie wieku XIV zaczęło jednak przejawiać się w większości klasztorów rozluźnienie, trwające aż do początków XVI w. Powodem tego stanu rzeczy był przede wszystkim zwyczaj mianowania opatów spoza grona zakonników: biskupów, kardynałów, a nawet ludzi świeckich, którzy nie dbali o dobro klasztoru, lecz o własne dochody. Przełożeni generalni Ambrogio Traversari (zm. 1439) i Pietro Delfino (zm. 1525) na próżno usiłowali przywrócić porządek i dyscyplinę w zakonie.
Kapituła generalna z 1513 r. zapoczątkowała proces odnowy. Między innymi, aby uchronić klasztory od opatów mianowanych z zewnątrz (komendatariuszy), ustalono czas trwania ich rządów na trzy lata, a nie dożywotnio, jak dotychczas.
Kongregacje kamedulskie.
W wieku XVI powstała nowa kongregacja kamedulska z Monte Corona, której cechą charakterystyczną było bardzo surowe życie wyłącznie w eremach, z wykluczeniem klasztorów i jakiejkolwiek działalności zewnętrznej. W wieku XVII kongregacja kamedulska dzieli się jeszcze na inne, samodzielne odłamy. Camaldoli tworzy małą kongregację złożoną wyłącznie z eremów, klasztory natomiast, z wyłączeniem jakichkolwiek form życia pustelniczego, grupują się wokół weneckiego opactwa św. Michała, tworząc autonomiczną i potężną kongregację św. Michała z Murano. Liczba samodzielnych kongregacji kamedułów w XVII w. doszła zatem do trzech, a wszystkie one, każda na swój sposób, nawiązywały do tradycji i ideału św. Romualda. W 1935 r. Stolica Święta przyłączyła (ale jej nie zniosła) kongregację św. Michała z Murano do kongregacji Camaldoli. Powstała w ten sposób obecna Kongregacja Kamedułów Zakonu św. Benedykta, mająca swoje centrum w tysiącletnim eremie w Camaldoli. [...] Jest członkiem Konfederacji Benedyktyńskiej.
Osobne i autonomiczne względem Camaldoli są dzieje Kongregacji Eremitów Kamedułów z Monte Corona (Góry Koronnej), założonej w 1520 przez bł. Pawła Giustiniani, jej początkowa nazwa brzmiała "Towarzystwo św. Romualda". Przez kilka pierwszych lat utrzymywała ona pewną zależność od Camaldoli, a w 1525 r. stała się ona całkowicie niezależna. Żywotna i dobrze zorganizowana kongregacja obrała jako dom główny erem Monte Corona koło miasta Perugia (1530 r.). Stąd też pochodzi nazwa oficjalna: Kongregacja Eremitów Kamedułów z Monte Corona. Pustelnicy noszą brody oraz białe habity z takimże płaszczem zamiast kukulli. Benedyktyńskie "stabilitas loci". składają na zakon, a nie na wybrany, poszczególny erem. Życie w pustelniach zorganizowane jest tak, że łączą się tam elementy życia samotnego, pustelniczego z życiem wspólnym. Eremici żyją w osobnych celach-domkach, a na wspólne modlitwy gromadzą się w kościele. Żadna działalność duszpasterska czy inna zewnętrzna nie jest dozwolona. Nie należą do Konfederacji Benedyktyńskiej.
Obecnie kameduli podzieleni są na dwie kongregacje:
Herb.
Herb kamedułów to dwa gołębie pijące z jednego kielicha. Symbolizuje to wspólnotę pomiędzy charyzmatem pustelniczym a charyzmatem monastycznym, jaki istnieje wewnątrz rodziny kamedulskiej. Jeden gołąb symbolizuje pustelników, drugi mnichów, którzy piją z jednego kielicha (Eucharystia). Inna interpretacja mówi, iż jeden gołąb symbolizuje gałąź męską zakonu, drugi zaś żeńską. Gwiazda nad kielichem oznacza Ducha Świętego czy też Opatrzność Bożą.
Kielich oznacza również źródło (Chrystusa), z którego mnich ma czerpać swą zdolność do miłowania Boga i ludzi. Kielich znajdujący się w centrum przekazuje, iż całe życie kamedulskie skupione jest wokół Boga, wokół Chrystusa i Jego zmartwychwstania: "A jeśli Chrystus nie zmartwychwstał, daremne jest nasze nauczanie, próżna jest także wasza wiara" (1 List do Koryntian 15,14).
Herbem tym posługuje się również żeńska gałąź zakonu (mniszki kamedułki).
Kongregacja z Monte Corona posługuje się dodatkowo własnym herbem. Przedstawia on krzyż z koroną, umieszczony na szczycie góry. Trzy szczyty górskie, przypominające koronę, nawiązują do głównego eremu kongregacji – Badia di Monte Corona koło Perugii.
Kameduli w Polsce.
Pierwszych dwóch benedyktynów – kamedułów Jan i Benedykt uczniów św. Romualda zostało wysłanych do Polski z Włoch przez założyciela zakonu kamedułów na prośbę Bolesława Chrobrego. Założyli erem ok. 1002. Ponieśli śmierć męczeńską w roku 1003 razem z dwoma słowiańskimi nowicjuszami (Pięciu Braci Męczenników). Ich erem istniał jednak nadal co najmniej do 1027 lub do okresu reakcji pogańskiej.
Pierwszy erem w Polsce kameduli utworzyli w 1604 roku. Był to do dziś istniejący erem na krakowskich Bielanach (Srebrna Góra). Do dziś istnieje również klasztor w Bieniszewie koło Konina. Inne eremy istniały w Rytwianach, a także na Bielanach warszawskich (od 1643 na Polkowej Górze, dzisiaj "Lasek Bielański"), Pożajściu (na Litwie), Wigrach i Kamedułach koło Szańca, ale zostały zniesione w XIX wieku.
Po II wojnie światowej reaktywowano, obok istniejącego na krakowskich Bielanach, erem bieniszewski. Mała Reguła św. Romualda jest wyjątkowo surowa. Zakonnicy są zobowiązani do pracy fizycznej, modlitwy, pokuty oraz życia pustelniczego. Pustelnicy żyją we własnych domkach, zachowując milczenie i zbierając się tylko na modlitwy (oraz kilka razy do roku na wspólne posiłki). Wyrzekają się potraw mięsnych. Od charakterystycznych białych habitów pochodzą nazwy "Bielany" w Krakowie i Warszawie.

</doc>
<doc id="101854" url="https://pl.wikipedia.org/wiki?curid=101854" title="LGPL">
LGPL



</doc>
<doc id="101855" url="https://pl.wikipedia.org/wiki?curid=101855" title="GNU Lesser General Public License">
GNU Lesser General Public License

GNU Lesser General Public License (LGPL) – licencja wolnego oprogramowania zaaprobowana przez FSF, zaprojektowana jako kompromis między GNU GPL a liberalnymi licencjami jak licencja BSD lub licencja X11 (MIT). Napisana w roku 1991 (a następnie poprawiona w roku 1999) przez Richarda Stallmana z pomocą Ebena Moglena.
Założenia.
Licencja LGPL nakłada ograniczenia określane jako copyleft na poszczególne pliki źródłowe, ale nie na cały program, pod warunkiem używania odpowiedniego mechanizmu bibliotek współdzielonych (ang. "shared library") oraz przestrzegania pewnych dodatkowych ograniczeń. Licencja jest głównie przeznaczona do bibliotek, chociaż używają jej też aplikacje składające się z wielu połączonych ze sobą bibliotek, np. pochodzące z pakietu OpenOffice.org lub KOffice.
LGPL różni się od GPL głównie tym, że pozwala na łączenie z programami nieobjętymi licencjami GPL czy LGPL, niezależnie czy będą one wolnym czy własnościowym oprogramowaniem.
Jedną z cech LGPL jest możliwość przekształcenia każdego kawałka kodu z LGPL na GPL (sekcja 3 licencji). Dzięki temu można stworzyć wersję kodu, której nikt nie będzie mógł rozprowadzać jako oprogramowanie własnościowe.
Nazwa licencji została zmieniona, ponieważ pierwotna nazwa (GNU Library General Public License) sugerowała, że FSF zaleca jej stosowanie dla wszystkich wolnych bibliotek. W 1999 roku, jeszcze przed zmianą nazwy, Richard Stallman napisał esej, w którym odradzał domyślne stosowanie GNU LGPL dla wszystkich tworzonych bibliotek i wyjaśnił, że z punktu widzenia FSF wybór licencji dla konkretnej biblioteki jest kwestią strategii.
Publikacja owego eseju ("„Dlaczego nie powinniście zastosować Library GPL dla swej kolejnej biblioteki”") bywała błędnie odczytywana jako sugestia, że LGPL jest przestarzała, i zalecenie, by nie stosować jej dla żadnych nowych bibliotek. Tymczasem w tekście tym czytamy:
Dwuznaczność zapisu.
Licencja LGPL zawiera pewne kontrowersyjne sformułowania, tzn. frazę „derived works” w odniesieniu do dzieł pochodnych. Zanim popularne stało się programowanie obiektowe, owa fraza nie sprawiała nikomu problemu. Obecnie, fraza ta jest rozumiana przez niektórych inaczej. Zakładając, że aplikacja napisana obiektowo zawiera klasy dziedziczące (ang. "derived") po klasach z biblioteki na licencji LGPL, niektórzy traktują ową aplikację jako dzieło pochodne ("derived work") i mogą zażądać udostępnienia kodu aplikacji na licencji LGPL. Właśnie owa możliwość innej interpretacji słów „derived work” sprawiła, że m.in. biblioteki klas projektu Mono są udostępniane na licencji X11/MIT, która nie jest licencją wirusową (ang. "viral license").
Na oficjalnej stronie GNU widnieje sprostowanie:
jednakże dopóki nie zostało ono włączone do prawnego tekstu licencji, nie miało ono mocy prawnej i nie mogło zapobiec drugiej z możliwych interpretacji zapisu „derived works”. 29 czerwca 2007 została opublikowana trzecia wersja licencji LGPL, która wyjaśnia w swej treści jak należy rozumieć obiektowe dziedziczenie w kontekście licencji.

</doc>
<doc id="101856" url="https://pl.wikipedia.org/wiki?curid=101856" title="Znaki artykulacyjne">
Znaki artykulacyjne

Znaki artykulacyjne – znaki używane w muzyce do określenia sposobu wydobycia dźwięku.
Zaliczają się do nich:
Zobacz też: artykulacja (muzyka).

</doc>
<doc id="101858" url="https://pl.wikipedia.org/wiki?curid=101858" title="Eben Moglen">
Eben Moglen

Eben Moglen (ur. 13 lipca 1959 w New Haven) − profesor nauk prawnych na uniwersytecie Kolumbii, doradca prawny Free Software Foundation. Wspólnie z Richardem Stallmanem główny twórca licencji GNU. Najbardziej znaną z nich jest GNU GPL. Jest również dyrektorem Public Patent Foundation.
W jego opinii wolne oprogramowanie ma podstawowe znaczenie w wolnym i demokratycznym społeczeństwie, w którym występuje szerokie użycie i uzależnienie od urządzeń technicznych. Tylko jeśli kontrola nad tymi urządzeniami będzie dostępna dla wszystkich poprzez wolne oprogramowanie, władza może być dobrze zrównoważona.
Od 2010 roku Eben Moglen pracuje nad pakietem oprogramowania (systemem operacyjnym) FreedomBox (Pudełko Wolności). Ma on pozwolić na uruchomienie niewielkim kosztem domowego serwera usług internetowych (poczta, hosting, wymiana plików itd.), który dzięki nieprzełamywalnemu szyfrowaniu działałby poza kontrolą rządów i służb specjalnych. Gdyby FreedomBox zaczął działać pod każdą strzechą, łączylibyśmy się już nie przez Google'a, Facebooka czy Twittera, tylko przez prawdziwie oddolną sieć, której nikt nie kontroluje, nie cenzuruje i nie podsłuchuje. 
W 2013 roku ukazał się polski przekład jego esejów pt. "Wolność w chmurze i inne eseje", wydany przez Fundację Nowoczesna Polska.
Na przełomie września i października 2013 roku odwiedził Polskę na zaproszenie Fundacji Nowoczesna Polska. Był gościem specjalnym organizowanej przez Fundację konferencji Copy Camp.

</doc>
<doc id="101861" url="https://pl.wikipedia.org/wiki?curid=101861" title="Przymus trójkolorowy">
Przymus trójkolorowy

Przymus potrójny (ang. "triple squeeze") to w brydżu odmiana przymusu w którym jeden z przeciwników zostaje postawiony w sytuacji przymusowej w trzech kolorach. Jest to połączenie trzech przymusów prostych, jeden z nich przynosi w rezultacie jedną lewę, a dwa przymusy dają w sumie dwie lewy. Przymus który przynosi rozgrywającemu dwie lewy należy do kategorii przymusów kaskadowych.
 ♠ A W
 ♥ 3
 ♣ K
 ♠ (K D) ♠ (K D)
 ♥ (A) ♥ (A)
 ♣ (A) ♣ (A)
 ♠ 6
 ♥ K
 ♦ A
 ♣ 5
S rozgrywa kontrakt bezatutowy i musi wziąć ręsztę lew. Gra asa karo z ręki wyrzucając z dziadka blotkę kier, jeżeli tylko któryś z obrońców ma wszystkie brakujące honory to staje on w przymusie. Zrzutka jakiejkolwiek karty pozwoli rozgrywającemu na zagranie forty w tym kolorze i ustawienie powtórnego przymusu.

</doc>
<doc id="101863" url="https://pl.wikipedia.org/wiki?curid=101863" title="Wybory do Parlamentu Europejskiego w Austrii w 2004 roku">
Wybory do Parlamentu Europejskiego w Austrii w 2004 roku

Wybory do Parlamentu Europejskiego w Austrii w 2004 roku zostały przeprowadzone 13 czerwca 2004. Austriacy wybrali 18 przedstawicieli do Parlamentu Europejskiego VI kadencji (o 3 mniej niż w poprzednich wyborach). Wybory wygrała Socjaldemokratyczna Partia Austrii, zdobywając 33,33% głosów i 7 miejsc w PE. Największe straty odnotowała współrządząca Wolnościowa Partia Austrii. Głosząca hasła antykorupcyjne Lista Hansa Petera Martina uplasowała się na trzecim miejscu, zdobywając 2 mandaty.

</doc>
<doc id="101864" url="https://pl.wikipedia.org/wiki?curid=101864" title="Ukraińska Socjalistyczna Republika Sowiecka">
Ukraińska Socjalistyczna Republika Sowiecka



</doc>
<doc id="101865" url="https://pl.wikipedia.org/wiki?curid=101865" title="Marketing wyborczy">
Marketing wyborczy

Marketing wyborczy – działania prowadzone podczas kampanii wyborczej, mające na celu popularyzację danego kandydata, partii politycznej oraz konkretnego programu politycznego, z którym jest związany. 
Marketing wyborczy jest prowadzony poprzez prasę, telewizję oraz inne popularne środki masowego przekazu. W obecnych czasach ma on bardzo ważne znaczenie w kampanii wyborczej i to on przede wszystkim decyduje o wykreowaniu kandydata i jego późniejszych wynikach w wyborach.

</doc>
<doc id="101867" url="https://pl.wikipedia.org/wiki?curid=101867" title="Trójpodział władz">
Trójpodział władz



</doc>
<doc id="101869" url="https://pl.wikipedia.org/wiki?curid=101869" title="Bonifratrzy">
Bonifratrzy

Bonifratrzy, łac. "fratres misericordiae b. Joannis de Deo" (łac. "bonus frater" – dobry brat) – katolicki zakon szpitalny założony (początkowo jako wspólnota świecka) w 1540 roku w Hiszpanii przez św. Jana Bożego w celu opieki nad chorymi. W 1572 zatwierdzony przez papieża Piusa V.
Reguły zakonu wzorowano na regule św. Augustyna. Od 1586 członkowie zakonu składają dodatkowy ślub: troski o chorych, zwany ślubem szpitalnictwa.
Jako zakon szpitalny specjalizują się w ziołolecznictwie. Ponadto prowadzą własne szpitale, apteki, przychodnie podstawowej opieki zdrowotnej, poradnie ziołolecznictwa oraz opiekują się chorymi psychicznie.
Historia zakonu bonifratrów w Polsce.
Zakon Braci Miłosierdzia sprowadzony został do Polski w 1609 r. Krakowski kupiec Valerian Montelupi zapisał braciom kamienicę u zbiegu ulic św. Jana i Marka, w której znalazły się pomieszczenia konwentu, szpital na 12 łóżek i kościół pod wezwaniem św. Urszuli. Pierwszym przeorem został Melchior Bonawentura. W 1615 r. biskup krakowski Piotr Tylicki zatwierdził krakowski konwent jako macierzysty dla polskich Braci Miłosierdzia.
Poświęcenie się pielęgnowaniu chorych, biegłość w sztuce medycznej i stosowanie nowoczesnych metod leczenia szybko zyskały zakonowi popularność i liczne powołania. Biskupi-magnaci i zamożna szlachta fundowali im klasztory i szpitale i czynili na ich rzecz hojne zapisy. Wśród fundatorów i protektorów zakonu znalazło się wiele znaczących osób, które przyczyniły się do powstania nowych wspólnot. Mikołaj Zebrzydowski, marszałek wielki koronny, sprowadził bonifratrów do Zebrzydowic (1611), biskup Abraham Woyna – do Wilna (1635), biskup Tomasz Ujejski – do Warszawy (1649), wojewoda krakowski Stanisław Lubomirski – do Podegrodzia na Spiszu (1650), król Jan III Sobieski – do Lwowa (1659).
Bonifratrzy nieśli pomoc nie tylko ludności cywilnej, ale także żołnierzom na polach walk. Byli obecni m.in. podczas wyprawy wiedeńskiej króla Jana III Sobieskiego oraz innych bitew toczonych na ziemiach polskich w tych czasach.
W ciągu wieków XVII i XVIII na terenie Rzeczypospolitej Obojga Narodów powstało 18 klasztorów i szpitali, z których już w 1633 roku utworzona została prowincja polsko-litewska pod wezwaniem Zwiastowania Najświętszej Marii Panny z własnym prowincjałem. Z polskich konwentów wywodziło się wielu wybitnych prowincjałów, jak np. Iluminat Chudziński – pierwszy Polak pełniący tę funkcję, a także znakomici lekarze, z których największą sławę zyskał sobie brat Ludwik Perzyna, autor licznych dzieł z zakresu anatomii, położnictwa, chirurgii, higieny oraz oświaty medycznej.
Kres rozwojowi działalności bonifratrów położyły rozbiory Polski. Kasata wielu klasztorów doprowadziła do likwidacji prowincji polsko-litewskiej. Utrzymały się jedynie konwenty w Krakowie, Zebrzydowicach i Cieszynie, które weszły w skład prowincji czesko-austriackiej. Po odzyskaniu przez Polskę niepodległości w 1918 roku dały one początek odradzaniu się zakonu bonifratrów.
XX-lecie międzywojenne.
3 kwietnia 1922 roku Kuria Generalna Zakonu w Rzymie wydała dekret o restytuowaniu prowincji polskiej, której prowincjałem został ojciec Jacek Misiak. O ile wcześniej liczyła ona kilkanaście klasztorów, w 1922 w jej skład weszlo pięć: dwa w Małopolsce: Kraków i Zebrzydowice, dwa na Ślasku: Cieszyn i Bogucice oraz jeden w poznańskim: Marysin. Kapituła Prowincji zebrała się w czerwcu 1922 roku w Krakowie. Potwierdzono wybór o. Jacka Misiaka, pełniącego wcześniej funkcję Delegata Prowincji dla Polski i równocześnie przeora krakowskiego klasztoru. Na jego miejsce przeorem wybrano o. Eustachego Mikołajewskiego. Podczas obrad ustalono, że siedzibą prowincjała będzie Kraków, tu też postanowiono ulokować nowicjat. 
W okresie międzywojennym bonifratrzy odbudowywali i modernizowali odzyskane szpitale, uruchamiali bezpłatne ambulatoria dla ubogiej ludności, organizowali kursy pielęgniarskie dla braci.
II wojna światowa.
W czasie niemieckiej okupacji bonifratrzy zmuszeni byli opuścić większość swoich szpitali. Pod ich zarządem pozostał jedynie szpital krakowski, gdzie leczyła się ludność polska z całego Generalnego Gubernatorstwa i gdzie zatrudnieni byli wyłącznie polscy lekarze. Zarówno w Krakowie, jak i wszędzie tam, gdzie udało im się pozostać, bonifratrzy służyli pomocą medyczną, udzielali schronienia poszukiwanym przez gestapo, pomagali działaczom organizacji podziemnych i oddziałom partyzanckim.
Okres powojenny.
W ciągu 45-letniego okresu PRL doszło do niemal całkowitego załamania się działalności bonifratrów. Ich szpitale zostały upaństwowione, a sami bracia odsunięci od posługi chorym. Zajmowali się jednak w dalszym ciągu ziołolecznictwem, prowadząc poradnie i apteki. Po upadku komunizmu zakon powraca do swej działalności szpitalnej. W 1997 roku doszło do odzyskania przez bonifratrów krakowskiego szpitala, a następnie w 2000 r. szpitala łódzkiego. Szpital w Marysinie został odzyskany w 2001 r., jednak z powodu złego stanu pomieszczeń musiał być przez długi czas remontowany. W 2006 r. został uruchomiony jako szpital rehabilitacyjny. Trzy lata później udało się odzyskać kolejny szpital bezprawnie uwłaszczony przez komunistyczne władze. Jest to Szpital Zakonu Bonifratrów pw. Aniołów Stróżów w Katowicach, który od 1 kwietnia 2009 r. powrócił pod zarząd braci bonifratrów.
Za rok 2014 zakon nagrodzony został Europejską Nagrodą Obywatelską.

</doc>
<doc id="101870" url="https://pl.wikipedia.org/wiki?curid=101870" title="Wybory do Parlamentu Europejskiego we Włoszech w 2004 roku">
Wybory do Parlamentu Europejskiego we Włoszech w 2004 roku

Wybory do Parlamentu Europejskiego odbyły się we Włoszech 13 czerwca 2004. Zwycięstwo odniosły opozycyjne partie lewicowe i centrolewicowe, identyfikowane z przewodniczącym Komisji Europejskiej Romano Prodim.

</doc>
<doc id="101871" url="https://pl.wikipedia.org/wiki?curid=101871" title="87 Bateria Motorowa Artylerii Przeciwlotniczej typu „B”">
87 Bateria Motorowa Artylerii Przeciwlotniczej typu „B”

Bateria motorowa artylerii przeciwlotniczej typ B nr 87 – pododdział artylerii przeciwlotniczej Wojska Polskiego w II Rzeczypospolitej.
Bateria nie występowała w organizacji pokojowej wojska. Została zmobilizowana, zgodnie z planem mobilizacyjnym „W”, 24 sierpnia 1939 roku przez 7 dywizjon artylerii przeciwlotniczej w Poznaniu jako organiczna jednostka artylerii Wielkopolskiej Brygady Kawalerii. Bateria uzbrojona była w dwie 40 mm armaty przeciwlotnicze wzór 1936.

</doc>
<doc id="101877" url="https://pl.wikipedia.org/wiki?curid=101877" title="Sygnał krakowski">
Sygnał krakowski

Sygnał krakowski (ang. "McKenny signals" - określenie popularne w Anglii, "Lavinthal discards" - amerykańska nazwa, "suit preference discards" - określenie uniwersalne) to ustalenie wistowe obrońców, według którego przy pierwszej zrzutce nie do koloru w obronie kontraktu bezatutowego, zrzucamy kartę z koloru bezwartościowego, a jej wysokość sugeruje wartości w jednym z pozostałych dwóch kolorów: wysoka karta - w starszym, niska - w młodszym z pozostałych. Na przykład, jeżeli na kiera dorzucimy wysokie karo sugeruje to wartości pikowe, małe karo pokazywałoby wartości w treflach.

</doc>
<doc id="101878" url="https://pl.wikipedia.org/wiki?curid=101878" title="Włoskie zrzutki">
Włoskie zrzutki

Włoskie zrzutki (ang. "odds and evens") – ustalenie wistowe, według którego przy zrzutce nie do koloru, zrzucenie wysokiej blotki parzystej sugeruje zmianę wistu na kolor wyższy, niskiej blotki parzystej na kolor niższy (tak jak w sygnale krakowskim), ale zrzucenie blotki nieparzystej sugeruje wist w kolor zrzutki.
Zobacz też: terminologia brydżowa

</doc>
<doc id="101880" url="https://pl.wikipedia.org/wiki?curid=101880" title="Micheline Calmy-Rey">
Micheline Calmy-Rey

Micheline Calmy-Rey (ur. 8 lipca 1945 w Sion) – szwajcarska działaczka polityczna, członek Szwajcarskiej Rady Federalnej w latach 2003–2011. Prezydent Szwajcarii w 2007 oraz w 2011.
Życiorys.
Została wybrana do Szwajcarskiej Rady Federalnej 4 grudnia 2002 jako członkini Szwajcarskiej Partii Socjaldemokratycznej. 1 stycznia 2003 zajęła miejsce Ruth Dreifuss. Stanęła na czele departamentu spraw zagranicznych, którym kierowała przez cały okres pełnienia mandatu. Wcześniej była członkiem rządu kantonu genewskiego. Z wykształcenia politolog i ekonomistka, jest członkinią Socjaldemokratycznej Partii Szwajcarii.
W grudniu 2005 została wybrana na wiceprzewodniczącą Rady Federalne (wiceprezydenta Szwajcarii) na rok 2006. W 2007 pełniła funkcję prezydenta Szwajcarii. 1 stycznia 2011 ponownie objęła stanowisko prezydenta Szwajcarii. W skład Szwajcarskiej Rady Federalnej wchodziła do 31 grudnia 2011. W wyborach do Rady w grudniu 2011 nie ubiegała się o reelekcję.
Od 2012 roku jest członkinią "Klubu Madryckiego", niezależnej organizacji zajmującej się upowszechnianiem demokracji.

</doc>
<doc id="101881" url="https://pl.wikipedia.org/wiki?curid=101881" title="Ogoniastek jelitowy">
Ogoniastek jelitowy

Ogoniastek jelitowy (lamblia jelitowa, wielkouściec jelitowy, giardia jelitowa; łac. "Giardia lamblia", "Giardia intestinalis", "Giardia duodenalis") – pierwotniak z grupy wiciowców (spokrewniony z innymi wiciowcami z supergrupy "Excavata" – eugleninami, świdrowcami i innymi), wywołujący jedną z najczęściej występujących chorób pasożytniczych u ludzi, psów i kotów – giardiozę. Przyczepiony specjalną przyssawką pasożytuje u ssaków na komórkach nabłonkowych jelita lub pęcherzyka żółciowego.
Budowa.
Trofozoit ogoniastka jelitowego jest długości od 9–12 μm, szerokości 5–15 μm, grubości 2–4 μm. Cechą charakterystyczną jest obecność podwójnych organelli (dwóch jąder komórkowych, dwóch aparatów parabazalnych, dwóch kompletów wici), które są ułożone symetrycznie względem osi ciała. Każda z wici wychodzi z innego, oddzielnego kinetosomu. Ogoniastek jelitowy ma ponadto specjalny dysk czepny, rodzaj przyssawki umożliwiający przyczepienie się do mikrokosmków jelita. Komórka pierwotniaka nie zawiera mitochondriów, ich rolę spełniają prawdopodobnie drobne struktury zwane mitosomami.
Cykl życiowy.
Do zarażenia dochodzi w wyniku spożycia pokarmu lub wody skażonej kałem ludzkim. Pasożyt kolonizuje środkowy odcinek przewodu pokarmowego – dwunastnicę i jelito czcze. Tu przyczepia się do ścianki jelita i intensywnie mnoży. W świetle jelita dochodzi do przeobrażenia w bardzo odporne na warunki środowiskowe cysty, które są wydalane z kałem. Cysta jest owalna, długości 8–12 μm, szerokości 6–10 μm. Charakteryzuje się dużą odpornością na czynniki środowiska zewnętrznego – w wodzie chlorowanej w temperaturze 18 °C przeżywa do trzech miesięcy, w wodzie z rzeki lub jeziora do kilku miesięcy, w wilgotnym kale około 3 tygodni. Do zakażenia lambliami dochodzi w wyniku połknięcia cyst. Giardioza jest jedną z chorób brudnych rąk.
Etymologia.
Nazwa gatunkowa "lamblia" honoruje Wilhelma Duszana Lambla, czeskiego lekarza. Nazwa rodzajowa "Giardia" upamiętnia francuskiego zoologa Alfreda Mathieu Giarda.

</doc>
<doc id="101882" url="https://pl.wikipedia.org/wiki?curid=101882" title="Lamblia intestinalis">
Lamblia intestinalis



</doc>
<doc id="101883" url="https://pl.wikipedia.org/wiki?curid=101883" title="Giardia lamblia">
Giardia lamblia



</doc>
<doc id="101885" url="https://pl.wikipedia.org/wiki?curid=101885" title="Giardioza">
Giardioza

Giardioza, lamblioza (łac. "giardiosis") – choroba pasożytnicza jelita cienkiego wywoływana przez pierwotniaki z gatunku "Giardia intestinalis" (ogoniastek jelitowy). Inne łacińskie nazwy tego pasożyta to "Giardia duodenalis" oraz, stosowana głównie w Stanach Zjednoczonych, "Giardia lamblia". Występuje w umiarkowanych szerokościach geograficznych, tak samo często w krajach wysoko rozwiniętych, jak i rozwijających się.
Epidemiologia.
Ogoniastek jelitowy należy do wiciowców. Jest jednym z ewolucyjnie najstarszych eukariontów i pierwszym pierwotniakiem pasożytniczym zauważonym pod mikroskopem przez Leeuwenhoeka. Występuje w postaci trofozoitów i cyst. Do zakażenia lambliami dochodzi w wyniku połknięcia cyst. Cysty te są wielkości 8–12 μm, kształtu owalnego i odróżniają się od cyst innych pierwotniaków charakterystycznym odstawaniem zawartości cysty od otoczki, biegunowym ułożeniem 4 jąder i filamentami. Są usuwane okresowo z organizmu wraz z kałem, lecz nieregularnie i w zmiennych ilościach, zaczynając już 6–15 dni po zarażeniu. W jednym wypróżnieniu może znajdować się ich wiele milionów. Szczególnie korzystne warunki do rozprzestrzeniania się zakażenia występują, gdy fekalia mają kontakt z wodą pitną. Woda pobierana z głębszych warstw jest pozbawiona cyst (zostają zatrzymane w warstwie piasku w glebie lub na filtrach piaskowych w wodociągach), ale wody powierzchniowe stanowią rezerwuar zarazków. Szczególnie zagrożone są przydomowe studnie, korzystające z wód podskórnych (często przeciekają do nich fekalia z przydomowych osadników ścieków), wody w rzekach, jeziorach (nawet te najczystsze w górach). Ogoniastek jelitowy może też być przenoszony bezpośrednio między ludźmi. Możliwe jest również zarażenie się człowieka od chorego psa lub kota, jak również psa lub kota od chorego człowieka.
Objawy i przebieg.
Najczęściej zakażenie przebiega bezobjawowo. Objawy ostrego zakażenia występują po okresie od 1 tygodnia do 3 tygodni, są niejednoznaczne i zależne od wieku i stanu wydolności układu odpornościowego, a także rodzaju szczepu lamblii. U dorosłych występują nudności, brak apetytu, gwałtowne, wodniste, sfermentowane stolce, gazy, niewielka gorączka, wzdęcia, kurczowe bóle brzucha, niekiedy w okolicy pęcherzyka żółciowego, bóle głowy, zmęczenie, bezsenność, reakcje uczuleniowe z różnego rodzaju wysypką i stany podgorączkowe. U dzieci zwykle występuje wodnista biegunka. U psów i kotów objawia się wymiotami, cuchnącymi zielono-brązowymi biegunkami, konsystencji od rozluźnionej do wodnistej, niekiedy krwistymi, chudnięciem, brakiem apetytu. Chorują zwykle młode zwierzęta, w wieku do 12 miesięcy. W późniejszym wieku przebieg zarażenia jest zazwyczaj bezobjawowy.
U dzieci lamblie powodują zaburzenia w trawieniu tłuszczów i węglowodanów, co łącznie z niedoborem witamin i utratą białka w czasie biegunki prowadzi do niedożywienia i upośledzenia rozwoju fizycznego.
Lamblie stwierdza się badaniem kału lub treści dwunastniczej. Jedno badanie kału wykrywa około 60% zarażeń, natomiast trzy badania blisko 90%.
Rozpoznanie.
Rozpoznanie stawiane jest na podstawie stwierdzenia obecności cyst w badaniu kału. W okresie ostrym jest ich dużo, ale wtedy najczęściej nie jest postawiona właściwa diagnoza na podstawie niejasnych dolegliwości. W okresie przewlekłym pojedyncze badanie może nie przynieść rezultatów, ponieważ cysty wydalane są okresowo i w różnych, czasem małych ilościach. W związku z tym wykonuje się serię badań, jeśli pierwsze nie przyniesie potwierdzenia. Diagnozę stawia się również na podstawie testów (materiałem do badania jest kał) na antygeny lamblii, testów immunofluoroscencji i ELISA. W medycynie weterynaryjnej stosuje się najczęściej szybkie testy paskowe ELISA do wykrywania jednego z białek trofozoitu, flotację i oglądanie preparatu w powiększeniu 400x celem znalezienia cyst, zastosowanie ma również ocena preparatów mikroskopowych z próbek wymiocin, kału czy żółci pod kątem obecności trofozoitów, jednakże warto zauważyć, że z racji dużej wrażliwości na warunki środowiskowe trofozoity są możliwe do znalezienia jedynie w świeżym, biegunkowym kale. Zastosowanie w diagnostyce ma również reakcja łańcuchowa polimerazy. Jedną z najskuteczniejszych metod jest oznaczanie przeciwciał IgG oraz IgM, skierowanych przeciw lamblii, w surowicy chorego. Badanie to ma bardzo dużą czułość jednak nie nadaje się do kontrolowania przebiegu choroby np. w celu potwierdzenia wyleczenia, gdyż przeciwciała mogą utrzymywać się w wysokich mianach przez okres nawet do pół roku po wyleczeniu.
Leczenie.
Leczenie powinno objąć nie tylko osoby chore (mające objawy), ale i bezobjawowych nosicieli, u których wykryto pasożyty. Zapobiega to rozprzestrzenianiu się infekcji. Dlatego jeśli u jednego członka rodziny stwierdza się giardiozę, należy wykonać testy u pozostałych i wykluczyć zakażenie lub potwierdzić i podjąć leczenie. Często nie leczy się kobiet w ciąży i karmiących piersią ze względu na działania uboczne leków. Lekiem z wyboru jest tinidazol, stosowany w doustnej dawce jednorazowej 2 g, lub 50 mg/kg m.c. u dzieci. Skuteczny jest również metronidazol stosowany doustnie w dawce 250 mg 4 razy dziennie przez 5 do 7 dni lub 2 g raz dziennie przez 3 kolejne dni; lekiem stosowanym często u dzieci jest furazolidon (jedyny zarejestrowany w Stanach Zjednoczonych przez Agencję Żywności i Leków do leczenia giardiozy, obecnie jednak wycofany). Stosuje się również, w przypadkach oporności na leczenie innymi terapeutykami, kwinakrynę. Skuteczne są albendazol, bacytracyna, neomycyna azytromycyna, nifuratel, nitazoksanid oraz paromomycyna, która jako jedyna dopuszczona jest do leczenia kobiet w ciąży. Aktywność przeciw lamblii wykazują również tymol zawarty w olejkach eterycznych (np. olejek tymiankowy, oregano), oraz eugenol (zawarty w goździkach), przy czym nie były one klinicznie badane na ludziach w leczeniu giardiozy i nie istnieją oficjalne wytyczne dotyczące ich stosowania ani dane o skuteczności leczenia.
W przypadku braku skuteczności leczenia powinno się oznaczyć poziom immunoglobulin pacjenta, zbyt niski ich poziom może być powodem nieskuteczności terapii. W przypadku szczepów opornych na działanie nitroimidazoli często skuteczne okazuje się zastosowanie terapii mieszanej np. albendazol i metronidazol. W ciągu ostatnich lat notuje się wzrost oporności na nitroimidazole. Z danych opublikowanych przez ESCMID wynika, że oporność na leczenie giardiozy przy użyciu nitroimidazoli u pacjentów przyjętych przez szpital chorób tropikalnych w Londynie wyniosła: w 2008 roku 15,1%, w 2011 roku 20,6%, a w 2013 roku 40,2%. Znacząca część pacjentów (39%), u których terapia zawiodła w wywiadzie wspomniała o podróży do Indii. Wszyscy pacjenci, którzy następnie leczeni byli zestawem leków zawierających kwinakrynę zostali wyleczeni.
W przypadku wykrycia trofozoitów u zwierzęcia leczeniem powinno się objąć nie tylko chore zwierzę, ale również wszystkich pozostałych domowników (ludzi i inne zwierzęta). Spośród znanych genotypów A–G giardii jedynie A i B są patogenne zarówno dla ludzi, jak i psów i kotów, dlatego w przypadku wykrycia giardii u zwierzęcia warto określić genotyp testem PCR. Z uwagi na powszechne stosowanie metronidazolu w leczeniu giardiozy u ludzi uodpornienie się szczepów pasożyta na ten lek jest znaczne, w związku z tym w leczeniu zwierząt lekiem pierwszego rzutu jest fenbendazol w dawce 50 mg/kg. W leczeniu psów i kotów stosuje się również metronidazol w dawce 15–20 mg/kg.
Powikłania.
Ze względu na specyficzny sposób „oszukiwania” układu immunologicznego przez ogoniastka jelitowego, polegający na produkcji fałszywych białek wprowadzających w błąd limfocyty,
monocyty wchłaniające je mogą zostać otoczone limfocytami, tworząc ziarniniaki, mogące umiejscawiać się w wątrobie. Może to również prowadzić do powikłań autoimmunologicznych, dlatego infekcji nie powinno się lekceważyć.

</doc>
<doc id="101887" url="https://pl.wikipedia.org/wiki?curid=101887" title="Lightweight Directory Access Protocol">
Lightweight Directory Access Protocol

Lightweight Directory Access Protocol (LDAP) – protokół przeznaczony do korzystania z usług katalogowych, bazujący na standardzie X.500. Jest to również nazwa usługi katalogowej pozwalającej na wymianę informacji za pośrednictwem TCP/IP.
LDAP jest wykorzystywany praktycznie w adresacji sieci Internet/Intranet w celu zapewnienia niezawodności, skalowalności i bezpieczeństwa danych. W odróżnieniu od X.500 nie potrzebuje ani szerokiego pasma, ani dużej mocy obliczeniowej. Pracuje w oparciu o protokół TCP/IP lub inne połączeniowe usługi transportu. Dane grupowane są w strukturze przypominającej drzewo katalogów. Każdy obiekt jest jednoznacznie identyfikowany poprzez swoje położenie w drzewie, tzw. "Distinguished Name" ("DN").
LDAP w wielu sytuacjach uznawane jest za rozwiązanie lepsze od innych usług katalogowych, ponieważ korzystając z TCP/IP (które działa tylko w warstwie transportowej modelu OSI), daje niezwykle szybkie odpowiedzi na żądania zgłaszane przez klienta.
Funkcje protokołu.
Klient LDAP ma możliwość wykonania następujących operacji:
Wpisy i klasy.
Informacje w katalogu są przechowywane w postaci wpisów (ang. "Entries"). Każdy wpis jest obiektem jednej lub wielu klas. Klasy mogą być dziedziczone. Każda klasa składa się z jednego lub wielu atrybutów, które mogą być opcjonalne lub obowiązkowe.
Istnieje wiele podstawowych typów atrybutów. Atrybuty mogą mieć więcej niż jedną wartość. Można tworzyć własne klasy i atrybuty.
Wszystkie wpisy zorganizowane są w postaci struktury drzewa katalogowego, najczęściej bazującego na politycznej, geograficznej lub organizacyjnej strukturze (struktura hierarchiczna). Są identyfikowane jednoznacznie przez "DN" (ang. "Distinguished Name"), mogą być również identyfikowane względem nadrzędnego wpisu (kontekstu) poprzez "RDN" (ang. "Relational Distinguished Name").
Dostęp do danego wpisu chroniony jest poprzez listy kontroli dostępu ("ACL", ang. "Access Control List"). Można tworzyć uprawnienia dla kontekstów, wpisów oraz poszczególnych atrybutów.
Dane zawarte w systemie LDAP mogą być eksportowane/importowane do/z plików tekstowych w specjalnym formacie LDIF (ang. "LDAP Data Interchange Format").
Atrybuty.
Atrybuty występujące w pliku schematów "core.schema":
Uwierzytelnianie i autoryzacja.
W LDAP istnieją następujące sposoby uwierzytelnień:
Autoryzacja wykonywana jest podczas wykonywania operacji, a nie po uwierzytelnieniu.
LDAPS.
Jest to niestandardowe rozszerzenie protokołu LDAP wykorzystujące SSL do szyfrowania komunikacji między serwerem a klientem. Serwery udostępniają połączenie LDAPS na oddzielnym porcie TCP, domyślnie 636. Ponieważ w obecnej (trzeciej) wersji protokołu LDAP zdefiniowany jest – niewymagający osobnego portu – standardowy tryb szyfrowania oparty na funkcji StartTLS, LDAPS jest niepotrzebne.

</doc>
<doc id="101888" url="https://pl.wikipedia.org/wiki?curid=101888" title="LCD">
LCD



</doc>
<doc id="101889" url="https://pl.wikipedia.org/wiki?curid=101889" title="Wyświetlacz ciekłokrystaliczny">
Wyświetlacz ciekłokrystaliczny

Wyświetlacz ciekłokrystaliczny, LCD (od ang. "liquid-crystal display") – urządzenie wyświetlające obraz, którego zasada działania oparta jest na zmianie polaryzacji światła na skutek zmian orientacji cząsteczek ciekłego kryształu pod wpływem przyłożonego pola elektrycznego.
Historia.
W trakcie badań biologicznych w 1888 roku Friedrich Reinitzer zupełnie przez przypadek odkrył ciekły kryształ. Dalsze długoletnie badania własności ciekłych kryształów wykazały możliwość sterowania własnościami optycznymi tej substancji, co umożliwiło skonstruowanie pierwszego wyświetlacza ciekłokrystalicznego w roku 1964 (George H. Heilmeier) przez firmę RCA.
W 1972 roku Westinghouse złożył patent na pierwszy kolorowy ekran LCD wykonany w technologii TFT, natomiast dopiero w 1982 powstał pierwszy komercyjny kieszonkowy telewizor zbudowany przez Seiko-Epson, a cztery lata później ta sama firma wprowadziła pierwszy projektor TFT LCD. W roku 1989 na wystawie Funkausstellung w Berlinie firma Hitachi zademonstrowała prototyp ekranu LCD o przekątnej 10 cali, który był później montowany w laptopach. Produkcja została podjęta w zakładach Mohara w Japonii, gdzie od pewnego czasu były wytwarzane w tej samej technice ekrany o przekątnej 5 cali. Cena ekranu 10-calowego prawdopodobnie kształtowała się w przedziale 1400–2000 dolarów. Pierwszy ekran typu IPS pojawił się w 1994 r. za sprawą Hitachi, typu MVA po 2 latach wprowadził Fujitsu, a PVA po kolejnych 2 latach – Samsung.
Pierwsze monitory z ekranem TFT LCD, za sprawą firmy Hoshiden, weszły na rynek w latach 1995–1996, natomiast telewizory z tego typu ekranami o przekątnej ponad 10" pojawiły się w 1999 roku za sprawą Sharpa, a już kilka lat później były dostępne modele o przekątnej 40" i 50".
Konstrukcja i działanie.
Wszystkie rodzaje wyświetlaczy ciekłokrystalicznych składają się z czterech podstawowych elementów:
Zasadę działania wyświetlacza najłatwiej jest prześledzić na przykładzie pasywnego wyświetlacza odbiciowego, ze skręconą fazą nematyczną. W wyświetlaczu tym światło wnikające do niego jest wstępnie polaryzowane pionowo przez filtr polaryzacyjny ("1"), następnie przechodzi przez szklaną elektrodę ("2") i warstwę ciekłego kryształu ("3"). Specjalne mikrorowki na elektrodach ("2" i "4") wymuszają takie uporządkowanie cząsteczek tworzących warstwę ciekłokrystaliczną, aby przy wyłączonej elektrodzie nastąpiło obrócenie polaryzacji światła o 90°. Dzięki temu światło może przejść przez folię ("5") pełniącą rolę analizatora światła, która przepuszcza tylko światło spolaryzowane poziomo, odbić się od lustra ("6"), przejść ponownie przez analizator ("5"), ulec ponownej zmianie polaryzacji o 90° na warstwie ciekłego kryształu i ostatecznie opuścić bez przeszkód wyświetlacz, przez górną folię polaryzacyjną. Po przyłożeniu napięcia do elektrod, generowane przez nie pole elektryczne wymusza taką zmianę uporządkowania cząsteczek w warstwie ciekłego kryształu, że nie obraca ona polaryzacji światła. Powoduje to, że światło nie przechodzi przez analizator, co daje efekt czerni.
Rodzaje paneli LCD.
Wyświetlacze ciekłokrystaliczne mogą pracować w trybie transmisyjnym, odbiciowym (reflektywnym) lub administracyjnym (trans-reflektywnym).
Wyświetlacze transmisyjne są oświetlane z jednej strony, a powstające na nich obrazy ogląda się od drugiej strony. Stąd aktywne piksele w takich wyświetlaczach są zawsze ciemne, a nieaktywne jasne. Tego typu wyświetlacze są stosowane, gdy potrzebna jest duża intensywność obrazu, na przykład w projektorach multimedialnych lub monitorach komputerowych. Wyświetlacze transmisyjne są zwykle stosowane razem z aktywnymi matrycami, choć czasem są też stosowane bierne wyświetlacze transmisyjne np. w zegarkach z uchylnymi wyświetlaczami.
Wyświetlacze odbiciowe (reflektywne) posiadają na swoim dnie lustro, które odbija dochodzące do powierzchni wyświetlacza światło. Tego rodzaju wyświetlacze mogą pracować wyłącznie w trybie biernym i posiadają zwykle niezbyt dużą intensywność generowanego obrazu, ale za to pobierają bardzo małe ilości energii. Są one najczęściej stosowane w kalkulatorach i zegarkach, aczkolwiek czasami można je też spotkać w przenośnych komputerach i palmtopach.
Istnieją także wyświetlacze transreflektywne, które posiadają zalety obu trybów. Przy włączonym podświetleniu obraz na nich ma dużą jasność, natomiast w celu zmniejszenia poboru mocy podświetlenie można wyłączyć i przejść w tryb odbiciowy. Wyświetlacze transreflektywne są praktycznie niestosowane w urządzeniach większych niż palmtopy.
Każdy panel LCD wyświetla określoną liczbę kolorów wyrażoną w bitach nazywaną głębią koloru. Najczęściej stosowanymi (dla jednego z 3 składowych kolorów RGB) są panele:
Wyświetlacze eksperymentalne.
Wyświetlacze oparte na fazie SmGC*.
W zależności od rodzaju użytej fazy ciekłokrystalicznej rozróżnia się wyświetlacze nematyczne (N), nematyczne skręcone (N*) i smektyczne C skręcone (SmC*).
Wyświetlacze nematyczne i nematyczne skręcone, są z natury zawsze monochromatyczne. Aby uzyskać z ich pomocą barwne obrazy konieczne jest albo stosowanie filtrów (w przypadku wyświetlaczy z matrycą bierną), albo źródeł światła o określonym kolorze. Ze względu na to, że w wyświetlaczach o dużej rozdzielczości z matrycą aktywną każdy wyświetlany piksel musi posiadać własne źródło światła (zwykle w formie diod LED), wymagane jest zastosowanie minimum trzech takich źródeł o różnej barwie (zwykle czerwonej, zielonej i niebieskiej) na każdy wyświetlany piksel, co bardzo komplikuje produkcję takich wyświetlaczy i ogranicza ich maksymalną rozdzielczość. Kolejną wadą wyświetlaczy nematycznych jest to, że działają one tylko w dwóch trybach – każdy piksel może być więc albo włączony, albo wyłączony – co powoduje, że uzyskiwanie efektów szarości lub różnej intensywności kolorów wymaga sterowania intensywnością światła emitowanego przez diody, co dodatkowo komplikuje konstrukcję tych wyświetlaczy.
Faza SmC* oprócz możliwości zmiany kierunku polaryzacji światła posiada też zdolność selektywnej zmiany barwy i intensywności przepuszczanego światła. Powoduje to, że tego rodzaju wyświetlacze mogą okazać się znacznie prostsze w produkcji (tylko jedna celka i dioda na jeden piksel), posiadać większą intensywność generowanych obrazów – nawet przy pracy w trybie biernym. Problemem jest tylko znalezienie mieszanin związków, które z jednej strony będą posiadać szeroki zakres temperaturowy występowania fazy SmC*, a z drugiej będą miały tzw. liniową charakterystykę odpowiedzi na zmiany intensywności lub kierunku pola elektrycznego.
Wyświetlacze ultracienkie i niewymagające zewnętrznego zasilania.
Marzeniem wielu osób zajmujących się rozwojem wyświetlaczy ciekłokrystalicznych jest uzyskanie jak najcieńszych i jednocześnie pobierających jak najmniejszą moc urządzeń. Ideałem byłoby urządzenie niepobierające energii w ogóle i cienkie jak papier – tak zwany papier elektroniczny.
Pierwsze tego rodzaju urządzenie zostało zaprezentowane w 2000 roku przez firmę «ZBD Displays Limited», ale technologia jego produkcji okazała się na tyle droga i skomplikowana, że nie zostało ono nigdy wdrożone do masowej produkcji.
Od lipca 2003 na Tajwanie rozpoczęto produkcję, na bazie dokonań francuskiej firmy «Nemoptic», na większą skalę tego rodzaju urządzenia, na razie o wielkości znaczka pocztowego. Nie jest to jednak „papier elektroniczny” w pełnym tego słowa znaczeniu – ze względu na trudności z produkcją wyświetlaczy o większej powierzchni. Wyświetlacze te, jak na razie, mają szansę zastąpić stare wyświetlacze odbiciowe stosowane w kalkulatorach i zegarkach, gdyż są mniej szkodliwe dla oczu i lżejsze.

</doc>
<doc id="101890" url="https://pl.wikipedia.org/wiki?curid=101890" title="Hugh Sinclair">
Hugh Sinclair

Hugh Sinclair (ur. 1873, zm. 4 listopada 1939) – sir, brytyjski admirał, Dyrektor Generalny Tajnej Służby Wywiadowczej MI6 od czerwca 1923 do listopada 1939.

</doc>
<doc id="101891" url="https://pl.wikipedia.org/wiki?curid=101891" title="Legwan">
Legwan



</doc>
<doc id="101892" url="https://pl.wikipedia.org/wiki?curid=101892" title="Drzewnicowate">
Drzewnicowate

Drzewnicowate (Burramyidae) – rodzina małych ssaków nadrzewnych, torbaczy z rzędu dwuprzodozębowców (Diprotodontia).
Budowa.
Osiągają długość ciała od 10 do 25 cm. Osiągają ciężar ciała od 6 do 80 g.
Ciało pokrywa futro opisywane jako miękkie, grube, wełniste.
Oczy drzewnicowatych są duże. Uszy mają zaokrąglone, krótkie. Występują po 3–4 bunodontyczne trzonowce w każdym łuku zębowym. Na tułowiu występuje marsupium, czyli torba lęgowa. Otwiera się ona do przodu. Kończyny tylne zaopatrzone są w przeciwstawne paluchy. Jako dwuprzodozębowce mają zrośnięte 2 i 3 palec stopy (syndaktylia), co nie dotyczy odrębnych pazurów. Ciało kończy ogon znacznej długości, chwytny i smukły.
Systematyka.
Do rodziny należą następujące rodzaje:
W przeszłości do drzewnicowatych zaliczano akrobatkę, obecnie umieszczaną w odrębnej rodzinie akrobatkowatych w tym samym podrzędzie pałankokształtnych.
Zasięg występowania.
Rodzina obejmuje gatunki występujące w Australii i na Nowej Gwinei.
Ekologia.
Prowadzą nocny tryb życia. Przeważnie owadożerne, zjadają też nektar, inne części roślin, a niektóre nawet jaszczurki. Żyją na drzewach. U drzewnicy górskiej obserwuje się długo trwające okresy hibernacji, niespotykane u innych torbaczy, aczkolwiek okresowy torpor opisywano też u pałaneczki, choć raczej krótki. Pałaneczka odgrywa rolę w zapylaniu roślin.
Rozmnażanie.
Po zapłodnieniu zygota przechodzi w diapauzę, zatrzymując swój rozwój. Młode po porodzie rozwijają się w torbie lęgowej.

</doc>
<doc id="101893" url="https://pl.wikipedia.org/wiki?curid=101893" title="Atari 2600">
Atari 2600

Atari 2600 lub Atari Video Computer System – konsola gier wideo wyprodukowana przez amerykańskie przedsiębiorstwo Atari i wydana w 1977 roku.
Historia.
Była jedną z pierwszych konsol, które używały wymiennych modułów z grami, tzw. kartridży, zamiast wbudowanych na stałe gier. Rozwiązanie to zostało po raz pierwszy wykorzystane w konsoli Fairchild Video Entertainment System w 1976 roku.
Konsola została wycofana w 1992 roku, ale w Europie kontynuowano jej wyprzedaż jeszcze do końca 1995 roku. Przez ten czas wyprodukowano około 25 milionów sztuk. Liczba stworzonych gier przekroczyła 900. Była to najlepiej sprzedająca się konsola drugiej generacji.
Początkowo znana jako Atari Video Computer System (w skrócie Atari VCS); nazwa Atari 2600 została po raz pierwszy użyta w roku 1982, po wprowadzeniu bardziej zaawansowanej konsoli Atari 5200.
Klony.
Wraz ze wzrostem popularności konsoli Atari 2600, na rynku pojawiły się klony. Wiele z nich zawierało kilkanaście wbudowanych gier. W Polsce oraz innych krajach postkomunistycznych na przełomie lat 80. i 90. popularność zaczęły zdobywać klony Atari o nazwie Rambo. Również w Polsce, na przełomie 1990/1991 pojawił się oficjalny klon o nazwie Video Game CA-160, dystrybuowany przez California Access. Pod koniec 1991 roku Atari rozpoczęło sprzedaż oryginalnych konsol Atari 2600 w Polsce, powodując tym samym koniec CA-160.

</doc>
<doc id="101895" url="https://pl.wikipedia.org/wiki?curid=101895" title="Kanguroszczurowate">
Kanguroszczurowate

Kanguroszczurowate (Potoroidae) – rodzina australijskich ssaków z rzędu dwuprzodozębowców (Diprotodontia) wyodrębniona z kangurowatych, z którymi mają wiele cech wspólnych. Dawniej liczne na terenie niemal całego kontynentu, obecnie wyparte do południowo-wschodnich wybrzeży.
Charakterystyka.
Kanguroszczurowate wyglądem przypominają kangury lub walabie, ale są od nich mniejsze. Najmniejsze osiągają rozmiary szczura, a największe – królika. Podobnie jak kangurowate, kanguroszczury mają silnie rozwinięte tylne kończyny, zwłaszcza stopy, jednak dysproporcja pomiędzy przednimi a tylnymi kończynami nie jest tak wyraźna jak u kangurów. Kanguroszczury przy większej prędkości poruszają się skacząc na tylnych kończynach, jak kangury, a przy małych prędkościach poruszają się na czterech kończynach, podobnie jak to robią króliki. Ogon kanguroszczurów jest częściowo chwytny, często wykorzystywany do podtrzymywania niesionych w łapach przedmiotów, np. materiału do budowy gniazda. Torba lęgowa jest dobrze rozwinięta, otwiera się do przodu. Różnice pomiędzy przedstawicielami obydwu rodzin wyrażają się również w szczegółach uzębienia.
Kanguroszczurowate występują na terenach porośniętych gęstym podszytem. Wiele gatunków zaliczanych do tej rodziny żywi się wydobywanymi z ziemi owocnikami grzybów. Zjadają też bulwy, nasiona i owady.
Systematyka.
Rodzina Potoroidae została wyodrębniona z kangurowatych w 1978 przez Archera i Bartholamai’a. W kangurowatych klasyfikowana była jako podrodzina Potoroinae. Kanguroszczurowate wraz z kangurowatymi (Macropodidae) tworzą nadrodzinę Macropodoidea. Do rodziny należą następujące plemiona:
Opisano również rodzaje wymarłe:
Zagrożenia.
Z gatunków żyjących w czasach współczesnych dwa są uważane za prawdopodobnie wymarłe. Kanguroszczurek pustynny ("Caloprymnus campestris"), nie był obserwowany od 1935. Ostatni osobnik kanguroszczura szerokolicego ("Potorous platyops") został znaleziony w 1875. Dwa kolejne gatunki są zagrożone wyginięciem, a tylko dwa można uznać za liczne.
Do głównych zagrożeń należy spowodowane działalnością człowieka i pożarami ograniczanie siedlisk oraz ataki ze strony drapieżników – lisów, dzikich psów i kotów.

</doc>
<doc id="101896" url="https://pl.wikipedia.org/wiki?curid=101896" title="Agrest">
Agrest



</doc>
<doc id="101897" url="https://pl.wikipedia.org/wiki?curid=101897" title="Mark Akenside">
Mark Akenside

Mark Akenside (ur. 9 listopada 1721 w Newcastle, zm. 23 czerwca 1770 w Londynie) – angielski poeta i lekarz.
Urodzony w Newcastle, początkowo studiował teologię, następnie medycynę. Jego najwcześniej opublikowane utwory to "The Virtuoso, in imitation of Spenser's style and stanza" (1737) i "A British Philippic, occasioned by the Insults of the Spaniards, and the present Preparations for War" (1738).
Po ukończeniu medycyny został w 1740 r. członkiem "The Medical Society of Edinburgh" (Towarzystwa Medycznego Edynburga). W tym samym roku wydał "Ode on the Winter Solstice", po roku przeniósł się do Newcastle. W 1743 roku, w Londynie, zaoferował wydawcy, księgarzowi i pisarzowi Robertowi Dodsleyowi sprzedaż rękopisu swego poematu dydaktycznego "The Pleasures of Imagination". Tylko dzięki rekomendacji Alexandra Pope dzieło ukazało się w styczniu następnego roku - zostało dobrze przyjęte. Jeszcze w 1744 r. Akenside opuścił Anglię, aby w Leiden zdać dyplomowy egzamin lekarski. Tytuł jego dysertacji to "De ortu et incremento foetus humani" (O szkielecie i wnętrznościach ludzkiego płodu). Po powrocie do Anglii bezskutecznie usiłował rozpocząć praktykę lekarską w Northampton. Opublikował list atakujący polityka Williama Pulteneya, "Epistle to Curio", zarzucający mu zdradę ideałów liberalnych. W 1745 zaś wydał tomik "Odes on Several Subjects", a rok później jeden ze swych najbardziej cenionych utworów - "Hymn to the Naiads".
Jego kariera medyczna zaczęła się w tym momencie rozwijać - kontynuował studia w Cambridge, został członkiem "The Royal College of Physicians" (Królewskiego Kolegium Lekarzy), prowadził wykłady i odczyty. W 1759 został naczelnym lekarzem szpitala "Christ's Hospital" w Londynie - zarzucano mu jednak nieprzyjemny stosunek do uboższych pacjentów, co stanęło na przeszkodzie do dalszych sukcesów. 
Po wstąpieniu Jerzego III na tron, Akenside zmienił swe dotychczasowe poglądy polityczne, zwracając się w stronę torysów. Dzięki temu został wyznaczony na nadwornego lekarza królowej.
Akenside zmarł w swym londyńskim domu przy Burlington Street, gdzie spędził ostatnich dziesięć lat życia. Wszystkie swe dzieła i majątek pozostawił swemu długoletniemu przyjacielowi, Jeremiahowi Dysonowi, który wydał jego zebrane poezje w 1772 - tom zawierał zrewidowaną wersję "The Pleasures of Imagination", nad którą Akenside pracował na krótko przed śmiercią.
Dzieła.
Poezja:

</doc>
<doc id="101898" url="https://pl.wikipedia.org/wiki?curid=101898" title="James Alexander Allan">
James Alexander Allan

James Alexander Allan (ur. 1889, zm. 1956) - poeta australijski.
Urodzony i wykształcony w Melbourne. Był urzędnikiem służby publicznej Wspólnoty Brytyjskiej w latach 1912-1918 i 1942-1950. Uczestniczył w walkach II wojny światowej.

</doc>
<doc id="101899" url="https://pl.wikipedia.org/wiki?curid=101899" title="Leslie Holdsworthy Allen">
Leslie Holdsworthy Allen

Leslie Holdsworthy Allen (ur. 21 czerwca 1879 w Maryborough, zm. 5 stycznia 1964 w Moruya, Nowa Południowa Walia) – poeta australijski.
Życiorys.
Wykształcenie zdobywał w Sydney oraz w Lipsku. Pracę doktorską napisał o poezji Percy′ego Bysshe Shelleya. Wykładał literaturę angielską i łacinę w Duntron i Canberze. Pracował także w urzędzie cenzurującym książki. W 1915 ożenił się z Nowozelandką Dorą Bavin. Miał z nią dwoje dzieci. Jedno z nich wcześnie zmarło. Dora zapadła na gruźlicę i zmarła w 1932.
Ważniejsze utwory.
Poeta wydał tomiki: 
Do jego najpopularniejszych wierszy zalicza się utwór "To Our Beloved Dead" napisany w 1921 dla uczczenia poległych w I wojnie światowej.

</doc>
<doc id="101900" url="https://pl.wikipedia.org/wiki?curid=101900" title="Lassi">
Lassi

Lassi – indyjski napój przyrządzany z jogurtu, wody i przypraw spożywany dla orzeźwienia w upalne dni. Tradycyjne lassi jest słone i przyprawione chili. Współcześnie popularność zdobyła słodka odmiana tego napoju przyprawiona wodą różaną i różnymi owocami (cytryną, mango, truskawkami).
Lassi spożywane jest także w Turcji występuje pod nazwą ayran (ajran), a w Iranie i Armenii jako dugh oraz innych krajach na Bliskim Wschodzie, gdzie zwykle składa się z jogurtu, wody, soli a czasem cytryny.

</doc>
<doc id="101901" url="https://pl.wikipedia.org/wiki?curid=101901" title="Cxx">
Cxx



</doc>
<doc id="101902" url="https://pl.wikipedia.org/wiki?curid=101902" title="Jogurt">
Jogurt

Jogurt (z tur. "yoğurt"), mleko bułgarskie – produkt mleczarski o dość gęstej konsystencji, o barwie białej lub lekko kremowej i lekko kwaśnym smaku. Otrzymywany jest z mleka, w którym przez 4–7 godzin w temperaturze 42–45 °C rozwijają się bakterie termofilne z gatunków "Lactobacillus delbrueckii ssp. bulgaricus" oraz "Streptococcus salivarius ssp. thermophilus".
Określenie „jogurt” jest zastrzeżone dla produktu zawierającego żywe kultury bakterii jogurtowych w ilości nie mniejszej niż 10 mln komórek/ml.
Wytwarzanie jogurtu.
Jogurt może być otrzymywany metodą termostatową (tzw. jogurt stały) lub zbiornikową (tzw. jogurt mieszany).
Etapy produkcji jogurtu:
Surowcem do produkcji jogurtu jest mleko surowe. Dodatkami są mleko w proszku odtłuszczone, mleko zagęszczone odtłuszczone, zakwas jogurtowy oraz stabilizatory, którymi mogą być żele roślinne (alginiany, pektyny, karboksymetyloceluloza, skrobia) lub zwierzęce (żelatyna).
Typowy smak jogurtu pochodzi od produktów wytworzonych przez bakterie w procesie fermentacji – kwasu mlekowego, aldehydu octowego, acetoiny i dwuacetylu.
W początkowym okresie inkubacji w temperaturze 42–43 °C w pierwszych 2 godzinach rozwijają się głównie bakterie "Streptococcus salivarius ssp. thermophilus", które zmniejszają potencjał oksydoredukcyjny i zakwaszają środowisko, co stwarza lepsze warunki do wzrostu "Lactobacillus delbrueckii ssp. bulgaricus".
Dla bakterii "Streptococcus salivarius ssp. thermophilus" optymalna temperatura to 37–42 °C i pH = 5,0–7,0. Do wzrostu wymagają cukrów prostych, aminokwasów i peptydów. Fermentują glukozę, fruktozę i laktozę, nie fermentują zaś galaktozy i maltozy, w wyniku powstaje głównie kwas mlekowy "L"(+) (co najmniej 85% wszystkich metabolitów), niewielkie ilości kwasu octowego i dwutlenku węgla.
Bakterie "Lactobacillus delbrueckii ssp. bulgaricus", dla których optymalne temperatury rozwoju wynoszą 40–45 °C (rosną w temperaturze powyżej 15 °C) przy pH = 4,6–6,0, w trakcie fermentacji wytwarzają głównie kwas mlekowy "D"(−) (co najmniej 50% wszystkich metabolitów) oraz niewielkie ilości produktów ubocznych, takich jak kwas octowy, etanol, glicerol, mannitol i dwutlenek węgla.
W wyniku modyfikacji procesu wytwarzania jogurtu można uzyskać jogurt nasycony ditlenkiem węgla, jogurt o obniżonej zawartości laktozy czy mleko jogurtowe (pominięty etap normalizacji).
Wpływ na zdrowie.
100 g jogurtu naturalnego zawiera ok. 60 kcal, 100 g jogurtu owocowego – ok. 150 kcal.
W jogurcie drobnoustroje rozłożyły większość lub całość laktozy, przez co jest on dobrze tolerowany przez osoby z nietolerancją laktozy. Ma on również więcej wapnia, aminokwasów i witamin z grupy B niż surowe mleko. Jogurt również wspomaga trawienie i zapobiega zaparciom, a także zmniejsza ilość tzw. złego cholesterolu i chroni przed miażdżycą. Wzmacnia on również układ odpornościowy i ma działanie przeciwnowotworowe (rak pęcherza moczowego). Jeżeli zjada się go 3–4 szklanki dziennie podczas kuracji antybiotykowej działa on osłonowo.
Regulacje.
Decyzją Trybunału Sprawiedliwości Unii Europejskiej z 2017 roku termin „jogurt” co do zasady zarezerwowany jest wyłącznie dla przetworów mleka zwierzęcego, podobnie jest w wypadku pojęć: ser, śmietana, śmietanka, chantilly i masło.

</doc>
<doc id="101903" url="https://pl.wikipedia.org/wiki?curid=101903" title="Bromelina">
Bromelina

Bromelina, bromelaina – mieszanina enzymów proteolitycznych wytwarzana przez rośliny naz rodzaju bromeliowatych. Ananasy zawierają co najmniej pięć enzymów znanych pod wspólną nazwą bromeliny, dwa główne enzymy określane są jako bromeliny A i B. Wytwarzanie przez rośliny enzymów proteolitycznych jest strategią obronną przed larwami owadów, dla których są one toksyczne.
Właściwości.
Bromelina wykazuje aktywność w temperaturze 40–60 °C. Temperatura optymalna wynosi 50–60 °C. Bromelina jest aktywna w pH równym 4,0–8,0, natomiast pH optymalne mieści się w granicach 4,5–5,5.
Zastosowanie.
W przemyśle bromelina służy do zmiękczania mięsa.

</doc>
<doc id="101904" url="https://pl.wikipedia.org/wiki?curid=101904" title="Zdziebąd">
Zdziebąd

Zdziebąd — staropolskie imię męskie, złożone z dwóch członów: "Zdzie-" ("uczynić, zrobić, nadać imię") i "-bąd" ("być, istnieć, żyć").
Odpowiedniki w innych językach:

</doc>
<doc id="101907" url="https://pl.wikipedia.org/wiki?curid=101907" title="Heinrich Mark">
Heinrich Mark

Heinrich Mark (ur. 1 października 1911 w Krootuse, zm. 2 sierpnia 2004 w Sztokholmie, Szwecja), polityk estoński, prawnik, szef rządu emigracyjnego.
Życiorys.
Studiował prawo na uniwersytecie w Tartu. Pracował jako prawnik i nauczyciel. W 1940 startował w wyborach parlamentarnych, ale został skreślony z listy kandydatów. W 1943 wyjechał z zajętej przez ZSRR Estonii, najpierw do Finlandii, a w 1944 Szwecji, gdzie pozostał do końca życia. Włączył się aktywnie w działalność emigracyjnych władz estońskich.
W latach 1951–1979 był sekretarzem generalnym Estońskiej Rady Narodowej. Wchodził w skład rządu pełniąc funkcję sekretarza stanu (1953–1971) oraz wicepremiera i ministra wojny pełniącego obowiązki szefa rządu (8 maja 1971 – 1 marca 1990). Przypadła mu rola p.o. premiera, ponieważ zgodnie z regulacjami przedwojennymi osoby formalnie kierujące emigracyjnym rządem występowały jako p.o. prezydenta (w tym okresie kolejno August Rei, Aleksander Warma i Tõnis Kint). 1 marca 1990 Mark został formalnie premierem i tym samym p.o. prezydenta na emigracji (kierowanie rządem przejął Enno Penno).
Heinrich Mark był ostatnim prezydentem Estonii na uchodźstwie i złożył urząd 8 października 1992 po wyborze w niepodległym państwie prezydenta Lennarta Meri. Niezależnie od tego część środowiska emigracyjnego nie uznała tej decyzji i argumentując pozostawaniem na terenie Estonii wielu Rosjan faktyczną kontynuację okupacji powołała inny ośrodek władzy za granicą, pod kierownictwem Mihkela Mathiesena.
Mark działał w wielu instytucjach estońskich na emigracji, był m.in. przewodniczącym, a następnie honorowym przewodniczącym Estońskiego Komitetu ds. Edukacji. Po 1992 zostało mu nadane honorowe członkostwo Estońskiego Towarzystwa Literackiego, Order Godła Republiki Estonii II klasy oraz honorowy doktorat praw uniwersytetu w Tartu.

</doc>
<doc id="101908" url="https://pl.wikipedia.org/wiki?curid=101908" title="Jasper">
Jasper

Miejscowości w USA:
Gminy w USA:
Hrabstwa w USA:
Inne:

</doc>
<doc id="101909" url="https://pl.wikipedia.org/wiki?curid=101909" title="Gizbar">
Gizbar



</doc>
<doc id="101910" url="https://pl.wikipedia.org/wiki?curid=101910" title="Tonis Kint">
Tonis Kint



</doc>
<doc id="101911" url="https://pl.wikipedia.org/wiki?curid=101911" title="Kaspar">
Kaspar



</doc>
<doc id="101913" url="https://pl.wikipedia.org/wiki?curid=101913" title="Język farsi">
Język farsi



</doc>
<doc id="101914" url="https://pl.wikipedia.org/wiki?curid=101914" title="Carolus">
Carolus



</doc>
<doc id="101915" url="https://pl.wikipedia.org/wiki?curid=101915" title="60-cm Karl Gerät 040">
60-cm Karl Gerät 040

60-cm Karl-Gerät 040 i jego udoskonalona wersja 54-cm Karl-Gerät 041 – najcięższy samobieżny moździerz, używany w czasie II wojny światowej. Wchodził w skład uzbrojenia niemieckich wojsk lądowych. Jego nazwa została nadana na cześć niemieckiego generała artylerii .
Historia.
W marcu 1936 niemieckie zakłady Rheinmetall AG rozpoczęły prace nad konstrukcją nowych moździerzy oblężniczych, przeznaczonych do niszczenia obiektów umocnionych, przede wszystkim ciężkich bunkrów francuskiej linii Maginota. Prace się opóźniły. Do użytku wojska oddano 6 egzemplarzy. Nadano im rzymskie numery i imiona bogów germańskich (prototyp z 1937 nie miał nazwy):
I „Adam” – przekazany wojsku 5 listopada 1940, pod koniec wojny przemianowany na „Baldur”;
II „Eva” – przekazany 7 listopada 1940, pod koniec wojny przemianowany na „Wotan”;
III „Thor” – przekazany 20 lutego 1941;
IV „Odin” – przekazany 14 kwietnia 1941;
V „Loki” – przekazany 11 czerwca 1941;
VI „Ziu” – przekazany 28 sierpnia 1941.
Wykorzystanie.
Pierwotnym zadaniem moździerzy miało być niszczenie schronów Linii Maginota, nie zdążono jednak na czas z ich produkcją. Dopiero w czasie operacji Barbarossa użyto ich w warunkach bojowych podczas oblężenia Sewastopola (Odin oraz Thor).
Moździerze były transportowane pociągami na specjalnie zaprojektowanych dla nich platformach. Na własnych gąsienicach mogły poruszać się tylko na niewielkie odległości. Problemem było również dostarczanie amunicji, ze względu na ciężar i rozmiar. Wykorzystywano do tego specjalnie wozy amunicyjne, zbudowane na podwoziach czołgów PzKpfw IV. Przed rozpoczęciem ostrzału Karl-Mörser musiał osiąść dnem kadłuba na specjalnie przygotowanym podłożu, by odciążyć zawieszenie. Moździerz charakteryzował się małą szybkostrzelnością, jednak eksplozja pocisku kalibru 600 mm wywoływała znaczne zniszczenia.
Karl numer VI „Ziu” został użyty do ostrzału Warszawy podczas powstania warszawskiego. Znanych jest wiele zdjęć moździerza, ostrzeliwującego Śródmieście ze stanowiska bojowego u stóp pomnika gen. Józefa Sowińskiego w parku na Woli.
W czasie powstania warszawskiego wystrzelono w kierunku pozycji powstańczych kilkadziesiąt pocisków. Jeden z nich trafił 18 sierpnia 1944 w budynek przy ul. Moniuszki 10, w którym znajdowała się restauracja „Adria”, przebił się do piwnic, ale nie eksplodował. Powstańcy rozbroili niewybuch i uzyskali z niego materiał wybuchowy, który został użyty w czasie walk. Skorupę tego pocisku można obecnie oglądać na dziedzińcu Muzeum Wojska Polskiego w Warszawie.
Kolejny pocisk trafił 28 sierpnia 1944 w szczytową część budynku Towarzystwa Ubezpieczeniowego „Prudential” i bardzo poważnie uszkodził jego konstrukcję (spowodował odchylenie od pionu). Moment trafienia został uwieczniony na fotografii wykonanej z dachu budynku przy ul. Kopernika przez Sylwestra Brauna. 30 sierpnia 1944 w podziemiach Prudentialu odnaleziono niewybuch pocisku moździerzowego kaliber 600 mm. Saperzy rozbroili niewybuch.
Ostatni z dotąd odkrytych niewybuchów pocisku, który od czasów powstania warszawskiego leżał na głębokości 10 m pod pl. Powstańców Warszawy, znalazła 28 sierpnia 2012 roku jedna z ekip budujących II linię warszawskiego metra.
Amunicja.
Moździerz Karl-Gerät 040 kalibru 600 mm wystrzeliwał pociski o długości 2511 mm, masie 2170 kg, ładunkiem wybuchowym o masie 280 kg z prędkością początkową 220 m/s, na odległość od 2840 m do 4320 m. Od 1942 roku produkowano również lżejsze pociski o długości 1991 mm, o masie 1700 kg, z ładunkiem wybuchowym o masie 220 kg, miotane z prędkością początkową 283 m/s, na odległość od 4260 m do 6640 m. Moździerz Karl-Gerät 041 kalibru 540 mm wystrzeliwał pociski o masie 1250 kg, z prędkością początkową 378 m/s, na odległość od 4840 m do 10 060 m.
Zachowany egzemplarz.
Jedyny zachowany moździerz Karl-Gerät 040, z namalowaną nazwą „Adam”, znajduje się w Muzeum Czołgów w Kubince, w hangarze nr 6. Uważano, że to moździerz „Ziu”, który został przechwycony przez Armię Czerwoną, jednak podczas renowacji pod warstwą farby znaleziono napis „Adam” i ten napis zachowano.

</doc>
<doc id="101916" url="https://pl.wikipedia.org/wiki?curid=101916" title="Carlos">
Carlos



</doc>
<doc id="101917" url="https://pl.wikipedia.org/wiki?curid=101917" title="Ratibor">
Ratibor

Dawna nazwa miejscowości:

</doc>
<doc id="101918" url="https://pl.wikipedia.org/wiki?curid=101918" title="Ostronogowate">
Ostronogowate



</doc>
<doc id="101919" url="https://pl.wikipedia.org/wiki?curid=101919" title="Racław (województwo lubuskie)">
Racław (województwo lubuskie)

Racław – wieś w Polsce położona w województwie lubuskim, w powiecie gorzowskim, w gminie Bogdaniec. Według danych z 2011 r. liczyła 330 mieszkańców. Miejscowość istniała już pod koniec XIII w. i znajdowała się na terytorium Nowej Marchii. Od 1300 r. należała do dóbr zakonu cystersów w Mironicach, następnie była w posiadaniu m.in. rodów von Wedel, von der Marwitz, po czym przeszła w 1674 r. na własność domeny państwowej w Mironicach. Od 1945 leży w granicach Polski.
W latach 1975–1998 miejscowość należała administracyjnie do województwa gorzowskiego.
We wsi znajduje się neogotycki kościół z lat 1862–1863 oraz zabytkowy neoklasycystyczny dwór z 1901 r.
Położenie.
Zgodnie z podziałem fizycznogeograficznym Polski według Kondrackiego teren, na którym położony jest Racław należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pradolina Toruńsko-Eberswaldzka oraz w końcowej klasyfikacji do mezoregionu Kotlina Gorzowska.
Miejscowość położona jest 10 km na zachód od Gorzowa Wielkopolskiego. Wieś posiada owalnicowy układ zabudowy.
Demografia.
Ludność w ostatnich 3 stuleciach:
Nazwa.
"Ratecsana" (?) 1290, "Razlevesdorp" 1300, "Razzeldorp" 1337, "Rastorf" 1517, "Ratzdorf" 1944; "Racław" 1947
Administracja.
Miejscowość jest siedzibą sołectwa Racław.
Edukacja i nauka.
Uczniowie uczęszczają do szkoły podstawowej w Jeninie i gimnazjum w Bogdańcu.
Religia.
Kościół rzymskokatolicki pw. Matki Bożej Szkalplerznej jest filialnym parafii św. Apostołów Piotra i Pawła w Baczynie.
Gospodarka.
W 2013 r. liczba zarejestrowanych podmiotów gospodarczych wyniosła 2, są to osoby fizyczne prowadzące działalność gospodarczą:

</doc>
<doc id="101920" url="https://pl.wikipedia.org/wiki?curid=101920" title="Radost">
Radost



</doc>
<doc id="101921" url="https://pl.wikipedia.org/wiki?curid=101921" title="Radzym">
Radzym



</doc>
<doc id="101922" url="https://pl.wikipedia.org/wiki?curid=101922" title="Radzymierz">
Radzymierz



</doc>
<doc id="101923" url="https://pl.wikipedia.org/wiki?curid=101923" title="Malina">
Malina



</doc>
<doc id="101924" url="https://pl.wikipedia.org/wiki?curid=101924" title="Raymond">
Raymond

Osoby o nazwisku Raymond:
Miejscowości we Francji:
Miejscowości w USA:
Gminy w USA:

</doc>
<doc id="101925" url="https://pl.wikipedia.org/wiki?curid=101925" title="Rodryk">
Rodryk



</doc>
<doc id="101926" url="https://pl.wikipedia.org/wiki?curid=101926" title="Ruprecht">
Ruprecht



</doc>
<doc id="101927" url="https://pl.wikipedia.org/wiki?curid=101927" title="Carmen Electra">
Carmen Electra

Carmen Electra, właśc. 
Tara Leigh Patrick (ur. 20 kwietnia 1972 w Sharonville) – amerykańska modelka, aktorka, osobowość telewizyjna, piosenkarka i tancerka holenderskiego, angielskiego, niemieckiego i irlandzkiego pochodzenia.
Życiorys.
Wczesne lata.
Urodziła się w Sharonville w stanie Ohio jako najmłodsze z sześciorga dzieci Harry'ego Patricka, gitarzysty i piosenkarza, i jego żony Patricii (zm. 1998), piosenkarki. Dorastała ze starszym rodzeństwem: czterema braćmi i jedną siostrą Debbie. Uczęszczała do Ann Weigel Elementary School. Przez dziewięć lat uczyła się tańca pod kierunkiem Glorii J. Simpson w studiu Dance Artists w Western Hills w Cincinnati. Naukę kontynuowała w School for Creative and Performing Arts (SCPA), szkole sztuk magnetycznych w dystrykcie publicznym w Cincinnati, gdzie wraz z klasowym kolegą Nickiem Lachey wystąpiła w przedstawieniu "Piotruś Pan". Chciała tańczyć na Broadwayu. W 1990 ukończyła Princeton High School w Sharonville. Następnie uczęszczała do Barbizon Modeling and Acting School w Tampa w hrabstwie Hillsborough na zachodnim wybrzeżu Florydy. 
Kariera.
W 1990 tańczyła w programie "It's Magic" w Kings Island w Mason. W 1991, kiedy przeprowadziła się do Minneapolis w stanie Minnesota, nawiązała współpracę z muzykiem Prince’em, za którego namową przyjęła pseudonim „Carmen Electra”. Początkowo występowała jako support przed jego koncertami, po czym podpisała kontrakt z Paisley Park Records, wytwórnią Prince'a, i nagrała płytę "Carmen Electra", która ukazała się 7 lutego 1993. Niedługo później wystąpiła jako Penelopa i Jalipso w przedstawieniu Prince’a "Glam Slam Ulysses", które jednak zeszło z afisza po niespełna dwóch tygodniach wskutek negatywnych recenzji.
Od 1995 pojawiała się w telewizji. W maju 1996 jej zdjęcia po raz pierwszy ukazały się w magazynie "Playboy". W latach 1997–1998 występowała w roli ratowniczki Lani McKenzie w serialu NBC "Słoneczny patrol" ("Baywatch"). Była gospodarzem programu MTV "Singled Out" (1997). Od 21 września 1998 do 8 marca 1999 grała postać Sarah Hicks w serialu The WB "Zatoka Marlina" ("Hyperion Bay") z Markiem-Paulem Gosselaarem i Dylanem Nealem.
Jej zdjęcia jeszcze cztery razy trafiły do "Playboya": w czerwcu 1997, w grudniu 2000, w kwietniu 2003 i w wydaniu jubileuszowym w styczniu 2009. Pracowała jako tancerka z The Pussycat Dolls. W 2003 powróciła w filmowej wersji serialu "Słoneczny patrol – Ślub na Hawajach" ("Baywatch: Hawaiian Wedding") u boku Davida Hasselhoffa, Yasmine Bleeth, Pameli Anderson, Alexandry Paul i Jasona Momoy. W latach 2004–2005 pozowała dla magazynu "Maxim".
Rola cheerleaderki Staci Haack w komedii kryminalnej "Starsky i Hutch" (2004) przyniosła jej MTV Movie Award w kategorii „Najlepszy pocałunek” z Owenem Wilsonem i Amy Smart oraz nominację do Złotej Maliny w kategorii „Najgorsza aktorka drugoplanowa”. Z kolei za postać Michelle Lopez w komedii romantycznej "Dirty Love" (2005) była nominowana do Stinkers Bad Movie Award i Złotej Maliny w kategorii „Najgorsza aktorka drugoplanowa”. A jako Holly w komedii "Straszny film 4" (2006) i za postać Anne w parodii "Komedia romantyczna" (2006) zdobyła nagrodę Złotej Maliny w kategorii „Najgorsza aktorka drugoplanowa”.
Życie prywatne.
14 listopada 1998 roku wyszła za mąż za Dennisa Rodmana, czarnoskórego koszykarza NBA, a niecałe pięć miesięcy później, 6 kwietnia 1999 rozwiodła się. Od sierpnia 2001 związała się z Dave'em Navarro, byłym gitarzystę grupy Red Hot Chili Peppers i Jane’s Addiction. Pobrali się 22 listopada 2003. Razem byli bohaterami reality show MTV "'Til Death Do Us Part: Carmen and Dave" (2004). Jednak 10 sierpnia 2006 doszło do separacji, a 20 lutego 2007 do rozwodu. 
Została matką chrzestną Lyrika Londona, syna aktora Jeremy'ego Londona i jego żony Melissy Cunningham.

</doc>
<doc id="101939" url="https://pl.wikipedia.org/wiki?curid=101939" title="Alwyn Williams">
Alwyn Williams

Sir Alwyn Williams (ur. 8 czerwca 1921 w Aberdare, zm. 4 kwietnia 2004 w Glasgow) – geolog i paeontolog brytyjski, Walijczyk.
Życiorys.
W pracy naukowej zajmował się tektoniką, w późniejszym okresie paleontologią w zakresie ramienonogów, m.in. strukturą szkieletów ramienionogów. Był autorem szeregu publikacji w tych dziedzinach.
Jako uczony został wybrany na członka m.in. Royal Society, Royal Society w Edynburgu (1985-1988 przewodniczący) oraz Polskiej Akademii Nauk (1980). Był profesorem uniwersytetów w Glasgow (na którym studiował), Belfaście i Birmingham, wicekanclerzem uniwersytetu w Glasgow, a także prezesem Brytyjskiego Towarzystwa Paleontologicznego. Jako przełożony uczelni w Glasgow położył duże zasługi dla jej rozwoju. Uczelnie w Belfaście, Edynburgu, Glasgow, Paisley, Oksfordzie i Strathclyde nadały mu doktoraty "honoris causa"; w 1983 otrzymał tytuł szlachecki "Sir".

</doc>
<doc id="101944" url="https://pl.wikipedia.org/wiki?curid=101944" title="Canal Grande">
Canal Grande

Canal Grande – cieśnina w Wenecji o długości 3,8 km. Ma kształt odwróconej litery „S” i przepływając przez środek miasta dzieli je na dwie części, każda po 3 dzielnice ("sestieri"): Cannaregio, San Marco i Castello, Santa Croce, San Polo i Dorsoduro. 
Szerokość cieśniny waha się od 30 do 60 m osiągając głębokość nawet do 6,0 m. Brzegi łączą cztery mosty:
Kanał został zbudowany w XV wieku i łączy wenecką lagunę ("Piazzale Roma" przy dworcu kolejowym) z kanałem św. Marka ("Canale di San Marco"), przy Piazzetta di San Marco. 
Wzdłuż jego brzegów znajduje się ponad 170 budowli z fasadami skierowanymi w stronę wody, które można podziwiać podczas wycieczki gondolą albo tramwajem wodnym ("vaporetto"). Większość z nich została wzniesiona pomiędzy XIII, a XVII wiekiem. Najbardziej znane budowle to:

</doc>
<doc id="101945" url="https://pl.wikipedia.org/wiki?curid=101945" title="Giuseppe Vitali">
Giuseppe Vitali

Giuseppe Vitali (ur. 26 sierpnia 1875 w Rawennie, zm. 29 lutego 1932 w Bolonii) – włoski matematyk. Znany przede wszystkim z konstrukcji zbioru Vitalego, niemierzalnego w sensie Lebesgue’a podzbioru zbioru liczb rzeczywistych, jak również twierdzenia Vitalego o pokryciu, czy twierdzenia Vitalego o zbieżności.
Życiorys.
W 1899 ukończył "Scuola Normale Superiore" w Pizie i został asystentem Diniego, z którym pracował przez dwa lata. Później zostawił pracę naukową a poświęcił się uczeniu w szkole (prawdopodobnie z powodów finansowych). Do pracy w matematyce powrócił w 1923, kiedy został zatrudniony w na Uniwersytecie w Modenie. Od 1924 do 1925 pracował w Padwie a od 1930 był profesorem Uniwersytetu w Bolonii.

</doc>
<doc id="101946" url="https://pl.wikipedia.org/wiki?curid=101946" title="Pojazd jednośladowy">
Pojazd jednośladowy

Pojazd jednośladowy, jednoślad, jednośladowiec – pojazd kołowy, w którym wszystkie koła (zazwyczaj tylko dwa) są ustawione w jednej linii. Nazwa ta wynika z faktu, że pojazdy tego rodzaju pozostawiają za sobą na miękkim podłożu ślad w postaci jednej linii.
W odróżnieniu od pojazdów jednośladowych, pojazdy wielośladowe, posiadają zestawy kół, które na miękkim podłożu zostawiają za sobą dwie lub więcej równoległych linii.
Zaletą pojazdów jednośladowych w ruchu miejskim, jest fakt, że są one znacznie węższe od pojazdów wielośladowych, dzięki czemu zajmują one znacznie mniej miejsca na jezdni i parkingach oraz łatwiej jest się nimi posługiwać na zatłoczonych drogach.
Ich podstawową wadą jest natomiast ich niestabilność w stanie spoczynku, oraz przy prędkościach poniżej 10 km/h. W ruchu pojazd jednośladowy jest samorzutnie stabilizowany dzięki efektowi żyroskopowemu.
Pojazdy jednośladowe są jedynymi, na których można inicjować proces skręcenia za pomocą przeciwskrętu, tj. krótkotrwałego ruchu kierownicy w stronę przeciwną do zamierzonego skrętu.
Do jednośladów zalicza się:

</doc>
<doc id="101948" url="https://pl.wikipedia.org/wiki?curid=101948" title="Technologia grupowa">
Technologia grupowa

Technologia grupowa, GT (od ) – filozofia produkcji, zgodnie z którą w procesach wytwarzania wielu różnych elementów identyfikowane są podobieństwa, a następnie podobieństwa te wykorzystywane są do opracowania metod zwiększenia produktywności.
Zarówno w produkcji seryjnej, jak i w produkcji o małej skali, umownie każdy etap procesu wytwarzania każdego elementu jest traktowany jako wyjątkowy w skali projektu. Bazując na podobieństwach etapów produkcji podobnych części/elementów, można je zgrupować w "rodziny części" i wykorzystać to do wprowadzenia zmian, które pozwolą na zwiększenie produkcji poprzez racjonalizację projektu, lepsze pozyskiwanie danych oraz standaryzację produkcji.
Zasadnicza idea GT była elementem dobrej praktyki inżynierskiej oraz stworzonej przez Fredericka W. Taylora naukowej koncepcji zarządzania już na początku XX wieku. Zastosowania koncepcji GT były zazwyczaj opatrywane różnymi nazwami, w zależności od obszaru, w którym były używane. Koncepcje te były stosowane głównie w produkcji seryjnej z różnymi poziomami sukcesu. Przez wiele lat GT nie była jednak praktykowana jako systematyczne podejście do poprawy wydajności produkcji. Renesans tej filozofii nadszedł wraz z prowadzeniem wytwarzania komputerowo zintegrowanego (CIM), gdyż zastosowanie koncepcji "rodzin części" w metodach CAD/CAM pozwalało na znaczne poprawianie efektywności produkcji.

</doc>
<doc id="101951" url="https://pl.wikipedia.org/wiki?curid=101951" title="Kitanka lisia">
Kitanka lisia

Kitanka lisia, dawniej: pałanka kuzu, kuzu, lis workowaty ("Trichosurus vulpecula") – gatunek ssaka z podrodziny kitanek (Phalangerinae) w rodzinie pałankowatych (Phalangeridae). 
Zasięg występowania.
Kitanka lisia występuje w zależności od podgatunku:
Gatunek introdukowany w Nowej Zelandii.
Morfologia.
Długość ciała (bez ogona) 35–55 cm, długość ogon 25–40 cm; masa ciała 1,2–4,5 kg. Niewielki, roślinożerny ssak o długim chwytnym ogonie pozbawionym sierści od strony, którą przylega do gałęzi; taka budowa ogona zwiększa znacznie jego przyczepność. Sierść jedwabista, puszysta, gęsta, szara lub brązowa.
Ekologia.
Rozmnaża się cały rok; torba otwiera się do przodu, wewnątrz znajdują się 2 sutki; ciąża trwa 17 dni, po czym rodzą się młode, które przebywają w torbie do 5 miesiąca życia.
Gatunek roślinożerny, nie gardzi jednak owadami.
Lasy eukaliptusowe, parki i ogrody.
Gatunek liczny, inwazyjny.

</doc>
<doc id="101959" url="https://pl.wikipedia.org/wiki?curid=101959" title="DDoS">
DDoS

DDoS (, rozproszona odmowa usługi) – atak na system komputerowy lub usługę sieciową w celu uniemożliwienia działania poprzez zajęcie wszystkich wolnych zasobów, przeprowadzany równocześnie z wielu komputerów (np. zombie).
Atak DDoS jest odmianą ataku DoS polegającą na zaatakowaniu ofiary z wielu miejsc jednocześnie. Do przeprowadzenia ataku służą najczęściej komputery, nad którymi przejęto kontrolę przy użyciu specjalnego oprogramowania (różnego rodzaju tzw. boty i trojany). Na dany sygnał komputery zaczynają jednocześnie atakować system ofiary, zasypując go fałszywymi próbami skorzystania z usług, jakie oferuje. Dla każdego takiego wywołania atakowany komputer musi przydzielić pewne zasoby (pamięć, czas procesora, pasmo sieciowe), co przy bardzo dużej liczbie żądań prowadzi do wyczerpania dostępnych zasobów, a w efekcie do przerwy w działaniu lub nawet zawieszenia systemu. 
Groźba ataku DDoS bywa czasami używana do szantażowania firm, np. serwisów aukcyjnych, firm brokerskich i podobnych, gdzie przerwa w działaniu systemu transakcyjnego przekłada się na bezpośrednie straty finansowe firmy i jej klientów. W takich przypadkach osoby stojące za atakiem żądają okupu za odstąpienie od ataku lub jego przerwanie. Szantaż taki jest przestępstwem.
Przykładowe ataki.
Przykładem ataku DDoS był atak wirusa Mydoom 1 lutego 2004 na serwery firmy SCO oraz 3 lutego 2004 na serwery firmy Microsoft. Dwa razy w historii celem ataku stało się 13 głównych serwerów DNS obsługujących tłumaczenie nazw domen na adresy IP. Pierwszy atak miał miejsce 21 października 2002 roku, powodując blokadę dziewięciu z nich, zaś drugi – 6 lutego 2007, kiedy z sześciu atakowanych serwerów zablokowane zostały dwa. W Polsce w dniach od 30 listopada do ok. 3 grudnia 2006 miał miejsce atak na portal Gazeta.pl. Innym głośnym celem ataków DDoS stał się w maju 2007 serwis policja.pl – według spekulacji prasowych, miało to być odwetem za policyjny nalot na jeden z serwisów udostępniających napisy do filmów w Internecie. 18 sierpnia 2010 roku miał miejsce atak na stronę ukraińskiego 5 Kanału. 
W związku z planowanym podpisaniem przez Polskę porozumienia ACTA, 21 stycznia 2012 około godziny 19:00 rozpoczął się szereg ataków na strony polskich instytucji parlamentarnych i rządowych. Do ataku przyznała się grupa Anonymous. To, czy pierwsze problemy (przestała działać strona Sejmu) były wynikiem DDoS, nie jest do końca jasne. Mogła to być zwykła usterka techniczna, niezwiązana z działalnością hakerów. Po ich wystąpieniu w Sieci zaczęły krążyć niepotwierdzone informacje, co mogło wywołać efekt ataku DDoS w sposób naturalny (duża liczba internautów sprawdzających, czy strona rzeczywiście nie działa). Rzecznik Rządu podał, że przyczyną późniejszych problemów ze stroną MKiDN mogło być duże zainteresowanie treścią porozumienia, które zostało zamieszczone na serwerach ministerstwa w pliku PDF o wielkości ponad 20 MB, zawierającym zeskanowany oryginał dokumentu. Później jednak przestały działać witryny innych ministerstw i instytucji rządowych, czego najbardziej prawdopodobną przyczyną jest właśnie atak DDoS. Przemawia za tym również fakt, że wkrótce po tym, jak rzecznik rządu Paweł Graś zaprzeczył doniesieniom na temat ataku hakerskiego, przestała działać jego strona WWW.
W 2015 oraz 2016 roku były również przeprowadzone ataki na gry online w całej Europie. Dobrym tego przykładem jest chociażby atak na stronę Stardoll, która wówczas miała zarejestrowanych 400 mln użytkowników oraz zapisy kart kredytowych z dokonywanych opłat za doładowania. Strona podobno zawieszała się, konta były hakowane, a na stronie głównej były wyświetlane obrazki erotyczne lub włączały się piosenki Beyoncé.

</doc>
<doc id="101960" url="https://pl.wikipedia.org/wiki?curid=101960" title="Gilbert Guillaume">
Gilbert Guillaume

Gilbert Guillaume (ur. 4 grudnia 1930, Bois-Colombes), prawnik i dyplomata francuski, sędzia Międzynarodowego Trybunału Sprawiedliwości.
Studiował na Uniwersytecie w Paryżu oraz w Instytucie Nauk Politycznych w Paryżu i narodowej szkole administracji publicznej. Pracował jako urzędnik państwowy w resorcie spraw zagranicznych, wielokrotnie reprezentował Francję na konferencjach międzynarodowych, szczególnie poświęconych regulacjom międzynarodowego prawa lotniczego i morskiego. W latach 1979-1987 był dyrektorem departamentu prawnego Ministerstwa Spraw Zagranicznych. Pełnił m.in. funkcję delegata Francji w VI Komitecie (ds. problematyki prawnej) Zgromadzenia Ogólnego ONZ oraz szefa delegacji francuskiej na III Konferencję Narodów Zjednoczonych ds. Kodyfikacji Prawa Morza (Montego Bay, 1982).
Od 1980 członek Stałego Trybunału Arbitrażowego, ponadto m.in. członek Trybunału Arbitrażowego OBWE, prezes oddziału francuskiego Stowarzyszenia Prawa Międzynarodowego, honorowy przewodniczący Francuskiego Towarzystwa Prawa Lotniczego i Prawa Kosmosu, członek Międzynarodowej Akademii Prawa Stosowanego i innych francuskich i zagranicznych stowarzyszeń naukowych. Kieruje Instytutem Prawa Lotniczego i Prawa Kosmosu Uniwersytetu w Leiden.
Od 14 września 1987 był sędzią Międzynarodowego Trybunału Sprawiedliwości (zastąpił zmarłego sędziego Ladreita de Lacharrière); został wybrany na kolejną kadencję w 1991 i 2000. Jego 9-letnia kadencja miała upłynąć w 2009, jednak zrezygnował z dalszego sprawowania mandatu sędziego w listopadzie 2004 (następca, sędzia Ronny Abraham, objął funkcję w lutym 2005). W latach 2000-2003 był przewodniczącym Trybunału. Kierował m.in. izbami "ad hoc" w sprawach sporów granicznych między Salwadorem i Hondurasem oraz Beninem i Nigrem.
Jest autorem wielu publikacji naukowych poświęconych prawu międzynarodowemu, a także zjawisku terroryzmu w kontekście prawa międzynarodowego. Wydał m.in. "Les grandes crises internationales et le droit" (1994).

</doc>
<doc id="101962" url="https://pl.wikipedia.org/wiki?curid=101962" title="Oman (roślina)">
Oman (roślina)

Oman ("Inula" L.) – rodzaj roślin z rodziny astrowatych. Obejmuje 78 gatunków w wąskim ujęciu (z wyłączeniem rodzaju "Pentanema") lub około 100 w szerokim ujęciu. Rośliny te występują w Europie i Azji oraz w środkowej Afryce. Rodzaj w szerokim ujęciu reprezentowany jest w Polsce przez 6 gatunków rodzimych i jeden introdukowany, w wąskim ujęciu należy tu tylko gatunek introdukowany – oman wielki "Inula helenium".
Szereg gatunków z tego rodzaju uprawianych jest jako okazałe rośliny ozdobne, wykorzystywane także leczniczo. Takie podwójne znaczenie mają np. oman wielki "I. helenium", oman wspaniały "I. magnifica" oraz "Inula racemosa".
Rozmieszczenie geograficzne.
Zasięg rodzaju obejmuje strefę klimatu umiarkowanego i podzwrotnikowego w Europie i Azji oraz środkową Afrykę (od Kamerunu i Etiopii na północy po Zambię na południu) oraz Madagaskar. W szerokim ujęciu rodzaju w Europie rośnie 18 jego przedstawicieli, z czego 6 gatunków obecnych jest w Polsce jako rośliny rodzime, a jeden jest introdukowany. W wąskim ujęciu rodzaju wszystkie gatunki rodzime we florze polskiej klasyfikowane są do rodzaju "Pentanema".
Systematyka.
Rodzaj z plemienia "Inuleae" z podrodziny "Asteroideae" z rodziny astrowatych "Asteraceae". W obrębie plemienia jest jednym z rodzajów tzw. kompleksu "Inula" ("Inula complex"). Kompleks jest blisko spokrewniony z kompleksem "Pulicaria". Rodzaj "Inula" w tradycyjnym ujęciu okazał się taksonem parafiletycznym – zwykle okazałe, wielkolistne gatunki wraz z typowym omanem wielkim "I. helenium" tworzą wspólny klad m.in. z monotypowym rodzajem smotrawa "Telekia" oraz rodzajami "Carpesium", "Codonocephalum" i "Chrysophtalmum". Liczne gatunki z rodzaju "Inula", zwłaszcza te reprezentowane w Europie, tworzą klad wspólnie z rodzajem "Pentanema" Rodzaj ten pierwotnie wyodrębniono dla grupy ok. 20 gatunków z południowej Azji i wschodniej Afryki, wyróżniających się nielicznymi włoskami puchu kielichowego (od 5 do 20). Ze względu na relacje filogenetyczne odkryte w wyniku badań molekularnych, ale także podobieństwa morfologiczne i taką samą liczbę podstawową chromosomów (x=10, podczas gdy w kladzie z wąsko ujmowanym rodzajem "Inula" x=8) liczne gatunki tradycjnie zaliczane do "Inula" przeniesione zostały do rodzaju "Pentanema". Alternatywne rozwiązanie taksonomiczne, polegające na szerokim ujęciu rodzaju "Inula" (z włączeniem tu wszystkich rodzajów z kompleksu), zostało odrzucone jako tworzące rodzaj bardzo zróżnicowany morfologicznie i kariologicznie. 
Zastosowanie.
Omany (w szerokim ujęciu) były uprawiane już w czasach antycznych ze względu na efektowne kwiatostany. Niektóre gatunki są używane w celach leczniczych. Są też roślinami miododajnymi. Są mrozoodporne i nie mają specjalnych wymagań co do gleby. Mogą rosnąć na stanowiskach słonecznych lub częściowo zacienionych. Rozmnaża się je zazwyczaj przez nasiona lub przez podział wiosną lub jesienią. 

</doc>
<doc id="101963" url="https://pl.wikipedia.org/wiki?curid=101963" title="APICS">
APICS

APICS The Association for Operations Management (APICS, z ang. APICS Stowarzyszenie dla zarządzania operacyjnego) – organizacja non-profit zajmująca się standaryzacją metod sterowania produkcją znanych jako MRP i MRPII. Została założona w 1957 roku jako American Production and Inventory Control Society ("amerykańskie stowarzyszenie sterowania produkcją i zapasami"). Prezentuje siebie jako "The Educational Society for Resource Management" zatem kładzie nacisk na szkolenie, a w ślad za tym certyfikację nabytych umiejętności ("CPIM: Certification in Production and Inventory Management").
Standardy APICS.
Planowanie zapotrzebowania materiałowego (MRP, ang. "material requirements planning") – podstawowy standard sterowania produkcją i zapasami na podstawie zadanych harmonogramów produkcji opracowano na przełomie lat 60. i 70. XX wieku.
Planowanie zasobów wytwórczych (MRP II, ang. "manufacturing resource planning") to zbiór algorytmów planowania i zarządzania wszystkimi zasobami przedsiębiorstwa produkcyjnego, powstały w latach 80. z rozwinięca standardu MRP.
Aktualnie do standardu zalicza się takie elementy jak: obsługa zamówień, harmonogramowanie produkcji, rozwinięcia struktur materiałowych (BOM), marszruty i gniazda robocze, kontrolę zapasów, MRP, kontrolę produkcji (tzw. warsztatową), planowanie zdolności produkcyjnych (CRP), analizy kosztów, księgowanie zleceń produkcyjnych, obsługa należności, elektroniczna wymiana dokumentów (EDI), raportowanie dla kierownictwa.

</doc>
<doc id="101965" url="https://pl.wikipedia.org/wiki?curid=101965" title="Senat RP">
Senat RP



</doc>
<doc id="101966" url="https://pl.wikipedia.org/wiki?curid=101966" title="Emil Wąsacz">
Emil Wąsacz

Emil Eugeniusz Wąsacz (ur. 1 sierpnia 1945 w Zabratówce) – polski działacz państwowy i gospodarczy, minister skarbu państwa w rządzie Jerzego Buzka.
Życiorys.
Wykształcenie i działalność zawodowa.
Z wykształcenia jest inżynierem elektrykiem (specjalistą automatyki), ukończył Politechnikę Łódzką. W 1994 ukończył studia podyplomowe w zakresie zarządzania w Szkole Głównej Handlowej oraz Politechniki Warszawskiej. Działał w "Solidarności", kierował m.in. organizacją związkową w Hucie Katowice. W latach 1983–1990 pracował w Katolickiej Poradni Rodzinnej w Sosnowcu. . W kolejnych latach doradzał prezesom Banku Śląskiego, PeKaO SA i Stalexportu oraz kierował Hutą Szczecin i Narodowym Funduszem Inwestycyjnym „Progress”.
Minister skarbu.
W październiku 1997 został powołany na ministra skarbu państwa w rządzie Jerzego Buzka. Jego polityka prywatyzacyjna spotkała się z krytyką lewicowej opozycji, która wielokrotnie podejmowała bezskuteczne próby odwołania ministra drogą wotum nieufności. W sierpniu 2000 roku Wąsacz został odwołany przez premiera i zastąpiony wicemarszałkiem Senatu Andrzejem Chronowskim.
Postępowanie przed Trybunałem Stanu.
27 lipca 2005 Sejm większością 363 głosów przyjął wniosek o postawienie Emila Wąsacza przed Trybunałem Stanu. Zarzuty obejmują niedopełnienie obowiązków przy prywatyzacji Domów Towarowych Centrum, Telekomunikacji Polskiej oraz Powszechnego Zakładu Ubezpieczeń.
Zatrzymany 18 września 2006 przez Centralne Biuro Śledcze w mieszkaniu swojej córki w Dąbrowie Górniczej został następnego dnia zwolniony za poręczeniem majątkowym w wysokości 100 000 złotych, następnie sąd uznał bezpodstawność zatrzymania i zwrócił Emilowi Wąsaczowi poręczenie majątkowe i paszport.
Rozprawa przed Trybunałem Stanu odbyła się 24 listopada 2006. Jednak postępowanie zostało umorzone z powodu uchybień formalnych w akcie oskarżenia. W marcu 2007 Trybunał w II instancji uchylił decyzję o umorzeniu i skierował sprawę Wąsacza do ponownego rozpatrzenia. Sprawa prawomocnie umorzona 3 lipca 2019 r.
Od 2000 pracuje na stanowisku prezesa i dyrektora generalnego Stalexportu Autostrady S.A.

</doc>
<doc id="101967" url="https://pl.wikipedia.org/wiki?curid=101967" title="Drzewnica górska">
Drzewnica górska

Drzewnica górska ("Burramys parvus") – gatunek małego ssaka, torbacza z rodziny drzewnicowatych (Burramyidae), jedyny żyjący współcześnie przedstawiciel rodzaju drzewnica ("Burramys").
Budowa.
Drzewnica górska jest małym ssakiem przypominającym gryzonie. Długość ciała (bez ogona) około 11 cm, długość ogona 13,6–13,8 cm bądź od 14 do 15 cm; masa ciała 30–82 g, wedle innych źródeł około 40 lub do 45 g.
Ciało drzewnicy porasta gęste futro. Na grzbiecie przybiera ono barwę szarą, na brzuchu jest natomiast jaśniejsze.
Drzewnicowate cechują się dużymi oczami oraz krótkimi, zaokrąglonymi uszami.
Na tułowiu znajduje się otwierająca się do przodu torba lęgowa (marsupium).
Występuje chwytny ogon. Długi, smukły, przydający się do chwytania gałązek ogon jest w ogóle cechą drzewnicowatych.
Systematyka.
Gatunek po raz pierwszy naukowo opisał w 1896 roku południowoafrykański paleontolog Robert Broom. Jako miejsce typowe Broom wskazał miejscowość Taralga w Nowej Południowej Walii w Australii.
Genetyka i ewolucja.
Badania genetyczne wskazały na trzy odrębne izolowane klady wyróżnione na podstawie genów mtDNA kodujących cytochrom b i NADH2. Ich linie rozeszły się między 420 a 680 tysięcy lat temu. Wskazuje to na izolację od środkowego plejstocenu. Pomimo niewielkiego zasięgu występowania różnorodność genetyczna gatunku jest duża.
Rozmieszczenie geograficzne.
Drzewnica górska żyje w Australii. Występuje w stanach Nowa Południowa Walia i Wiktoria. Zamieszkuje góry, Alpy Australijskie. Połowa populacji zamieszkuje Park Narodowy Kościuszki w północnej części tych gór, reszta w centrum (Mount Bogong, Mount Hotham i Bogong High Plains) oraz na południu (Mount Buller). Spotyka się ją na wysokości wedle Błaszaka i innych pomiędzy 1400 a 2230 m n.p.m., wedle IUCN między 1300 a 2228 m. Czyni ją to jedynym torbaczem z Australii spotykanym powyżej linii śniegu. Życie w zimnych, wilgotnym klimacie, wśród skalnych szczelin, wiąże się u niej ze szczególnymi adaptacjami. Jest jedynym znanym przedstawicielem torbaczy, u którego stwierdzono występujące długo okresy hibernacji. Populacje są rozdrobnione, izolowane od siebie. Powierzchnia dogodnego dla niej siedliska może wynosić jedynie 10 km², a być może nawet jeszcze mniej, poniżej 6-7 km².
Ekologia i fizjologia.
Drzewnica, choć większość czasu spędza na ziemi, świetnie się wspina. Jest wszystkożerna. Na wiosnę istotnym składnikiem jej diety staje się ćma "Agrotis infusa" pośród innych bezkręgowców. Latem i jesienią drzewnica przestawia się na głównie nasiona i owoce. Hibernacja trwa od maja do września. Zwierzę samotne, aczkolwiek zdarzają się zgrupowania matriarchalne. Zamieszkuje siedliska wysokogórskie, porastane roślinnością krzewiastą i przypominające wrzosowiska, porosłe zwłaszcza "Podocarpus lawrencei" i "Tasmania xerophylla". Żyje pośród skał, zwłaszcza bazaltów, granitów, granodiorytów.
Jest jedynym znanym przedstawicielem torbaczy, u którego stwierdzono długie okresy hibernacji, mogące trwać nawet do 7 miesięcy u dorosłych zwierząt, 5 zaś u młodocianych. Co prawda okresowy torpor opisywano też u blisko spokrewnionej z drzewnicą pałaneczki, aczkolwiek raczej krótkie. U drzewnicy górskiej dłuższy czas hibernacji przerywają krótkotrwałe wybudzenia, najczęściej późnym popołudniem. Mogą wtedy zmieniać miejsca, gdzie śpią ("hibenacula"). Torpor pojawia się przy temperaturach w takich miejscach 4-7 °C, a temperatura ciała zwierzęcia w końcu spada do zaledwie 2 °C. Z drugiej strony drzewnica górka nie toleruje temperatur powyżej 28 °C. Późnym latem i jesienią zwierzę magazynuje z kolei tłuszcz w tkance tłuszczowej podskórnej, przygotowując się do zimowego snu.
Rozmnażanie.
Po kopulacji samica może prezentować zachowania agresywne w stosunku do samca, który winien po rozrodzie opuścić ją. Zazwyczaj odchodzi on do niżej położonych terenów, nie sprawując żadnej roli w opiece nad potomstwem. Występuje diapauza. Jednak ciąża trwa krótko, od 13 do 16 dni, po których samica wydaje na świat 4 młode. Rodzą się po roztopieniu śniegów.
Status.
Drzewnica górka jest gatunkiem krytycznie zagrożonym wyginięciem. Całkowitą liczebność populacji Osborne i inni (2000) szacowali na 2600 zwierząt, z czego połowa zamieszkuje Park Narodowy Góry Kościuszki, a około 300 zwierząt Mount Buller. Nowsze szacunki to 1700 dorosłych samic i 550 dorosłych samców. W każdym razie jej zasięg występowania jest bardzo mały, rozczłonkowany. Zagraża jej dewastacja środowiska związana głównie z rozwojem turystyki (narciarstwo). IUCN wymienia także jako czynniki zagrażające środowisku drzewnicy rozwój dróg i tam, a także pożary. Około połowy terenu zamieszkiwanego przez drzewcnicę górką na terenie Góry Kościuszki spłonęła w 2003. Drzewnicy zagraża także topniejąca pokrywa śnieżna oraz zdziczałe koty domowe. Z kolei przybywające z Murray-Darling Basin motyle stanowiące pożywienie drzewnicy zawierają dużo arsenu, znajdowanego potem w odchodach drzewnicy. Podwyższające się temperatury spowodowały pojawianie się drugich miotów, jednak nie odnotowano, by potomstwo z takiego miotu przeżyło kolejną zimę, wymagającą zmagazynowanych rezerw tkanki tłuszczowej.
Cały obszar zamieszkiwany przez torbacza leży w obrębie obszarów chronionych. W obu stanach, na terenie których występuje drzewnica górska, opracowały plany ochrony gatunku, istnieje też plan ogólnonarodowy. Plany te wspominają ochronę siedlisk, kontrolę zdziczałych kotów, a także królików, lisów i chwastów, a także dalsze badania, w tym dotyczące możliwości ewentualnego przeprowadzenia rozrodu w niewoli.

</doc>
<doc id="101968" url="https://pl.wikipedia.org/wiki?curid=101968" title="Torbacz">
Torbacz



</doc>
<doc id="101970" url="https://pl.wikipedia.org/wiki?curid=101970" title="Ethel Anderson">
Ethel Anderson

Ethel Anderson (ur. 16 marca 1883 w Warwickshire w Anglii, zm. 4 sierpnia 1958) - poetka angielska.
Urodzona w Anglii, dzieciństwo spędziła w Australii. Jej rodzicami byli Cyrus Mason i Louise Campbell, z domu Scroggie, oboje pochodzenia australijskiego. W 1904 wyszła za mąż za majora Austina Thomasa Andersona (1868-1949). Tworzyła głównie w Wielkiej Brytanii. Obok poezji pisała także opowiadania i eseje.

</doc>
<doc id="101971" url="https://pl.wikipedia.org/wiki?curid=101971" title="Kwas mlekowy">
Kwas mlekowy

Kwas mlekowy, kwas 2-hydroksypropanowy (), E270 – organiczny związek chemiczny z grupy hydroksykwasów, obecny w skwaśniałym mleku (skąd pochodzi jego nazwa) oraz powstający w mięśniach w trakcie intensywnego wysiłku fizycznego, kiedy dochodzi do procesu beztlenowego oddychania zwanego fermentacją mleczanową. Sole tego kwasu to mleczany.
Ze względu na to, że atom węgla, do którego przyłącza się grupa hydroksylowa, jest asymetryczny, kwas mlekowy wykazuje chiralność i ma dwa enancjomery:
W organizmie ludzkim występuje wyłącznie forma (+).
Kwas mlekowy w mięśniach.
Powstawanie kwasu mlekowego w mięśniach jest związane z procesem spalania glukozy. W warunkach braku tlenu glikoliza jest jedynym możliwym sposobem wytworzenia energii dla komórki (ATP). Końcowymi produktami glikolizy są ATP, kwas pirogronowy oraz NADH. W celu odzyskania NAD+ atom wodoru jest przenoszony z NADH na cząsteczkę kwasu pirogronowego z wytworzeniem cząsteczki kwasu mlekowego (oddychanie beztlenowe). W warunkach tlenowych kwas mlekowy nie powstaje. Kwas pirogronowy i NADH są przenoszone do mitochondriów, gdzie w obecności tlenu są spalane do CO2 oraz H2O (wodór z NADH jest spalany, a NAD+ zwracany do cytoplazmy; oddychanie tlenowe). W obecności tlenu mitochondria mogą wykorzystywać także inne substraty niż glukoza, na przykład kwasy tłuszczowe.
Spalanie glukozy z dostatecznym udziałem tlenu:
Spalanie glukozy przy niedoborze tlenu:
Wzrastające stężenie kwasu mlekowego odbiera się jako doznanie bólu w trakcie intensywnego wysiłku. Kwas ten jednak jest dość szybko odprowadzany z mięśni przez układ krwionośny, a następnie ponownie przetwarzany głównie w wątrobie do glukozy w procesie zwanym glukoneogenezą lub cyklem Corich. W zasadzie po dwóch godzinach od ustania intensywnego wysiłku fizycznego cały kwas mlekowy jest odprowadzany z mięśni. Glukoneogeneza wymaga dostarczenia energii pochodzącej z oddychania tlenowego.
Dzięki wytwarzaniu kwasu mlekowego mięsień może chwilowo osiągnąć moc przekraczającą maksymalną wydajność układu krążenia lub oddechowego, jednak gromadzenie się tego związku szybko zmusza do przerwania wysiłku. Jeśli wysiłek nie przekracza możliwości dostarczania tlenu przez ustrój, kwas mlekowy nie powstaje. Zjawisko może obejmować cały organizm albo pojedynczy mięsień.
Kwas mlekowy jest atraktantem dla komarów, co sprawia, że osoby w trakcie lub po wysiłku fizycznym są bardziej narażone na ich ukąszenia.
Kwas mlekowy ma znaczenie w patomechanizmie wielu chorób. Wszelkie zaburzenia oddychania tlenowego prowadzą do gromadzenia się kwasu mlekowego i kwasicy.
Zespół opóźnionego bólu mięśniowego (DOMS).
Ból mięśni występujący zwykle po 20 godzinach od wzmożonego wysiłku fizycznego, zwany czasami „zakwasem”, nie jest spowodowany kwasem mlekowym, lecz drobnymi zniszczeniami mechanicznymi w strukturze tkanki mięśniowej, powstałymi w czasie intensywnego wysiłku. Ból mięśni pojawiający się 24–72 godzin po intensywnym wysiłku nazwano zespołem opóźnionego bólu mięśniowego (DOMS, od ang. "). Zespół ten został opisany po raz pierwszy w 1900 przez Theodore’a Hougha, który wysunął hipotezę, że ten rodzaj bólu jest rezultatem uszkodzeń wewnątrz mięśnia. Nasilenie DOMS zależy od rodzaju wykonanego wysiłku oraz dominującego typu skurczu włókien mięśniowych.
Obecnie przyjmuje się, że DOMS powiązany jest z uszkodzeniami mięśni lub tkanki łącznej i następczą odpowiedzią zapalną niezbędną do regeneracji tkanek. Jedna z hipotez przyjmuje, że rozwinięcie stanu zapalnego wywołującego pobudzenie nocyceptorów (receptorów bólu) wymaga pewnego czasu, co tłumaczy opóźnione pojawienie się bólu.
Kwas mlekowy w produktach spożywczych.
Kwas mlekowy powstaje w produktach spożywczych otrzymywanych przez fermentację mlekową, nadając im charakterystyczny, kwaskowy smak. Sumaryczny przebieg fermentacji mlekowej jest identyczny z procesem niekompletnego spalania glukozy w mięśniach, choć jej mechanizm jest zupełnie inny. Czasami proces spalania glukozy w mięśniach jest nazywany fermentacją mleczanową. Kwas mlekowy w produktach spożywczych jest wynikiem fermentacji cukrów – laktozy (obecnej w mleku), fruktozy (obecnej w warzywach i owocach) i innych. Obecność kwasu mlekowego w mleku powoduje koagulację białek wchodzących w jego skład, wskutek czego mleko zmienia swoją strukturę i smak. Proces ten jest masowo wykorzystywany przy produkcji serów, jogurtów, kefiru i innych produktów mlekopochodnych.
Kwas mlekowy powstaje też w wyniku celowego fermentowania niektórych warzyw, między innymi ogórków i kapusty. Jego względnie duże stężenie powoduje zmianę struktury tych warzyw (ciemnienie, mięknięcie, kurczenie się) i nadaje im charakterystyczny smak.
Zastosowanie.
Znajduje zastosowanie w przemyśle garbarskim i tekstylnym. Jest używany do regulacji kwasowości w przemyśle cukierniczym, a w pszczelarstwie do zwalczania roztocza ".
W przemyśle chemicznym może być stosowany do otrzymywania glikolu propylenowego oraz kwasu akrylowego. Prowadzone są prace mające na celu otrzymywanie z kwasu mlekowego polimerów użytecznych (polilaktydy), na przykład do wyrobu biodegradowalnych toreb jednorazowego użytku (z polikwasu mlekowego).

</doc>
<doc id="101974" url="https://pl.wikipedia.org/wiki?curid=101974" title="Robert F. Curl Jr.">
Robert F. Curl Jr.



</doc>
<doc id="101979" url="https://pl.wikipedia.org/wiki?curid=101979" title="Mydoom">
Mydoom

Mydoom (rodzina robaków pod wspólną nazwą Worm.Mydoom) – złośliwe oprogramowanie znane głównie z powodu ataków DDoS z 1 lutego 2004 na serwery firmy SCO i 3 lutego 2004 na serwery Microsoftu. 
Szkodnik rozprzestrzeniał się pod postacią załącznika w wiadomościach e-mailowych. Tytuły i treść tych wiadomości były zróżnicowane, jednak wszystkie zawierały zachętę do otwarcia załącznika, więc mimo ich powtarzania się robak zyskiwał kolejne ofiary. Choć szkodnik prawdopodobnie powstał na początku 2004 r., do dziś jest często spotykany. Jedną z przyczyn tego jest wirus nadgorliwego administratora, czyli zwroty do sfałszowanego przez robaka nadawcy. Istnieją różne programy, które pomagają się go pozbyć, ale nie likwidują one wszystkich mutacji robaka i ciężko się przed nim uchronić.

</doc>
<doc id="101981" url="https://pl.wikipedia.org/wiki?curid=101981" title="Jamrajokształtne">
Jamrajokształtne

Jamrajokształtne, jamraje (Peramelemorphia) – rząd ssaków z nadrzędu australotorbowych (Australidelphia) obejmujący niewielkie gatunki o wydłużonym pysku, długim ogonie oraz z drugim palcem stopy zrośniętym z trzecim.
Systematyka.
Do jamrajokształtnych zaliczane są rodziny:
Opisano również wymarłe rodzaje o niepewnej pozycji systematycznej i niesklasyfikowane w żadnej z powyższych rodzin:
Budowa.
Zwierzęta mierzą od 15 do 60 cm, licząc długości głowy i tułowia. Ich masa waha się od 100 g do 5 kg.
Morfologią jamrajokształne przywodzą na myśl należące do łożyskowców gryzonie. Ogólnie mają krępe ciało.
Czaszka jamrajokształtnych jest wydłużona. Ich uszy są wyprostowane. Wielkością różnią się zależnie od taksonu: niekiedy małe i zaokrąglone, a kiedy indziej długie, ostro zakończone. Oczy są dobrze rozwinięte. Jamrajokształtne cechują się długim, zwężającym się pyskiem. Są poliprotodontyczne, mają więc 4-5 siekaczy szczęki i liczne siekacze żuchwy. Różni je to od dwuprzodozębowców, takich jak koala czy kangurowate o dwóch siekaczach kości zębowej. Koniec siekaczy mają spłaszczony. Ponadto ostatni siekacz żuchwy cechuje podzielona na płaty korona. Za siekaczami leżą dobrze rozwinięte kły, a jeszcze dalej po 3 przedtrzonowce, opisywano jako plagialakoidalne, a więc wąskie i ostro zakończone. Jeszcze za nimi znajdują się 4 trzonowce, które mogą być trybosfeniczne lub kwadratowe.
Szyję mają krótką. Na tułowiu występuje marsupium, które otwiera się do tyłu. Ich krótkie kończyny przednie służą kopaniu nor i przekopywaniu gleby. Mogą kończyć się zredukowaną liczbą palców, jeśli pierwszy i piąty nie występują, bądź też palce te są obecne, a brak im tylko pazurów. Dobrze rozwinięte są zaś place trzeci i czwarty, które wieńczą przystosowanie do kopania w ziemi płaskie pazury. Kończyny tylne są względnie długie i silne. Występuje syndaktylia, jednak zrośnięcie drugiego palca z trzecim nie obejmuje odrębnych pazurów. Najdłuższy jest czwarty palec.
Rozmieszczenie geograficzne i siedlisko.
Rząd obejmuje gatunki występujące w Australii, na Nowej Gwinei i na okolicznych wyspach.
Jamrajokształtne zamieszkują różnorodne siedliska. Spotyka się je na pustyniach i w lasach tropikalnych, a także na górskich łąkach.
Zwierzęta te są wszystkożerne. Główną część ich jadłospisu stanowią owady, jednak nie gardzą też kręgowcami ani pokarmem roślinnym. Ich aktywność przypada na porę nocną. Mają dobry wzrok i węch.

</doc>
<doc id="101985" url="https://pl.wikipedia.org/wiki?curid=101985" title="PowerBook G3">
PowerBook G3

PowerBook G3 (nazwy kodowe: "Kanga", "Wallstreet", "Mainstreet", "PDQ", "Lombard" i "Pismo") – linia komputerów przenośnych PowerBook produkowana przez Apple Computer w latach 1997–2000. Pierwszy laptop Macintosh z procesorami linii PowerPC G3 (740 i 750). W 2001 zastąpiona przez linię PowerBook G4, która to używa procesorów PowerPC G4.

</doc>
<doc id="101987" url="https://pl.wikipedia.org/wiki?curid=101987" title="Order Piusa IX">
Order Piusa IX

Order Piusa, Order Piano, Order Rycerski Ojca Świętego Piusa IX, Order Piusa IX (łac. "Ordo Pianus", "wł. Ordine Piano") – trzeci w kolejności order nadawany przez Stolicę Apostolską.
Historia i zasady nadawania.
Początki orderu sięgają do "Zakonu Rycerzy Piano" założonego przez Piusa IV w 1560, który był inicjatorem kontrreformacji i promotorem sztuki i nauki.
Papieski "Order Piano" został ustanowiony w 1847 papieża Piusa IX (stąd inna nazwa tego odznaczenia – "Order Piusa IX"), w celu odznaczania osób świeckich za wyjątkowe zasługi dla Kościoła katolickiego i papieża, obecnie nadawany głównie zagranicznym dyplomatom, mężom stanu, głowom państw i ich reprezentantom. Przez wiele lat łączył się z przyznaniem szlachectwa (dziedzicznego w I lub osobistego "ad personam" w II klasie). Możliwość tę zniósł dopiero Pius XII w ramach reformy papieskich odznaczeń dokonanej w 1939.
Dewizą orderu jest „VIRTUTI ET MERITO” (pol. „CNOCIE I ZASŁUDZE”).
Klasy orderu.
Order dzieli się na trzy klasy:
Odznaczeni.
Wśród odznaczonych można wymienić m.in. głowy państw:
a spośród Polaków:

</doc>
<doc id="101990" url="https://pl.wikipedia.org/wiki?curid=101990" title="Bolko IV opolski">
Bolko IV opolski

Bolko (Bolesław) IV (ur. pomiędzy 1363 a 1367, zm. 6 maja 1437) – książę strzelecki i niemodliński w latach 1382-1400, książę opolski od 1396 r. (do 1400 r. razem z braćmi, bez Olesna).
Życiorys.
Bolko IV był drugim pod względem starszeństwa synem księcia opolskiego i strzeleckiego Bolka III i nieznanego pochodzenia Anny. W chwili śmierci ojca w 1382 r. był jeszcze małoletni, w związku z czym znalazł się pod opieką starszego brata, przeznaczonego do kariery duchownej Jana Kropidły i stryja Władysława Opolczyka.
Bolko IV wraz z rodzeństwem dziedziczył niewielkiego rozmiaru księstwo strzeleckie, lecz już w krótkim czasie po śmierci ojca, w myśl wcześniejszych układów, do spadku młodych Bolkowiczów zostało dołączone również księstwo niemodlińskie, odziedziczone po dalszym krewnym Henryku, jednak bez Głogówka, który stryj książąt Władysław Opolczyk zachował dla siebie.
Stosunki młodych książąt ze stryjem początkowo były poprawne. W 1383 r. Władysław Opolczyk sprzedał im ziemię sośnicowicką, zaś dziesięć lat później, w zamian za udział w wojnie przeciwko królowi Polski Władysławowi Jagielle, obiecał im następstwo po sobie, z zastrzeżeniem dożywocia dla swojej żony Eufemii. Decyzja ta okupiona została spaleniem przez wojska polskie miasta Strzelce Opolskie.
6 sierpnia 1396 r., w związku z pojawieniem się oddziałów królewskich pod Opolem, synowie Bolka III zdecydowali się zawrzeć separatystyczny pokój, w którym zobowiązali się ograniczyć władzę Władysława Opolczyka. Bolkowicze dotrzymali słowa i w księstwie opolskim (z wyjątkiem okręgów Olesna i Lublińca przejętych przez Władysława Jagiełłę do czasu wykonania zobowiązań, do książąt opolskich obie miejscowości wróciły w 1401 r.) władzę objął Bolko IV.
W 1400 r. dwaj pozostali przy życiu bracia (nie licząc Jana Kropidły, który robił karierę kościelną w Polsce) Bolko IV i Bernard postanowili podzielić się spadkiem w ten sposób, że pierwszy otrzymał ostatecznie księstwo opolskie, zaś drugi został księciem niemodlińskim i strzeleckim. W 1401 r. Bolko IV zrzekł się dodatkowo na rzecz młodszego brata odzyskanych właśnie okręgów Lublińca i Olesna.
Bolko IV starał się utrzymywać bliskie kontakty z dworem króla czeskiego Wacława IV. Z tego też powodu 7 lipca 1402 książę przyłączył się do związku stanów śląskich.
W 1417 r., po śmierci Władysława Opolczyka, z pretensjami do spadku (Opola i Głogówka) wystąpili książęta żagański, synowie Henryka VIII Wróbla i Katarzyny, córki Opolczyka. Z nieznanych powodów na sąd lenny, który się odbył 2 lipca 1417 r. w Pradze nie stawili się książęta opolscy, wobec czego wyrok jaki zapadł był dla nich skrajnie niekorzystny, zobowiązujący do zwrotu dzierżawnych po stryju terytoriów (wyrok został potwierdzony przez Wacława IV 1 kwietnia 1418). Tylko nagła śmierć króla czeskiego niespełna rok później i niemożność siłowego wykorzystania okazji przez książąt żagańskich sprawiła, że Bolko IV pozostał przy swoich włościach.
W kolejnych latach Bolko IV, chcąc odsunąć od siebie niebezpieczeństwo wykonania wyroku praskiego, rozpoczął ścisłą współpracę z nowym królem czeskim Zygmuntem Luksemburczykiem, któremu obiecał układem z 18 września 1421 pomoc w walce o koronę czeską. W wyniku tej współpracy, dwa lata później w Bratysławie dołączył do paktu mającego na celu rozbiór Polski sygnowanego przez cesarza i zakon krzyżacki, w wyniku którego miał otrzymać wraz z bratem Bernardem ziemię sieradzką i część Wielkopolski (układ nie wszedł w życie na skutek porozumienia jeszcze w tym samym roku w Kieżmarku zawartego między Jagiełłą a Zygmuntem).
Pomiędzy 1418 a 1424 r. nastąpiło powiększenie domeny Bolka IV i Bernarda w związku ze śmiercią wdowy po Władysławie Opolczyku Eufemii i przejęciem jej oprawy na Głogówku.
Pod koniec lat 20. XV w. na Śląsku pojawili się husyci – w toczonej z nimi wojnie Bolko IV początkowo opowiedział się za Luksemburgami, co sprowadziło niebezpieczeństwo wypraw odwetowych, których nie powstrzymał nawet pokój zawarty w 1428 r. Wierność Zygmuntowi Luksemburczykowi zaowocowała 16 września 1435 ostatecznym uchyleniem wyroku praskiego.
Książę opolski Bolko IV zmarł 6 maja 1437 i został pochowany w miejscowej nekropolii Piastów, kościele franciszkanów w Opolu. Bolko IV od 1398 r. był żonaty z Małgorzatą hrabianką Gorycji, z którą doczekał się czterech synów (Bolka V, Jana I, Henryka zmarłego 8 kwietnia 1436 r. w wieku szesnastu lat i Mikołaja I), oraz córki Małgorzaty (żony Ludwika III Lubińskiego).

</doc>
<doc id="101991" url="https://pl.wikipedia.org/wiki?curid=101991" title="Reakcja endoenergetyczna">
Reakcja endoenergetyczna

Reakcja endoenergetyczna – reakcja chemiczna, która pochłania energię z otoczenia w dowolnej postaci. Np. efektem endoenergetycznej reakcji elektrolitycznej, która zachodzi w trakcie ładowania ogniwa galwanicznego, jest pobór energii elektrycznej. Reakcji endoenergetycznej nie należy mylić z reakcją endotermiczną, która może, lecz nie musi być procesem endoenergetycznym (nie będzie nim, jeśli praca wykonana przez układ reagujący przewyższy wartość ciepła pobranego przez ten układ z otoczenia; stwierdzenie to jest prostą konsekwencją pierwszej zasady termodynamiki).
Odwrotnością reakcji endoenergetycznej jest reakcja egzoenergetyczna.

</doc>
<doc id="101993" url="https://pl.wikipedia.org/wiki?curid=101993" title="Reakcja egzoenergetyczna">
Reakcja egzoenergetyczna

Reakcja egzoenergetyczna – reakcja chemiczna lub jądrowa, w wyniku której wyzwala się do otoczenia energia w dowolnej postaci. Np. efektem egzoenergetycznej reakcji elektrolitycznej, która zachodzi w ogniwie galwanicznym, jest generowanie energii w postaci siły elektromotorycznej. Reakcji egzoenergetycznej nie należy mylić z reakcją egzotermiczną, która może, lecz nie musi być procesem egzoenergetycznym (nie będzie nim, jeśli praca sił zewnętrznych przewyższy ciepło oddane przez układ do otoczenia, co wynika z pierwszej zasady termodynamiki).
Odwrotnością reakcji egzoenergetycznej jest reakcja endoenergetyczna.

</doc>
<doc id="101998" url="https://pl.wikipedia.org/wiki?curid=101998" title="Makrokosmos">
Makrokosmos

Makrokosmos – Podniebny taniec (fr. " Le peuple migrateur") – francuski przyrodniczy film dokumentalny z 2001 roku, ukazujący życie ptaków. Jest to kolejne, po "Mikrokosmosie" (1996), tego typu przedsięwzięcie francuskiego producenta Jacques’a Perrina.
Obraz był nominowany do Oscara za najlepszy pełnometrażowy film dokumentalny.
Realizacja.
Film realizowany był w ciągu 4 lat, jednocześnie na wszystkich kontynentach. Makrokosmos przenosi widza w naturalne środowisko wielu gatunków ptaków, by uczynić go towarzyszem wielkich ptasich podróży.
Ptaki filmowano w locie za pomocą kamer, z których większość również była w locie. Widz ma wrażenie, że leci obok kolejnych gatunków ptaków, zwłaszcza gęsi kanadyjskich. Ptaki lecą w każdym rodzaju pogody i krajobrazu, obejmującego rozległe odległości tysięcy kilometrów w locie potrzebnych aby ptaki mogły przeżyć.
Znaczną część materiału sfilmowano z wykorzystaniem oswojonych ptaków. Filmowcy hodowali od urodzenia kilka gatunków ptaków, w tym bociany i pelikany. Świeżo wyklute ptaki wdrukowały sobie pracowników filmowych i wyszkoliły się do latania wraz z filmującymi załogami. Ptaki były również oswojone z filmowym sprzętem w ciągu swojego życia, aby zapewnić, że będą reagować w taki sposób jak chcą filmowcy. Kilka z tych gatunków, nigdy nie było wcześniej filmowanych. Film został nakręcony z ultralekkich maszyn latających, paralotni, balonów na gorące powietrze, jak również samochodów ciężarowych, motocykli, motorówek, zdalnie sterowanych robotów, oraz z okrętu wojennego francuskiej marynarki.&lt;br&gt;
Firma muzyczna Virgin Records w 2001 r. wydała płytę 
z muzyką z filmu “Makrokosmos”. Płyta "Travelling Birds"
zawiera 19 utworów, pierwszy utwór to "To Be By Your Side" w wykonaniu Nick'a Cave.
Gatunki ptaków pokazane w filmie to m.in.:

</doc>
<doc id="101999" url="https://pl.wikipedia.org/wiki?curid=101999" title="Angela Merkel">
Angela Merkel

Angela Dorothea Merkel z domu Kasner (wym. ; ur. 17 lipca 1954 w Hamburgu) – niemiecka fizyk, polityk, w latach 2000–2018 przewodnicząca Unii Chrześcijańsko-Demokratycznej, posłanka do niemieckiego parlamentu (Bundestagu) z powiatu Vorpommern-Rügen w kraju związkowym Meklemburgia-Pomorze Przednie. W latach 2005–2021 kanclerz Niemiec. Druga po Helmucie Kohlu najdłużej urzędująca kanclerz w Niemczech.
Według czasopisma „Forbes” była najbardziej wpływową kobietą świata (2011); Człowiek Roku tygodnika „Time” (2015).
Życiorys.
Rodzina, młodość i wykształcenie.
Angela Merkel pochodzi z rodziny o częściowo polskich korzeniach. Dziadek Merkel ze strony ojca, Ludwik Marian Kaźmierczak (1896–1959), pochodził z Poznania i był nieślubnym dzieckiem Anny Kaźmierczak i Ludwika Wojciechowskiego. W 1915 roku został zmobilizowany do armii niemieckiej i walczył przeciw Francji. Następnie w nieznanych okolicznościach znalazł się po drugiej stronie frontu. Służył w armii gen. Józefa Hallera. Po kapitulacji Niemiec znalazł się w Polsce, możliwe że kontynuował szlak bojowy armii Hallera w walkach przeciw Ukraińcom i bolszewikom. Po wojnie (przed 1923 r.) wyjechał z narzeczoną do Berlina, a w 1930 roku zdecydował się na zmianę nazwiska rodziny na Kasner. Jego syn, a ojciec Angeli Merkel, Horst Kasner (ur. 6 sierpnia 1926 w Berlinie, zm. 2 września 2011), był pastorem kościoła luterańskiego, a matka, Herlind z d. Jentzsch (ur. 8 lipca 1928 w Gdańsku, zm. 10 kwietnia 2019), nauczycielką łaciny i angielskiego. Dziadkowie Merkel i jej matka do 1936 roku mieszkali w Elblągu, a następnie przeprowadzili się do Hamburga.
Angela Merkel dorastała w Niemieckiej Republice Demokratycznej (NRD), mieszkała w Templinie, dokąd rodzina przeprowadziła się z zachodnioniemieckiego Hamburga w kilka miesięcy po jej urodzeniu. Przeprowadzka nastąpiła ze względu na objęcie przez ojca parafii w NRD. Jako pastor pracował on w Templinie do śmierci w 2011 roku. Sama Merkel po ukończeniu szkoły średniej w Templinie udała się do Lipska, gdzie studiowała fizykę (1973–1978). Następnie w latach 1978–1990 pracowała w Centralnym Instytucie Chemii Fizycznej Akademii Nauk NRD ("Zentralinstitut für physikalische Chemie der Akademie der Wissenschaften der DDR"). W 1986 r. uzyskała doktorat z chemii fizycznej. W tym czasie kilkakrotnie przyjeżdżała do Polski, biorąc udział m.in. w Letnich Szkołach Zaawansowanych Metod Chemii Kwantowej w Bachotku.
Kariera polityczna.
W młodości Angela Merkel należała do komunistycznej organizacji Wolna Młodzież Niemiecka (FDJ), gdzie w latach 80. pełniła funkcję sekretarza ds. kultury. W 1989 r., po upadku Muru Berlińskiego, zaangażowała się w powstający ruch demokratyczny. Pod koniec 1989 r. Merkel dołączyła się do nowej partii „Demokratischer Aufbruch” (Demokratyczny Przełom). Po pierwszych demokratycznych wyborach w NRD pełniła funkcję zastępcy rzecznika rządu Lothara de Maizière’a. Po zjednoczeniu Niemiec w październiku 1990 i wyborach ogólnoniemieckich została deputowaną do Bundestagu oraz ministrem do spraw kobiet i młodzieży w rządzie Helmuta Kohla. W 1994 r. została ministrem środowiska, ochrony zasobów naturalnych i bezpieczeństwa jądrowego.
Kariera w CDU.
Kiedy Helmut Kohl przegrał wybory w 1998 r., Merkel zajmowała stanowisko sekretarza generalnego CDU. W wyniku skandalu finansowego, który wybuchł wewnątrz partii, wielu prominentnych polityków CDU zostało skompromitowanych, przede wszystkim były kanclerz Kohl oraz ówczesny przewodniczący CDU Wolfgang Schäuble. Merkel oficjalnie skrytykowała swojego byłego szefa Helmuta Kohla i zastąpiła Schäublego na stanowisku lidera CDU, zostając jednocześnie w 2000 r. pierwszą kobietą na tym stanowisku. 30 maja 2005 została kandydatką CDU i CSU na stanowisko kanclerza Niemiec. Po zapowiedzi rezygnacji z reelekcji ogłoszonej w październiku 2018, oficjalnie przestała rządzić partią 7 grudnia 2018.
Kanclerz Niemiec.
We wrześniu 2005 CDU pod jej przewodnictwem wraz z CSU wygrała wybory parlamentarne w Niemczech. Po długich negocjacjach z socjaldemokratyczną SPD 9 października 2005 uzgodniono utworzenie wielkiej koalicji partii CDU/CSU-SPD. Stanowisko kanclerza Niemiec przypadło Angeli Merkel, która została pierwszą w Niemczech kobietą na tym stanowisku. 22 listopada 2005 Bundestag zatwierdził Merkel na stanowisku kanclerza Niemiec.
W 2009 ponownie wygrała wybory parlamentarne. Tym razem lepszy wynik wyborczy pozwolił jej zastąpić wielką koalicję koalicją z FDP.
W 2013 po raz trzeci wygrała wybory parlamentarne. Jednak wskutek porażki w wyborach jej partnera koalicyjnego (FDP) ponownie zawiązała koalicję z SPD (tzw. wielką koalicję).
W 2017 w wyborach parlamentarnych odniosła po raz czwarty zwycięstwo. Wobec deklaracji SPD o zerwaniu koalicji z CDU-CSU spodziewane było zawarcie koalicji rządzącej CDU/CSU-FDP-Zieloni, tzw. koalicji jamajskiej, jednak w listopadzie rozmowy o koalicji zostały zakończone niepowodzeniem. CDU/CSU podjęło wówczas od grudnia negocjacje z SPD. Porozumienie koalicyjne CDU, CSU i SPD zawarto jednak dopiero 12 marca 2018, a 14 marca 2018 Bundestag zatwierdził powołanie Angeli Merkel na urząd kanclerza. Następnie dokonano zaprzysiężenia członków jej czwartego rządu.
W październiku 2018 ogłosiła, że nie będzie ubiegała się o reelekcję w wyborach parlamentarnych, zaplanowanych na 26 września 2021. Ogłaszając decyzję Angela Merkel stała się pierwszym kanclerzem w powojennej historii Niemiec nieubiegającym się o ponowny wybór. 26 października 2021 odebrała z rąk prezydenta Niemiec dymisje swojego rządu. 8 grudnia 2021 w wyniku wyboru Olafa Scholza przez parlament i zaprzysiężenia jego rządu, zakończyła swoje 16 letnie rządy.
Merkel jest porównywana często do byłej premier Wielkiej Brytanii Margaret Thatcher (obie są uznawane za silne kobiety-polityków) i z tego powodu nazywana jest "Żelazną Dziewczynką" (Kanclerz Kohl zwykł mawiać o Merkel "das Mädchen" – dziewczynka) lub po prostu "Angie" (przydomek nadała jej niemiecka prasa). Angela Merkel po zaprzysiężeniu na kanclerza, wstawiła do swego gabinetu portret carycy Katarzyny II pochodzącej z Pomorza (ze Szczecina), rejonu, z którym Angela Merkel jest szczególnie związana.
Polityka europejska.
W 2007 r. poparła inicjatywę Nicolasa Sarkozy’ego polegającą na powołaniu „rady starszych” Unii Europejskiej Przemawiając podczas obchodów 50. rocznicy powstania Związku Wypędzonych poparła ideę budowy Centrum przeciwko Wypędzeniom.
Życie prywatne.
W 1977 r. poślubiła studenta fizyki Ulricha Merkela. Małżeństwo to zakończyło się rozwodem w 1982. Jej drugi mąż to profesor chemii kwantowej Joachim Sauer, który rzadko angażuje się w życie publiczne. Angela Merkel nie ma dzieci, ale jej mąż Joachim Sauer ma dwóch dorosłych synów.
Mówi biegle po angielsku i rosyjsku. W młodości planowała karierę łyżwiarki figurowej.

</doc>
<doc id="102002" url="https://pl.wikipedia.org/wiki?curid=102002" title="Aida (imię)">
Aida (imię)

Aida – imię żeńskie. Obchodzi imieniny obchodzi 2 stycznia i 28 lipca.

</doc>
<doc id="102003" url="https://pl.wikipedia.org/wiki?curid=102003" title="Marion Anthony Zioncheck">
Marion Anthony Zioncheck

Marion Anthony Zioncheck (ur. 5 grudnia 1901 w Kętach, zm. 7 sierpnia 1936 w Seattle) – amerykański polityk, członek Izby Reprezentantów w latach 1933–1936.
W 1905 jego rodzice wyjechali z Polski do Ameryki, zabierając go z sobą. Osiedli w Seattle w stanie Waszyngton. W latach 1919–1929 studiował prawo na Uniwersytecie Waszyngtonu; tam związał się z Partią Demokratyczną, która poparła go w wyborach do Kongresu w 1932. Jako kongresmen Zioncheck znany był głównie z pijackich eskapad. Ataki prasy, a także krytyka popieranej przez niego polityki Franklina Roosevelta, wpędziły go w depresję i doprowadziły do samobójstwa – wyskoczył z okna swojego biura w Seattle. Zostawił notatkę następującej treści: "Jedyną nadzieją mojego życia była zmiana fatalnego systemu i dania szansy, jeśli nie na zamożność, to na godne przetrwanie tym, którzy zmuszeni są żyć w ubóstwie".
Mandat Mariona Zionchecka objął jego przyjaciel i sojusznik polityczny, Warren Magnuson.

</doc>
<doc id="102014" url="https://pl.wikipedia.org/wiki?curid=102014" title="Lance Armstrong">
Lance Armstrong

Lance Edward Gunderson Armstrong (ur. 18 września 1971 w Plano) – amerykański kolarz szosowy, olimpijczyk, mistrz świata ze startu wspólnego w 1993 roku. Siedmiokrotny zwycięzca Tour de France (tytuły zostały anulowane przez aferę dopingową). Objęty dożywotnią dyskwalifikacją z zawodowego kolarstwa.
24 sierpnia 2012 roku został wykluczony z zawodów z mocą wsteczną od 1 sierpnia 1998 roku i dożywotnio zdyskwalifikowany przez Amerykańską Agencję Antydopingową za stosowanie niedozwolonych środków dopingujących, takich jak erytropoetyna, testosteron czy kortyzon oraz niedozwolonych zabiegów, takich jak transfuzje krwi. Decyzja ta została potwierdzona 22 października 2012 przez Międzynarodową Unię Kolarską, w konsekwencji został ponadto pozbawiony wszystkich zwycięstw w Tour de France. 17 stycznia 2013 został pozbawiony przez MKOl brązowego medalu w jeździe indywidualnej na czas zdobytego na igrzyskach olimpijskich w Sydney w 2000 roku.
Osiągnięcia sportowe.
W wieku 15 lat był obiecującym triathlonistą, wkrótce jednak postanowił skoncentrować się na kolarstwie. Kilka lat później związał się z grupą Subaru-Montgomery, jednocześnie startując w drużynie narodowej USA. W 1989 roku był uczestnikiem mistrzostw świata amatorów w Moskwie. Rok później wystartował na tychże zawodach, rozgrywanych tym razem w Japonii, gdzie zajął 11. pozycję. W roku 1992 zajął 14. pozycję na igrzyskach olimpijskich w Barcelonie. Zaraz po nich podpisał swój pierwszy zawodowy kontrakt z grupą Motorola. W tej grupie odniósł wiele sukcesów, m.in. zdobył złoto ze startu wspólnego na mistrzostwach świata w Oslo, zdobył „Potrójną koronę” (3 najbardziej prestiżowe wyścigi w USA), wygrał dwa etapy w Tour de France, triumfował w wyścigach Tour du Pont oraz Clásica de San Sebastián.
Choroba nowotworowa.
W 1996 w jego organizmie wykryto chorobę nowotworową (rak jądra). Kuracja wykluczyła go ze sportu na cały sezon 1997. Przeszedł dwie operacje chirurgiczne i cztery cykle chemioterapii, które pozwoliły mu powrócić do sportu. Po odrzuceniu przez francuską grupę Cofidis, związał się z amerykańską grupą US Postal, w której znalazł wsparcie. W roku 1998 wznowił starty i w tymże roku zajął 4. miejsce w wyścigu Vuelta a España. W 1999 wziął udział w Tour de France, a rok później zdobył brązowy medal w jeździe indywidualnej na czas na Igrzyskach Olimpijskich w 2000.
Tour de France.
W 1999 roku wygrał Tour de France. Ten najcięższy kolarski wyścig świata nieprzerwanie wygrywał rok po roku aż do 2005. W 2005 roku Armstrong po raz siódmy z rzędu wygrał Tour de France, po czym ogłosił, że kończy swoją kolarską karierę. Po trzech latach, 10 września 2008 roku, Lance Armstrong poinformował oficjalnie, że wraca do kolarstwa, by promować walkę z rakiem.
Powrót do kolarstwa i triathlonu.
24 września 2008 w Nowym Jorku Armstrong zakomunikował, iż wraca do zawodowego kolarstwa. W 2009 roku jeździł w kazachskiej Astanie „od Australii po Francję”, aby promować światową kampanię na rzecz walki z rakiem. W grupie tej pracował ze starym znajomym, belgijskim dyrektorem sportowym Johanem Bruyneelem, który prowadził go do wszystkich siedmiu zwycięstw w Wielkiej Pętli.
W pierwszym wyścigu po powrocie, zaliczanym do ProTour wieloetapowym wyścigu Tour Down Under 2009, zajął 29. miejsce.
W Tour de France 2009 zajął 3. miejsce w klasyfikacji generalnej.
Rok później przeniósł się do amerykańskiego zespołu Radioshack. Tour de France 2010 zakończył na 23. miejscu w klasyfikacji generalnej. Tour Down Under 2011 było ostatnim wyścigiem w jego karierze.
W 2012 wystartował jako profesjonalny triathlonista w kilku zawodach serii Ironman 70.3. Triathlon. W pierwszych swoich starcie w Panamie 12 lutego 2012 z czasem 3:50.55, zajął drugie miejsce ustępując tylko Bevanowi Docherty. W kolejnych zawodach w Teksasie zajął siódme miejsce, w St. Croix był trzeci, po czym przyszły dwa zwycięstwa na Florydzie i na Hawajach. Armstrong planował także wystartować w czerwcu 2012 w pełnym dystansie Ironman w Nicei, by zdobyć kwalifikację na Mistrzostwa Świata na Hawajach, jednak uniemożliwiła mu to tocząca się sprawa oskarżenia o stosowanie dopingu. Mimo zawirowań wokół sprawy dopingu, Armstrong wygrał 30 września 2012 charytatywne zawody Superfrog Triathlon organizowane głównie dla żołnierzy amerykańskich oddziałów SEALs na dystansie półironaman. Podczas zawodów pokonał m.in. mistrza świata w duathlonie Australijczyka Leona Griffina.
Oskarżenia o doping.
Informacje o rzekomym dopingu wydolnościowym Armstronga zaczęły się pojawiać w 2001. Armstrong miał swojego osobistego wroga w postaci dziennikarza Davida Walsha, który prowadził przeciw niemu nieustające śledztwo. Przed rozpoczęciem Tour de France 2005 w L’Équipe ukazał się długi artykuł Walsha i Pierre’a Ballestera, w którym opisano, że w próbkach moczu pobranego od Lance’a Armstronga przed 2001 wykryto sześciokrotnie pochodne EPO. Badania te jednak, jako wykonane po długim czasie, nie mogły być podstawą do dyskwalifikacji. Ponadto Lance Armstrong w trakcie leczenia choroby nowotworowej dostawał zupełnie oficjalnie duże dawki epogenu – leku o strukturze podobnej do EPO. Próbki jego płynów ustrojowych pobierane od 2001 i poddane oficjalnym testom na zawartość EPO wykazywały zawsze negatywny wynik.
David Walsh i Pierre Ballester napisali książkę pt. „Tajemnice L.A. Co ukrywa Lance Armstrong?”, której pierwsze wydania ukazały się we Francji, a następnie przetłumaczono ją na wiele innych języków. Jej głównym tematem jest doping w świecie kolarstwa, nawiązujący do Lance’a Armstronga.
Dr Michel Ferrari, długoletni opiekun medyczny Armstronga, został oskarżony i skazany na 11 miesięcy i 24 dni więzienia w zawieszeniu oraz na roczny zakaz wykonywania zawodu przez włoski sąd 1 października 2004 w głośnym procesie, w którym najważniejszym dowodem były zeznania jego byłego podopiecznego Filippo Simeoni.
Zaraz po ogłoszeniu wyroku zespół Lance’a Armstronga – US Postal – zerwał z Ferrarim kontrakt, twierdząc jednocześnie, że nie wierzy w zeznania Simeoniego i nazywając go oszczercą. Simeoni wytoczył przeciw Armstrongowi i Ferrariemu proces cywilny o zniesławienie, po którym Armstrong musiał oficjalnie przeprosić Simeoniego i zapłacić zadośćuczynienie.
O stosowanie niedozwolonego dopingu posądzili Armstronga także jego dawni koledzy z zespołu – Tyler Hamilton oraz Floyd Landis. Jednak Międzynarodowa Unia Kolarska (UCI) stanowczo odrzuciła te oskarżenia uznając je za bezpodstawne.
W czerwcu 2012 Amerykańska Agencja Antydopingowa (USADA) oficjalnie oskarżyła Armstronga o stosowanie dopingu w latach 1996–2011, w związku z czym groziła mu dożywotnia dyskwalifikacja.
Lance Armstrong w oświadczeniu z 23 sierpnia 2012 na swojej stronie internetowej odmówił współpracy z USADA i oświadczył, że nie będzie się ubiegał o udowodnienie swojej niewinności. Armstrong wytykał bezsensowność i bezpodstawność oskarżeń USADA. Tym samym miały mu zostać odebrane wszystkie sukcesy, m.in. 7 zwycięstw w Tour de France. Zakazano mu również startów w triathlonie w serii Ironman organizowanej przez World Triathlon Corporation. Jednak UCI zwróciła uwagę, iż żeby ta dyskwalifikacja doszła do skutku USADA musi zgodnie ze Światowym Kodeksem Antydopingowym przekazać oskarżonemu, UCI i Światowej Agencji Antydopingowej decyzję uzasadniającą podjęte działania. 27 września 2012 UCI wydała oświadczenie, w którym wyraża zdziwienie, że dostarczenie decyzji przez USADA zajmuje aż tak dużo czasu. Poinformowała, że USADA nie może przekazać decyzji, gdyż ciągle są zbierane dowody. Stwierdza, że jest co najmniej dziwne, że USADA nadal zbiera dowody przeciwko Armstrongowi, po tym, jak uznała go za winnego. USADA przekazała decyzję wraz z dokumentacją 10 października 2012. 22 października UCI wydała oświadczenie, w którym poinformowała, że nie wniesie apelacji do CAS na postanowienia USADA, tym samym uznając odebranie Lance’owi Armstrongowi wszystkich tytułów zdobytych od 1 sierpnia 1998 do końca kariery kolarskiej oraz dożywotnią dyskwalifikację.
Lance Armstrong przyznał się do stosowania dopingu w wywiadzie z Oprah Winfrey, odpowiedział twierdząco na pytania dotyczące stosowania EPO, kortyzonu, testosteronu, hormonu wzrostu oraz stosowania transfuzji krwi. Jednocześnie przyznał, że podczas wszystkich siedmiu wygranych Tour de France stosował doping.
Życie prywatne.
Ma pięcioro dzieci w tym syna Luke’a (ur. 1999), bliźniaczki Grace i Isabelle (ur. 2001) oraz Maxa (ur. 2009). We wrześniu 2003 r. rozwiódł się ze swoją żoną Kristin Richard, matką jego trojga dzieci i związał z piosenkarką Sheryl Crow, z którą w 2005 roku się zaręczył. Na wiosnę 2006 roku planowany był ślub, ale w lutym doszło do rozstania. Para poznała się w 2003 roku podczas gali charytatywnej, z której dochód przeznaczono na walkę z chorobami nowotworowymi. Armstrong przez ponad połowę roku mieszka i trenuje w hiszpańskiej Gironie. Poza sezonem, mieszka w rodzinnym Austin w stanie Teksas.
Jest założycielem liczącej ponad 20 milionów członków fundacji Lance Armstrong Foundation, powołanej w celu wspierania ludzi walczących z rakiem. Wprowadziła ona do sprzedaży opaski z napisem „Livestrong”, z których dochód przeznaczony jest na walkę z rakiem. Wspólnie z Sally Jenkins napisał dwie książki autobiograficzne: „Mój powrót do życia” i „Liczy się każda sekunda”. W 2005 r. ukazała się książka o przygotowaniach Lance’a do Tour de France – „Wojna Lance’a Armstronga”, napisana przez Daniela Coyle’a.

</doc>
<doc id="102016" url="https://pl.wikipedia.org/wiki?curid=102016" title="Stożek pasożytniczy">
Stożek pasożytniczy

Stożek przybyszowy, stożek pasożytniczy – mały stożek wulkaniczny na skłonie dużego stożka głównego lub u jego podnóża. Może z niego dochodzić także do silnych erupcji. Krater wulkaniczny występujący na stożku pasożytniczym nazywamy kraterem pasożytniczym. 

</doc>
<doc id="102017" url="https://pl.wikipedia.org/wiki?curid=102017" title="Arthur C. Clarke">
Arthur C. Clarke

Arthur C. Clarke, właśc. sir Arthur Charles Clarke (ur. 16 grudnia 1917 w Minehead, w południowo-zachodniej Anglii, zm. 19 marca 2008 w Kolombo, na Sri Lance) – brytyjski prozaik, pisarz fantastycznonaukowy, propagator kosmonautyki. M.in. na podstawie jego koncepcji powstały stacje kosmiczne.
Jego najbardziej znanym dziełem jest książka "" oraz nakręcony przez Stanleya Kubricka według wspólnego scenariusza Clarke’a i Kubricka.
Życiorys.
W latach 1927–1936 uczęszczał do Huish’s Grammar School w Taunton. Już we wczesnej młodości wykazywał duże zainteresowanie czasopismami science-fiction, które skrzętnie kolekcjonował. W roku 1933, mając 17 lat został przyjęty do, założonego rok wcześniej British Interplanetary Society. W 1936 Clarke przeprowadził się do Londynu.
Podczas II wojny światowej służył w jednostce radarowej Royal Air Force jako oficer. Doświadczenia zdobyte przy obsłudze radarów były podstawą studium na temat orbity geostacjonarnej i umieszczonych na niej satelitów, które zostało opublikowane w październiku 1945 w „Wireless World”, wywołując burzliwą dyskusję w kołach naukowych. W wizji Clarka trzy satelity, umieszczone na orbicie geostacjonarnej w wierzchołkach trójkąta równobocznego, miały zapewnić łączność między wszystkimi punktami na kuli ziemskiej. Wielu naukowców uważało Clarka za fantastę, a jego wizję za utopię, jednak 12 lat później pierwszy sztuczny satelita Ziemi, sowiecki Sputnik 1, rozpoczął nadawanie sygnałów radiowych z orbity. Wizja Clarke’a wywarły wpływ na rozwój technikę satelitarnej, a on sam został uznany za jej ojca. W wielu opracowaniach technicznych orbita geostacjonarna nosi nazwę „orbity Clarke’a”. Wystrzelony 19 sierpnia 1964 satelita Syncom 3 był pierwszym satelitą telekomunikacyjnym umieszczonym na takiej orbicie.
Po zakończeniu II wojny światowej Clarke podjął studia na wydziałach matematycznym i fizycznym King’s College w Londynie. W latach 1946–1947 i 1950–1953 piastował stanowisko przewodniczącego British Interplanetary Society.
Pod koniec lat 50. na łamach kilku czasopism ukazały się pierwsze utwory Clarke’a o tematyce science-fiction. Jedno z nich, "The Sentinel", napisane w roku 1948, stało się podstawą do filmu "". Na początku lat 50. Clarke opublikował pierwsze powieści – "Piaski Marsa" i "Wyspy na niebie". W sierpniu 1953 ukazał się bestseller Clarke’a "Koniec dzieciństwa" – w ciągu dwóch tygodni sprzedano około 200.000 egzemplarzy książki.
W latach 60. napisał wiele książek naukowych, których tematem były badania oceanograficzne i kosmos. W tym czasie poznał wiele osobistości takich, jak Jurij Gagarin, Jacques-Yves Cousteau i Gene Roddenberry. Największy wpływ na jego późniejsze życie miało spotkanie z reżyserem Stanleyem Kubrickiem. Kubrick namówił Clarke’a, w tym czasie znanego już na całym świecie autora książek science-fiction, aby mu pomógł stworzyć „niewysłowienie dobry film science-fiction”. W ten sposób powstał film "2001: Odyseja kosmiczna", inspirowany opowiadaniem Clarke’a "The Sentinel". Film był kamieniem milowym w historii filmu science-fiction, co sprawiły doskonałe efekty specjalne, po raz pierwszy realistyczne przedstawienie statków kosmicznych i przyszłościowych rozwiązań, jak sztuczna inteligencja. Rozbudowana do rozmiarów powieści książka o tym samym tytule powstawała w miarę tworzenia filmu. 
Podczas lotów kosmicznych Apollo (misja lotu księżycowego) i Sojuz-Apollo Clarke występował w telewizji jako komentator, przedstawiając w sposób prosty i zrozumiały dla telewidzów skomplikowane procesy lotów kosmicznych.
W latach 70. XX wieku napisał kilka bestsellerów, spośród których na szczególną uwagę zasługuje wielokrotnie nagradzana powieść "Spotkanie z Ramą". W latach 80. wstawił się za pokojowym użyciem kosmosu i stał się przeciwnikiem „Wojen Gwiezdnych” – technologii SDI. W 1982 odwiedził Związek Radziecki, co przyczyniło się do napisania powieści "", której tematem były wspólne badania kosmosu przez amerykańskich i rosyjskich uczonych.
W związku z pogarszającym się stanem zdrowia Clarke zaczął się wycofywać z życia publicznego i poświęcił się pisaniu. W tym czasie opublikował następne powieści z serii „2001” i „RAMA”.
Clarke był propagatorem idei „wolnej energii”, ruchu wynalazczego na pograniczu nauki i fantastyki. Często umieszczał odniesienia do niej w swoich książkach np. w "Odysei kosmicznej 2010".
SESAT – satelita floty Eutelsata wystrzelony na orbitę geostacjonarną 17 kwietnia 2000 został dedykowany Arturowi C. Clarke’owi.
Clarke od lat 60. XX wieku cierpiał na powodujący niedowład mięśni – zespół post-polio. Zmarł 19 marca 2008 w wieku 91 lat na Sri Lance w wyniku problemów z oddychaniem.
Życie prywatne.
W latach 50. Clarke zainteresował się nurkowaniem. Podczas jednej z ekspedycji poznał Marylin Torgenson, którą poślubił 15 czerwca 1953. Małżeństwo rozpadło się jeszcze tego samego roku. Związek ten był jedynie próbą zatuszowania orientacji homoseksualnej autora. Jego długoletnim partnerem był poznany na Sri Lance kierowca Leslie Ekanayake (ur. 1947, zm. 1977). Zimą 1954 Clarke wyruszył na ekspedycję nurkową do Australii. Droga prowadziła przez Sri Lankę, gdzie grupa zrobiła małą przerwę. Clarke był zachwycony tym krajem, co spowodowało, że dwa lata później powrócił, by tam zamieszkać. Sri Lanka stała się jego drugą ojczyzną. 
Brytyjski tabloid Sunday Mirror wysnuł względem niego oskarżenia dotyczące pedofilii, jednakże policja Sri Lanki uznała je za bezpodstawne.
Nagrody i wyróżnienia.
Arthur C. Clarke był kilkakrotnym laureatem najpoważniejszych nagród literackich w dziedzinie fantastyki, m.in. Hugo i Nebuli. Szczególnie uhonorowana została powieść "Spotkanie z Ramą", która zebrała wszystkie najważniejsze nagrody w dziedzinie literatury fantastycznej. W 1985 otrzymał Damon Knight Memorial Grand Master Award.
Sam od 1987 był patronem innej ważnej nagrody w tej dziedzinie – Nagrody im. Arthura C. Clarke’a, przyznawanej za najlepszą powieść science fiction opublikowaną po raz pierwszy w Wielkiej Brytanii.
W 1969, wspólnie ze Stanleyem Kubrickiem, został nominowany do Oscara za scenariusz do filmu "2001 Odyseja kosmiczna".
Clarke był dwukrotnie nominowany do Nagrody Nobla: w 1994 do Nagrody Pokojowej, zaś w 1999 do Nagrody Literackiej.

</doc>
<doc id="102021" url="https://pl.wikipedia.org/wiki?curid=102021" title="Andonik">
Andonik



</doc>
<doc id="102029" url="https://pl.wikipedia.org/wiki?curid=102029" title="Antym">
Antym

Antym – imię męskie pochodzenia greckiego. Istnieje kilku świętych patronów tego imienia.
Antym imieniny obchodzi 24 kwietnia (w dzień wspomnienia św. Antyma z Nikomedii), 11 maja (wspomnienie świętego Antyma) i 16 września.
Antym w innych językach:
Osoby noszące to imię:

</doc>
<doc id="102030" url="https://pl.wikipedia.org/wiki?curid=102030" title="Daimonion">
Daimonion

Daimonion (gr. δαιμονιον zdrobnienie od "δαίμων, daimōn" "Bóg; bóstwo; demon") – w filozofii starożytnej – głos bóstwa, sumienie, ostrzegawczy głos wewnętrzny. Jego działanie sprowadzało się wyłącznie do odradzania czynienia złych rzeczy i podejmowania błędnych decyzji, nigdy natomiast nie doradzał ani nie sugerował niczego.
Obecność w kulturze.
Daimonion pojawia się w powieści "Ludzie bezdomni" Stefana Żeromskiego i skojarzony jest z postacią inżyniera Korzeckiego.

</doc>
<doc id="102031" url="https://pl.wikipedia.org/wiki?curid=102031" title="Wykap">
Wykap

Wykap – wypływ kroplisty, forma naturalnego wypływu wody, polegająca na skapywaniu pojedynczych kropli. Występuje zazwyczaj na wychodniach skał zbudowanych z warstw o różnej przepuszczalności.
Zobacz też: helokren, obszar źródliskowy, źródło, wyciek, młaka, wysięk

</doc>
<doc id="102032" url="https://pl.wikipedia.org/wiki?curid=102032" title="Eudajmonizm">
Eudajmonizm

Eudajmonizm (z gr. "eudaimon" – "szczęśliwy", dosł. "mający dobrego ducha") – stanowisko etyczne głoszące, że szczęście ("eudaimonia") jest najwyższą wartością i celem życia ludzkiego. Eudajmonizm występuje prawie wyłącznie w teoriach etycznych hellenizmu oraz w buddyjskim opisie motywu i celu działania istot żywych. Eudajmonista rozumie szczęście inaczej, niż zazwyczaj rozumie się je współcześnie: nie jako subiektywne zadowolenie, ale jako pewien stan zachodzący na skutek właściwego postępowania, np. apatheię, ataraksję czy eutymię.
W epoce nowożytnej powstał eudajmonizm państwowy, zakładający że obowiązkiem państwa jest pomnażanie szczęścia swoich obywateli.

</doc>
<doc id="102033" url="https://pl.wikipedia.org/wiki?curid=102033" title="Ariadna (imię)">
Ariadna (imię)

Ariadna – imię żeńskie pochodzenia greckiego ("Ἀριάδνη" gr. "ari" – "naj", "adne" – "czysta, święta, szlachetna"). Patronką tego imienia jest św. Ariadna z Frygii (zm. 130).
Ariadna imieniny obchodzi 18 września.
Znane osoby o tym imieniu:
Inne postacie:
Zobacz też:

</doc>
<doc id="102035" url="https://pl.wikipedia.org/wiki?curid=102035" title="Ruszyca">
Ruszyca

Ruszyca, rucha – dodatkowa kara publiczna stosowana w dawnym prawie polskim za zabójstwo lub zranienie kobiety.
Karą główną za zabójstwo była w średniowieczu główszczyzna płacona rodzinie zabitego (kara prywatna). W przypadku zabójstwa kobiety, niezależnie od jej przynależności stanowej, dodatkową karą publiczną była płacona na rzecz królowej, a na Mazowszu księżnej - ruszyca.
W Koronie kara ta została zniesiona w 1448 r. 
Na Mazowszu, gdzie stosowano ruszycę również za zranienie kobiety, przetrwała do XVI w., a zanikła dopiero po inkorporacji księstwa do Korony. Nakładana była wtedy już tylko za zabójstwo lub zranienie szlachcianki. W przypadku zabójstwa była równa główszczyźnie, czyli wynosiła 60 grzywien srebra. 
Nazwa kary pochodziła od nazwy welonu (zasłony) używanego przez kobiety. 

</doc>
<doc id="102042" url="https://pl.wikipedia.org/wiki?curid=102042" title="Księga elbląska">
Księga elbląska

Księga elbląska ("Najstarszy Zwód (Spis) Prawa Polskiego", "Prawo Polaków") – pomnik prawa średniowiecznego, podstawowe źródło poznania prawa polskiego okresu rozbicia dzielnicowego.
Historia.
Jest to spisany w języku niemieckim, w drugiej połowie XIII lub na początku XIV wieku, zbiór przepisów polskiego prawa zwyczajowego stosowanego w północnych dzielnicach kraju. Zawiera modlitwy po łacinie oraz pojedyncze słowa polskie. Zgodnie z dominującą w średniowieczu zasadą osobowości prawa, Polacy zamieszkujący państwo zakonu krzyżackiego, głównie ziemię chełmińską, byli sądzeni według prawa polskiego. Autorem zwodu, mającego służyć krzyżackim sędziom, jest prawdopodobnie urzędnik krzyżacki (tego zdania był wydawca Zwodu Józef Matuszewski), według niektórych badaczy będący mnichem cysterskim.
Adam Vetulani polemizując z Matuszewskim, przypuszczał, że Zwód był jedynie wykorzystywany w praktyce prawnej w państwie zakonnym (na co wskazuje miejsce odnalezienia) ale mógł powstać gdzie indziej. Język zabytku nie jest jego zdaniem rozstrzygający (najstarsze polskie teksty prawne, Statuty Kazimierza Wielkiego w tłumaczeniu, pochodzą z XV wieku), również treść Zwodu zawiera elementy z punktu widzenia Krzyżaków zbędne (np. o braku uprzywilejowania cudzoziemców zwanych "gośćmi").
Zawartość.
Zachował się tylko częściowy, urywający się w połowie zdania, tekst zbioru. Wierszowany wstęp głosi: „Jego mędrcy z dawna obmyślali dla niego prawo, którym też się rządził. Naród ten zwie się Polakami a prawo jego tu wam ogłaszam”.
Zachowane przepisy dotyczą prawa karnego, organizacji sądów i postępowania przed sądami. Ułożone są kazuistycznie.
Oprócz poznania prawa, pomocne są również do badań nad ówczesną strukturą społeczną. Przepisy rozróżniają rycerzy, ziemian, duchownych, kupców, chłopów zależnych i ludność niewolną.
Różnice odzwierciedlono m.in. w wysokości kar. Za rycerza lub kupca główszczyzna wynosiła 50 grzywien, za „Niemca którego Polacy nazywają gościem” tak jak za chłopa 30 grzywien.
Odróżniano przy tym karę za naruszenie płaconą na rzecz księcia jako stróża spokoju publicznego (bądź sędziego jako jego reprezentanta) w wysokości 50 grzywien i odszkodowanie (nawiązkę) dla ofiary (lub główszczyznę dla jej rodziny). Czasem wymiar był uznaniowy.
Środkami dowodowymi były stosowane w tej epoce ordalia. Istniała też przysięga oczyszczająca, czasem składana zbiorowo (np. samotrzeć – razem z dwoma "coniuratores" ręczącymi za oskarżonego, nie byli oni świadkami w dzisiejszym rozumieniu).
Zwód reguluje też zasady odbywania pojedynków sądowych.
Nazwa.
Popularna nazwa zbioru pochodzi od miejsca odkrycia w XIX wieku jedynego znanego rękopisu zwodu w Elblągu. Dokument odnalazł w 1868 w spuściźnie po miejscowym kupcu i bibliofilu, a przy tym radnym miejskim Abrahamie Grübnau (1740-1823) i przekazał do biblioteki miejskiej Ferdynand Neumann, z wykształcenia aptekarz a z zamiłowania badacz dziejów miasta. Pierwszej publikacji dokonał Antoni Zygmunt Helcel. Rękopis zaginął podczas II wojny światowej.

</doc>
<doc id="102043" url="https://pl.wikipedia.org/wiki?curid=102043" title="Kalendarium informatyczne">
Kalendarium informatyczne

Wydarzenia z dziedziny informatyki w Polsce i na świecie.
2010
2009 - 2008 - 2007 - 2006 - 2005 - 2004 - 2003 - 2002 - 2001 - 2000
1999 - 1998 - 1997 - 1996 - 1995 - 1994 - 1993 - 1992 - 1991 - 1990
1989 - 1988 - 1987 - 1986 - 1985 - 1984 - 1983 - 1982 - 1981 - 1980
1979 - 1978 - 1977 - 1976 - 1975 - 1974 - 1973 - 1972 - 1971 - 1970
1969 - 1968 - 1967 - 1966 - 1965 - 1964 - 1963 - 1962 - 1961 - 1960
1959 - 1958 - 1957 - 1956 - 1955 - 1954 - 1953 - 1952 - 1951 - 1950
1949 - 1948 - 1947 - 1946 - 1945

</doc>
<doc id="102045" url="https://pl.wikipedia.org/wiki?curid=102045" title="2004 w informatyce">
2004 w informatyce



</doc>
<doc id="102047" url="https://pl.wikipedia.org/wiki?curid=102047" title="2005 w informatyce">
2005 w informatyce



</doc>
<doc id="102048" url="https://pl.wikipedia.org/wiki?curid=102048" title="2003 w informatyce">
2003 w informatyce



</doc>
<doc id="102049" url="https://pl.wikipedia.org/wiki?curid=102049" title="2002 w informatyce">
2002 w informatyce



</doc>
<doc id="102050" url="https://pl.wikipedia.org/wiki?curid=102050" title="2001 w informatyce">
2001 w informatyce



</doc>
<doc id="102051" url="https://pl.wikipedia.org/wiki?curid=102051" title="2000 w informatyce">
2000 w informatyce



</doc>
<doc id="102052" url="https://pl.wikipedia.org/wiki?curid=102052" title="1999 w informatyce">
1999 w informatyce



</doc>
<doc id="102053" url="https://pl.wikipedia.org/wiki?curid=102053" title="1998 w informatyce">
1998 w informatyce



</doc>
<doc id="102054" url="https://pl.wikipedia.org/wiki?curid=102054" title="1997 w informatyce">
1997 w informatyce



</doc>
<doc id="102056" url="https://pl.wikipedia.org/wiki?curid=102056" title="1995 w informatyce">
1995 w informatyce



</doc>
<doc id="102057" url="https://pl.wikipedia.org/wiki?curid=102057" title="Magnetyczny moment dipolowy">
Magnetyczny moment dipolowy

Magnetyczny moment dipolowy formula_1 (lub formula_2) – pseudowektorowa wielkość fizyczna cechująca dipol magnetyczny, która określa pole magnetyczne wytwarzane przez ciało oraz oddziaływanie dipola z zewnętrznym polem magnetycznym.
Magnetyczny moment dipolowy formula_3 definiuje się przez moment siły formula_4 działający na niego w jednorodnym polu magnetycznym o indukcji formula_5:
Oddziaływanie magnetyczne ciała z jednorodnym polem magnetycznym niezgodne z oddziaływaniem dipola o wartości niezależnej od położenia przedstawia się w postaci szeregu multipolowego, którego pierwszym składnikiem jest moment dipolowy. Zazwyczaj składnikiem dominującym jest oddziaływanie wynikające z magnetycznego momentu dipolowego, a pozostałe wyrazy szeregu multipolowego są małe i mogą być pomijane. Dlatego powszechne jest nazywanie dipolowego momentu magnetycznego po prostu momentem magnetycznym. Czasami jednak obserwuje się także efekty istnienia niedipolowych składowych momentu magnetycznego.
Jednostki.
Jednostką momentu magnetycznego w układzie SI jest amper razy metr kwadrat (A · m² = J·T−1).
W fizyce atomowej mierzy się go w magnetonach Bohra (tu magnetyzm wynika z obecności elektronów w atomie):
W fizyce jądrowej wyraża się go w magnetonach jądrowych, przy opisie znacznie słabszego magnetyzmu jąder i nukleonów:
Definicja i jednostki momentu magnetycznego.
Moment magnetyczny pętli z prądem.
Gdy przez prostokątną ramkę umieszczoną w jednorodnym polu magnetycznym płynie prąd, to działa na nią moment siły proporcjonalny do pola ramki oraz natężenia prądu w ramce, co oznacza, że ramka z prądem jest dipolem magnetycznym. Identyczne oddziaływanie zachodzi dla każdej ramki z prądem w jednorodnym polu magnetycznym.
Gdy w przewodzie płynie prąd elektryczny, to wytwarza on pole magnetyczne. Jeżeli przewód jest cienki i tworzy zamkniętą płaską pętlę, to oddziałuje z jednorodnym polem magnetycznym tak jak dipol o momencie magnetycznym określonym wzorem:
gdzie:
Moment dipolowy jest wektorem (dokładniej pseudowektorem) skierowanym prostopadle do powierzchni pętli, o zwrocie określonym regułą prawej dłoni. Jeżeli palce prawej dłoni wskazują kierunek przepływu prądu w pętli, to odwiedziony kciuk wskazuje zwrot momentu magnetycznego.
Moment magnetyczny zespołu ładunków.
Dla ośrodków ciągłych, w których płyną prądy elektryczne, moment magnetyczny definiuje się jako całkę objętościową z iloczynu wektorowego wektora wodzącego formula_11 i gęstości prądu formula_12 zadanego w punkcie formula_13
Moment magnetyczny magnesu.
Moment magnetyczny magnesu sztabkowego wyraża wzór:
gdzie formula_21 jest wartością mas magnetycznych skupionych na końcach magnesu, a formula_22 jest wektorem łączącym masę magnetyczną bieguna południowego z północną.
Zwrot momentu magnetycznego.
Sens fizyczny wyboru zwrotu momentu magnetycznego według wyżej podanej definicji jest następujący: jeżeli dipol oddziałując z zewnętrznym polem magnetycznym ustawi się tak, że przyjmie minimum energii potencjalnej, to jego biegun formula_23 znajdzie się bliżej bieguna formula_24 ciała, wytwarzającego to pole; wtedy wektor magnetyczny formula_1 dipola będzie skierowany zgodnie ze zwrotem wektora indukcji magnetycznej formula_26 pola.
Dipol magnetyczny w polu magnetycznym.
Moment siły wywierany na dipol przez pole.
Zgodnie z definicją dipola magnetycznego, na ciało posiadające magnetyczny moment dipolowy umieszczone w zewnętrznym polu magnetycznym działa moment siły:
gdzie:
Energia potencjalna dipola w jednorodnym polu magnetycznym.
Moment siły działający na dipol magnetyczny z polem magnetycznym ma energię potencjalną zależną od ustawienia dipola względem pola:
Energia ta zależy od kąta między wektorem momentu magnetycznego a wektorem indukcji magnetycznej. Gdy wektory te mają przeciwne zwroty, to energia potencjalna jest maksymalna, zaś dla zwrotów zgodnych – minimalna.
W wyniku oddziaływania dipola z polem dipol może zacząć obracać się, dążąc do uzyskania minimum energii potencjalnej. Tracona energia zamienia się na energię kinetyczną jego ruchu obrotowego lub energię promieniowania. W przypadku cząstek mikroskopowych mogę one tracić lub zyskiwać energię potencjalną w polu w sposób skwantowany (skokowy).
Dipol magnetyczny w niejednorodnym polu magnetycznym.
Na dipol magnetyczny umieszczony w niejednorodnym polu magnetycznym działa siła proporcjonalna do gradientu indukcji magnetycznej:
Mikroskopowe momenty magnetyczne.
Moment magnetyczny cząstki mikroskopowej powstaje na skutek jej ruchu w przestrzeni (np. ruch orbitalny elektronu w atomie) lub jest to tzw. wewnętrzny moment magnetyczny, nie związany z żadnym ruchem – mają go cząstki obdarzone spinem (przy czym moment magnetyczny jest związany ze spinem poprzez czynnik giromagnetyczny).
Niezerowy moment magnetyczny mogą mieć cząstki obdarzone ładunkiem elektrycznym, np. elektron, proton, jak też cząstki elektrycznie obojętne, np. neutron.
Momenty magnetyczne elektronu w atomie.
Półklasyczny model atomu Bohra.
Zgodnie z modelem atomu podanym przez Bohra elektron krąży po orbicie kołowej, co oznacza przepływ elementarnego prądu elektrycznego. Prąd ten wytwarza pole magnetyczne, którego wartość oraz ukierunkowanie w przestrzeni można scharakteryzować za pomocą wektora momentu magnetycznego – wektor ten nosi nazwę orbitalnego momentu magnetycznego elektronu.
Moment pędu elektronu jest wielkością skwantowaną (przyjmuje wielokrotność zredukowanej stałej Plancka), a co za tym idzie, moment magnetyczny także jest skwantowany i zależny od tzw. magnetycznej liczby kwantowej. Dla orbitalnej liczby kwantowej formula_34 orbitalny moment magnetyczny ma najmniejszą wartość zwaną magnetonem Bohra.
Model atomu mechaniki kwantowej.
Dokładniejszego opisu własności magnetycznych atomu dostarczają równania Pauliego oraz równanie Diraca, które pokazują, że elektron w atomie posiada oprócz orbitalnego momentu magnetycznego także tzw. własny moment pędu (zwany spinem) oraz związany z nim spinowy moment magnetyczny. (Równania te uogólniają podstawowe równane mechaniki kwantowej – równanie Schrödingera – na przypadek cząstek za spinem, przy czym równanie Diraca spełnia dodatkowo warunek relatywistycznej niezmienniczości, i dlatego jest dokładniejsze niż równanie Pauliego.)
Moment magnetyczny elektronu w oddziaływaniu z zewnętrznym polem magnetycznym przyjmuje jeden z dyskretnych stanów, przy czym rzut orbitalnego momentu magnetycznego elektronu na kierunek pola magnetycznego określa wzór
gdzie:
Rzut spinowego momentu magnetycznego na kierunek pola magnetycznego jest określony wzorem:
gdzie:
Wielkość formula_40 nazywana jest stosunkiem żyromagnetycznym. Równanie Diraca przewiduje jego wartość równą formula_41 Z pomiarów otrzymuje się wartość nieco większą. (Dokładną wartość tej stałej przewiduje elektrodynamika kwantowa, uwzględniająca dodatkowo zjawisko oddziaływania elektronu z cząstkami w próżni kwantowej).
Całkowity orbitalny moment magnetyczny elektronu zależy od liczby kwantowej formula_42 momentu pędu elektronu
a całkowity spinowy moment magnetyczny elektronu (zależny od liczby spinowej formula_44)
Powyższe momenty magnetyczne są zdefiniowane jako liczby ujemne, co oznacza, że wektory magnetyczne są skierowane przeciwnie odpowiednio do wektorów momentu pędu elektronu orbitalnego i spinowego. Elektrony na skutek posiadania momentów magnetycznych wykazują zjawisko elektronowego rezonansu spinowego. Zjawisko to jest wykorzystywane w "spektroskopii elektronowego rezonansu spinowego", zwanej również "elektronowym rezonansem paramagnetycznym EPR".
Moment magnetyczny atomu.
Na moment magnetyczny atomu składają się: wypadkowy moment magnetyczny elektronów oraz moment magnetyczny jądra. W wektorowym modelu atomu wprowadza się całkowity moment pędu elektronu, który jest sumą orbitalnego i spinowego momentu pędu. Całkowity moment magnetyczny atomu wynosi:
gdzie:
w którym
Moment magnetyczny jądra w atomie jest pomijalnie mały w stosunku do momentów magnetycznych elektronów (jest on około tysiąc razy mniejszy – patrz tabela niżej). Jednak dzięki specjalnym technikom badawczym (NMR, spektroskopia Mössbauerowska itp.) jest on mierzalny.
Momenty magnetyczne jądra atomowego.
Analogicznie do całkowitego momentu magnetycznego elektronów, moment magnetyczny jądra ma składową spinową (pochodzącą od sumowania wkładów spinowych momentów magnetycznych nukleonów) oraz składową wynikającą z orbitalnego ruchu protonów na powłokach jądrowych.
Jądra atomów na skutek posiadania momentów magnetycznych wykazują zjawisko jądrowego rezonansu magnetycznego. Zjawisko to jest wykorzystywane w spektroskopii magnetycznego rezonansu jądrowego (spektroskopii NMR, z ang. "nuclear magnetic resonance").

</doc>
<doc id="102058" url="https://pl.wikipedia.org/wiki?curid=102058" title="1994 w informatyce">
1994 w informatyce



</doc>
<doc id="102059" url="https://pl.wikipedia.org/wiki?curid=102059" title="Staw kolanowy">
Staw kolanowy

Staw kolanowy (łac. "articulatio genus") – największy staw ciała człowieka. Jest to staw złożony (zawiasowy zmodyfikowany) - łączą się tu kość udowa i kość piszczelowa (strzałka nie buduje stawu kolanowego). Staw współtworzy trzeszczka w postaci rzepki. Staw posiada dwie łącznotkankowe łąkotki dopasowujące do siebie powierzchnie stawowe w czasie ruchów. Funkcjonalnie jest to staw zawiasowy, umożliwiający ruchy zginania i prostowania, ale w zgięciu (z wyjątkiem maksymalnego) możliwe są również ruchy rotacyjne. Wzmocniony jest więzadłami zewnętrznymi (pobocznymi oraz torebki stawowej) oraz dodatkowo bardzo silnymi więzadłami wewnętrznymi – więzadłem krzyżowym przednim i tylnym.
Staw kolanowy jest narażony na przeciążenia związane z potężną siłą mięśnia czworogłowego uda (ciąg na rzepkę max. 300 kg). Ponadto jest drugim najbardziej obciążanym stawem człowieka (po stawie skokowym).
Powierzchnie stawowe.
W stawie kolanowym łączą się trzy elementy, w tym dwie kości: kość udowa, kość piszczelowa oraz trzeszczka czyli rzepka. Główkę stawu tworzą wypukłe kłykcie kości udowej, natomiast jego panewkę lekko wklęsłe kłykcie kości piszczelowej i powierzchnie stawowe rzepki.
Kłykcie kości udowej na powierzchni dolnej są płaskie, dzięki czemu bardzo dobrze przylegają do kłykci kości piszczelowych, a tym samym stabilizują staw w pozycji wyprostowanej.
Torebka stawowa.
Podobnie jak w innych stawach torebka stawowa składa się z dwóch warstw: zewnętrznej błony włóknistej i wewnętrznej błony maziowej. Inaczej niż w innych stawach przebieg obu błon nie jest jednakowy.
Błona włóknista torebki stawowej stawu kolanowego na powierzchni przedniej rozpięta jest między brzegami powierzchni stawowych kości udowej, rzepki i piszczeli. Na stronie tylnej przymocowuje się do kresy międzykłykciowej kości udowej i biegnie do kości piszczelowej w okolicach chrząstki stawowej. Błona maziowa ma nieco inny przebieg, gdyż z tyłu omija pole międzykłykciowe i więzadła krzyżowe - wyłączając je w ten sposób z jamy stawowej.
Pomiędzy obiema warstwami znajduje się ciało tłuszczowe podrzepkowe ("corpus adiposum infrapatellare") wypełniające przestrzenie powstające podczas ruchów stawu kolanowego.
Łąkotki.
Łąkotki (łac. "menisci") – dwa elastyczne twory, zbudowane z tkanki chrzęstnej włóknistej leżące pomiędzy kością udową a piszczelową, będące elementami dodatkowymi stawu kolanowego. Wyróżniamy łąkotkę boczną i łąkotkę przyśrodkową, nieco różniące się wielkością. Ich zadanie polega na:
Dzielą staw kolanowy na dwa piętra: górne i dolne. W piętrze górnym (łąkotkowo-udowym) wykonywane są przede wszystkim ruchy zginania i prostowania kolana, natomiast w piętrze dolnym (łąkotkowo-piszczelowym) przede wszystkim ruchy rotacyjne. Na przekroju poprzecznym mają kształt trójkąta prostokątnego, zwróconego podstawą na zewnątrz, zrośniętego z torebką stawową. Powierzchnia przylegająca do kości piszczelowej jest płaska, górna przylegająca do kłykci kości udowej jest wklęsła.
Obie łąkotki ustawione są swoimi rogami do środka powierzchni stawowej, gdzie przytwierdzone są do kości piszczelowej przy pomocy pasm łącznotkankowych. Dodatkowo, od przodu połączone są ze sobą przez więzadło poprzeczne kolana.
Łąkotka przyśrodkowa.
Łąkotka przyśrodkowa (łac. "meniscus medialis") jest dłuższą i szerszą z łąkotek, a swoim kształtem przypomina literę C. Przyczep początkowy znajduje się na przedniej części pola międzykłykciowego przedniego, a przyczep końcowy na przedniej powierzchni pola międzykłykciowego tylnego. Jest mniej ruchoma od łąkotki bocznej, ze względu na połączenie z więzadłem pobocznym piszczelowym.
Łąkotka boczna.
Łąkotka boczna (łac. "meniscus lateralis") jest krótsza i bardziej zakrzywiona, przez co tworzy prawie pełny pierścień. Jej początkowy przyczep znajduje się ku przodowi od guzka międzykłykciowego bocznego, a końcowy ku tyłowi od guzka międzykłykciowego przyśrodkowego. Nie jest powiązana z więzadłem pobocznym strzałkowym, dzięki czemu jest bardziej ruchoma od łąkotki przyśrodkowej. Powiązana jest natomiast ze ścięgnem mięśnia podkolanowego.
Układ więzadłowy.
Ze względu na duże siły przenoszone przez staw kolanowy jego torebka stawowa wzmocniona jest wieloma więzadłami. Dodatkową stabilizację zapewniają więzadła krzyżowe i więzadła powiązane z łąkotkami, otoczone przez torebkę włóknistą. Z tego względu w stawie kolanowym wyróżnia się więzadła zewnętrzne i więzadła wewnętrzne.
Więzadła zewnętrzne stawu kolanowego.
Więzadła poboczne (łac. "ligamenta collateralia") silnie wzmacniają staw kolanowy po obu jego stronach. Są mocno napięte, kiedy kolano jest wyprostowane. Wówczas stabilizują staw - na tym polega ich główne znaczenie. W położeniu zgiętym rozluźniają się i umożliwiają ruchy obrotowe (rotacyjne). Z powodu ich obecności w stawie kolanowym niemożliwe są ruchy odwodzenia i przywodzenia kolana.
Więzadła związane z rzepką
Więzadła tylnej powierzchni torebki stawowej
Więzadła wewnętrzne stawu kolanowego.
Więzadła krzyżowe
Więzadła związane z łąkotkami
Kaletki maziowe stawu kolanowego.
W okolicy stawu kolanowego zlokalizowanych jest kilka kaletek maziowych, często mających bezpośrednie połączenie z jamą stawu kolanowego.
Płyn maziowy, stale zmienia swoje położenie wraz z każdym ruchem. Pod wpływem ciśnienia tworzą się pęcherzyki gazu, które pękają kiedy prostujemy lub zginamy nogi. W ten sposób słyszymy charakterystyczne chrząśniecie, nazywane potocznie "strzelaniem w kolenie".
Struktury stabilizujące staw kolanowy.
Na użytek kliniczny struktury łącznotkankowe otaczające staw podzielono na trzy tzw. kompleksy stabilizujące staw kolanowy.

</doc>
<doc id="102060" url="https://pl.wikipedia.org/wiki?curid=102060" title="1993 w informatyce">
1993 w informatyce



</doc>
<doc id="102061" url="https://pl.wikipedia.org/wiki?curid=102061" title="1992 w informatyce">
1992 w informatyce



</doc>
<doc id="102062" url="https://pl.wikipedia.org/wiki?curid=102062" title="1991 w informatyce">
1991 w informatyce



</doc>
<doc id="102065" url="https://pl.wikipedia.org/wiki?curid=102065" title="1990 w informatyce">
1990 w informatyce



</doc>
<doc id="102066" url="https://pl.wikipedia.org/wiki?curid=102066" title="1989 w informatyce">
1989 w informatyce



</doc>
<doc id="102067" url="https://pl.wikipedia.org/wiki?curid=102067" title="1988 w informatyce">
1988 w informatyce



</doc>
<doc id="102069" url="https://pl.wikipedia.org/wiki?curid=102069" title="1987 w informatyce">
1987 w informatyce



</doc>
<doc id="102070" url="https://pl.wikipedia.org/wiki?curid=102070" title="1986 w informatyce">
1986 w informatyce



</doc>
<doc id="102071" url="https://pl.wikipedia.org/wiki?curid=102071" title="1985 w informatyce">
1985 w informatyce



</doc>
<doc id="102072" url="https://pl.wikipedia.org/wiki?curid=102072" title="1984 w informatyce">
1984 w informatyce



</doc>
<doc id="102073" url="https://pl.wikipedia.org/wiki?curid=102073" title="1983 w informatyce">
1983 w informatyce



</doc>
<doc id="102074" url="https://pl.wikipedia.org/wiki?curid=102074" title="1982 w informatyce">
1982 w informatyce



</doc>
<doc id="102075" url="https://pl.wikipedia.org/wiki?curid=102075" title="1981 w informatyce">
1981 w informatyce



</doc>
<doc id="102076" url="https://pl.wikipedia.org/wiki?curid=102076" title="1980 w informatyce">
1980 w informatyce



</doc>
<doc id="102079" url="https://pl.wikipedia.org/wiki?curid=102079" title="Bożdar">
Bożdar



</doc>
<doc id="102080" url="https://pl.wikipedia.org/wiki?curid=102080" title="Stożek przybyszowy">
Stożek przybyszowy



</doc>
<doc id="102081" url="https://pl.wikipedia.org/wiki?curid=102081" title="Polihistor">
Polihistor

Polihistor lub polimat – osoba posiadająca rozległą wiedzę z wielu różnych dziedzin, encyklopedysta. Termin "polyhistor" pojawia się po raz pierwszy w wersji łacińskiej u Swetoniusza. Wywodzi się z greckiego złożenia "πολυίστωρ" oznaczającego człowieka „wiele wiedzącego” względnie „bardzo uczonego”. Poszczególne człony terminu oznaczają: "πολυ" (poly) – „wiele” i "ίστωρ" (hístōr) – „wiedzący, uczony, sędzia”. Od terminu „polihistor” zostało utworzone pojęcie „polihistoria” oznaczające zbiór wiadomości z różnych dziedzin.
Pokrewnym terminowi „polihistor” jest określenie „człowiek renesansu”. Według słów Leona Battisty Albertiego, jest to „człowiek, który potrafi dokonać wszystkiego, na co przyjdzie mu ochota”. Synonimem tego terminu może być również słowo „omnibus”.
Polihistorzy w poszczególnych epokach.
Starożytność.
W starożytnej Europie pierwszymi polihistorami byli Grecy. Później, wraz z podbojami Aleksandra Macedońskiego, powstały nowe ośrodki naukowe poza Grecją. Podbój wschodniej części basenu Morza Śródziemnego przez Rzymian sprawił, że osiągnięcia naukowe Greków przeniknęły do Italii. W I połowie I wieku p.n.e. działał w Rzymie grecki jeniec Aleksander, ze względu na rozległość swych zainteresowań, nazwany „Polihistorem”.
Średniowiecze.
W średniowieczu działalność polihistorów wiązała się z kilkoma ośrodkami naukowymi – państwami gockimi w okresie ich świetności, Italią i Półwyspem Iberyjskim, Wyspami Brytyjskimi, Bizancjum i państwami arabskimi.
Czasy nowożytne.
XV wiek we Włoszech przyniósł nowy typ polihistora, łączącego znajomość nauk matematycznych i technicznych z biegłością w zakresie sztuk plastycznych. Wówczas też narodziło się pojęcie „Człowieka renesansu”, oznaczające uczonego o wszechstronnej wiedzy i wielu talentach.
Czasy najnowsze.
Współcześnie rzadko mówi się o polihistorach, ponieważ – w związku z szybkim rozwojem nauki – niewielu ludzi jest w stanie zdobyć rozległą wiedzę w różnych dziedzinach. Pojęcie to może być użyte do opisania kilku laureatów Nagrody Nobla.

</doc>
<doc id="102088" url="https://pl.wikipedia.org/wiki?curid=102088" title="Wiec">
Wiec

Wiec – masowe zgromadzenie ludności w celu przedyskutowania aktualnych wydarzeń politycznych. 
Przykładem mogą być wiece wyborcze, które są rodzajem widowisk publicystycznych, inaczej - kluczowym punktem każdej dobrej kampanii. Na wiecu wyborczym kandydaci lub ich przedstawiciele przedstawiają program wyborczy, usiłują przekonać do swoich racji zgromadzonych i nawiązać z nimi bezpośredni kontakt. Zazwyczaj na wiece wyborcze danego kandydata przychodzą jego zwolennicy i sympatycy. Czasem dochodzi do konfrontacji kandydata z przeciwnikami, którzy w sposób charakterystyczny dla zgromadzenia publicznego (okrzyki, śmiechy, buczenie) – wyrażają swoją dezaprobatę. Inaczej wiec wyborczy nie byłby zgromadzeniem publicznym, lecz zamkniętym zebraniem aktywu.

</doc>
<doc id="102089" url="https://pl.wikipedia.org/wiki?curid=102089" title="Tristan i Izolda (legenda)">
Tristan i Izolda (legenda)

Tristan i Izolda – bohaterowie legendy celtyckiej, związanej z opowieściami z cyklu arturiańskiego. Jej najstarsze pisemne wersje pochodzą z XII wieku, a sama legenda stała się inspiracją dla wielu średniowiecznych utworów literatury europejskiej. W najpełniejszej postaci została zrekonstruowana w 1900 roku przez Josepha Bédiera ("Dzieje Tristana i Izoldy"). Na podstawie legendy powstał również w 1859 roku dramat muzyczny Richarda Wagnera "Tristan i Izolda". Poemat "Tristram of Lyonesse" na jej motywach napisał angielski poeta i dramaturg Algernon Charles Swinburne.
Legenda ta opowiada o tragicznej i niespełnionej miłości rycerza Tristana i irlandzkiej księżniczki Izoldy Jasnowłosej. W opowieści występuje także król Kornwalii Marek – mąż Izoldy oraz Izolda o Białych Dłoniach – żona Tristana.

</doc>
<doc id="102091" url="https://pl.wikipedia.org/wiki?curid=102091" title="François Villon">
François Villon

François Villon (ur. 1431 lub 1432, zm. po 1463) – francuski poeta epoki średniowiecza, autor "Małego testamentu" i "Wielkiego testamentu" (napisanego około 1461). Jego prawdziwe nazwisko brzmiało François de Montcorbier lub François des Loges.
Życiorys.
Informacje o biografii Villona pochodzą z dwóch źródeł: z jego utworów oraz z dokumentów sądowych.
Poeta urodził się w biednej rodzinie paryskiej. Po śmierci ojca adoptował go, uczył i wychowywał kanonik przy klasztorze św. Benedykta, Guillaume de Villon. Stąd też wzięło się używane przez poetę nazwisko. Studiował i uzyskał tytuł magistra na Uniwersytecie Paryskim, kończąc wydział sztuk wyzwolonych w roku 1452.
W wyniku awanturniczego usposobienia, o którym świadczy uczestnictwo w wielu bijatykach, Villon wcześnie wszedł w konflikt z prawem. Po bójce z księdzem Filipem de Charymore, który umarł w wyniku otrzymanej rany, trafił do więzienia Chatelet. Wydostał się z niego tylko dzięki wstawiennictwu kanonika de Villon. Opuścił na jakiś czas Paryż i został zawodowym przestępcą. Był członkiem organizacji złodziei, oszustów i fałszerzy pieniędzy, zwanych Muszelnikami (les Coquillards). Posługiwali się oni tajnym językiem, w którym poeta napisał kilka ballad. W 1456 r. brał udział w obrabowaniu Kolegium Nawarskiego (był inspiratorem tego czynu, jednak podczas kradzieży ograniczył się do czuwania na straży). W latach 1460 i 1461 dwukrotnie siedział w więzieniu, czego ślad znajduje się w "Wielkim testamencie", napisanym po wyjściu z biskupiego więzienia w Meung-sur-Loire. W 1462 r. wrócił do Paryża. W 1463 r., po bójce ze studentami z użyciem noża, trafił ponownie do więzienia i został skazany na powieszenie. Wtedy napisał "Balladę o powieszonym", w której rozważa świat z perspektywy szubienicy. Ostatecznie uniknął egzekucji, gdy w wyniku apelacji zmieniono mu karę na 10 lat wygnania z Paryża.
W źródłach brak informacji o życiu Villona po opuszczeniu Paryża.
Twórczość.
Twórczość Villona nacechowana jest ciężkimi doświadczeniami poety, który sporą część życia spędził w więzieniu. Oba testamenty stanowią żartobliwy opis niektórych epizodów z życia poety.
Villon kwestionował piętnastowieczny porządek w poezji. Łączył radość z rozpaczą, śmiech z płaczem, poczucie własnej wartości z pokorą. Stworzył groteskowy, ale równocześnie wzruszający obraz świata. Poeta drwił z ówczesnego porządku. W jednym z utworów stwierdził, że mógłby żyć dostatnio i spokojnie, gdyby został księdzem. Temat śmierci i przemijania przewija się często w twórczości poety. Villon jest świadomy swego życia w grzechu, lecz wielokrotnie odwołuje się do Bożego miłosierdzia i opiera na nim swoją nadzieję na życie wieczne. Villon posługuje się często w swoich wierszach obyczajową i artystyczną prowokacją.
Polski przekład jest dziełem Tadeusza Żeleńskiego (Boya), który na użytek tej poezji stworzył oryginalny, archaizowany przekład. "Mały testament" tłumaczył Jacek Kowalski.
Villon w kulturze.
Poezja Villona jest wykorzystywana przez współczesnych artystów jako teksty do piosenek lub jest inspiracją dla takich tekstów. Do najbardziej znanych należą:
Zespół Ich Troje przygotował materiał na płytę "Wielki testament" w całości zawierającą piosenki z tekstami Villona w przekładzie Boya-Żeleńskiego.
Villon jest bohaterem książek Jacka Komudy „Imię Bestii”, której akcja rozgrywa się w średniowiecznym Paryżu, oraz „Herezjarcha”, opowiadającej o losach poety skazanego na banicję z Paryża i przemierzającego XV-wieczną Francję.

</doc>
<doc id="102094" url="https://pl.wikipedia.org/wiki?curid=102094" title="Dzień Dziękczynienia">
Dzień Dziękczynienia

Dzień Dziękczynienia, Święto Dziękczynienia (, ) – święto obchodzone w Stanach Zjednoczonych w czwarty czwartek listopada, a w Kanadzie w drugi poniedziałek października, jako pamiątka pierwszych dożynek mieszkańców kolonii Plymouth w 1621 roku.
Dzień Dziękczynienia w Stanach Zjednoczonych.
Nie ma zgodności co do daty i miejsca pierwszych obchodów Dnia Dziękczynienia, niemniej pierwsze poświadczone odbyły się 8 września 1565 w miejscu, które dziś nosi nazwę St. Augustine na Florydzie. Wbrew dowodom naukowym tradycyjnie uważa się, że pierwszy Dzień Dziękczynienia był obchodzony w kolonii Plymouth w 1621 roku.
Pielgrzymi, którzy przypłynęli do Ameryki na pokładzie statku Mayflower, byli członkami anglikańskiego Kościoła separatystycznego (odłamem purytanów zwanym "English Dissenters" lub "English Separatists"). Wcześniej ruszyli ze swych domostw w Anglii i pożeglowali do Holandii (Niderlandów), aby uciec przed prześladowaniem religijnym. Tam cieszyli się większą tolerancją religijną, ale w końcu rozczarowali się holenderskim sposobem życia i uznali go za bezbożny. Szukając lepszego życia, separatyści wynegocjowali z londyńską kompanią handlową sfinansowanie pielgrzymki do Ameryki. Tylko około jednej trzeciej odbywających podróż na pokładzie „Mayflower” była separatystami; pozostali zostali wynajęci dla zabezpieczenia interesów firmy.
Pielgrzymi przybyli na skałę Plymouth 11 grudnia 1620 roku. Po pierwszej ostrej zimie do początku kolejnej jesieni zmarło 46 ze 102 osób zaokrętowanych na „Mayflower”. Ponieważ jednak żniwa 1621 roku były obfite, koloniści postanowili uczcić to wraz z 91 Indianami z plemienia Wampanoagów, którzy wraz z wodzem Massasoitem pomogli im przetrwać pierwszy rok.
Święto miało więcej z tradycyjnych angielskich obyczajów dożynkowych niż z obchodów dziękczynnych. Dla Wampanoagów było piątą z sześciu tradycyjnych ceremonii dziękczynnych w roku. Trwało trzy dni, w okresie między 21 września a 11 listopada 1621 roku. Indianie dostarczyli na ucztę co najmniej pięć jeleni; w menu nie było sosu żurawinowego (z braku cukru), ziemniaków, ciasta z dyni ani indyków, zamiast których podano ptactwo wodne (kaczki, gęsi).
Pielgrzymi i rdzenni mieszkańcy porozumiewali się za pośrednictwem Squanto, Indianina z plemienia Patuxet, który znał angielski dzięki swoim wcześniejszym kontaktom z podróżnikami brytyjskimi. Oprócz ucztowania święto obejmowało także wspólny wypoczynek oraz zabawę kolonistów i Indian. Nie zachowały się inne relacje o podobnych spotkaniach międzykulturowych w kolejnych latach. Znane są tylko dwa opisy tego święta: w liście kolonisty i książce powstałej 20 lat później.
Odnośne święto narodowe ustanowił w 1863 roku prezydent Abraham Lincoln i z tego okresu datują się stereotypy o Dniu Dziękczynienia.
Potrawy Dnia Dziękczynienia.
W zależności od regionu Stanów Zjednoczonych, występują różnice związane z potrawami podawanymi podczas tradycyjnej kolacji Dnia Dziękczynienia, jednak tradycyjnie pojawiają się konkretne dania, często nawiązujące do tych, które spożywano podczas pierwszych wersji tego święta.
Charakterystycznym elementem posiłku jest pieczony indyk (rzadziej smażony na głębokim oleju). O popularności indyka jako tradycyjnego elementu kolacji świadczyć może fakt, że kolokwialnie określa się Dzień Dziękczynienia jako "Turkey Day" (“Dzień Indyka”) oraz jego reprezentacja w mediach. Przedstawiciele hodowców ptactwa przesyłali do Białego Domu indyki na Dzień Dziękczynienia, jednak szczególną uwagę na ten fakt zwraca się od 1947 roku, kiedy prezydentowi Harry’emu S. Trumanowi oficjalnie podarowano tego ptaka. Natomiast od 1989 roku oficjalnie odbywa się “prezydenckie ułaskawienie” podarowanego indyka, które przeprowadził George H. W. Bush podczas swojej pierwszej kadencji. Wcześniej podobne ułaskawienie przeprowadził Ronald Reagan, jednak było ono żartobliwe i związane z kontrowersjami wokół afery Iran-Contras i związanymi z nią pytaniami o ułaskawienie Oliver Northa.
Daniem komplementarnym do indyka jest tak zwane nadzienie ("stuffing", w niektórych południowych stanach USA zwane "dressing"), które serwowane jest razem z indykiem. Niekoniecznie musi ono być pieczone we wnętrzu ptaka, według niektórych przepisów piecze się je w tym samym naczyniu lub oddzielnie. Podstawowymi składnikami nadzienia są chleb i szałwia, w jego skład mogą także wchodzić bakalie takie jak rodzynki, orzechy, żurawina i jabłka, ale także boczek i kiełbasa. Ze względu na różnice między poszczególnymi stanami, regionami i poszczególnymi tradycjami rodzinnymi w USA przepis nie jest jednolity.
Oprócz indyka i nadzienia, na stole Dnia Dziękczynienia pojawiają się charakterystyczne potrawy poboczne, zwane "side dishes" lub "sides". Do najpopularniejszych z nich należą:
W menu Dnia Dziękczynienia znajdują się również warzywa strączkowe, kapustne i korzeniowe, nawiązujące do pierwszych tradycji dożynek, takie jak brukselka, marchew czy kalafior, oraz pieczone dynie (winter squash).
Do najpopularniejszych i charakterystycznych deserów związanych z kolacją Dnia Dziękczynienia należą tarty - dyniowa, jabłkowa (szarlotka, "apple pie"), z orzechami pekan, czekoladowa lub ze słodkich ziemniaków. Na niektórych stołach pojawia się także wywodzące się z tradycji angielskiej "mince pie", czyli ciasto z nadzieniem z bakalii macerowanych w brandy.
Dzień Dziękczynienia w Kanadzie.
Historia dnia dziękczynienia sięga wstecz do angielskiego odkrywcy Martina Frobishera, który bezskutecznie próbował znaleźć przejście północne do Chin. Udało mu się jedynie założyć osadę w Kanadzie. W 1578 Frobisher odprawił oficjalny ceremoniał na terenie obecnej prowincji Nowa Fundlandia i Labrador (zatoka, przez którą wpłynął, nazwano Zatoką Frobishera), aby podziękować za przeżycie tak długiej wyprawy. Było to jedno z pierwszych (po hiszpańskich) oficjalnych dziękczynień w Ameryce Północnej. Następni osadnicy kontynuowali tradycyjny ceremoniał zapoczątkowany przez Frobishera, a on sam otrzymał tytuł szlachecki.
Ceremoniał z roku 1578 nie jest pierwszym dziękczynieniem według tradycji „pierwszych narodów” (tubylczych ludów Kanady). Długo przed przypłynięciem Frobishera tradycją wielu kultur tubylców było składanie dziękczynienia podczas jesiennych zbiorów – na przykład w kulturze Haudenosaunee dziękczynienie jest modlitwą ku czci „trzech sióstr” (fasoli, kukurydzy i dyni).

</doc>
<doc id="102097" url="https://pl.wikipedia.org/wiki?curid=102097" title="Iwan Krylow">
Iwan Krylow



</doc>
<doc id="102106" url="https://pl.wikipedia.org/wiki?curid=102106" title="Dyktatura wojskowa">
Dyktatura wojskowa

Dyktatura wojskowa () – system sprawowania władzy państwowej, poprzez radę wojskową ustanawianą zwykle w wyniku przeprowadzonego wojskowego zamachu stanu, w którym wojskowi łączą funkcje dowódcze z głównymi funkcjami w aparacie państwowym, rządzą opierając się na armii i z wykorzystaniem wojskowych metod działania.
Oznacza to w praktyce:
"Junta" (wym. IPA: ; wym. polska: chunta) to określenie pochodzące z języka hiszpańskiego, oznaczające pierwotnie "związek" lub "radę". Obecnie powszechnie stosowane głównie w odniesieniu do państw Ameryki Łacińskiej, w których władza wojskowa przejęła rządy na drodze zbrojnego zamachu stanu. Określenie używane również w odniesieniu do dyktatur wojskowych w innych państwach.

</doc>
<doc id="102116" url="https://pl.wikipedia.org/wiki?curid=102116" title="Miłosław (imię)">
Miłosław (imię)

Miłosław — słowiańskie/staropolskie imię męskie, złożone z członów "Miło-" ("miły", "miłujący") i "-sław" ("sława"). Znaczenie imienia: "miły sławie". Jednym ze stosowanych zdrobnień tego imienia, obok współczesnego "Miłek" i staropolskiego "Miłko", jest Miłosz.
Forma żeńska: Miłosława
Miłosław imieniny obchodzi 2 lutego, 3 lipca, 3 sierpnia i 18 grudnia.
Podobne imiona imiona staropolskie: Miłobor, Miłobrat, Miłogost, Miłorad, Miłostryj, Miłosz, Miłowit, itp.
Znane osoby noszące imię Miłosław lub Miloslav:

</doc>
<doc id="102129" url="https://pl.wikipedia.org/wiki?curid=102129" title="Kannada">
Kannada



</doc>
<doc id="102151" url="https://pl.wikipedia.org/wiki?curid=102151" title="Pomarańczowa rewolucja">
Pomarańczowa rewolucja

Pomarańczowa rewolucja () – seria protestów i wydarzeń politycznych na Ukrainie spowodowanych sfałszowaniem wyborów prezydenckich w 2004 roku przez ówczesny obóz władzy reprezentowany przez kandydata na prezydenta, ówczesnego premiera – Wiktora Janukowycza – kandydata prorosyjskiej Partii Regionów. Głównym kontrkandydatem Wiktora Janukowycza w wyborach był Wiktor Juszczenko z opozycyjnego Bloku Nasza Ukraina. Pomarańczowa rewolucja obejmowała okres od 22 listopada tegoż roku do 23 stycznia 2005 roku.
Nazwa protestów pochodzi od koloru pomarańczowego, który był symbolem sztabu wyborczego Wiktora Juszczenki.
Ukraina przed wyborami prezydenckimi w 2004 roku.
Od chwili uzyskania niepodległości Ukraina była postrzegana jako kraj przechodzący z reżimu totalitarnego do ustroju demokratycznego. Rada Najwyższa Ukraińskiej Socjalistycznej Republiki Radzieckiej ogłosiła niepodległość 24 sierpnia 1991 roku. Pierwszym prezydentem kraju został postkomunistyczny polityk Łeonid Krawczuk. W wyniku braku reform gospodarczych i nieudolności prezydenta, Ukraina znalazła się w recesji gospodarczej. W latach 1993–1995 Ukraina doznała jednego z największych spadków produktu krajowego brutto na świecie (-14,2% w 1993, -22,9% w 1994, -12,2% w 1995 roku) oraz zaczęła borykać się z hiperinflacją. Chaos w gospodarce wykorzystała poradziecka nomenklatura, przejmując kontrolę nad najważniejszymi państwowymi przedsiębiorstwami. Sytuację gospodarczą na Ukrainie ustabilizowali nowy prezydent Ukrainy Łeonid Kuczma (wybrany w 1994 roku) oraz szef Banku Centralnego Wiktor Juszczenko.
Krytyczni wobec Kuczmy politolodzy nazywali system polityczny Ukrainy jako hybrydę ustroju demokratycznego z autorytarnym. Zdaniem ukraińskich politologów, wszystkie problemy polityczne wynikały z istnienia spuścizny po instytucjach radzieckich, stosowania praktyk wykorzystywanych w Związku Radzieckim oraz braku konsekwentnego wdrażania reform w niepodległej Ukrainie. Łeonid Kuczma nie odebrał nowo powstałej oligarchii kontroli nad państwem. 28 czerwca 1996 roku uchwalono konstytucję. Brak wyznaczenia granic między uprawnieniami prezydenta i rządu doprowadził do wielokrotnych sporów politycznych. W 1999 roku wybory prezydenckie ponownie wygrał Łeonid Kuczma. W 2000 roku Łeonid Kuczma zorganizował referendum, które miało rozszerzyć kompetencje prezydenckie. Idea referendum została skrytykowana przez Radę Najwyższą Ukrainy i podmioty międzynarodowe. Referendum odbyło się z licznymi przypadkami łamania prawa. Pomimo opowiedzenia się obywateli za propozycjami prezydenta, referendum okazało się niewiążące jako niezgodne z konstytucją. Przed upłynięciem drugiej kadencji Łeonid Kuczma zaproponował ograniczenie władzy głowy państwa na rzecz rządu. Propozycja ta wynikała z dążeń Kuczmy do objęcia stanowiska premiera. Zmiany w konstytucji, ograniczające uprawnienia prezydenta, wprowadzono 8 grudnia 2004 roku. Rządy Kuczmy osłabiło mocno zamordowanie dziennikarza Heorhija Gongadzego. W wyniku skandalu kasetowego oskarżono Kuczmę o zlecenie morderstwa, a krajem wstrząsnęła fala protestów pod hasłem „Ukraina bez Kuczmy”.
Wybory prezydenckie w 2004 roku.
31 października 2004 roku odbyła się pierwsza tura wyborów prezydenckich na Ukrainie. Zdaniem obserwatorów zachodnich, wybory nie zostały przeprowadzone w sposób prawidłowy. Nieprawidłowości przy wyborach oraz zwlekanie z ogłoszeniem oficjalnych wyników wyborów doprowadziły do pierwszych protestów. Wyniki ogłoszono 9 listopada. Zgodnie z danymi, pierwszą turę wygrał lider opozycji i przedstawiciel tzw. pomarańczowej koalicji Wiktor Juszczenko (39,87% głosów). Wiktor Juszczenko zmierzył się w drugiej turze z reprezentantem Partii Regionów Wiktorem Janukowyczem, który zdobył 39,32% głosów.
Wiktor Juszczenko w latach 1999–2001 był premierem Ukrainy, jednak w wyniku wejścia w konflikt z sektorem przemysłu ciężkiego na wschodniej Ukrainie został odwołany ze stanowiska, wbrew dużej popularności w społeczeństwie. Po szykanach ze strony współpracowników Kuczmy współtworzył Blok Nasza Ukraina. Na początku września 2004 roku próbowano otruć Wiktora Juszczenkę dioksynami. O zamach oskarża się szefa Administracji Prezydenta Wiktora Medwedczuka lub osoby z jego otoczenia. W czasie trwania kampanii wyborczej współpracował z Julią Tymoszenko, bizneswoman związanej z przemysłem paliwowym, byłą szefową korporacji Zjednoczone Surowce Energetyczne Ukrainy. Wiktor Janukowycz od 2002 roku był premierem Ukrainy. Przed objęciem urzędu nie mówił po ukraińsku. Podzielał poglądy Kuczmy, by utrzymać bliskie relacje z Rosją.
Wiktor Juszczenko był faworytem Zachodu. Media zachodnie przedstawiały kandydata opozycji w bardzo korzystnym świetle, jako polityka zdolnego przyłączyć Ukrainę do NATO i Unii Europejskiej. Rosja oficjalnie popierała Wiktora Janukowycza, więc poleciła jego sztabowi wyborczemu prowadzenie kampanii wyborczej na wzór rosyjski, wykorzystanie mediów w celu zdyskredytowania Wiktora Juszczenki i pokazania własnego kandydata w lepszym świetle, a także zastosowanie technik fałszowania głosów. Zachodnie media donosiły, że Rosja przeznaczyła 600 milionów dolarów na kampanię wyborczą Wiktora Janukowycza, jednak kwota ta jest uważana obecnie za zbyt dużą. Ponadto Rosja obniżyła Ukrainie dług za gaz z 2,2 mld dolarów do 1,4 mld dolarów. Krótko przed pierwszą turą głosowania Ukrainę odwiedził Władimir Putin.
21 listopada 2004 roku odbyła się druga tura wyborów prezydenckich. Według wyników sondażowych wybory wygrał Wiktor Juszczenko, zdobywając 52% głosów. Centralna Komisja Wyborcza podała, że wybory wygrał Wiktor Janukowycz, mający przewagę 2,5% głosów. Zmanipulowano również frekwencję wyborczą. Organizacje pozarządowe oskarżały przedstawicieli Partii Regionów o fałszerstwa wyborcze, w tym wielokrotne głosowanie. Według danych Komitetu Wyborców Ukrainy zostało sfałszowanych 2,8 mln głosów. Podczas protestów Władimir Putin pogratulował Wiktorowi Janukowyczowi zwycięstwa w drugiej turze wyborów.
Przebieg pomarańczowej rewolucji.
Protesty rozpoczęły się jeszcze przed ogłoszeniem wstępnych wyników drugiej tury wyborów prezydenckich. Opozycja planowała zorganizować wiec powyborczy na Majdanie, jednak ze względu przebieg wydarzeń, sztab wyborczy Wiktora Juszczenki wieczorem 21 listopada zorganizował protest przeciwko sfałszowaniu wyborów. Na placu wzniesiono 25 namiotów, po jednym dla każdego regionu. Sztab wyborczy Wiktora Juszczenki spodziewał się, że pojawi się 40 tys. protestujących (tyle samo, ile przybyło na wiec poparcia dla Wiktora Juszczenki 16 października). 22 listopada w Kijowie zebrało się ok. 200 tys. osób domagających się powtórzenia głosowania. 26 listopada w Kijowie protestowało ok. 500 tys. osób. Zgodnie z groźbą Tymoszenko, urzędnicy nie mogli podjąć pracy. Tymoszenko ponadto utworzyła Komitet Ocalenia Narodowego Jednocześnie sztab Juszczenki głosił, że ze wschodnich obwodów do Kijowa miało przybyć ok. 27 tys. dobrze zorganizowanych zwolenników Wiktora Janukowycza. Plotka okazała się przesadzona, a do stolicy przybyło znacznie mniej osób ze wschodniej Ukrainy.
We Lwowie i Tarnopolu ogłosiły, że za prezydenta Ukrainy uważają Juszczenkę. Podobne stanowisko wyraził (po wahaniach) mer Kijowa Ołeksandr Omelczenko. Dzięki decyzji Omelczenki demonstranci w Kijowie otrzymali pomoc służb miejskich i życzliwą neutralność kijowskiej milicji. W obwodach wschodnich i południowych domagano się natychmiastowego uznania oficjalnych wyników wyborów. W obwodach ługańskich i donieckich (w 2003 roku odpowiedzialnej za 35% produkcji przemysłowej Ukrainy) argumentowano, że muszą utrzymywać rozpolitykowane i uboższe obwody zachodnie, odpowiedzialne za 8% krajowej produkcji przemysłowej (2003). W Charkowie gubernator Jewhen Kusznariow (na polecenie Rady Obwodowej) zaczął tworzyć Południowo-Wschodnią Republikę Autonomiczną. W Doniecku poparto pomysł tamtejszego biznesmena Borysa Koleśnikowa powołania państwa federacyjnego i przeniesienia stolicy do Charkowa. Politycy z Autonomicznej Republiki Krymu zaczęli głosić konieczność odłączenia się Półwyspu Krymskiego od Ukrainy.
Stany Zjednoczone skrytykowały rażące naruszenia procesu wyborczego. Wśród państw Unii Europejskiej fałszerstwo wyborcze krytykowały w szczególności Polska i Litwa, a także Czechy, Estonia, Łotwa, Rumunia, Słowacja, Szwecja, Węgry i Wielka Brytania. Największe zaangażowanie w uspokojeniu sytuacji na Ukrainie miała Polska. Na prośbę Łeonida Kuczmy, rolę mediatorów między opozycją a władzą sprawowali prezydent Polski Aleksander Kwaśniewski i prezydent Litwy Valdas Adamkus. 26 listopada zorganizowano obrady okrągłego stołu. Wzięli w nich udział: Łeonid Kuczma, Wiktor Janukowycz, Wiktor Juszczenko, szef parlamentu Wołodymyr Łytwyn, Aleksander Kwaśniewski, Valdas Adamkus, przewodniczący Dumy Państwowej Federacji Rosyjskiej Boris Gryzłow oraz sekretarz generalny Organizacji Bezpieczeństwa i Współpracy w Europie Ján Kubiš. Podczas rozmów Kuczma i Janukowycz domagali się powtórzenia całych wyborów, co pozytywnie oceniono w Rosji. Juszczenko optował za powtórzeniem wyłącznie drugiej tury wyborów. W trakcie negocjacji Juszczenko podkreślał, że opinia międzynarodowa jest za nim.
28 listopada zwolennicy Wiktora Janukowycza zagrozili odłączeniem obwodów południowo-wschodnich od Ukrainy. Zdaniem „Financial Times” nie użyto siły przeciwko zwolennikom Wiktora Juszczenki za sprawą protestu Leonida Kuczmy. Wiktor Janukowycz i szef Administracji Prezydenta Wiktor Medwedczuk zalecali krwawe stłumienie protestów, jednak Łeonid Kuczma nie chciał odejść jako prezydent stosujący przemoc wobec opozycji.
2 grudnia Rada Najwyższa Ukrainy wyraziła wotum nieufności dla rządu Wiktora Janukowycza. Premier odmówił podania się do dymisji. Tego samego dnia, po raz drugi odbyły się obrady okrągłego stołu, gdzie zaproponowano powtórzenie drugiej tury wyborów 19 grudnia. W wyniku kolejnego protestu Kuczmy propozycja nie weszła w życie. 3 grudnia unieważniono wyniki drugiej tury wyborów prezydenckich i zarządzono powtórzenie głosowania, zaplanowane na 26 grudnia. 6 grudnia odbyło się trzecie spotkanie okrągłego stołu. Tym razem Kuczma zgodził się na powtórzenie głosowania. Juszczenko domagał się zmiany składu Centralnej Komisji Wyborczej i dymisji Janukowycza. Łeonid Kuczma nie wyraził zgody na dymisję premiera. Kuczma zmienił swoje stanowisko wobec Janukowycza i Centralnej Komisji Wyborczej pod wpływem kolejnych rozmów przy okrągłym stole. W zamian za to zażądał przyjęcia reformy konstytucyjnej, ograniczającej uprawnienia prezydenta. Pomimo wahań, opozycja wyraziła zgodę na zmiany w konstytucji.
8 grudnia 2004 roku Rada Najwyższa Ukrainy przyjęła pakiet ustaw nowelizujących konstytucję oraz zatwierdzającą nowy skład Centralnej Komisji Wyborczej. Podczas przemowy na Placu Niepodległości Wiktor Juszczenko podziękował za zaangażowanie Ukraińców w protesty.
Duży udział w protestach miała młodzież, dorastająca w latach 90. Podczas pomarańczowej rewolucji aktywne były młodzieżowe ruchy polityczne, takie jak Pora, Czysta Ukraina i Znaju. Ruchy te zaczęły powstawać po wyborach parlamentarnych w 2002 roku. Podobnie jak w przypadku serbskiego Otporu i gruzińskiej Kmary zarzucano ukraińskim ruchom młodzieżowym bycie finansowanym przez Zachód.
Obok zaangażowania prezydenta Polski Aleksandra Kwaśniewskiego do Kijowa przybyło wielu polskich polityków i parlamentarzystów wszystkich opcji oraz tysiące wolontariuszy, biorących udział w wiecach zwolenników Wiktora Juszczenki. Duża aktywność Polski w wydarzenia na Ukrainie wiązała się z chęci upodobnienia Ukrainy do Polski, kraju demokratycznego, przynależącego do NATO i Unii Europejskiej.
Dużą rolę podczas protestów miały zespoły muzyczne, integrujące protestującą młodzież. Symbolem protestów stała się piosenka "Razom nas bahato, nas ne podołaty" zespołu Gryndżoły.
Ocena wydarzeń i następstwa.
20 grudnia 2004 roku odbyła się debata telewizyjna Juszczenko-Janukowycz. Powtórzenie drugiej tury wyborów prezydenckich przeprowadzono 26 grudnia. Wyniki ogłoszono 10 stycznia 2005 roku. Wybory wygrał Wiktor Juszczenko, z wynikiem 51,99% głosów. Janukowycz uzyskał 44,20% głosów. 13 stycznia Parlament Europejski przyjął rezolucję w sprawie sytuacji Ukrainy po wyborach prezydenckich. Rada Europejska i Komisja Europejska zostały zobowiązane do stworzenia „perspektywy europejskiej” dla Ukrainy, zapewniającej możliwość uzyskania pełnego członkostwa w Unii Europejskiej. Uroczyste zaprzysiężenie nowego prezydenta odbyło się 23 stycznia. Złożenie przysięgi prezydenckiej uchodzi za zakończenie pomarańczowej rewolucji.
Pomarańczową rewolucję ocenia się jako wyraz nadziei społecznych na przeprowadzenie zmian politycznych i gospodarczo-społecznych na Ukrainie. Pomimo oczekiwań, po 2004 roku politycy ukraińscy nie odeszli od poradzieckiego modelu regionalno-oligarchicznego. Pomarańczowa rewolucja nie przyczyniła się do wymiany elit politycznych, gdyż jej liderzy sami byli związani z oligarchami. Zdaniem ukraińskiego politologa Giergoija Kasanajowa, pomarańczowa rewolucja nie była rewolucją, a "protestem milionerów przeciwko miliarderom". Wiktor Juszczenko i Julia Tymoszenko skonfliktowali się. Podczas kryzysu finansowego z lat 2007–2009 w wyniku konfliktu prezydenta z premier nie obsadzono foteli ministra finansów, obrony i spraw zagranicznych. Dzięki pożyczkom Banku Światowego Ukraina w 2010 roku nie ogłosiła bankructwa. Wybory prezydenckie na Ukrainie w 2010 roku wygrał Wiktor Janukowycz. Podczas pomarańczowej rewolucji wzrosła (na poziomie lokalnym) aktywność obywatelska Ukraińców.
Pomarańczową rewolucję kwalifikuje się jako udaną kolorową rewolucję, gdzie odsunięto od władzy nieliberalnego bądź autorytarnego lidera za pomocą pokojowych i demokratycznych metod. W świecie zachodnim pomarańczowa rewolucja została odebrana jako moment odejścia z kleptokracji na rzecz demokracji. W państwach byłego Związku Radzieckiego (a zwłaszcza w Rosji) argumentowano, że rewolucja była zamachem stanu przeprowadzonym przez Stany Zjednoczone i jej sojuszników. Utrata wpływów na Ukrainie była dla Rosji najdotkliwszą porażką od czasu rozpadu Związku Radzieckiego. Władze rosyjskie zaczęły oskarżać Polskę (uważaną za państwo najbardziej zaangażowane w protesty na Ukrainie) o rzekomą ingerencję na przestrzeń postradziecką. Zmiany na Ukrainie doprowadziły do erozji prestiżu Rosji na terenie Wspólnoty Niepodległych Państw. Ukraiński dziennikarz i publicysta Witalij Portnikow stwierdził, że pomarańczowa rewolucja stanowi wydarzenie, które pogrzebało możliwość odnowy Związku Radzieckiego. Wśród rosyjskich ekspertów dominuje pogląd o udziale Stanów Zjednoczonych i ich sojuszników w pomarańczowej rewolucji. Inne opinie są zdecydowanie rzadsze. Rosyjska politolog Irina Kobrinskaja stwierdziła, że władze rosyjskie w 2004 roku nie wyciągnęły żadnych wniosków po wydarzeniach w Jugosławii w 2000 roku i Gruzji w 2003 roku. Władze Białorusi obawiały się, że kraje zachodnie będą zaangażowane w przeprowadzenie podobnej rewolucji na Białorusi. Po zaprzysiężeniu Wiktor Juszczenko wskazywał na niedostatki demokracji na Białorusi. Wypowiedzi te doprowadziły do pogorszenia relacji między państwami.
21 listopada 2013 roku, w wyniku odłożenia przez Wiktora Janukowycza podpisania umowy stowarzyszeniowej z Unią Europejską, rozpoczęły się protesty na Euromajdanie. Doprowadziły one do odsunięcia od władzy Wiktora Janukowycza.

</doc>
<doc id="102154" url="https://pl.wikipedia.org/wiki?curid=102154" title="Pomarańczowa Rewolucja">
Pomarańczowa Rewolucja



</doc>
<doc id="102167" url="https://pl.wikipedia.org/wiki?curid=102167" title="Plotka">
Plotka

Plotka – niesprawdzona lub kłamliwa wiadomość, zwykle powodująca utratę dobrego wizerunku osoby, której dotyczy. Powszechnie uważa się, że plotka jest synonimem pogłoski, która jest definiowana jako rozpowszechnianie niepewnych (niepotwierdzonych) informacji. 
Etymologia.
Angielskie słowo "gossip", czyli plotka, wywodzi się ze staroangielskiego "godsibb", co dawniej znaczyło „opiekun(ka)” i określało przyjaciela rodziny. Dopiero od XVI wieku używano tego słowa w znaczeniu „plotkarka”. 
Francuskie "commerage" wiąże się z "commere" (matka chrzestna); hiszpańskie "comadreria" wywodzi się od "comadre" (sąsiadka).
Definicje.
W naukach społecznych plotkowanie jest definiowane jako: 
Definicje 3 i 4 są najpopularniejszymi ujęciami zjawiska. 
Plotkowanie odróżnia się od pogłoski. Plotka różni się od pogłoski treścią – plotka dotyczy zawsze ludzi, natomiast pogłoska dotyczy raczej zdarzeń i może dotyczyć ludzi. Pogłoska i plotka różnią się również wiarygodnością. Pogłoska zazwyczaj jest prawdziwa, natomiast plotka jest w dużej mierze produktem fantazji wysnutej z wątłych poszlak, zależnej od indywidualnych zainteresowań, dowolnie rozbudowywanych w ogólniejszą pozorną informację.
Plotkowanie jest zachowaniem postrzeganym negatywnie, jednak bardzo powszechnym (badania wykazują, że 70% prywatnych konwersacji poświęcanych jest plotkowaniu). Analizy dyskursu wskazują, że uczestnicy stosują wiele strategii zabezpieczających ich przez wizerunkiem plotkarza, zanim przejdą do oceny nieobecnej osoby.
Funkcje plotki.
Pomimo swej negatywnej reputacji plotkowanie pełni wiele pożytecznych funkcji, do których zalicza się – funkcję wpływu społecznego, funkcję informacyjną, funkcję podtrzymywania więzi oraz funkcję rozrywkową.
Funkcja wpływu wiąże się głównie z używaniem plotki do kontrolowania zachowań niezgodnych z normami przyjętymi w danej grupie społecznej lub kulturze. Osoba, które zachowuje się w sposób niezgodny z oczekiwaniami społecznymi jest „ukarana” przez otoczenie oplotkowaniem. Zachowania, które rzucają się w oczy, są w sposób jawny niesprawiedliwe, niebezpieczne są najczęściej tematami plotek. Plotka jest więc wymianą informacji, która służy kontroli tych, którzy działają wbrew regułom i przeciwko interesowi grupy. W tym znaczeniu wymiana informacji o osobach jest również pewną formą poszukiwania i przekazywania referencji. Wypytywanie znajomych o przeszłe związki partnera, czy dzwonienie do firm po nieformalne opinie o zatrudnianym pracowniku są formami plotkowania, które mogą uchronić przed podjęciem błędnych decyzji. 
Jako informacja plotka jest dobrem, które osoba rozpowszechnia wśród członków grupy tak, aby podnieść swój status. Osoba rozpoczynająca plotkowanie, jak i ta, która wnosi nowe informacje maja szanse na poprawę swojej pozycji w grupie. Poza tym ocenianie innych jest pośrednio informacją (sprawieniem wrażenia), że osoba, która ocenia zna się na normach grupowych i ma „moralne” prawo oceniać innych. 
Plotkowanie jest formą umacniania więzi poprzez przypominanie i upewnianie się uczestników, co do norm, które grupa ustaliła, posiadanie wspólnych norm jest bowiem jednym z wyznaczników spójności grupowej. Plotkowanie stwarza okazję do przypomnienia i potwierdzenia, że uczestnicy nadal podporządkowują się tym normom. Plotkowanie jest czynnością intymną i sekretną, dzieje się wśród osób, które darzą się zaufaniem – stąd osoba, z którą inicjator chce plotkować może czuć się włączona w grupę czy w krąg osób zaufanych.
Plotkowanie może też być wykorzystywane jako strategia rywalizacji do niszczenia reputacji konkurentów. Jest również jednym z przejawów agresji pośredniej, czyli agresji nie wprost służącej zniszczeniu dobrostanu psychicznego oraz relacji interpersonalnych jednostki.
Badania wskazują, że około dwóch trzecich czasu poświęcanego na rozmowę to tematy towarzyskie, głównie plotki. 
Prawdziwość przekazywanych informacji.
Rozchodząca się pogłoska w swojej początkowej fazie może być informacją nie do końca nieprawdziwą – może na przykład opierać się na faktach, do których dołączona jest nadinterpretacja. W trakcie rozchodzenia się informacji w danej społeczności, jest ona także podatna na mutacje, co powoduje, że w efekcie końcowym rozchodzić może się nie tyle prawdziwa informacja, co plotka, która jest chwytliwym memem ("earworm"). Często również w postaci "makroplotki" pojawiają się tak zwane legendy miejskie, które niewiele mają wspólnego z rzeczywistością.
Wymiar społeczny.
Językowe analizy plotki często sprowadzają się do skojarzeń „plotka – kobieta” (chociaż plotkarstwo i radość z denuncjacji jest zjawiskiem powszechnym dla obu płci).
Era Internetu nadała plotce zupełnie nowego wymiaru. W sieci pojawiły się dziesiątki serwisów plotkarskich, o względy których zabiegają gwiazdy i celebryci, plotka stała się bowiem narzędziem marketingowym.

</doc>
<doc id="102169" url="https://pl.wikipedia.org/wiki?curid=102169" title="Choanocyt">
Choanocyt

Choanocyt, komórka kołnierzykowa – jednowiciowa, owalna lub okrągła komórka wewnętrznej (gastralnej) warstwy ciała gąbek (Porifera) wykazująca duże podobieństwo do wiciowców kołnierzykowych (Choanoflagellata). Komórki kołnierzykowe wyposażone są w pojedyncze wici otoczone wieńcem 30–40 mikrokosmków. 
W typie askon komórki kołnierzykowe wyściełają jamę ciała (spongocel), w typie sykon wyściełają kanały, a w typie leukon wyściełają kuliste komory. Komórki te dzięki ruchom wici wymuszają przepływ wody z tlenem i cząstkami pokarmu (na przykład bakterie, protisty, martwą materię organiczną) przez spongocel gąbki. Mają zdolność pinocytozy oraz trawienia pokarmu, który następnie jest przekazywany archeocytom, gdzie następuje ostateczne trawienie w wodniczkach trawiennych. Przy wejściu do komór niektórych gąbek występują choanocyty wpustowe (apopylochoanocyty) regulujące wpływ wody. Choanocyty pozwalają również usuwać szkodliwe produkty przemiany materii.
Obecność choanocytów, tworzących choanodermę, jest charakterystyczną i wyłączną cechą gąbek.

</doc>
<doc id="102173" url="https://pl.wikipedia.org/wiki?curid=102173" title="Język pasztuński">
Język pasztuński



</doc>
<doc id="102174" url="https://pl.wikipedia.org/wiki?curid=102174" title="Komórki kołnierzykowate">
Komórki kołnierzykowate



</doc>
<doc id="102179" url="https://pl.wikipedia.org/wiki?curid=102179" title="Procesy poznawcze">
Procesy poznawcze

Procesy poznawcze – procesy tworzące i modyfikujące struktury poznawcze (reprezentacje umysłowe) w systemie poznawczym (w umyśle), będące przedmiotem badań kognitywistyki i psychologii poznawczej. Można stwierdzić, że procesy poznawcze służą do tworzenia i modyfikowania wiedzy o otoczeniu, kształtującej zachowanie (służą poznawaniu otoczenia). Można również stwierdzić, że są to procesy przetwarzania informacji, jakie zachodzą w układzie nerwowym i polegają na odbieraniu informacji z otoczenia, ich przechowywaniu i przekształcaniu, oraz wyprowadzaniu ich ponownie do otoczenia w postaci reakcji – zachowania.
Informacje podstawowe.
Wyrażenie „poznawcze” (ang. "cognitive") odnosi się do filozoficznego pojęcia „poznanie” (ang. "cognition"), które dotyczy zdolności do posiadania wiedzy przez człowieka, zdolności poznawania rzeczywistości. Z perspektywy psychologicznej można określić to pojęcie jako po prostu zdolność organizmu do odbierania informacji z otoczenia, przetwarzania ich i wykorzystywania do kierowania własnym lub cudzym zachowaniem. Wyrażenie „procesy” natomiast odnosi się do procesualnego, dynamicznego charakteru opisywanych tutaj zagadnień.
Psychologia poznawcza i podejście poznawcze postulują, że wiedzę o rzeczywistości umysł tworzy nie poprzez bierne sumowanie danych otrzymywanych z narządów zmysłu i ich magazynowanie, lecz w sposób aktywny, jako pewnego rodzaju model, odwzorowując czy też reprezentując realne obiekty w jakiejś symbolicznej postaci struktur poznawczych. Struktury stanowią pewnego rodzaju porcję wiedzy, zaś mechanizmy ich tworzenia i modyfikowania – to właśnie procesy poznawcze.
Teoretycznie również i emocje można uznać za procesy przetwarzania informacji, a więc jako jakąś kategorię procesów poznawczych, jednakże zwykło się traktować sferę emocjonalną i sferę poznania oddzielnie. Procesy poznawcze, a w szerszym rozumieniu system poznawczy (umysł), nie są domeną wyłącznie ludzką, są raczej właściwością układu nerwowego taką samą, jak zdolność do wywoływania skurczów mięśni i poruszania się zwierząt. Niewątpliwie jednak świat zwierząt różni się pod względem rozwoju sprawności poszczególnych procesów poznawczych. Z tego powodu początkowo stosowano określenia w stylu „wyższe czynności psychiczne”, czy „wyższe czynności nerwowe”, które wprowadzono w nauce radzieckiej i przez pewien czas powszechnie stosowano także i w Polsce, kiedy psychologia poznawcza nie istniała, lub nie stanowiła jeszcze rozwiniętej dziedziny nauk psychologicznych (można spotkać taką terminologię w starych podręcznikach). Co prawda główną rolę w tworzeniu współczesnej wiedzy o procesach poznawczych ma psychologia, to jednak niezaprzeczalny wpływ wywierają także neurobiologia i neurologia. Wpływ ten jest dwustronny – teorie dotyczące procesów poznawczych opracowane na gruncie psychologii wpływają na rozwój tych dziedzin.
Domeny poznawcze.
Kategorie procesów poznawczych.
Elementarne procesy poznawcze.
Niektórzy autorzy funkcje wykonawcze (ang. "executive functions") – aktywność umysłową sterującą przebiegiem procesów poznawczych – proponują tłumaczyć jako funkcje „zarządcze”, co ma wierniej oddawać znaczenie tych funkcji, chociaż określenie „wykonawcze” już się właściwie w języku polskim przyjęło i to nie tylko w literaturze psychologicznej.
W niektórych podręcznikach można spotkać omówienie wyobraźni w podobny sposób, jak omówienie innych procesów poznawczych. Nie jest tam jednak do końca jasne, czy wyobraźnia jest elementarnym, czy złożonym procesem i czy jest w ogóle procesem. Inni autorzy zdają się traktować wyobraźnię bardziej niż zagadnienie związane z problematyką struktur, a nie procesów poznawczych, gdzie wyobrażenia rozumie się jako struktury – reprezentacje poznawcze.
Złożone procesy poznawcze.
Myślenie można opisać ogólnie jako zdolność umysłu do tworzenia symbolicznego modelu rzeczywistości, oraz do przeprowadzania przekształceń na tym modelu, zastępując tym samym realne działania. Można też wyróżnić węższe kategorie procesów złożonych, jakie mieszczą się w takiej definicji, jak np. rozwiązywanie problemów, abstrahowanie itd. Natomiast zagadnienie języka jest zagadnieniem interdyscyplinarnym – język nie jest wyłączną domeną psychologii, ale również lingwistyki, filologii, filozofii itd. Co więcej, zagadnienia dotyczące języka wiążą się zarówno z zagadnieniem struktur (słowa i znaczenia wyrażone w języku naturalnym mogą być przykładem reprezentacji poznawczych), jak i myślenia, oraz innych procesów poznawczych.
Domeny umysłu według M. Lezak.
Podręcznik neuropsychologii autorstwa Muriel Lezak, opisuje procesy poznawcze z innej perspektywy. Funkcjonowanie psychologiczne człowieka zostaje w nim przedstawione na czterech wymiarach, z których wymiar osobowościowo-emocjonalny zostanie tutaj pominięty:
Podział procesów poznawczych.
Percepcja.
Percepcja odpowiada za odbieranie informacji z otoczenia. Jest związana z odrębnymi modalnościami zmysłowymi, a wówczas mówimy o percepcji wzrokowej, słuchowej, smakowej, węchowej, dotykowej, o zmyśle równowagi itd. Tradycyjnie percepcję dzieli się na dwa etapy:
Percepcja sensoryczna.
Percepcja sensoryczna (ang. "sensory reception") – wczesny proces biernej rejestracji informacji, „odzwierciedlenie bodźców w receptorach”, co jest utożsamiane z pierwszymi etapami przetwarzania informacji danej modalności zmysłowej w układzie nerwowym. Przykładowo, w zakresie percepcji wzrokowej, można tutaj wskazywać na występowanie w układzie nerwowym tzw. detektorów cech, a więc neuronów wybiórczo reagujących na linie o określonej orientacji przestrzennej itd.
Spostrzeganie.
Spostrzeganie, czy też po prostu percepcja – późniejszy, aktywny proces, polegający na „"interpretacji danych zmysłowych z wykorzystaniem wskazówek kontekstualnych, nastawienia i wcześniej nabytej wiedzy"”. Proces spostrzegania prowadzi do powstania wrażenia - obrazu, który powstał na podstawie dostarczonych bodźców. 
Wymienia się tutaj m.in. następujące zagadnienia:
Uwaga.
Uwaga odpowiada za selekcjonowanie informacji. Jest nierozerwalnie związana z procesami percepcji do tego stopnia, że w niektórych sytuacjach wygodnie jest traktować uwagę tak, jakby była procesem percepcyjnym. Warto wtedy wiedzieć, że istnieją w psychologii teorie późnej uwagi, w jakich mechanizm selekcji operuje nie na „wejściu” systemu poznawczego, ale na „wyjściu”, dokonując selekcji reakcji. Można wyróżnić dwie główne kategorie:
Mimowolna.
Uwaga mimowolna (ang. "bottom-up attention") – jest wyzwalana przez otoczenie i przykładem może być odruch orientacyjny.
Dowolna.
Uwaga dowolna (ang. "top-down attention") – jest uruchamiana przez organizm, wiąże się z podjęciem aktywności celowej, wolicjonalnej (przynajmniej w zakresie uwagi) i opisuje się ją poprzez następujące charakterystyki, traktowane niekiedy jako odrębne procesy (odrębne systemy uwagi, tzw.procesy uwagowe):
Pamięć.
Pamięć jest zdolnością do przechowywania informacji i składają się na nią różne systemy i różne procesy. Wyróżnia się dwa główne systemy pamięci.
Myślenie.
Niektórzy autorzy skłonni są traktować myślenie (ang. "thinking") bardzo szeroko, właściwie jako synonim wszelkich procesów złożonych. Inni autorzy mogą traktować myślenie inaczej. Wówczas wyodrębnia się wąskie kategorie procesów złożonych, jakie można traktować podobnie, jak poszczególne kategorie procesów elementarnych. Pojęcie „myślenia” staje się wtedy pojęciem nadrzędnym i bardzo ogólnym. W tym opracowaniu postanowiono wyodrębnić temat myślenia jako takiego od wąskich kategorii złożonych procesów poznawczych i opisać je w oddzielnych sekcjach artykułu (aby zachować przejrzystość tekstu).
Pojęcie „myślenie” jest wieloznaczne i różnie definiowane. Przykładowo, jedna z definicji stwierdza, że myślenie to „"każda operacja umysłowa, która wiąże dwa lub więcej bitów informacji jawnie (jak w obliczeniach arytmetycznych) lub niejawnie (jak w formułowaniu sądu, że coś jest złe, czy pozostaje w relacji do czegoś)"”. Najczęściej definicje myślenia formułuje się ogólnie, wskazując na najbardziej charakterystyczną cechę tego typu procesów. Cechą taką jest zaś to, że myślenie ma na celu tworzenie modelu rzeczywistości po to, by dokonywać różnych operacji i przekształceń na tym modelu, a nie na realnej rzeczywistości. Takie rozumienie myślenia pochodzi od Kennetha Jamesa Williamsa Craika, który w roku 1943 opublikował książkę z teorią o tworzeniu przez umysł modeli rzeczywistości. Jedna z takich definicji zgrabnie stwierdza, że myślenie to „"proces łączenia elementów poznawczej reprezentacji świata w dłuższe ciągi, zastępujące realne, obserwowalne zachowanie w rzeczywistym świecie fizycznym lub społecznym, uwalniając nas od konieczności ponoszenia natychmiastowych skutków naszych działań"” – „"myślenie jest substytutem działania"”. W niektórych podręcznikach można spotkać jeszcze bardziej skonkretyzowane przedstawienie problemu, w którym myślenie traktowane jest jako operowanie na strukturach (reprezentacjach poznawczych w postaci pojęć, wyobrażeń, zdań) w celu rozwiązywania problemów – myślenie jest utożsamione z rozwiązywaniem problemów, wnioskowaniem, rozumowaniem dedukcyjnym, indukcyjnym, stosowaniem różnego rodzaju heurystyk itd. Niektórzy uczeni jednak skłonni są stwierdzić, że dochodzenie do konkluzji, rozwiązywanie problemów, stanowi jedynie szczególną postać procesów myślenia (zob. klasyfikacja poniżej). Warto jeszcze wspomnieć o tym, że istnieją też koncepcje dotyczące myślenia a pochodzące z innego nurtu teoretycznego niż psychologia poznawcza. Wówczas wyróżnia się myślenie logiczne, konkretne, abstrakcyjne, formalne, postformalne itd. Zasadniczo jednak można również dokonać ogólnego podziału procesów myślenia, mającego na celu bardziej uporządkowanie zagadnień, a nie konkretną koncepcję:
Inne złożone procesy poznawcze.
Złożone procesy poznawcze (ang. "higher-order cognition") w znaczeniu ogólnym to przede wszystkim myślenie i język, o czym czytelnik powinien pamiętać. Myślenie jednak jest pojęciem bardzo ogólnym i może obejmować również i konkretne kategorie procesów złożonych, które co prawda można traktować jako szczególne formy myślenia, ale można je także traktować względnie niezależnie. Takimi kategoriami są m.in.:
Język.
Język tradycyjnie definiuje się poprzez stwierdzenie, że jest to system kodujący znaczenia za pomocą symboli i zasad operowania nimi. Funkcje językowe można traktować w dwóch perspektywach:
Kontrola poznawcza i funkcje wykonawcze.
Kontrola poznawcza (ang. "cognitive control") jest pojęciem pochodzącym z klasycznie rozumianej psychologii poznawczej i z badań prowadzonych na osobach zdrowych. Odnosi się do zdolności kontrolowania i nadzorowania przebiegu procesów poznawczych, organizowania aktywności umysłowej. Niektóre podręczniki w ogóle nie omawiają tej tematyki. Natomiast inne opisują pojęcie „kontroli poznawczej” jako nadrzędne, zaś zagadnienia z nim związane porządkują w zakresie trzech kategorii:
Funkcje wykonawcze są ściśle związane z neuropsychologią i często wyjaśniane poprzez opis funkcjonowania człowieka z zaburzeniami tych funkcji, wynikającymi z uszkodzenia płatów czołowych mózgu (tzw. zespół czołowy). Z takiej perspektywy można stwierdzić, że jedną z ról tych funkcji jest inicjowanie aktywności celowej, ponieważ przy niektórych uszkodzeniach płatów czołowych osoby chore pozostają bierne, nie podejmują aktywności celowej i nie można tego wytłumaczyć zaburzeniami psychicznymi, takimi jak np. depresja, ani neurologicznymi, takimi jak paraliż, czy niedowład. Inną rolą jest z kolei przyjmowanie postawy logicznej i adekwatnej do sytuacji, ponieważ przy niektórych uszkodzeniach płatów czołowych osoby chore ignorują normy moralne i społeczne, dążą do natychmiastowego zaspokajania swoich potrzeb bez względu na konsekwencje itp. Z tego też powodu zwykło się definiować funkcje wykonawcze jako taki mechanizm poznawczy, który zapewnia organizmowi skuteczne realizowanie aktywności celowej, intencjonalnej i wolicjonalnej. Niektórzy autorzy starają się odróżniać funkcje wykonawcze od innych procesów poznawczych, zwracając uwagę na to, że, podczas gdy tradycyjnie rozumiane procesy poznawcze związane są np. z ilościowym aspektem przetwarzania informacji, czy też z tworzeniem wiedzy, poznawaniem otoczenia, to funkcje wykonawcze wiążą się z wykonywaniem czynności, z kwestią co, kiedy, jak i czy w ogóle ma zostać wykonane, czy też zrealizowane. Ponieważ obecnie nie istnieje jedna, ogólna koncepcja funkcji wykonawczych, ani nawet ogólnie przyjęta, spójna i jednoznaczna definicja, istnieje wiele różnych podejść i koncepcji, co czyni to zagadnienie dość złożonym. Na ogół panuje zgoda wśród uczonych, że takie funkcje istnieją, że tworzą jakiś system kontroli, planowania i organizowania procesów poznawczych (jak i zachowań), lecz nie jest jasne, jakie konkretnie są to procesy i z tej perspektywy różni autorzy wymieniają przeróżne procesy, utożsamiając je z funkcjami wykonawczymi. Co więcej, istnieje wiele danych pokazujących, że to, co zazwyczaj uważa się za funkcje wykonawcze, nie jest wyłącznie domeną płatów czołowych. Zagadnienia i procesy utożsamiane z funkcjami wykonawczymi:
Funkcje ekspresyjne.
Funkcje ekspresyjne, „"takie jak mówienie, rysowanie lub pisanie, manipulowanie, gesty, ekspresja twarzy lub ruch, tworzą sumę obserwowalnego zachowania. Na ich podstawie wnioskuje się o aktywności umysłowej"”. W tradycyjnej psychologii poznawczej część z tych funkcji w ogóle się nie omawia, ponieważ niewątpliwie stanowią wynik aktywności wielu procesów poznawczych, niekoniecznie będąc samemu procesami poznawczymi. Do tych funkcji zalicza się:
Bibliografia.
Literatura przedmiotu jest bogata, jednak w tym miejscu wymieniono jedynie literaturę podstawową, głównie w oparciu o którą przygotowano hasło:

</doc>
<doc id="102180" url="https://pl.wikipedia.org/wiki?curid=102180" title="Spongocel">
Spongocel

Spongocel, jama paragastralna – wewnętrzna jama gąbek, zwana paragastralną dla odróżnienia od jamy prajelita tkankowców. 
Spongocel łączy się ze środowiskiem zewnętrznym licznymi porami, którymi woda napływa do wewnątrz, oraz przez oskulum, którędy woda wypływa. W typie askon spongocel wysłany jest choanocytami. W typie sykon ograniczony jest do kanałów promienistych, a w typie leukon występuje tylko w komorach.

</doc>
<doc id="102183" url="https://pl.wikipedia.org/wiki?curid=102183" title="Procent składany">
Procent składany

Procent składany – sposób oprocentowania wkładu pieniężnego polegający na tym, że odsetki za dany okres oprocentowania są doliczane do wkładu (podlegają kapitalizacji) i w ten sposób „składają się” na zysk wypracowywany w okresie następnym. Zastosowanie reguły procentu składanego daje szybszy wzrost wartości kapitału niż zastosowanie procentu prostego. Im częstsza kapitalizacja, tym kapitał wzrasta szybciej. Przypadek graniczny, w którym odstęp między kapitalizacjami maleje do zera, nosi nazwę kapitalizacji ciągłej.
Obliczanie procentu składanego.
Kapitalizacja roczna.
Kapitalizacja następuje tylko raz w roku, czyli formula_12
Kapitalizacja podokresowa.
Kapitalizacja następuje częściej niż raz w roku, czyli formula_14
Kapitalizacja roczna w warunkach inflacji.
Kapitalizacja następuje raz w roku, przy inflacji rocznej "i":
gdzie:
Kapitalizacja ciągła.
Kapitalizacja następuje nieskończenie wiele razy w roku, czyli m→∞:

</doc>
<doc id="102184" url="https://pl.wikipedia.org/wiki?curid=102184" title="Donald A. Wollheim">
Donald A. Wollheim

Donald A. Wollheim (ur. 1 października 1914, zm. 2 listopada 1990) – amerykański pisarz, pierwszy antologista sf, wydawca.
Wollheim odkrył wielu pisarzy, przede wszystkim Philipa K. Dicka, Johna Brunnera, Samuela R. Delany'eya, Thomasa M. Discha, Harlana Ellisona, Ursulę Le Guin, Roberta Silverberga, C.J. Cherryh i Tanith Lee. Nie odkrył jednak Stephena Kinga, który przyniósł do niego swoją pierwszą powieść sf.
Życiorys.
Wollheim zadebiutował w roku 1934 u Gernsbacka w „"Wonder Stories"” opowiadaniem „The Man from Ariel”, ale stał się znany dopiero w 1942 dzięki całej serii opowiadań, z których „Mimikrę” z grudniowego wydania 1942 roku opublikowało "Astonishing Stories" a w Polsce "Fantastyka", nr 10 z 1983 roku. Opowiadanie to jako jedyne doczekało się trzech wersji filmowych.
W roku 1943 wydał "The Pocket Book of Science Fiction", antologię amerykańskich opowiadań fantastyczno naukowych, która otworzyła nowy etap w rozwoju fantastyki. Miejsce tanich, ale niezbyt długich prosperujących magazynów i drogich książek science fiction zajęła tania książka kieszonkowa - "pocket book". Zbiorek stał się bestsellererm i Donald A. Woflheim wydał dwie następne antologie: "The Portable Novels of Science" (Viking 1945) i "Avon Fantasy Reader" (1946).
Lata 70. charakteryzował dalszy wzrost poczytności taniej książki kieszonkowej. Donald Wollheim założył w 1971 swoje własne - rodzinne wydawnictwo DAW BOOKS i w krótkim czasie zajął czołowe miejsce na amerykańskim rynku wydawniczym. Wydawnictwo to utrzymuje wiodącą rolę jeszcze w kilka lat po jego śmierci na serce w 1990 roku, by w drugiej połowie lat 90. zostać wchłoniętym przez korporację wydawniczą Penguin-Putnam.
Kontrowersje.
Wollheim od początku swej działalności w klubie miłośników sf, aż do chwili założenia swego wydawnictwa był znanym skandalistą.
Jeszcze w 1934 roku zaskarżył Gernsbacka za niezapłacone honorarium, zmuszając ojca amerykańskiej sf do wypłacenia 75 dolarów USA (w tym 10 w postaci zwrotu kosztów sądowych). W 1945 zaskarżył 7 przyjaciół ze swego klubu sf, którzy posądzili go o wmieszanie się w romans z , co kosztowało ich, mimo wycofania pozwu przez Wollheima, 600 dolarów zwrotu kosztów sądowych i spowodowało na 30 lat rozdźwięk między Wollheimem i Jamesem Blishem. Upór Wollheima był znany w całym środowisku, mimo jego wielu zalet i pomocy w promowaniu utalentowanych autorów.
Za skandaliczne uznawano jego praktyki z lat 50., gdy prowadząc serię tanich dwustronnych książek sf "Ace Doubles" (2 powieści w jednym) dopuszczał się istotnych skrótów, uproszczeń i zmian. , jego konkurent na rynku edytorskim puścił w obieg nawet powiedzenie, że gdyby Wollheim wydawał Biblię skróciłby ją na 2 powieści i zmieniłby tytuł na "Bóg Wojny Izraela / Istota w trzech postaciach".
Największym i ostatnim skandalem było wydanie w roku 1965 trylogii Tolkiena "Władca Pierścieni" w postaci trzytomowej książki kieszonkowej dzięki lukom prawnym. Skandal ten nie tylko nie przyniósł szkody wydawnictwu Ace, ale wręcz uczynił je sławnym.

</doc>
<doc id="102187" url="https://pl.wikipedia.org/wiki?curid=102187" title="Kalendarium naukowe">
Kalendarium naukowe

Wydarzenia naukowe według roku.
2010 - 2009 - 2008 - 2007 - 2006 - 2005 - 2004 - 2003 - 2002 - 2001
2000 - 1999 - 1998 - 1997 - 1996 - 1995 - 1994 - 1993 - 1992 - 1991
1990 - 1989 - 1988 - 1987 - 1986 - 1985 - 1984 - 1983 - 1982 - 1981
1980 - 1979 - 1978 - 1977 - 1976 - 1975 - 1974 - 1973 - 1972 - 1971
1970 - 1969 - 1968 - 1967 - 1966 - 1965 - 1964 - 1963 - 1962 - 1961
1960 - 1959 - 1958 - 1957 - 1956 - 1955 - 1954 - 1953 - 1952 - 1951
1950 - 1949 - 1948 - 1947 - 1946 - 1945 - 1944 - 1943 - 1942 - 1941
1940 - 1939 - 1938 - 1937 - 1936 - 1935 - 1934 - 1933 - 1932 - 1931
1930 - 1929 - 1928 - 1927 - 1926 - 1925 - 1924 - 1923 - 1922 - 1921
1920 - 1919 - 1918 - 1917 - 1916 - 1915 - 1914 - 1913 - 1912 - 1911
1910 - 1909 - 1908 - 1907 - 1906 - 1905 - 1904 - 1903 - 1902 - 1901
1900 - 1899

</doc>
<doc id="102189" url="https://pl.wikipedia.org/wiki?curid=102189" title="Archeocyt">
Archeocyt

Archeocyt – komórka występująca w mezohylu gąbek. Archeocyty są komórkami totipotencjalnymi – mogą różnicować się w każdy inny typ komórek (np. sklerocyty, kolenocyty, spongocyty). Biorą udział w regeneracji, trawieniu, fagocytozie (z kanałów wodnych). Z podstawowych archeocytów macierzystych powstają archeocyty pierwotne, a z nich archeocyty wtórne, które z kolei mogą przekształcać się w cztero- lub jednojądrowe archeocyty, wyjściowe dla wielu innych komórek.

</doc>
<doc id="102190" url="https://pl.wikipedia.org/wiki?curid=102190" title="Kalendarium I wojny w Zatoce Perskiej">
Kalendarium I wojny w Zatoce Perskiej

Agresja na Kuwejt.
1990
2 sierpnia
4 sierpnia
7 sierpnia
8 sierpnia
10 sierpnia
16 sierpnia
25 sierpnia
5 września
9 września
sierpień–wrzesień
1 października – 10 listopada
8 listopada
20 listopada
29 listopada
30 listopada
17 grudnia
29 grudnia
1991
13 stycznia
16 stycznia
16 stycznia
I wojna nad Zatoką Perską.
17 stycznia
18 stycznia
19–20 stycznia
22 stycznia
25 stycznia
29–30 stycznia
8 lutego
13 lutego
15 lutego
24 lutego
25 lutego
26 lutego
28 lutego
28 lutego
2 marca
3 marca
Okres stabilizacji powojennej.
3 kwietnia
3 kwietnia – 17 marca 2003
5 kwietnia
6 kwietnia
10 kwietnia – 1998
23 kwietnia
21 maja
20 maja
15 sierpnia
11 października

</doc>
<doc id="102193" url="https://pl.wikipedia.org/wiki?curid=102193" title="Théodore Géricault">
Théodore Géricault

Théodore Géricault (ur. 26 września 1791 w Rouen, zm. 26 stycznia 1824 w Paryżu) – francuski malarz i grafik okresu romantyzmu, zwany „malarzem koni i wariatów”.
Studiował w Paryżu, gdzie kopiował dzieła starych mistrzów w Luwrze, zachwycając się w szczególności płótnami Rubensa. W latach 1816–1817 podróżował do Włoch. Jego podziw wzbudziła twórczość Michała Anioła i sztuka baroku. Zmarł przedwcześnie na skutek obrażeń odniesionych w wyniku upadku z konia. Pochowany został na paryskim cmentarzu Père-Lachaise. Jego grób zdobi płaskorzeźba "Tratwa Meduzy".
Tworzył portrety, sceny batalistyczne, liczne przedstawienia koni. Jego obrazy odzwierciedlają barwną, energiczną i ekstrawagancką osobowość artysty. Cechuje je wyjątkowy dynamizm, bogaty koloryt, duża siła wyrazu. Malarz tworzył w ekstatycznym napięciu, próbując oddać najbardziej gwałtowne emocje. Na zamówienie doktora Georgeta w l. 1822-23 wykonał serię portretów pacjentów szpitala psychiatrycznego. Wizerunki te miały przypuszczalnie posłużyć jako ilustracja jego teorii dotyczącej klasyfikacji szaleństwa. Są to obrazy zawierające ogromny ładunek emocji.
Jako jeden z pierwszych twórców we Francji zajmował się techniką litografii. Twórczość Géricaulta silnie oddziałała na Eugène’a Delacroix. Wiele jego obrazów znajduje się w Luwrze.

</doc>
<doc id="102194" url="https://pl.wikipedia.org/wiki?curid=102194" title="Sternik">
Sternik

Sternik – osoba kierująca jednostką pływającą (statkiem, łodzią itp.) z pomocą steru (urządzenia sterowego).
Na większych statkach i okrętach sternik jest jednym z członków załogi (zwykle nie musi być oficerem), który kieruje okrętem wypełniając polecenia kapitana (dowódcy). Do zadań sternika należy przede wszystkim utrzymywanie zadanego kursu, wyznaczonego na widoczny obiekt na brzegu lub poprzez odniesienie do stron świata (kurs kompasowy). 

</doc>
<doc id="102196" url="https://pl.wikipedia.org/wiki?curid=102196" title="Róg fałowy">
Róg fałowy

Róg fałowy – górny róg żagla, do którego mocowany jest fał.

</doc>
<doc id="102197" url="https://pl.wikipedia.org/wiki?curid=102197" title="Róg halsowy">
Róg halsowy

Róg halsowy – jeden z rogów żagla występujący w miejscu mocowania halsu. 
W przypadku żagli przymasztowych róg halsowy mocowany jest przy pomocy halsu do masztu i występuje u jego dołu na złączeniu liku przedniego i dolnego. Często mocowany jest również do drzewc np. bomu. 
Sztaksle pracujące nisko nad pokładem mocowane są tym rogiem do okucia (sztagownik), do którego również mocowany jest sztag.
W przypadku żagli pracujących wysoko (np. topsel, latacz) róg halsowy służy do mocowania halsu, który następnie zbiega na pokład i tam łączony jest z okuciem.

</doc>
<doc id="102198" url="https://pl.wikipedia.org/wiki?curid=102198" title="Róg szotowy">
Róg szotowy

Róg szotowy – tylny róg żagla, do którego przymocowane są szoty.

</doc>
<doc id="102199" url="https://pl.wikipedia.org/wiki?curid=102199" title="Czścibor">
Czścibor

Czścibor, Ścibor, Czcibor, Cibor, Czesbor – staropolskie imię męskie. Znaczenie imienia: „walczący o cześć”, „obrońca czci”, lub „czczący walkę”. Od członów „czci-(daw. czści-)” 'czcij', od czcić (daw. czścić, porównaj cześć) oraz „bor-” – od daw. „borzyć” 'walczyć' (porównaj 'borykać się').
Czcibor imieniny obchodzi: 9 listopada i 12 listopada.
Żeńskie odpowiedniki: Czcibora, Ścibora, Cibora.
Znane osoby noszace to imię:

</doc>
<doc id="102200" url="https://pl.wikipedia.org/wiki?curid=102200" title="John Zorn">
John Zorn

John Zorn (ur. 2 września 1953 w Nowym Jorku) – amerykański kompozytor, saksofonista i multiinstrumentalista.
Twórczość.
Jako dziecko grał na fortepianie, gitarze i flecie. Studiował w Webster College (obecnie Webster University) w Saint Louis w stanie Missouri, gdzie poznał free jazz. Porzucił college i przeniósł się na Manhattan, tam grywał koncerty w swoim niewielkim mieszkaniu używając do tego celu licznych nietypowych instrumentów i wkrótce stał się liderem nowojorskiej sceny eksperymentalnej.
W połowie lat osiemdziesiątych podpisał kontrakt z wytwórnią Nonesuch i od tego czasu może sobie pozwolić na wydawanie kilku płyt rocznie. A za przełomowe jego dzieło w tym okresie trzeba uznać "The Big Gundown: John Zorn Plays the Music of Ennio Morricone" z 1985 roku, gdzie zaprezentował nowe orkiestracje kilku przebojów muzyki filmowej autorstwa Morriconego. Na płycie, docenionej przez samego Morriconego, można usłyszeć wpływy tradycyjnej muzyki japońskiej, soul jazzu i wielu innych gatunków muzycznych.
Zorn jest właścicielem wydawnictwa płytowego Tzadik i współpracował z wieloma muzykami sceny eksperymentalnej, zwłaszcza improwizującymi. Najbardziej znany jest ze współpracy z zespołem Masada (w składzie: Joey Baron (perkusja), Dave Douglas (trąbka), Greg Cohen (bas)); jest to zespół inspirujący się muzyką Ornette'a Colemana i muzyką klezmerską. Współpracował z Mickiem Harrisem z zespołu Napalm Death i z Billem Laswellem w projekcie Painkiller, który łączył grindcore z free jazzem. Również w Naked City łączył w jedną całość różnorodne gatunki muzyki – jazz, rock, country i thrash metal. Poza tym współpracował z muzykami takimi jak: Laurie Anderson, Bill Frisell, Wayne Horvitz, Derek Bailey, Cyro Baptista, Trevor Dunn, Jad Fair, Mark Feldman, Fred Frith, Erik Friedlander, Keiji Haino, Bill Laswell, Arto Lindsay, Zeena Parkins, Mike Patton, Dave Lombardo, John Medeski, Ikue Mori, Robert Quine, Lou Reed, Marc Ribot, Jamie Saft, Kenny Wolleson, Yamatsuka Eye, Grant Calvin Weston oraz zespołem Violent Femmes. Pisał także muzykę do filmów i dla telewizji.
Zorn wiele swoich dzieł tworzy w Japonii, współpracując z tamtejszymi muzykami i używa tam pseudonimu Dekoboko Hajime.
W 2006 roku otrzymał nagrodę MacArthur Fellowship.
25 czerwca 1999 roku koncertował razem z Masada String Project, Bar Kokhba i Masada Quartet w Sali Kongresowej w ramach Warsaw Summer Jazz Days.
15 maja 2010 roku wystąpił wraz z Laurie Anderson i Billem Laswellem na Festiwalu Tradycji i Awangardy Muzycznej Kody w Lublinie.
15 lipca 2013 roku wystąpił w ramach festiwalu Warsaw Summer Jazz Days z koncertem Zorn@60, celebrującym jego przypadające w 2013 roku 60. urodziny. Towarzyszyli mu m.in. Mike Patton, Marc Ribot, Joey Baron, John Medeski, Jamie Saft czy Ikue Mori. Koncert został zarejestrowany i retransmitowany 21 lipca przez TVP2.
Radical Jewish Culture.
Zorn uważany jest za twórcę ruchu Radical Jewish Culture. Istnieje też seria wydawnicza o tej nazwie wydawana nakładem jego wytwórni płytowej Tzadik.

</doc>
<doc id="102201" url="https://pl.wikipedia.org/wiki?curid=102201" title="Jazgrza Williamsa">
Jazgrza Williamsa

Jazgrza Williamsa ("Lophophora williamsii"), pejotl, echinokaktus Williamsa, jeżowiec Williamsa – gatunek sukulenta pędowego z rodziny kaktusowatych. Jest byliną pochodzącą z pustyń i półpustyń Nowego Meksyku oraz Teksasu. 
Zastosowanie.
Nazwa "pejotl" pochodzi z języka nahuatl, w którym słowo "peyotl" oznacza „migotać”, „połyskiwać”. Jest on źródłem wielu alkaloidów z rodziny fenetylamin (głównie meskaliny). Jak wszystkie gatunki "Lophophora", rośnie on bardzo wolno, często zanim zakwitnie mija nawet 30 lat. Pejotl w smaku jest gorzki. Meskalinę kaktus zaczyna wytwarzać po 5 latach, jednak okazy rosnące poza środowiskiem naturalnym i w ziemi o nieodpowiednim składzie biochemicznym dają po zjedzeniu raczej nieprzyjemne dolegliwości żołądkowe niż odurzające, o czym pisał już Stanisław Ignacy Witkiewicz w dziele "Nikotyna, Alkohol, Kokaina, Peyotl, Morfina, Eter": Eksperymentujący z pejotlem Witkiewicz, głównie w latach 30. XX w., stworzył wiele portretów będąc pod wpływem tej rośliny.
Wzrost zainteresowania pejotlem w latach 70. był spowodowany opublikowaniem wczesnych prac antropologa Carlosa Castanedy. Don Juan Matus, domniemany nauczyciel Castanedy, miał używać nazwy "Mescalito" w odniesieniu do mocy zwanej „pomocnikiem”, „opiekunem”, która ujawnia się spożywającym pejotl, ucząc ich „właściwego sposobu życia”.
Środowisko naukowe, po początkowej akceptacji i uznaniu, zarzuciło Castanedzie, że w swych pracach zbyt wiele uwagi poświęca środkom psychotropowym i ich działaniu, a za mało elementom kulturowym. Po publikacji kolejnych prac podejrzenia w środowisku naukowym o to, iż cała praca Castanedy to fikcja, nasiliły się do tego stopnia, że w trosce o rzetelność naukową, środowisko antropologów odcięło się od Castanedy i odebrano mu również tytuł doktorski.

</doc>
<doc id="102202" url="https://pl.wikipedia.org/wiki?curid=102202" title="Peyotl">
Peyotl



</doc>
<doc id="102203" url="https://pl.wikipedia.org/wiki?curid=102203" title="Gąbki pospolite">
Gąbki pospolite

Gąbki pospolite, gąbki zwyczajne, gąbki różnoszkieletowe, gąbki niewapienne (Demospongiae) – gromada gąbek obejmująca większość obecnie żyjących przedstawicieli tej gromady. Zasiedlają wszystkie wody oceaniczne i słodkowodne Ziemi. Występują w różnorodnych środowiskach na wszystkich głębokościach, jednak najczęściej w strefach płytkich. Prowadzą na ogół kolonijny tryb życia. Kolonie mogą osiągać ogromne rozmiary. Zwartość kolonii jest tak duża, że zanikają w niej indywidualne cechy osobnicze. Typem larwy charakterystycznej dla tej gromady jest parenchymula lub amfiblastula. Osobnik dojrzały ma budowę typu leukon. Niewielka część gatunków jest bezszkieletowa, jednak większość gatunków ma szkielet zbudowany z igieł krzemionkowych i włókien białkowych, tworzących czasem złożoną sieć. Białkiem tym jest spongina. U kilku rzędów oprócz igieł sponginowych występują też igły zbudowane z krzemionki.
Najbardziej znanym przedstawicielem tej grupy jest gąbka szlachetna ("Euspongia officinalis") żyjąca w Morzu Śródziemnym. W Polsce pospolicie występuje nadecznik stawowy ("Spongilla lacustris").
Gąbki pospolite pojawiły się w kambrze. W stanie kopalnym spotyka się przede wszystkim Demospongiae o szkielecie sponginowo-krzemionkowym, natomiast gatunki o szkielecie organicznym, a tym bardziej bezszkieletowe są spotykane sporadycznie.
Dawniej wykorzystywane były jako delikatny materiał ścierny w jubilerstwie i optyce.
Systematyka.
Demospongiae dzielone są na następujące rzędy:

</doc>
<doc id="102207" url="https://pl.wikipedia.org/wiki?curid=102207" title="Mięsień trójgłowy ramienia">
Mięsień trójgłowy ramienia

Mięsień trójgłowy ramienia (łac. "musculus triceps brachii") - mięsień zajmujący całą powierzchnię tylną ramienia i należący do tylnej grupy mięśni ramienia, rozpięty między łopatką i kością ramienną a kością łokciową.
Budowa.
Składa się z trzech głów - głowy przyśrodkowej ("łac. caput mediale"), która przylega do kości ramiennej tworząc warstwę głęboką oraz głowy długiej ("łac. caput longum") i bocznej ("łac. caput laterale") leżącej na przyśrodkowej.
Przyczep bliższy głowy długiej znajduje na guzku podpanewkowym łopatki.
Przyczep bliższy głowy przyśrodkowej znajduje się na tylnej powierzchni kości ramiennej poniżej bruzdy nerwu promieniowego sięgając i częściowo wchodząc w torebkę stawu łokciowego tworząc płaskie ścięgno.
Przyczep bliższy głowy bocznej znajduje się na tylnej powierzchni kości ramiennej powyżej bruzdy nerwu promieniowego oraz na przegrodzie międzymięśniowej bocznej.
Przyczepy dalsze wszystkich trzech głów kończą się wspólnym ścięgnem na tylnej powierzchni wyrostka łokciowego.
Funkcja.
Głowa długa wymusza ruch w dwóch stawach - stawie ramiennym i stawie łokciowym, przy czym siła działania na staw ramienny jest większa niż na staw łokciowy. Jest ona najsilniejszym prostownikiem stawu ramiennego oraz silnym przywodzicielem ramienia.
Głowa boczna i przyśrodkowa są głowami odpowiedzialnymi za ruch wyprostny w stawie łokciowym.
Siła mięśni prostowników stawu łokciowego - mięśnia trójgłowego ramienia i mięśnia łokciowego jest mniejsza niż siła mięśni zginaczy stawu łokciowego - mięśnia ramienno-promieniowego, mięśnia dwugłowego ramienia i mięśnia ramiennego.
Bibliografia.
"Anatomia człowieka, t.1, Anatomia ogólna kości, stawy i więzadła, mięśnie; Michał Reicher; wyd. XI (VII), Warszawa 1999; "

</doc>
<doc id="102208" url="https://pl.wikipedia.org/wiki?curid=102208" title="Złamywanie">
Złamywanie



</doc>
<doc id="102209" url="https://pl.wikipedia.org/wiki?curid=102209" title="Indulis Emsis">
Indulis Emsis

Indulis Emsis (ur. 2 stycznia 1952 w Salacgrīvie) – łotewski polityk, biolog i nauczyciel akademicki, parlamentarzysta i minister, premier Łotwy (2004) i przewodniczący Sejmu (2006–2007).
Życiorys.
Z wykształcenia biolog, w 1975 ukończył studia na Uniwersytecie Łotwy w Rydze. W 1986 w Moskwie uzyskał stopień kandydata nauk, a w 1993 doktoryzował się w zakresie biologii na macierzystej uczelni. Początkowo pracował jako nauczyciel, później jako dyrektor laboratorium w instytucie naukowym Silava. W latach 1989–1990 był wiceprzewodniczącym komitetu ochrony środowiska Łotewskiej SRR.
W 1990 należał do grona współzałożycieli Łotewskiej Partii Zielonych. W 1990 w wolnych wyborach z ramienia Łotewskiego Frontu Ludowego uzyskał mandat deputowanego do Rady Najwyższej, w której zasiadał do 1993. Od sierpnia 1993 do listopada 1998 pełnił funkcję ministra środowiska w rządach, którymi kierowali kolejno Valdis Birkavs, Māris Gailis, Andris Šķēle i Guntars Krasts. W 1995 został posłem na Sejm VI kadencji, która upłynęła w 1998.
Po odejściu z rządu i parlamentu został m.in. prezesem przedsiębiorstwa konsultingowego. W 2001 uzyskał mandat radnego Rygi, a w 2002 ponownie został posłem na Sejm, z powodzeniem tym razem ubiegając się o reelekcję w 2006. Był w międzyczasie jednym z trzech współprzewodniczących swojego ugrupowania. 9 marca 2004 zastąpił Einarsa Repšego na stanowisku premiera Łotwy, stając się pierwszym na świecie premierem pochodzącym z ugrupowania reprezentującego ruch zielonych. Gabinet pod jego kierownictwem nie uzyskał wotum zaufania w październiku 2004 w czasie prac budżetowych. 2 grudnia 2004 urząd premiera objął Aigars Kalvītis.
Po wyborach do Sejmu IX kadencji w 2006 został na kilka miesięcy jego przewodniczącym; 24 września 2007 zastąpił go na tym stanowisku Gundars Daudze. W 2007 wycofał się z aktywności politycznej, powracając do działalności konsultingowej. W 2009 został również wykładowcą Uniwersytetu Łotwy.
Odznaczony Orderem Trzech Gwiazd III klasy (1996).

</doc>
<doc id="102210" url="https://pl.wikipedia.org/wiki?curid=102210" title="Pogońcowate">
Pogońcowate

Pogońcowate (Lycosidae) – rodzina pająków obejmująca około 2400 gatunków podzielonych na 120 rodzajów.
Występują we wszystkich strefach klimatycznych. Są pająkami polującymi aktywnie, nie budują więc sieci łownych. Zamiast tego zdane są na ich świetny wzrok. Ich atutem jest duża ruchliwość i szybkość; mogą również polować z zasadzki. Zazwyczaj budują podziemne nory lub tunele, które zmieniają z każdą kolejną wylinką. Ich ofiary są często o wiele większe od nich. W Polsce występuje ok. 60 gatunków pogońcowatych, w tym: krzeczek naziemnik, wałęsak zwyczajny, wymyk szarawy (zobacz: ).
Pogońcowate przypominają pająki z rodziny darownikowatych (Pisauridae), jednakże to, co odróżnia je od owej rodziny, to sposób noszenia kokonu przez samicę – pogońcowate noszą często jaja w białym kokonie przyczepionym do kądziołków przędnych, w przeciwieństwie do darownikowatych, które robią to pod chelicerami. Kolejną różnicą między nimi są oczy – dwa z ośmiu oczu pogońcowatych są wyraźnie większe w porównaniu do reszty, u darownikowatych wszystkie oczy są podobnej wielkości. Ta cecha pomaga również odróżnić je od pająków z rodziny Agelenidae.
Opis.
Rodzina pogońcowatych liczy sobie wielu przedstawicieli, różniących się od siebie wielkością ciała (zazwyczaj ok. 10–35 mm). Ich osiem oczu rozmieszczonych jest w trzech rzędach: na dole umieszczone są cztery najmniejsze oczy, środek zdobi dwoje charakterystycznych, największych oczu, górę zaś para średniej wielkości oczu. Pogońcowate posiadają świetny wzrok oraz zmysł dotyku.
Cechą charakterystyczną tych pająków jest sposób noszenia przez samicę kokonów jajowych. Kokon przyczepiany jest przez samicę za pomocą kądziołków przędnych do końca odwłoka. Odwłok musi być jednak trzymany przez samicę w określonej pozycji, aby kokon nie obijał się o ziemię, co jest dla niej dodatkowym obciążeniem. Jednakże mimo tego, samica jest w stanie nadal świetnie polować. Po wykluciu się z jaj i wyjściu z kokonu, młode pająki od razu wspinają się na grzbiet samicy, która nosi je około tygodnia. Po upływie tego czasu, młode schodzą z grzbietu samicy, rozpoczynając samodzielne życie.
Ubarwienie pogońcowatych jest zazwyczaj podobne do otoczenia, które zamieszkują, co daje im świetny kamuflaż.
Największymi przedstawicielami rodziny pogońcowatych jest rodzaj Hogna, a największym gatunkiem – "Hogna carolinensis" – osiąga on największe rozmiary ciała ze wszystkich Lycosidae. Najbardziej znanymi są chociażby "Lycosa tarantula", zwana również tarantulą włoską.
Jad.
Jak większość pająków, pogońcowate również posiadają jad. Jeżeli nie będą miały możliwości ucieczki, Lycosidae bronią się atakując.
Jad pogońcowatych nie jest najsilniejszy i nie stanowi zagrożenia dla życia zdrowego, dorosłego człowieka.
Po ukąszeniu przeciętnego pająka z rodziny Lycosidae mogą wystąpić objawy tj. obrzęk, łagodny ból czy swędzenie, a w najgorszych wypadkach nudności.
Australijskim przedstawicielom rodziny pogońcowatych przypisuje się także ukąszenia, które mogą powodować rany martwicze.

</doc>
<doc id="102214" url="https://pl.wikipedia.org/wiki?curid=102214" title="Bezrzecze (powiat policki)">
Bezrzecze (powiat policki)

Bezrzecze (do 1945 niem. "Brunn", 1945-1946 "Broń") – osada w północno-zachodniej Polsce położona w województwie zachodniopomorskim, w powiecie polickim, w gminie Dobra (Szczecińska).
Według danych urzędu gminy z 31 grudnia 2016 osada miała 4408 mieszkańców.
Sołectwo Bezrzecze obejmuje jedynie osadę Bezrzecze.
Sąsiaduje z zachodnimi osiedlami Szczecina: Bezrzecze i Krzekowo. Położone jest w odległości ok. 7 km od granicy polsko-niemieckiej.
Geografia.
Leży na szczycie (kulminacja na wysokości 67,8 m n.p.m.) i zboczach wału morenowego, tzw. Wału Bezleśnego, rozciągającego się na przestrzeni kilkunastu kilometrów – od Bezrzecza do brzegu Odry w Siadle Dolnym.
Z osiedla wypływa rzeczka Bukowa, nad którą archeolodzy stwierdzili występowanie osadnictwa ludzkiego już od neolitu.
Miejscowość założona na planie ulicówki. Zabudowa wsi niska – w większości współczesne budownictwo jednorodzinne. Głównymi ulicami są Koralowa i Górna. Komunikację zapewniają linie autobusowe 222, 225 i 227 (dzienne) oraz 527 (nocna).
Historia.
Najwcześniejsze dzieje.
Pierwsza wzmianka źródłowa o wsi "Beseritz", tj. Bezrzecze, a więc miejscu gdzie nie ma rzeki pochodzi z roku 1260. 27 września 1266 książę Barnim przekazał fundacji mariackiej ze Szczecina wieś Bezrzecze ("villae Brunnek") oraz połowę wsi Głębokie ("medietatis ville Glambek"). Kolejna wzmianka pochodzi z 15 lutego 1271 (należąca do Dietricha von Salzwedela wieś "Brunnecke"), następna zaś z 1277 w postaci "Brunne" jest już pochodzenia niemieckiego oznaczającą „studnię”, zagłębienie pomiędzy dwoma niewielkimi wzniesieniami. Zarządzeniem biskupa kamieńskiego Hermanna v. Gleichen wieś Bezrzecze należała od 1286 do uposażenia fundacji mariackiej w Szczecinie. Wzmiankowana w II połowie XIII wieku, a najstarszy zachowany wpis w księgach szczecińskiego kościoła mariackiego pochodzi z 1336 roku. W średniowieczu była jednocześnie wsią kościelną i lennem rycerskim.
W 1480 r. książę Bogusław X, po sekularyzacji klasztorów, oddał wieś na własność rycerzowi Henningowi Lindstedt. Wieś często zmieniała właścicieli. W 1527 r. przypadła Vivigenzowi I von Eickstedt, który otrzymał także puste tereny na Głębokim oraz część jeziora Głębokie. W 1589 r. wieś kupił kanclerz książęcy Otto von Ramin auf Krackow. W rękach tego rodu Bezrzecze znajdowało się aż do końca XIX w.
Okres pruski i niemiecki.
W 1828 r. zostało wpisane do matrykuły majątków rycerskich. Majątek ten składał się z folwarku "Hammestall" – owczarni i fermy gęsi (pozostałością folwarku są zabudowania leśniczówki Owczary) oraz folwarku "Stangenhorst" (obecnie Żółtew). Majątek wraz z lasem i folwarkami zajmował 4592 morgi (od 1816 na Pomorzu 1 morga = 0,393 ha). Gleba w majątku była I, II i III klasy, uprawiano tu pszenicę, żyto, owies, fasolę, wykę, koniczynę i łubin. Dobrze była prowadzona gospodarka leśna, co sto lat zmieniano drzewostan, rosły tu brzozy, olchy i sosny, dawniej były tu także buki i dęby. W 1776 r. do Bezrzecza został dołączony, należący wcześniej do Stołczyna, las zwany "Gunnitz". Niedaleko jeziora Głębokiego znajdowała się cegielnia majątku, w której wypalano 140 tysięcy cegieł rocznie. Majątek sprzedawał też surowce takie jak margiel, glinka i torf. Do majątku Bezrzecze należała też wieś, w której od bardzo dawna było czterech właścicieli, każdy z nich miał po 120 mórg. Ogólna powierzchnia wsi wynosiła 480 mórg. Gleba we wsi była słabej i średniej klasy; uprawiano owies, pszenicę i ziemniaki.
Od 1828 r. Bezrzecze było własnością rodziny Ramin, którzy władali nim na prawach majątku rycerskiego. W 1848 r. właścicielem jednej części Bezrzecza był Juliusz Corwin Wierzbicki. Cześć tę oddano w dzierżawę, ponieważ majątek był bardzo zadłużony i nie przynosił dochodu.
W latach 1875–1880 właściciel majątku – radca rządowy Otto Friedrich Gebhard von Ramin (1815–1882) wybudował na skraju wsi swą okazałą siedzibę – pałac w stylu angielskiego neogotyku (dwukondygnacyjny, dwuwieżowy, jedenastoosiowy). Pałac obecnie nie istnieje.
Pod koniec XIX wieku wieś rozbudowała się. Było tu 20 domów mieszkalnych, liczba mieszkańców w 1894 r. wynosiła 260, wyznania ewangelickiego, ale było wśród nich także 6 Żydów. Wieś i majątek należały do parafii w Wołczkowie. Była tu jedna szkoła podstawowa dla 35 dzieci. Tuż obok wsi wybudowano, należący do garnizonu wojskowego w Krzekowie olbrzymi plac ćwiczeń.
W okresie międzywojennym na Bezrzeczu rozpoczęto budowę domków jednorodzinnych o charakterze willowym. Osiedle dzieli się na dwie części: zachodnią, zwaną Bezrzeczem Górnym – dawna historyczna wieś podmiejska o średniowiecznym rodowodzie, powstała w okresie międzywojennym, oraz wschodnią, zwaną Bezrzeczem Dolnym, której budowa rozpoczęła się w okresie powojennym.
Okres po II wojnie światowej.
W trakcie II wojny światowej wieś nie ucierpiała, została zajęta 26 kwietnia 1945 r. przez wojska radzieckie (2 Front Białoruski – 2 Armia Uderzeniowa) i przekazana administracji polskiej 4 października 1945 r. W lasach przy drodze do Wąwelnicy do 1993 roku znajdowała się jednostka PGW Armii Radzieckiej.
Nazwa "Zdrój" (będąca jednym ze znaczeń niemieckiego słowa "Brunn") była nazwą przejściową wsi w 1945 r.
Na bazie zabudowań przypałacowego folwarku po 1945 powstał tu PGR (zlikwidowany w 1992), a w 1946 roku pierwsza polska szkoła, której założycielami byli Grzegorz i Weronika Dowlaszowie. W II poł. XX wieku mieszkały tu rodziny trudniące się rolnictwem oraz pracownicy pobliskiego Szczecina. Od lat 90. XX wieku wieś ulega urbanizacji i zmienia się w osiedle o charakterze podmiejskim. W Bezrzeczu znajduje się szkoła podstawowa.
Demografia.
Ogólna liczba mieszkańców

</doc>
<doc id="102216" url="https://pl.wikipedia.org/wiki?curid=102216" title="XandrOS">
XandrOS



</doc>
<doc id="102218" url="https://pl.wikipedia.org/wiki?curid=102218" title="Lycosidae">
Lycosidae



</doc>
<doc id="102221" url="https://pl.wikipedia.org/wiki?curid=102221" title="Wenus paleolityczne">
Wenus paleolityczne



</doc>
<doc id="102223" url="https://pl.wikipedia.org/wiki?curid=102223" title="Triceps">
Triceps



</doc>
<doc id="102224" url="https://pl.wikipedia.org/wiki?curid=102224" title="Parada (brydż)">
Parada (brydż)

Parada to w brydżu rodzaj manewru rozgrywkowego, polega na wyimpasowaniu honoru atutowego, przy braku kart w kolorze impasu, przez podegranie kolorem bocznym. Wykonanie parady wymaga skrócenia się w atu do długości, posiadanej przez impasowanego. Na przykład:
 ♠ 10 9
 ♥ A 5 4 3
 ♦ D 3 2
 ♣ K 8 7 5
 ♠ 2 ♠ K 5 4 3
 ♥ W 9 8 7 ♥ D 10 6
 ♦ W 10 6 5 ♦ 9 8 7
 ♣ A 10 9 6 ♣ D W 4
 ♠ A D W 8 7 6
 ♥ K 2
 ♦ A K 4
 ♣ 3 2
S rozgrywa 6♠ po ataku asem i blotką trefl. Bije drugą lewę na stole i gra dwukrotnie na impas pik i za drugim razem ujawnia się zły podział atutów. Aby rozgrywający mógł teraz przeprowadzić "paradę", czyli wyimpasować pozornie niemożliwego do zaimpasowania króla atu, musi on skrócić się w ręce, czyli przebić tyle kart atutami z ręki aby ich mieć tyle samo co przeciwnik z prawej strony.
Przebija więc kolejnego trefla w ręce, gra króla, asa kier i ponownie skraca się w ręce, tym razem przebijając małego kiera. Powstaje następująca końcówka:
 ♥ 5
 ♦ D 3 2
 ♣ 8
 ♠ - ♠ K 5
 ♦ W 10 6 5 ♦ 9 8 7
 ♣ 9 ♣ -
 ♠ A D
 ♦ A K 4
Rozgrywający gra teraz trzykrotnie kara kończąc na stole, po czym wychodzi z dziadka treflem lub kierem i król atutowy obrońcy staje w "paradzie".
Inny przykład:
 ♠ 3 2
 ♥ 5 4 3 2
 ♦ K D 4
 ♣ A 7 6 5
 
 
 ♠ A K D 10 9 8
 ♥ 7 6
 ♦ W 5 3
 ♣ K 4
S rozgrywa 4♠, W zaatakował asem i królem kier, po czym zmienił wist na blotkę karo (ze stołu także blotka), którą zabił asem gracz E który powtórzył karo. Jedyne niebezpieczeństwo dla rozgrywającego w tym rozdaniu to podział atutów 4-1, jeżeli cztery piki będzie miał W to nie można już nic zrobić, ale można się jeszcze zabezpieczyć przed czwórką pików u obrońcy E. Jeżeli rozgrywający zagra teraz asa i króla pik, to po ewentualnym ujawnienie się złego rozkładu nie będzie miał wystarczającej ilości dojść do stołu aby przeprowadzić "paradę", przed rozpoczęciem atutowania, powinien więc przebić jednego kiera w ręce i dopiero teraz zagrać asa i króla pik.
Jeżeli atuty podzielą się 3-2, to rozgrywający ściągnie jeszcze jednego atuta i będzie mógł pokazać karty, jeżeli jednak ujawnią się cztery piki u E, to rozgrywający przejdzie karem do stołu, przebije jeszcze jednego kiera i dojdzie do następującej końcówki:
 ♥ -
 ♣ A 7 6 5
 
 
 ♠ D 10
 ♦ -
 ♣ K 4
Rozgrywający gra teraz króla i asa trefl, a następnie blotkę trefl ze stołu i walet pik obrońcy zostaje "wyparadowany".

</doc>
<doc id="102226" url="https://pl.wikipedia.org/wiki?curid=102226" title="Disco">
Disco

Disco, znane także pod nazwą muzyka dyskotekowa – gatunek muzyki popularnej będący rodzajem rytmicznej muzyki tanecznej, głównie, choć nie wyłącznie, przeznaczonej do tańca w dyskotekach. Szczególnie popularny w drugiej połowie lat siedemdziesiątych XX wieku.
Wykonawcy.
Najbardziej znanymi przedstawicielami są zespoły i wykonawcy tacy jak: ABBA, Afric Simone, À La Carte, Amanda Lear, Arabesque, Baccara, Bee Gees, Belle Epoque, Bimbo Jet, Boney M., Brotherhood of Man, Cherry Laine, Dalida, Donna Summer, Dschinghis Khan, Eruption, George Baker Selection, Gibson Brothers, Goombay Dance Band, La Bionda, Luv', Maywood, Ottawan, Saragossa Band, Secret Service, Silver Convention, The Rubettes, Village People.
Historia.
Wpływy.
Styl znany pod nazwą disco, rozwinął się początkowo w Stanach Zjednoczonych pośród społeczności afroamerykańskich i hiszpańskich. Najistotniejszy wpływ na powstanie gatunku miały gatunki funk, salsa, psychodelia i soul.
Początki.
Pod koniec lat 60. muzycy i publiczność R&amp;B ze społeczności czarnoskórych, włoskich i latynoskich przyjęli szereg cech subkultur hipisowskich i psychodelii. Obejmowały one korzystanie z sal muzycznych z głośnym, przytłaczającym dźwiękiem, swobodny taniec, odlotowe oświetlenie, kolorowe kostiumy oraz stosowanie środków halucynogennych. Psychodeliczne grupy soulowe takie jak Chambers Brothers, a szczególnie Sly and the Family Stone wywarły wpływ na proto-disco i twórców takich jak Isaac Hayes, Willie Hutch i stylu soul znanego jako Philadelphia Sound. Popularność disco zdobyło w drugiej połowie lat sześćdziesiątych tzw. proto-disco (wczesne disco). Z kolei po 1970 powstały utwory daleko różniące się od dotychczasowej muzyki, m.in. Barry’ego White’a, który kierował Love Unlimited Orchestra (przebój "„Love’s Theme”", 1973), cechowane przez mnogość instrumentów. Pierwszy artykuł o muzyce disco został napisany w 1973 roku przez Vince Aletti dla magazynu Rolling Stone. Jednak pierwsze utwory w stylu czystego disco pojawiły się około 1974. Były to m.in.: "„Rock The Boat”" Hues Corporation (1974), "„You’re the First, the Last, My Everything”" Barry’ego White’a (1974), i utwór Donny Summer pt. "„Love to Love You Baby”" (1975). W 1974 roku w Nowym Jorku na antenie radia WFAN-FM miało swoją premierę pierwsze disco show.
Era disco.
Od połowy lat siedemdziesiątych muzyka disco stawała się coraz bardziej popularna. Disco stało się obecne w mediach, a także w filmie. Powstały wielkie dyskoteki, jak np. Studio 54. Wydawane były dyskotekowe czasopisma, istniały liczne stacje radiowe nadające disco całą dobę. Muzyka disco opanowała niemal cały świat.
Ważniejsze przeboje tego okresu to:
1983.
Pierwszy film dyskotekowy powstaje w 1977 i nosi tytuł "„Gorączka sobotniej nocy”", muzykę do niego stworzyła grupa Bee Gees. Potem były "„Dzięki Bogu już piątek”" (1978), "„Roller Boogie”" (1979) oraz "„Xanadu”" (1980) i Disco Dancer.
Parodie.
Stworzono kilka parodii stylu disco. Rick Dees, amerykański DJ radiowy w Memphis w Tennessee nagrał utwory „Disco Duck” (1976) oraz „DIS-Gorilla” (1977). Frank Zappa parodiował styl życia tancerzy disco w piosence pt. „Disco Boy” nagranej w 1976 roku, pochodzącej z albumu "Zoot Allures" i w piosence pt. „Dancin’ Fool” nagranej w 1979 roku, pochodzącej z albumu "Sheik Yerbouti".
Spadek popularności.
Po 1980 popularność muzyki disco zaczęła spadać. Wpływ na spadek popularności miały organizacje zwalczające nowy światowy trend. 12 lipca 1979 r. na stadionie miejskim w Chicago miała miejsce tzw. “Noc Zniszczenia Disco – Disco Demolition Night”, kiedy to masowo palono płyty disco, doprowadzając do starć na stadionie. Od roku 1983 muzykę zdominowały już inne gatunki. Disco wyparła nowa fala, a w szczególności jej najlżejsza odmiana, new romantic, a później dużą popularność kosztem tego gatunku zyskała też muzyka punk. Natomiast w latach 80. XX wieku z muzyki dyskotekowej popularne były podgatunki: italo disco i euro disco. Najgorszym okresem dla twórców muzyki disco były lata 1983–1985. W tych latach niektórzy wykonawcy tego gatunku próbowali przetrwać poprzez zmianę stylu wykonywanej muzyki, ale wielu artystów w tym właśnie okresie zniknęło bezpowrotnie z rynku muzycznego. Muzyka disco wywarła kluczowy wpływ na powstanie w latach 80. XX wieku gatunku elektronicznej muzyki tanecznej określanego nazwą house.
Euro disco.
Ponieważ popularność muzyki disco gwałtownie spadła w Stanach Zjednoczonych, a z jej promowania zrezygnowały największe amerykańskie wytwórnie muzyczne i producenci muzyczni to europejska scena disco kontynuowała ewolucje w obrębie głównego nurtu sceny muzyki pop. Na europejskiej scenie muzyki disco działały zespoły i twórcy m.in. Silver Convention, Love and Kisses, Munich Machine, a także amerykańscy twórcy Donna Summer i Village People, którzy stworzyli brzmienie stylu zdefiniowanego pod koniec lat 70. XX wieku jako euro disco, w którym zastosowano w linii basowej syntezator Mooga.
Lata 90. XX wieku.
Gatunek ten jednak od połowy lat 90. przeżywa swą drugą młodość. Przełożyło się to na dużą liczbę koncertów Donny Summer oraz zwiększoną liczbą koncertów takich twórców jak Bee Gees, Kool &amp; The Gang, Boney M., Glorii Gaynor, Earth, Wind &amp; Fire. Duży wpływ miało na to też przerabianie starych przebojów tego gatunku przez znanych DJ’ów.
Po 2000 roku.
W 2005 roku ukazał się album wokalistki Madonny pt. "Confessions on a Dance Floor", na którym się znajdują utwory utrzymane w tym gatunku muzycznym, a pochodząca z tego albumu piosenka "Hung Up" zawiera w linii melodycznej sampel z piosenki disco szwedzkiego zespołu ABBA pt. "Gimme! Gimme! Gimme! (A Man After Midnight)". W 2013 roku na listach przebojów pojawiło się kilka utworów w stylu funk i disco, a przez to listy muzyki pop miały więcej utworów tanecznych niż w jakimkolwiek innym okresie od końca lat 70. XX wieku. Największym hitem muzyki disco w 2013 roku był utwór „Get Lucky” autorstwa zespołu Daft Punk nagrany z udziałem Pharrella Williamsa, w którego nagraniu udział wziął też Nile Rodgers na gitarze, album Random Access Memories, z którego pochodzi utwór otrzymał nagrodę Grammy w 2014 roku. Inne nagrane w tym czasie piosenki w stylu disco, które znalazły się w Top 40 to „Blurred Lines” Robina Thicke’a, „Take Back The Night” Justina Timberlake’a oraz „Treasure” Bruno Marsa. W 2014 roku elementy muzyki disco można znaleźć w utworach „Artpop” Lady Gagi i „Birthday” wokalistki Katy Perry. Inne piosenki disco z 2014 roku to „I Want It All” amerykańskiego duetu Karmin i „Wrong Club” brytyjskiego duetu The Ting Tings. W 2016 roku piosenka Justina Timberlake’a pt. „Can’t Stop The Feeling", która zawiera elementy muzyki disco, stał się 26. piosenką, która od debiutu stała się numerem jeden na liście Billboard Hot 100 w historii wykresu. Amerykański film pt. Marsjanin z 2015 roku intensywnie wykorzystuje muzykę disco jako element ścieżki dźwiękowej.
Nu disco.
Nu disco to gatunek muzyki tanecznej powstały w XXI wieku, związany z ponownym zainteresowaniem amerykańską muzyką disco lat 70. XX wieku oraz syntezatorową europejską muzyką taneczną lat 80. XX wieku, w tym euro disco oraz italo disco. Obecnie istnieje kilka odmian muzyki związanych z gatunkiem nu-disco, w tym disco house, który charakteryzuje połączenie muzyki disco z muzyką house i wywodząca się z disco muzyka Balearów, znana również jako "balearic beat revival" lub "balearica".
Muzyka disco w Polsce.
W 1973 roku we Wrocławiu odbył się Pierwszy Ogólnopolski Turniej Prezenterów Dyskotek. W 1983 roku pojawiła się postać Franka Kimono, który miał być parodią muzyki disco. W Polsce muzyka disco była popularna w latach 90. XX wieku za sprawą nurtu polskiej muzyki tanecznej powstałego w latach 80. XX wieku z połączenia podgatunków muzyki disco – euro disco i italo disco z muzyką biesiadną – disco polo. 27 września 2011 roku został w Polsce uruchomiony kanał telewizyjny poświęcony w całości muzyce dyskotekowej – TV.Disco, który istniał do 25 czerwca 2015 roku.
Podsumowanie.
Dzięki muzyce disco dużą popularność zdobyła muzyka elektroniczna. Niektóre elementy stylu disco zostały zaadaptowane przez grupy spoza tego kręgu m.in. ABBA, The Rubettes i inne. Nawet tacy artyści rockowi, jak The Rolling Stones, Kiss czy Rod Stewart nagrali piosenki i płyty w tym stylu. Gloria Gaynor wydała w 1975 pierwszą płytę przeznaczoną do użytku dyskotekowego, a w 1976 roku zostaje wydany pierwszy tzw. "Disco single", czyli 12-calowy singiel. Disco miało wpływ na powstanie muzyki rap, hip-hop, Euro disco, Italo disco, disco polo, dance-pop, eurodance, house oraz na początki muzyki techno.
Muzykę dyskotekową do perfekcji doprowadził zespół Bee Gees, którego okres największej popularności (koniec lat 70.) zbiegł się ze szczytem dyskotekowego szału. Muzyka disco była jednym z elementów subkultury disco, dominującej w młodzieżowej kulturze masowej tamtych czasów.

</doc>
<doc id="102228" url="https://pl.wikipedia.org/wiki?curid=102228" title="Rząd przedstawicielski">
Rząd przedstawicielski

Rząd przedstawicielski (ang. "responsible government") – rodzaj rządów wprowadzanych w białych brytyjskich koloniach (dominiach) w połowie XIX wieku.
Zanim rządy tego typu zostały wprowadzone, nad całością spraw w kolonii nadzór sprawowali gubernatorzy generalni, teoretycznie będąc przedstawicielami monarchy w koloniach, lecz w istocie namiestnikami parlamentu angielskiego i rządu. Gubernatorowie Generalni mieli do pomocy rady rządowe (namiastki władzy wykonawczej) i rady legislacyjne (namiastki władzy ustawodawczej), w których skład wchodzili mieszkańcy kolonii mianowani przez samych gubernatorów. Zwykle także działały w nich wybieralne parlamenty, lecz miały one jedynie role doradczą i opiniotwórczą. Taki system rządów stał się przedmiotem krytyki we wszystkich brytyjskich koloniach już we wczesnej fazie ich istnienia. Protesty te najszerszego zasięgu nabrały w Nowej Anglii, gdzie ostatecznie wybuchła antybrytyjska rewolucja prowadząca do powstania USA. Krytycy uznawali, iż Brytyjczycy (poddani króla Anglii), żyjący w koloniach byli dyskryminowani politycznie, nie mając swych przedstawicieli w parlamencie.
Jako że rozszerzenie parlamentu brytyjskiego o okręgi wyborcze w koloniach było w tamtych czasach niepraktyczne, postulowano utworzenie, oddzielnych, kolonialnych parlamentów, mających możliwość tworzenia praw dotyczących kolonii. Idee te zaczęto realizować dopiero w XIX wieku. Pierwsza kolonia, która została obdarzona rządem przedstawicielskim była Prowincja Kanady, która otrzymała tego typu instytucję w 1841. Kolejnymi były Nowa Szkocja w 1948, Wyspa Księcia Edwarda w 1851, Nowa Zelandia w 1852, Kolonia Przylądkowa i Nowy Brunszwik w 1854 oraz Nowa Fundlandia w 1855.

</doc>
<doc id="102232" url="https://pl.wikipedia.org/wiki?curid=102232" title="Plotkowanie">
Plotkowanie



</doc>
<doc id="102235" url="https://pl.wikipedia.org/wiki?curid=102235" title="Piotr Metz">
Piotr Metz

Piotr Metz (ur. 17 października 1957 w Tarnowie) – polski radiowy dziennikarz muzyczny.
Jeden z założycieli (1990) i w latach 1990–2001 dyrektor muzyczny radia RMF FM. W latach 1982–1990 i ponownie od 2005 współpracownik, a w latach 2016–2020 – dyrektor muzyczny Programu III Polskiego Radia. W latach 2006–2012 redaktor naczelny miesięcznika „Machina”, a w latach 2006–2009 dyrektor artystyczny Sopot Festival.
Kariera zawodowa.
Pracę radiowca rozpoczął w Polskim Radiu, dzięki Wojciechowi Mannowi. Trafił najpierw do Programu I, a potem do Programu II. W 1982 zaczął prowadzić w Programie III półgodzinną audycję poświęconą grupie The Beatles w ramach "Zapraszamy do Trójki". Po odejściu z Programu III PR w 1990 objął stanowisko dyrektora muzycznego krakowskiego Radia Małopolska Fun, późniejszego RMF FM, dla którego prowadził audycje, takie jak "Metzoforte", "Koniec Wieku", "Znaki Zodiaku", "Miks", "Nowy Świat", "Wywiadówka" (wcześniej "Rockowania") czy "Podróż za jeden uśmiech". Uznawany jest za jednego z twórców muzycznej „potęgi” RMF FM w końcu XX wieku. Z rozgłośni odszedł pod koniec czerwca 2001.
W latach 2001–2002 był dyrektorem programowym i muzycznym Radiostacji, rozgłośni należącej do holdingu Eurozet. W latach 2002–2004 pełnił funkcję dyrektora programowego Radia Eska Kraków. 1 kwietnia 2004 objął stanowisko menedżera ds. muzycznych i programowych stacji MTV Polska. Piastował je do końca września 2005.
W wakacje 2005 powrócił do Programu III Polskiego Radia. W listopadzie 2006 został członkiem nowo powołanej Akademii Muzycznej Trójki. W 2007 uhonorowano go Złotym Mikrofonem Polskiego Radia. Następnie zaczął prowadzić sobotnią audycję "Lista osobista" na antenie Programu III, od 2007 współprowadził również "Top Wszech Czasów". Prowadził też szereg innych audycji, takich jak "Rock'n'Roll – historia powszechna", "Zjednoczone królestwo", "Historia powszechna Rock'n'Rolla", "Akademia Muzyczna Trójki", "Beatlesów dzieła prawie wszystkie", "Strona 1, strona 2" czy "Studio koncertowe". W latach 2007–2018 jako "druh zastępowy" prowadził 24 wydania "Listy Przebojów Programu Trzeciego". W marcu 2016 został dyrektorem muzycznym Programu III Polskiego Radia. W maju 2020 ogłosił odejście z Programu III w związku z domniemanymi naciskami kierownictwa związanymi z emisją piosenki „Twój ból jest lepszy niż mój”. Komentując swoją decyzję, Metz upublicznił wiadomość tekstową, jaką otrzymał od dyrektora Trójki Tomasza Kowalczewskiego o treści „Piotrze, dopilnuj, aby piosenka, o której rozmawialiśmy, nie była na antenie”. Ponownie był dziennikarzem tej stacji od czerwca do października tego samego roku.
Był dyrektorem artystycznym Sopot Festival w latach 2006–2009. Od 2006 do maja 2012 pełnił funkcję redaktora naczelnego magazynu "Machina". Natomiast w latach od 2014 do 2016 był dyrektorem muzycznym Radia Kraków. Od 2011 zasiada w Radzie Akademii Fonograficznej ZPAV w sekcji muzyki rozrywkowej.
W lipcu 2020 rozpoczął pracę w Programie Drugim Polskiego Radia, gdzie prowadzi audycję "Nocna strefa". Od 2 stycznia 2021 jest też gospodarzem programów "7:00 PM i Muzyka Nowa" w Polskim Radiu Opole.
Życie prywatne.
Jest synem operatora telewizyjnego Tadeusza Metza (1935-2019). Żonaty. Ma troje dzieci, Karolinę, Olgę i Tomasza.

</doc>
<doc id="102236" url="https://pl.wikipedia.org/wiki?curid=102236" title="Manewr diabelski">
Manewr diabelski

Manewr diabelski (ang. "devil's coup") to w brydżu manewr rozgrywkowy, dzięki któremu rozgrywający może uniknąć oddania lewy atutowej, która pozornie musi być oddana. Na przykład:
 ♠ W 5 4 2
 ♥ K 10 7
 ♦ A 6
 ♣ K 9 5 4
 ♠ A K 7 3 ♠ D 9 8 6
 ♥ D 6 5 ♥ W 8
 ♦ W 9 3 ♦ D 8 7 2
 ♣ W 10 7 ♣ 5 3 2
 ♠ 10
 ♥ A 9 4 3 2
 ♦ K 10 5 4
 ♣ A D 8
S gra 6♥ po wiście asem i królem pik. Jedną z opcji rozgrywającego jest zagranie na to, że jeden z obrońców trzyma pustą damę z waletem w kierach, ciekawszą opcją jest jednak próba ustawienia "manewru diabelskiego". Rozgrywający przebija pika, wraca do stołu asem karo i przebija ostatniego już pika, teraz gra karo do króla w ręce przebija karo na stole i gra trzy trefle kończąc w ręce, powstaje następująca końcówka:
 ♥ K 10
 ♣ 9
 ♥ D 6 5 ♥ W 8
 ♦ - ♦ D
 ♠ -
 ♥ A 9
 ♦ 10
S gra dziesiątkę karo i obrońcy są bezradni, rozgrywający musi wziąć resztę lew.
Manewr diabelski w tej rozgrywce powiedzie się jedynie w przypadku, gdy piki u obrońców dzielą się 4-4 (prawdopodobieństwo 0,33), trefle 3-3 (prawdopodobieństwo 0,36) a kara 3-4 z czwórką koniecznie u E (prawdopodobieństwo 0,31). Prawdopodobieństwo, że wszystkie te układy zajdą naraz wynosi 0,036828. Z kolei prawdopodobieństwo przypadku, w którym jeden z obrońców ma w kierach damę z waletem i nic więcej (wygrywa wówczas zgranie asa i króla atu) wynosi 0,068, czyli prawie dwukrotnie więcej. Pokazuje to, że najbardziej efektowny sposób rozgrywki nie zawsze jest najlepszy.

</doc>
<doc id="102237" url="https://pl.wikipedia.org/wiki?curid=102237" title="Krzysztof Miller">
Krzysztof Miller

Krzysztof Artur Miller (ur. 25 marca 1962 w Warszawie, zm. 9 września 2016 w Brwinowie) – polski fotoreporter i sportowiec.
Życiorys.
Syn Stefana i Elżbiety. W latach 1976–1986 wielokrotny mistrz Polski seniorów w skokach do wody z trampoliny i wieży. Studiował na warszawskiej AWF.
Od 1986 razem z Jerzym Gumowskim autor zdjęć dla pism drugiego obiegu w Polsce. Od 1988 fotograf Centrum Informacji Akademickiej NZS, współpracownik „Przeglądu Wiadomości Agencyjnych”. Fotografował w 1989 obrady Okrągłego Stołu. Od tegoż roku fotoreporter „Gazety Wyborczej”. Autor m.in. fotoreportaży z czechosłowackiej aksamitnej rewolucji, rewolucji w Rumunii, wojen (m.in. w Bośni i Gruzji) oraz cyklu zatytułowanego "Zair". W 2000 był jurorem konkursu World Press Photo. Opublikował książkę "13 wojen i jedna. Prawdziwa historia reportera wojennego" (wyd. SIW „Znak”, Kraków 2013, ).
W 2012 powstał film dokumentalny pt. "W oku Boga", autorstwa Wojciecha Królikowskiego, poświęcony pracy fotoreporterskiej Krzysztofa Millera. W 2014 prezydent Bronisław Komorowski odznaczył go Krzyżem Kawalerskim Orderu Odrodzenia Polski.
Przez kilka lat zmagał się z zespołem stresu pourazowego. Popełnił samobójstwo. 15 września 2016 został pochowany na cmentarzu Wojskowym na Powązkach w Warszawie (kwatera G–2b–9).

</doc>
<doc id="102239" url="https://pl.wikipedia.org/wiki?curid=102239" title="Bogdan Konopka (fotograf)">
Bogdan Konopka (fotograf)

Bogdan Konopka (ur. 27 lipca 1953 w Dynowie, zm. 19 maja 2019 w Paryżu) – polski fotograf i krytyk.
Życiorys.
Absolwent wydziału fotochemia na wrocławskim Technikum Kinematografii. Tworzył od połowy lat 70. Był jednym z głównych twórców nurtu tzw. "fotografii elementarnej", której program opracowywał w latach 1982-1985 przy galerii Foto-Medium-Art we Wrocławiu. Od 1989 mieszkał i pracował we Francji. Był laureatem Grand Prix de la Ville de Vevey w Europejskim Konkursie Fotografii (1998 r.). Został stypendystą Pro Helvetia (Szwajcaria 1993 r.), Miasta Paryż (1994 r.), Ambasady Francuskiej w Pekinie (2005 r.), Instytutu Kultury Francuskiej w Rumunii oraz na Białorusi (w latach 2000 i 2004). Na stałe współpracował z polskimi pismami o sztuce: „Format” i „Kwartalnik Fotografia”. Był autorem ekspozycji „Szary Paryż” (2000 r.) w Instytucie Polskim w Paryżu oraz „Miasto Niewidzialne” (2003 r.) w Centrum Pompidou. Pierwszy autor zaproszony do tworzenia Kolekcji Wrzesińskiej (2009). Fotografował przede wszystkim przy pomocy aparatu wielkoformatowego. Z reguły nie przedstawiał ludzi, znaczniejszym wyjątkiem była prezentacja „Twarze” (2004 r.) w warszawskiej Małej Galerii Związku Polskich Artystów Fotografików, gdzie pokazał 20 portretów przyjaciół i znajomych. W 2017 roku odznaczony Brązowym Medalem „Zasłużony Kulturze Gloria Artis”.
Twórczość.
Na podstawie tekstu źródłowego.

</doc>
<doc id="102241" url="https://pl.wikipedia.org/wiki?curid=102241" title="Bagatela">
Bagatela



</doc>
<doc id="102244" url="https://pl.wikipedia.org/wiki?curid=102244" title="Stewart Menzies">
Stewart Menzies

Stewart Graham Menzies (ur. 30 stycznia 1890, zm. 29 maja 1968) – brytyjski wojskowy, sir, generał major, od 1939 do 1952 roku Dyrektor Generalny Tajnej Służby Wywiadowczej – MI6, szef operacji wywiadowczych Wielkiej Brytanii w czasie II wojny światowej oraz we wczesnej fazie zimnej wojny.
Podczas wojny Menzies aprobował współpracę z nowo utworzoną służbą, która zajmowała się wywiadem i sabotażem na terenie Europy, SOE, współpracował także z Résistance.
Młodość, życie rodzinne.
Stewart Graham Menzies urodził się w 1890 roku w bardzo zamożnej rodzinie jako drugi syn Johna Grahama Menziesa oraz Susannah West Wilson. Ukończył Eton College. Zaciągnął się do armii, służąc w Po zakończeniu I wojny światowej, której był weteranem, postanowił dołączyć do MI6.
MI6.
Zaraz po wojnie został członkiem delegacji konferencji pokojowej w Paryżu (1919–1920), od czego zaczęła się jego wspinaczka po stopniach kariery tej instytucji. Po śmierci Admirała Sinclara w 1939r. Menzis został mianowany na dyrektora generalnego MI6. Rozbudował on wydziały tej organizacji i nadzorował działania Alana Turinga nad rozszyfrowaniem Enigmy w trakcie II wojny światowej.
Lata 1945-1968.
Po zakończeniu II wojny światowej i przeorganizowaniu służb na potrzeby zimnej wojny, gdy na światło dzienne wyszedł fakt, że Kim Philby, oficer MI6 był szpiegiem NKWD Menzies zdecydował się złożyć dymisję. Menzies przeszedł na emeryturę w wieku 62 lat w połowie 1952 roku, zamieszkał w Luckington, Wiltshire po 43 latach nieprzerwanej służby.
Zmarł 29 maja 1968 roku.

</doc>
<doc id="102245" url="https://pl.wikipedia.org/wiki?curid=102245" title="Szałwia lekarska">
Szałwia lekarska

Szałwia lekarska ("Salvia officinalis" L.) – gatunek rośliny z rodziny jasnotowatych ("Lamiaceae"). Pochodzi z rejonu Morza Śródziemnego (Albania, Jugosławia, Grecja, Włochy), ale rozprzestrzeniła się gdzieniegdzie również poza tym obszarem. Jest uprawiana w wielu krajach świata. Jej nazwa łacińska wywodzi się od łacińskiego "salvus" oznaczającego "zdrowie".
Biologia i ekologia.
Półkrzew. Kwitnie od maja do czerwca. Rośnie na słonecznych zboczach i skałach, na glebach bogatych w wapń i w miarę wilgotnych.

</doc>
<doc id="102246" url="https://pl.wikipedia.org/wiki?curid=102246" title="Sekcja (biologia)">
Sekcja (biologia)

Sekcja ("sectio") – jedna z kategorii pomocniczych stosowanych w klasyfikacji organizmów. W botanice ma rangę niższą od rodzaju ("genus") i wyższą od serii ("series") i gatunku ("species"). W szerszym znaczeniu stosowana jest dla oznaczenia grupy taksonów bez ściśle zdefiniowanej rangi, podobnie jak "grupa" lub "dział".

</doc>
<doc id="102247" url="https://pl.wikipedia.org/wiki?curid=102247" title="Ptasznik">
Ptasznik



</doc>
<doc id="102250" url="https://pl.wikipedia.org/wiki?curid=102250" title="Henryk II niemodliński">
Henryk II niemodliński

Henryk (II) (ur. ok. 1374 roku, zmarł 22 grudnia 1394 roku) – tytularny książę niemodliński i strzelecki w latach 1382-1394.
Henryk był trzecim, przedostatnim pod względem starszeństwa synem księcia opolskiego Bolesława III i nieznanego pochodzenia Anny. O Henryku zachowało się niewiele wiadomości. Książę został przeznaczony do kariery duchownej i miał studiować na uniwersytecie w Bolonii. Według Jana Długosza Henryk zmarł podczas podróży powrotnej do Polski 22 grudnia 1394 roku. Miejsce pochowania nieznane.

</doc>
<doc id="102255" url="https://pl.wikipedia.org/wiki?curid=102255" title="Branko Bulatovic">
Branko Bulatovic



</doc>
<doc id="102256" url="https://pl.wikipedia.org/wiki?curid=102256" title="Mojmir (imię)">
Mojmir (imię)

Mojmir – starosłowiańskie (w tym staropolskie) imię męskie, złożone z członów "Moj-" ("mój") i "-mir" ("pokój, spokój, dobro"). Prawdopodobnie oznaczało "moje dobro", "mój skarb".
Mojmir imieniny obchodzi 10 stycznia i 3 września.

</doc>
<doc id="102257" url="https://pl.wikipedia.org/wiki?curid=102257" title="Luis Anibal Rodriguez Pardo">
Luis Anibal Rodriguez Pardo



</doc>
<doc id="102263" url="https://pl.wikipedia.org/wiki?curid=102263" title="Zefiryn">
Zefiryn

Zefiryn – imię męskie pochodzenia greckiego. Jest to imię teoforyczne, utworzone za pomocą sufiksu "-inus" od imienia greckiego boga wiatru zachodniego, Zefira (gr. "Zéphyros").
Forma żeńska: Zefiryna
Zefiryn imieniny obchodzi 6 kwietnia, 26 sierpnia i 20 grudnia.
Osoby noszące to imię:

</doc>
<doc id="102264" url="https://pl.wikipedia.org/wiki?curid=102264" title="L10n">
L10n



</doc>
<doc id="102266" url="https://pl.wikipedia.org/wiki?curid=102266" title="Internacjonalizacja (informatyka)">
Internacjonalizacja (informatyka)

Internacjonalizacja – umiędzynaradawianie oprogramowania, czyli wprowadzenie do programu możliwości obsługi wyświetlania komunikatów i dokumentacji w wielu różnych językach. Blisko spokrewnione z pojęciem lokalizacji (l10n) oraz globalizacji (g11n), czyli dostosowania danego produktu w taki sposób, by wyeliminować cechy charakterystyczne dla konkretnego kraju lub krajów. Pokrewnym pojęciem jest również (z ) multilingualization (m17n) czyli taki sposób pisania programów, który umożliwia jednoczesne posługiwanie się przez użytkowników wieloma językami.
Globalizację od internacjonalizacji różni głównie to, że umiędzynarodowienie służy odcięciu zależności między produktem a językiem docelowym z przeznaczeniem przyszłego "zlokalizowania" produktu, co jest zdecydowanie łatwiejsze w przypadku publikacji umiędzynarodowionej. Produkt zglobalizowany to taki, który z założenia ma być międzynarodowo uniwersalny.
Proces globalizacji czasem oznacza się skrótowo "g11n". Zapis ten pochodzi od słowa globalization (G + 11 liter pomiędzy + n). Pojęcie internacjonalizacji jest natomiast skracane do "i18n", pochodzącego od (i + 18 liter pośrodku + n).

</doc>
<doc id="102268" url="https://pl.wikipedia.org/wiki?curid=102268" title="Bernard niemodliński">
Bernard niemodliński

Bernard (ur. pomiędzy 1374 a 1378, zm. 2 lub 4 kwietnia 1455) – książę niemodliński i strzelecki w latach 1382–1400 razem z braćmi, książę opolski w latach 1396–1400 z Bolkiem IV, od 1400 w wyniku podziału w Niemodlinie i Strzelcach, od 1401 w Oleśnie i Lublińcu, książę prudnicki i głogówecki od ok. 1420 do 1424 r., w latach 1434–1450 w Kluczborku i Byczynie, od 1450 r. usunął się do Olesna.
Życiorys.
Bernard był czwartym pod względem starszeństwa (najmłodszym) synem księcia opolskiego Bolka III i nieznanej bliżej Anny. W chwili śmierci ojca w 1382 r., małoletni Bernard znalazł się pod opieką stryja Władysława Opolczyka i starszych braci Jana Kropidły i Bolka IV. Jako podmiot polityczny, Bernard pojawił się 6 sierpnia 1396, kiedy podczas rozmów pokojowych toczonych pomiędzy Władysławem Jagiełłą a książętami opolskimi Bernard został zaręczony z Jadwigą, córką wojewody krakowskiego Spytka z Melsztyna, będącego jednym z najbliższych współpracowników króla Jagiełły. Projektowane małżeństwo miało być gwarancją, że młodzi Bolkowicze przypilnują starzejącego się Władysława Opolczyka, że ten nie podejmie żadnych wrogich kroków przeciw Polsce. Dodatkowym zabezpieczeniem było zajęcie przez Polskę Lublińca i Olesna z okręgami, które miały wrócić do synów Bolka III dopiero jako wiano córki Spytka.
W 1400 r. nastąpił formalny podział księstwa opolskiego. Bernard otrzymał wówczas Strzelce Opolskie i Niemodlin, do których dołączył rok później po ślubie z Jadwigą Melsztyńską Olesno i Lubliniec. W 1402 r. młody książę niemodliński został doceniony wyborem na przewodniczącego związku stanów śląskich.
W pierwszych latach samodzielnych rządów Bernard starał się prowadzić politykę bliską Polsce i w 1414 r. wziął nawet udział w tzw. "Wojnie głodowej" z zakonem krzyżackim po stronie Władysława Jagiełły. Do zmiany doszło w 1417 r., kiedy z pretensjami wobec książąt opolskich do spadku po stryju Władysławie Opolczyku wystąpili synowie księcia żagańskiego Henryka VIII Wróbla, a wnukowie po matce Katarzynie Opolczyka Jan I i Henryk IX. Spór miał zostać rozstrzygnięty na sądzie lennym w Pradze, gdzie wobec nie stawienia się z nieznanych powodów Bolka IV i Bernarda zapadł 2 lipca 1417 niekorzystny wyrok, zobowiązujący książąt opolskich do zwrotu całości spadku książętom żagańskim. Wyroku zatwierdzonego na początku następnego roku przez króla czeskiego Wacława IV nie wykonano wobec śmierci suwerena rok później i niepokojów wokół obsady tronu w Pradze. W każdym razie przez następne lata, aż do unieważnienia wyroku przez cesarza Zygmunta Luksemburczyka 16 września 1435, Bernard i Bolko IV musieli podjąć ścisłą współpracę z Luksemburgami, nie chcąc, by sprawa spadku po Władysławie Opolczyku wróciła na wokandę.
W 1417 Bernard został rozjemcą w sporze dzieci Spytka z Melsztyna, który wybuchł wokół sprawy posagu dla jednej z córek wojewody księżnej mazowieckiej.
Po śmierci stryjenki wdowy po Władysławie Opolczyku, która nastąpiła pomiędzy 1418 a 1424 r., Bernard zajął wspólnie z bratem Bolkiem IV jej oprawę wdowią, tzn. Głogówek, który pod koniec 1424 r. przekazał swojemu bratankowi (synowi Bolka IV) Bolkowi V Husycie (Wołoszkowi).
Razem ze starszym bratem Bolkiem IV wziął udział w 1423 r. w zainicjowanym przez Zygmunta Luksemburskiego zjeździe w Bratysławie, na którym postanowiono przeprowadzić rozbiór Polski. Za swój akces książęta opolscy mieli otrzymać ziemię sieradzką i część Wielkopolski, jednak wobec ponownego zbliżenia w Kieżmarku pomiędzy Zygmuntem Luksemburgiem a Władysławem Jagiełłą układ ten pozostał tylko na papierze.
Bliskie kontakty z Luksemburgami nie spowodowały zaniedbania przez Bernarda spraw polskich. W 1424 r. książę niemodliński wziął udział w koronacji na królową polski Zofii Holszańskiej i bawił z tej okazji jakiś czas w Krakowie.
Pod koniec lat 20. XV w. Śląskiem wstrząsnęły niepokoje związane z rozwojem ruchu husyckiego. W celu jego zatrzymania Bernard zawarł porozumienie wraz z innym książętami śląskimi z Zygmuntem Korybutowiczem w Strzelinie 14 lutego 1427 r. Do realizacji postanowień wówczas nie doszło na skutek uwięzienia Zygmunta, w związku z czym w 1428 r. Bernard wraz z bratem zawarł z husytami pokój, który jednak nie zapewnił pełnego bezpieczeństwa księstw przez nich dzierżonych. W 1434 r. Bernard, korzystając z panującego na Śląsku zamieszania, wykupił za zgodą książąt brzeskich z rąk husyty Puchały ziemię byczyńską i kluczborską.
W celu ukrócenia walk na pograniczu Śląska i Małopolski w 1434 r. odbył się w Będzinie zjazd panów śląskich i polskich z udziałem m.in. księcia Bernarda i biskupa krakowskiego Zbigniewa Oleśnickiego, gdzie zobowiązano się wspólnymi siłami rozwiązać problem (układ nie załatwił sprawy, a walki podjazdowe toczyły się aż do 1460 r., ze szczególnym nasileniem w latach 40. XV w.).
W 1438 r. wobec wyboru przez stany czeskie z arcybiskupem Janem z Rokycan na czele, 11-letniego królewicza Kazimierza Jagiellończyka na króla czeskiego, Bernard złożył mu hołd lenny, jednak wobec porażki popierającego go stronnictwa i rezygnacji w wyniku tego z tego tytułu królewicza Kazimierza i następnie koronacji Albrechta Habsburga na króla 28 czerwca 1438 roku, na zjeździe wrocławskim w dniu 3 grudnia 1438 r. książę niemodliński uznał władzę Albrechta.
W 1443 r. Bernard wraz z bratankiem Bolkiem V podważył legalność zakupu księstwa siewierskiego przez biskupa krakowskiego Zbigniewa Oleśnickiego. Wywołało to nową wojnę, która toczyła się z przerwami aż do 1452 r., co spowodowało znaczne zniszczenia na pograniczu małopolsko-śląskim (m.in. w latach 1446–1448 udało się wojskom księcia niemodlińskiego opanować Będzin).
Starzejący się i nie posiadający męskiego potomka książę (z małżeństwa z Jadwigą Melsztyńską (zm. 23 października 1424) doczekał się tylko dwóch córek: Jadwigi i Anny, o których losach poza imionami nic nie wiemy) w 1450 r. zdecydował się odstąpić swojemu najstarszemu bratankowi Bolkowi V w zamian za spłacenie swoich długów Niemodlin i Strzelce Opolskie, usuwając się do niewielkiego Olesna. Jednocześnie zrezygnował ze swoich praw do księstwa opolskiego na rzecz drugiego z bratanków Mikołaja I.
Bernard Niemodliński zmarł 2 lub 4 kwietnia 1455, przekazując resztę swojego spadku Bolkowi V. Nie wiadomo gdzie został pochowany.

</doc>
<doc id="102269" url="https://pl.wikipedia.org/wiki?curid=102269" title="Kirgiz schodzi z konia">
Kirgiz schodzi z konia

Kirgiz schodzi z konia – zbiór reportaży Ryszarda Kapuścińskiego, zawierający relacje z podróży po kaukaskich i środkowoazjatyckich republikach należących wtedy do Związku Radzieckiego. (Gruzja, Armenia, Azerbejdżan, Turkmenistan, Tadżykistan, Kirgistan i Uzbekistan). W krótkich szkicach poświęconych poszczególnym krajom ukazana jest ich różnorodność kulturalna widziana z perspektywy zwykłych ludzi, ich obyczajów, sposobu postrzegania świata.
Pierwsze wydanie książki (7 000 egzemplarzy) ukazało się w roku 1968 nakładem wydawnictwa Czytelnik. Później ukazały się jeszcze trzy wydania książki (1974, 1988 i 1990). Fragmenty reportaży zostały wykorzystane w książce Imperium.

</doc>
<doc id="102270" url="https://pl.wikipedia.org/wiki?curid=102270" title="Gdyby cała Afryka">
Gdyby cała Afryka

Gdyby cała Afryka – zbiór esejów i artykułów Ryszarda Kapuścińskiego pisanych dla "Biuletynu Specjalnego" w latach 1962-1966.
Pierwsze wydanie (8 000 egzemplarzy) ukazało się w roku 1969 nakładem wydawnictwa Czytelnik.

</doc>
<doc id="102272" url="https://pl.wikipedia.org/wiki?curid=102272" title="Dziennik z Boliwii">
Dziennik z Boliwii

Che Guevara – Dziennik z Boliwii (tytuł oryginalny "El Diario del Che en Bolivia", tłum. polskie "Wojna partyzancka") – książka autorstwa Ernesto „Che” Guevary. Przekład i przypisy: Ryszard Kapuściński.
Jest to jedyna książka, jaką przetłumaczył Ryszard Kapuściński. Pierwsze wydanie (10 000 egzemplarzy) ukazało się w roku 1969 nakładem wydawnictwa Książka i Wiedza.

</doc>
<doc id="102275" url="https://pl.wikipedia.org/wiki?curid=102275" title="Shinkansen">
Shinkansen

 – japoński system kolei dużych prędkości, osiągających prędkość maksymalną do 320 km/h. Pierwsza linia o nazwie Tōkaidō Shinkansen została otwarta w 1964.
Nazwa.
Nazwa „shinkansen” została użyta po raz pierwszy w latach 40. ubiegłego wieku dla planowanej linii kolejowej, która miała łączyć Tokio z Shimonoseki. W wyniku przegranej wojny, plany odrzucono.
Powszechnie dziś znaną nazwę Shinkansen tłumaczy się dosłownie jako „Nową Główną Linię” – odnosiła się bowiem pierwotnie do jednej linii Tōkaidō, która połączyła Tokio z Osaką przed olimpiadą w 1964 roku. Z biegiem lat linia rozrosła się w ogólnokrajową sieć, przejmując nazwę. Poszczególne linie zawierają w sobie nazwy regionów, przez które biegną (np. Tōhoku Shinkansen), a pojedyncze superekspresy mają łatwe do zapamiętania nazwy jak „Hikari” („Światło”) czy „Kodama” („Echo”). Takie rozróżnienia ułatwiają rozpoznanie obsługiwanego regionu, połączeń poszczególnych linii oraz rodzajów ekspresów i ich rozkładu jazdy. Jest to ważne także dlatego, że przy dużej częstotliwości kursowania (co kilkanaście minut) łatwo pomylić rodzaje pociągów. Biegną tą samą trasą, ale zatrzymują się na różnych stacjach. Na przykład na trasie Tokio-Osaka „Kodama” zatrzymuje się na wszystkich stacjach, a więc pokonuje dystans wolniej niż „Hikari”, który zatrzymuje się tylko na części z nich, ale cel osiąga znacznie szybciej.
Popularna angielska nazwa "bullet train" („pociąg-pocisk”) nie jest przez Japończyków używana. Powstała ona z tłumaczenia japońskich słów , pochodzących od kształtu lokomotywy projektowanej w latach 30. ubiegłego wieku.
Historia.
Japonia była pierwszym krajem, który rozpoczął prace nad systemem kolei dużych prędkości. Budowa pierwszego odcinka, pomiędzy Tokio i Osaką (Tōkaidō Shinkansen) rozpoczęła się w 1959 roku. Oficjalne otwarcie nastąpiło 1 października 1964 roku. Linia odniosła olbrzymi sukces, przewożąc 100 milionów pasażerów już po niecałych trzech latach (13 czerwca 1967 roku), a miliard przekraczając w 1976.
Pierwsze pociągi jeździły z prędkością 210 km/h, potem zwiększoną do 220 km/h. Dziś prędkości pociągów są różne w zależności od linii, a najszybsze z nich przewożą pasażerów z prędkością 320 km/h, co stawia je na równi z francuskimi TGV.
Shinkanseny to pociągi normalnotorowe (rozstaw torów 1435 mm), inaczej niż większość kolei japońskich, używających torów o rozstawie 1067 mm. Dzięki temu w wagonach jest miejsce na większą liczbę siedzeń niż w klasycznych pociągach (układy 2+3 lub nawet 3+3). Między północą, a godziną 6:00 linie zamykane są na potrzeby konserwacji. Jeżdżą po nich wówczas także specjalne pociągi "Doctor Yellow", które za pomocą zamontowanej na ich pokładzie specjalistycznej aparatury dokładnie sprawdzają każdy odcinek torów.
Linie Shinkansen.
Główne linie kolei Shinkansen to:
Mini-Shinkansen (Maksymalna prędkość operacyjna: 130 km/h)
Ta ostatnia wykorzystuje pociągi Shinkansen, ale tory zwykłej linii kolejowej.
Linie Shinkansen projektowane oraz w budowie:
Lista rodzajów połączeń kolejowych Shinkansen.
Tłumaczenia nazw pociągów/ekspresów obsługujących sieć Shinkansen. Różnorodność nazewnictwa jest zamierzonym ułatwieniem służącym rozpoznawaniu poszczególnych połączeń i rodzajów pociągów. Ekspresy o różnych nazwach obsługują np. jedną linię, ale zatrzymują się na innych stacjach.

</doc>
<doc id="102277" url="https://pl.wikipedia.org/wiki?curid=102277" title="Okręg Śląsk Armii Krajowej">
Okręg Śląsk Armii Krajowej

Okręg Śląsk AK krypt. ""Kilof", "Komin", "Kuźnia, "Serce", "Chodnik"" – terytorialna jednostka organizacyjna SZP–ZWZ–AK.
Okręg Śląsk obejmował obszar Górnego Śląska (w tym ziem nieprzyznanych Polsce w 1922), Śląska Cieszyńskiego (w tym Zaolzia), Zagłębia Dąbrowskiego, Ziemi Żywieckiej i części Zagłębia Krakowskiego.

</doc>
<doc id="102278" url="https://pl.wikipedia.org/wiki?curid=102278" title="Wyrostek robaczkowy">
Wyrostek robaczkowy

Wyrostek robaczkowy (łac. "appendix vermiformis") – cienkie uwypuklenie jelita ślepego u niektórych ssaków. Jego ściana jest licznie wyposażona w grudki chłonne. Pełni on przypuszczalnie rolę w okresie, gdy u noworodka tworzy się symbioza między organizmem ssaka a mikroflorą jelitową. Niegdyś był uważany u ludzi za narząd szczątkowy.
Ostatnie badania wykazały, że w obrębie prawie 70% wszystkich grup żyjących dziś gryzoni (m.in. lemingów, norników, szczurów) i naczelnych znajdują się gatunki mające wyrostek robaczkowy. Występuje on również u australijskich torbaczy.
Wyrostek robaczkowy człowieka.
U człowieka wyrostek ma postać ślepo zakończonej cewki o zmiennej długości, najczęściej 8–10 cm, rzadko przekraczającej 20 cm. 
Leży w prawym dole biodrowym, lecz jego dokładne położenie jest wysoce zmienne osobniczo. Bardzo często (41,5%) swobodnie zwisa do miednicy mniejszej (tzw. wyrostek miedniczny). Niekiedy leży w dole biodrowym, często w bezpośrednim sąsiedztwie talerza kości biodrowej (13%). Najczęściej wyrostek układa się między pętlami jelitowymi (43% przypadków). Rzadziej położony jest za kątnicą lub przebiega obok niej (tzw. wyrostek zakątniczy lub typu wstępującego, 2,5%). Wyjątkowo, w przypadku odwrotnego ułożenia trzewi albo malrotacji jelit, wyrostek znajduje się w okolicy lewego dołu biodrowego. W wieku dziecięcym zwykle jest jeszcze drożny, niekiedy (2-4%) tworzy lejkowate rozszerzenie u podstawy, zachowując embrionalny kształt. 
Błona śluzowa wyrostka pokryta jest nabłonkiem walcowatym jednowarstwowym i posiada gruczoły jelitowe oraz liczne skupiska tkanki limfatycznej w postaci grudek chłonnych ("folliculi lymphatici aggregati"), przez co wyrostek jest czasem zwany migdałkiem jelitowym. Wyrostek posiada silnie rozwiniętą warstwę mięśniową. Pokrywa go otrzewna tworząca krezkę (krezeczkę) wyrostka robaczkowego ("mesoappendix"). Wyrostek unaczyniony jest przez tętnicę wyrostka robaczkowego ("arteria appendicularis") odchodzącą od tętnicy krętniczo-okrężniczej ("arteria ileocolica"). Obok tętnicy między blaszkami krezki biegnie żyła wyrostka robaczkowego ("vena appendicularis"), prowadząca krew do żyły krezkowej górnej. Unerwienie pochodzi z pnia współczulnego i z nerwu błędnego.
Opublikowane w 2009 roku badania uczonych z Uniwersytetu Duke'a w Durham dowiodły, że wyrostek robaczkowy pełni ważną rolę w funkcjonowaniu układu odpornościowego człowieka, będąc magazynem „pożytecznych” bakterii oraz wytwarzając krwinki białe chroniące organizm przed szkodliwymi wirusami i bakteriami.

</doc>
<doc id="102293" url="https://pl.wikipedia.org/wiki?curid=102293" title="Neokonfucjanizm">
Neokonfucjanizm

Neokonfucjanizm – termin używany w odniesieniu do rodzaju konfucjanizmu, który dominował w Chinach od czasów dynastii Song (960 - 1279) niemal do końca dynastii Qing (1644 - 1911), którego dokładny zakres jest jednak współcześnie przedmiotem kontrowersji.
Termin „neokonfucjanizm” powstał wśród uczonych europejskich w celu wyróżnienia konfucjanizmu dominującego w Chinach od czasów dynastii Song. Początków neokonfucjanizmu szuka się wśród filozofów późnej epoki Tang, takich jak Han Yu (768 - 824) i Li Ao (zm. ok. 844), którzy postulowali powrót do „pierwotnego” konfucjanizmu, nieskażonego przez wpływy taoizmu i buddyzmu. Dojrzałość neokonfucjanizm osiągnął w epoce Song, kiedy ukształtowały się jego dwie główne szkoły - szkoła zasad i szkoła umysłu. Najważniejszymi przedstawicielami pierwszej byli Cheng Yi (1033 - 1107) i Zhu Xi (1130 - 1200), zaś drugiej Lu Jiuyuan (1139 - 1193) i Wang Yangming (1472 - 1529). Zgodnie z nauczaniem szkoły zasad wszystkie rzeczy we wszechświecie składają się z zasady ("li") i siły materialnej ("qi"), ponad którymi istnieje Najwyższa Granica złożona z sumy wszystkich zasad we wszechświecie. Człowiek dzięki samodoskonaleniu się, polegającemu w szczególności na studiowaniu konfucjańskich klasyków, powinien stopniowo dążyć do oczyszczenia swojego "li" z naleciałości "qi" i uświadomić sobie że jego właściwa tożsamość jest identyczna z tożsamością wszechświata, w ten sposób wyzbywając się egoizmu. Doktryna szkoły zasad wywarła trudny do przecenienia wpływ na chińską cywilizację, ponieważ od roku 1313 filozofia Zhu Xi stanowiła bazę dla egzaminów urzędniczych w Chinach, aż do ich zniesienia w roku 1905, i tym samym była podstawą oficjalnej ideologii państwa. Przedstawiciele szkoły umysłu uważali, że ludzki umysł od początku jest czysty i tożsamy z zasadą, stąd w naszym życiu powinniśmy polegać raczej na posiadanej przez nas władzy moralnej intuicji, niż na studiowaniu klasyków, którzy są co najwyżej tej intuicji ucieleśnieniem. W szczególności Wang Yangming kładł nacisk na fakt, że doskonałość moralną można zdobyć jedynie poprzez praktykowanie cnót, nie zaś poprzez intelektualne studia. Uczeni epoki Qing winili wcześniejszych neokonfucjanistów o upadek dynastii Ming i za pomocą szczegółowych studiów filologicznych wykazywali, że ich interpretacja klasyków jest nieuzasadniona oraz wbrew ich własnym twierdzeniom wynika z wpływu idei buddyjskich i taoistycznych.
Pojęcie.
Początków określenia „neokonfucjanizm” należy szukać w myśli jezuitów, którzy zetknęli się z Chinami w XVII wieku. Matteo Ricci (1552 - 1610) w swoim dziele "Tianzhu Shiyi" argumentował, iż konfucjanizm uczonych epoki Song i Ming nie jest wierny oryginalnemu konfucjanizmowi uczonych starożytnych. Ten argument był rozwijany przez późniejszych jezuitów, którzy we wstępie do "Confucius Sinarum philosophus" „pogardliwie odnosili się do konfucjanistów epoki Song i Ming jako "Neoterici Interpreters" (nowocześni interpretatorzy)”. Tak zapoczątkowane rozróżnienie pomiędzy konfucjanizmem czasów Song i Ming a konfucjanizmem wcześniejszym, przyjęło się wśród europejskich uczonych, chociaż nie miało ono odpowiednika w samych Chinach. Być może pierwszym, który użył terminu neokonfucjanizm, był francuski jezuita Jean Joseph Marie Amiot (1718 - 1793), w roku 1777 w drugim tomie swoich "Mémoires concernant les Chinois" piszący o współczesnych mu chińskich uczonych „les neo-confuceens”, a także używający określenia „cosmogonie neo-confuceenne” (kosmogonia neokonfucjańska).
Współczesne użycie terminu „neokonfucjanizm” wiąże się jednak przede wszystkim z osobą chińskiego filozofa Feng Youlana (1895 - 1990). Po raz pierwszy użył on go w roku 1922 w swojej pisanej w USA dysertacji doktorskiej w odniesieniu do filozofii Wang Yangminga (1472 - 1529). Później Feng Youlan zaczął jednak na oznaczenie tej szkoły filozoficznej używać chińskiego terminu „daoxue” (道學) – „badanie dao”. Kiedy Derk Bodde (1909 - 2003) przełożył jego "Historię Filozofii Chińskiej" na angielski, oddał „daoxue” jako „neokonfucjanizm” (ang. neoconfucianism) i stąd Feng Youlan mógł twierdzić, iż „Określenie «neokonfucjanizm» jest nowo utworzonym zachodnim odpowiednikiem terminu "daoxue"”. Określenie „daoxue” było początkowo stosowane w odniesieniu do nauczania braci Cheng Hao (1032 - 1085) i Cheng Yi (1033 - 1107), by zostać przyjęte przez wielu konfucjanistów tego okresu. Stopniowo jednak jego znaczenie zostało zawężone do wiązanej z Zhu Xi (1130 - 1200) jednej z dwóch głównych szkół neokonfucjanizmu, zwanej także „lixue” (理學) – „szkołą zasad” (zobacz poniżej). Z kolei uczeni epoki Qing zaczęli je stosować w odniesieniu do całego konfucjanizmu epoki Song-(Yuan)-Ming. Podsumowując, „chińskie użycie tych terminów nie jest bardziej spójne niż sinologiczne używanie terminu neokonfucjanizm”.
Neokonfucjanizm, tak samo jak sam konfucjanizm, jest terminem pochodzenia europejskiego, a nie chińskiego. Wielu historyków filozofii chińskiej, w szczególności zaś Hoyt Tillman, zwraca uwagę na niespójność pojęcia „neokonfucjanizm”, które stosuje się do myślicieli o zasadniczo różnych poglądach. Inni jednak, w tym tak zasłużeni jak Wm. Theodore de Bary, nie chcą rezygnować z tego terminu, który przyjął się już w piśmiennictwie. Podejmowane są także próby doprecyzowania znaczenia terminu. W szczególności Liu Shuxian proponuje, by zawęzić jego stosowanie do myślicieli okresu Song do Ming, uznając za ostatniego przedstawiciela szkoły Huang Zongxi (1610 - 1695). Wszystkich tych myślicieli łączy bowiem uznawanie zasady „tian-dao-xing-ming-xiang-guan-tong” (天道性命相貫通) „Wzajemnego Powiązania pomiędzy Drogą Nieba a ludzką naturą i przeznaczeniem”, podczas gdy tacy filozofowie okresu Qing jak Yan Yuan (1635–1704) i Dai Zhen (1723–77) porzucili tę zasadę i przeszli do poglądu całkowicie naturalistycznego.
Początki i źródła neokonfucjanizmu.
Tradycyjnie powstanie neokonfucjanizmu jest postrzegane jako reakcja konfucjańskich uczonych na dominację myśli buddyjskiej. W połowie VIII wieku cesarstwo Tang (618 - 907) zaczęło się pogrążać w coraz głębszym kryzysie i Han Yu (768 - 824) jego przyczyn zaczął szukać w buddyzmie, który jego zdaniem osłabił Chiny umożliwiając inwazję obcym najeźdźcom. Postulował on by Chińczycy pozbyli się obcych wpływów i powrócili do swoich prawdziwych korzeni, to jest Konfucjusza (trad. 551 - 479 p.n.e.) i reprezentowanej przez niego, idealizowanej przez Han Yu dawnej kultury. Według Han Yu bowiem zarówno taoizm jak i buddyzm były zbyt oderwane od świata by dostarczyć wskazówek co do życia w ziemskiej rzeczywistości. Jednocześnie Han Yu wraz z innym uczonym tego okresu, Li Ao (zm. ok. 844) sformułował teorię linii przekazu prawdy ("dao"), która miała biec od legendarnego króla-mędrca Yao poprzez szereg kolejnych postaci, w tym Konfucjusza, aż do Mencjusza (ok. 371 - ok. 289 p.n.e.), po którego śmierci miała zostać przerwana. Dopiero Han Yu i Li Ao mieli na powrót rozpocząć przekazywanie prawdziwej konfucjańskiej nauki. Późniejsi neokonfucjaniści „zgadzali się z koncepcją ortodoksyjnej linii przekazywania prawdy, sformułowaną przez Han Yu, i twierdzili, że sami są ogniwami w tym łańcuchu”.
Pomimo programowego odcinania się od buddyzmu w koncepcji linii przekazu można odnaleźć wyraźny wpływ buddyzmu chan, z jego przekazem w linii patriarchów. Wpływ buddyzmu można odnaleźć także w wielu innych aspektach neokonfucjanizmu. Tradycyjnie interpretowano te zapożyczenia jako świadomą strategię mającą na celu uzupełnienie tradycyjnego konfucjanizmu o te składniki, których mu brakowało w porównaniu do buddyzmu, a także taoizmu. Prawdopodobnie jednak rozbudowa konfucjanizmu podjęta przez neokonfucjanistów miała swoje źródło w dużym stopniu raczej w innym punkcie widzenia, który zajmowali oni wyrastając w kulturze przesiąkniętej wpływami buddyjskimi i taoistycznymi, co powodowało, że posiadali oni odmienną hierarchię ważności poszczególnych kwestii niż ich starożytni poprzednicy i stąd inne spojrzenie na klasyczne teksty, co skutkowało ich odmienną interpretacją. Stąd oprócz samego konfucjanizmu podstawowym źródłem myśli neokonfucjańskiej był także buddyzm, a w szczególności buddyzm chan, oraz taoizm, który wpłynął szczególnie na neokonfucjańską kosmologię.
Szkoła zasad.
Pierwszym ważnym neokonfucjanistą epoki Song był Shao Yong (1011 - 1077), który poświęcił się głównie numerologicznym spekulacjom na temat "Księgi Przemian", mającym odkryć zawartą w niej kosmologię. Poświęcał on niewiele uwagi kwestiom istotnym dla późniejszych neokonfucjanistów i Zhu Xi nie zaliczył go później do ortodoksyjnej linii przekazu. Inaczej rzecz miała się z Zhou Dunyi (1017 - 1073), którego Zhu Xi uznał za pierwszego mistrza neokonfucjanizmu. Zhou Dunyi tak samo jak Shao Yong był zainteresowany kosmologią "Księgi Przemian". W swoim traktacie "Taiji tushuo" (Objaśnienie Diagramu Najwyższej Granicy), który był zainspirowany taoistycznym diagramem będącym przedstawieniem ezoterycznych zasad tej doktryny, objaśnił on jak Najwyższa Granica (Taiji, 太極) zawiera sama w sobie zarówno ruch jak i bezruch, które pozwalają jej na podział na "yin i yang". Z nich rodzi się Pięć elementów (Wu xing, 五行), które z kolei wytwarzają dwie zasady: Niebo (Tian, 天) i Ziemię (Kun, 坤). To z nich ostatecznie powstają wszystkie rzeczy. Według Zhou Dunyi dwie podstawowe formy materialnej siły (qi, 氣), która przenika cały wszechświat, "yin i yang", pomimo procesu różnicowania się, który doprowadza do powstania świata, zachowują jedność z pierwotną Najwyższą Granicą. Stąd wszystkie rzeczy są w rzeczywistości jedną, a ta jedna jest obecna we wszystkich rzeczach. Celem człowieka powinno być doskonalenie swojego umysłu, tak by był on w stanie osiągnąć stan spokoju (jing, 靜), właściwy dla samej Najwyższej Granicy. Dzięki temu człowiek może pozostawać w zgodzie ze sobą i ze wszystkimi rzeczami, zgodnie z Doktryną Środka (Zhongyong, 中庸).
Tradycyjnie za drugą ważną postać neokonfucjanizmu uważany jest Zhang Zai (1020 - 1077). Jego metafizyka miała służyć przede wszystkim jako podstawa dla etyki. Argumentował on że Najwyższa Granica jest po prostu niezróżnicowanym "qi", które rodzi się z pierwotnego stanu Najwyższej Pustki (Taixu, 太虛). Natura wszystkich rzeczy zawiera w sobie wszystko to co znajduje się w Najwyższej Granicy i ludzki umysł jest w stanie pojąć, że ja i wszechświat są zasadniczo tożsame kiedy poprzez doskonalenie się osiągnie stan spokoju i czystości właściwy dla Najwyższej Pustki. Zhang Zai był wujem i nauczycielem braci Cheng Hao (1032 - 1085) i Cheng Yi (1033 - 1107), którzy wprowadzili do neokonfucjanizmu kluczowe pojęcie zasady (li, 理). W ich filozofii wszechświat składa się z dwóch składników, "li" i "qi", przy czym "li" nie występuje nigdy bez "qi", a "qi" bez "li" nie posiadałoby żadnego kształtu lub treści. Z jednej strony "li" ma charakter najbardziej ogólny, gdyż Zasada Nieba jest tożsama z umysłem (xin, 心) i naturą, z drugiej zaś każda rzecz i człowiek ma sobie właściwą zasadę. Stąd słynna maksyma Cheng Yi: „Zasada jest jedna, manifestacji jest wiele”, która ma swoje źródło w nauczaniu wczesnego buddysty Daoshenga (355 - 434) (pojęcie "li" u braci Cheng wykazuje także silne pokrewieństwo z koncepcją "li" rozwijaną w innej buddyjskiej szkole, huayan) Wszystkie rzeczy uczestniczą w Zasadzie Nieba, tak że tworzą jedną żywą całość. Tym samym Zasada stanowi wzór zarazem naturalnego, jak i moralnego porządku. Ponieważ umysł jest zasadą, rozpoznajemy każdą z rzeczy porównując ich zasady z zasadą w naszym umyśle. Większość ludzi rodzi się z "li" zanieczyszczonym "qi", co przeszkadza ich umysłom w poprawnym rozpoznawaniu rzeczy. Moralne samodoskonalenie się polega na oczyszczeniu naszego "li" z naleciałości "qi", co prowadzi do pełnej wiedzy o sobie i świecie. Na temat tego jak ten proces samodoskonalenia się powinien wyglądać istniały pomiędzy braćmi istotne różnice (zobacz poniżej: Szkoła umysłu).
Ostateczne powstanie na bazie dotychczasowego nauczania neokonfucjańskiego posiadającej określoną tożsamość szkoły było zasługą Zhu Xi (1130 - 1200), „słusznie uważanego za największego neokonfucjańskiego syntetyzatora”. Chociaż zaczerpnął on wiele z myśli Cheng Yi, to nadał jej nową formę i wprowadził do niej własne innowacje. Zhu Xi na nowo wprowadził opracowane przez Zhou Dunyi pojęcie Najwyższej Granicy i wyjaśnił je jako sumę wszystkich zasad we wszechświecie. Najwyższa Granica miała istnieć przed powstaniem wszechświata i mieć swoje odzwierciedlenie w każdym aspekcie rzeczywistości, co Zhu Xi ilustrował poprzez metaforę księżyca odbijającego się w niezliczonych zbiornikach wodnych. Inaczej niż Cheng Yi Zhu Xi twierdził, że Zasada istniała przed wszechświatem i będzie istniała nawet gdy ten przestanie istnieć. Czasami jednak pisał o tym tylko jako o możliwości pojęciowej, a nie realnej. Ze względu na wszystkie praktyczne cele nikt nie może znaleźć "li" i "qi" odrębnych od siebie. Kwestia ta miała być w przyszłości przedmiotem długiej i zaciętej debaty neokonfucjanistów w Chinach i Korei. Zhu podkreślał także różnicę pomiędzy umysłem Drogi (daoxin, 道心), a umysłem ludzkim (renxin, 人心). Ten pierwszy jest czystą zasadą i stąd jest doskonały; drugi jest połączony z "qi" i stąd zanieczyszczony i skłonny do błędu. Zhu wierzył, że ludzie mogą dostąpić oczyszczenia i stać się mędrcami, ale nawet umysł mędrca jest mieszaniną "li" i "qi", aczkolwiek oczyszczonego, i stąd podatny na błąd, tak że nawet mędrcy muszą prowadzić życie polegające na ciągłej moralnej uwadze.
Zhu Xi sprawił także iż wprowadzone przez niego pojęcie Przekazu Dao (Daotong, 道統) stało się kluczowe dla neokonfucjanizmu. Argumentował on że właściwe rozumienie Konfucjusza zaginęło po Mencjuszu i dopiero ostatnio zostało restytuowane przez Zhou Dunyi i następnie przekazane dalej przez Zhang Zaia, braci Cheng i w domyśle niego samego. Ponadto Zhu zgrupował cztery konfucjańskie teksty, "Dialogi konfucjańskie", "Mengzi", "Doktrynę Środka" oraz "Wielką Naukę" w tzw. "Czteroksiąg", który wkrótce stał się rdzeniem konfucjańskiego nauczania. Od roku 1313 tekst Zhu Xi oraz jego komentarze stanowiły bazę dla publicznej edukacji oraz egzaminów urzędniczych w Chinach, aż do ich zniesienia w roku 1905, i tym samym były podstawą oficjalnej ideologii państwa. Poza walorami filozoficznymi zwycięstwo szkoły Zhu Xi nad konkurencyjną szkołą umysłu (zobacz poniżej) było w dużej mierze spowodowane bardziej systematycznym i przystępnym charakterem jego nauczania, które zawierało w sobie poręczne streszczenia konfucjańskiego nauczania w postaci "Czteroksięgu" i komentarzy do niego, a także stworzonych przez Zhu antologii i wyborów. Powstała za czasów dynastii Yuan Historia Song nazywa szkołę Zhu Xi wspomnianym już powyżej terminem "daoxue". Jednak współcześnie częściej nazywa się ją "lixue" (理學), szkołą zasad, ze względu na rolę jaką odgrywa w niej pojęcie zasady, albo szkołą Cheng - Zhu, ze względu na kluczowe znaczenie nauczania Cheng Yi i Zhu Xi dla powstania szkoły.
Szkoła umysłu.
Za antycypację późniejszego podziału neokonfucjanizmu na dwie szkoły uważa się często różnice w nauczaniu braci Cheng. Cheng Hao podniósł tradycyjne konfucjańskie pojęcie humanitarności (ren, 仁) do rangi duchowej zasady przenikającej wszystkie rzeczy tak jak "qi" przenika ludzkie ciało. Humanitarność jest u niego jednocześnie zasadą człowieka, jak i uniwersalną Zasadą Nieba, która jest obecna w ludzkim umyśle, stąd wystarczy by człowiek podążał za obecną w nim moralną intuicją i dostrzegł fundamentalną jedność pomiędzy sobą a wszechświatem. Cheng Yi kładł większy nacisk na odrębność zasady każdej rzeczy, chociaż także uważał każdą z nich za w pewnym sensie tożsamą z uniwersalną zasadą odpowiedzialną za ład całego wszechświata, a więc także organizację każdej rzeczy. Niemniej według niego obudzenie zasady w swoim umyśle poprzez obserwowanie zasad w świecie wymaga dłuższego wysiłku, a najlepszą drogą do niego jest studiowania konfucjańskich klasyków, prezentujących zasady w najczystszej i najprzystępniejszej formie. Zhu Xi ze swoim naciskiem na rozróżnienie pomiędzy umysłem Drogi a umysłem ludzkim był bliższy bardziej dualistycznemu nauczaniu Cheng Yi i dlatego podobnie jak on uważał, że należy postępować drogą studiów i badania rzeczy (gewu, 格物), w szczególności zaś konfucjańskich klasyków, by osiągnąć oświecenie. Współczesny Zhu Xi Lu Jiuyuan (1139 - 1193) w przeciwieństwie do niego uważał, że umysł jest czystym "li", bez domieszki "qi". Stąd negował rozróżnienie pomiędzy umysłem Drogi a umysłem człowieka, argumentując iż istnieje jeden umysł i jest on tożsamy z zasadą. Jeżeli tylko będziemy w stanie podążać za obecną w umyśle moralną intuicją, to pozwoli nam ona rozpoznać i odrzucić samolubne pragnienia zaciemniające zasadę. Lu nie przeciwstawiał się studiowaniu klasyków, ale preferował głęboką i osobistą znajomość choćby niewielkiej ich części nad dogłębną wiedzę na ich temat zalecaną przez Zhu Xi. W szczególności Lu zalecał osobiste zrozumienie zasady mędrców objawionej w klasykach. Według jego słynnej maksymy: „jeśli tylko ktoś zrozumie to co fundamentalne, to sześciu klasyków będzie dla niego tylko przypisami”.
W okresie panowania dynastii Yuan dominacja szkoły zasad stała się niepodważalna i dążono do pomniejszania różnic pomiędzy Zhu Xi a Lu Jiuyuanem, twierdząc nawet że pierwotnie ich nauczanie było podobne do siebie i to ich pomniejsi uczniowie atakowali siebie nawzajem. Dopiero w epoce Ming doszło do odrodzenia opartej na myśli Lu Jiuyuana opozycji wobec nowo wprowadzonej ortodoksji szkoły zasad. Jedną z pierwszych postaci tego ruchu był Chen Xianzhang (1428 - 1500), który twierdził, że dualizm szkoły zasad nie odzwierciedla centralnego neokonfucjańskiego przekonania o przyrodzonej jedności pomiędzy istotami ludzkimi a wszechświatem. W szczególności mocne rozróżnienie pomiędzy "li" a "qi" prowadzi do przeszacowania wartości spekulatywnej teorii i intelektu na niekorzyść zainteresowań praktycznych i emocji, co z kolei skutkuje generalną nieufnością w stosunku do uczuć i intuicji oraz przesadnym naciskiem na intelekt i studiowanie klasyków jako metodę samodoskonalenia się.
Wiele z tych idei zostało podjętych przez „najważniejszego myśliciela epoki Ming”, Wang Yangminga (1472 - 1529). Tak samo jak Chen naciskał on na to że celem moralnego samodoskonalenia się jest uświadomienie sobie że jestem „jednym ciałem” ze wszystkimi rzeczami oraz wierzył w istnienie wewnętrznej władzy moralnej intuicji oraz potrzeby polegania na niej przy podejmowaniu moralnych decyzji. Poza tym tak samo jak Lu Jiuyuan i Chen uważał, że umysł sam w sobie jest zasadą. Wang Yangming kwestionował metodę badania rzeczy Zhu Xi, twierdząc że nie prowadzi ona do oświecenia. Po pierwsze bowiem na świecie jest zbyt wiele rzeczy by można było je zbadać, po drugie zaś badanie rzeczy jedna po drugiej jest dzieleniem „zasady” (prawdy) na niepowiązane ze sobą urywki, co jest niezgodne z jej naturą. Po trzecie zaś zakłada się tutaj oddzielenie nauki od moralności, wiedzy od działania. W przeciwieństwie do tego Wang Yangming propagował ideał jedności wiedzy i działania (zhixing heyi, 執行合一), uważając że nauczanie Zhu Xi prowadzi ludzi do uważania samodoskonalenia się i spraw ich życia za dwie różne rzeczy. Nie wystarczy studiowanie klasyków i wyciszanie się poprzez siedzenie w ciszy. Trzeba się bezpośrednio zaangażować w praktykowanie miłości synowskiej by dowiedzieć się czym ona jest, a ktoś kto zdobył taką intuicyjną wiedzę będzie spontanicznie działał zgodnie z nią w bardzo różnych sytuacjach z jakimi przyjdzie mu się spotkać. Tego rodzaju wiedza jest warunkiem zarówno koniecznym, jak i wystarczającym właściwego działania. Jeśli ktoś rzeczywiście wie czym jest miłość synowska, to będzie działał zgodnie z nią, a jeśli nie działa zgodnie z nią, to w rzeczywistości nie wie. 
Wang Yangming wprowadził także pojęcie wiedzy wewnętrznej (liangzhi, 良知), będącej nieomylnym zmysłem moralnym spontanicznie prowadzącym nas do właściwych moralnych sądów, jeśli tylko wyeliminujemy zaciemniające go egoistyczne pragnienia. Możemy tego dokonać dzięki ciągłej wewnętrznej uwadze, która pozwoli nam na pełne uświadomienie sobie tych pragnień i ich pozbycie się w świetle wiedzy wewnętrznej. Nie każdy jest zdolny do studiowania klasyków, ale każdy posiada wiedzę wewnętrzną, zgodnie z którą powinniśmy postępować. W sumie praktyczne działanie potrafi nauczyć nas więcej niż studiowanie klasyków i nie trzeba być uczonym by zrealizować konfucjański ideał mędrca. Nauczanie Wang Yangminga przyciągnęło wielu zwolenników, także wśród ludzi szukających intelektualnego oparcia w swoim sprzeciwie wobec władzy późnego okresu Ming wspierającej się na ortodoksji szkoły zasad. Jego myśl zachęcała także do samodzielnych sądów na temat tego co jest dobre, a co złe, stąd niektórzy jego nonkonformistyczni uczniowie stali się postaciami nader kontrowersyjnymi, a kilku nawet zginęło w więzieniach. Ze względu na nacisk jaki szkoła zapoczątkowana przez Lu Jiuyuana kładła na jedność zasady i umysłu jest ona nazywana szkołą umysłu (xinxue, 心學), albo szkołą Lu - Wanga, od nazwisk jej dwóch najważniejszych myślicieli.
Konfucjanizm epoki Qing.
Kiedy Mandżurowie pokonali dynastię Ming i założyli dynastię Qing „chińscy intelektualiści raz jeszcze zostali postawieni przed problemem jak wyjaśnić to, że Konfucjańska Droga zawiodła. Ponownie odpowiedzieli oni że Droga została źle zrozumiana i była nędznie praktykowana”. Oznaczało to atak na całą tradycję neokonfucjanizmu od czasów Song do Ming. Tacy uczeni epoki Qing jak Gu Yanwu (1613 - 1682) i Wei Yuan (1794 - 1857) postulowali powrót do rozumienia konfucjanizmu zawartego w komentarzach z epoki Han (202 p.n.e. - 220 n.e.), które ich zdaniem reprezentowały jego czystszą formę, ponieważ powstały w okresie bliższym Konfucjuszowi. Jednocześnie oskarżali oni neokonfucjanistów czasów Song do Ming, że ich interpretacja konfucjanizmu była błędna, ponieważ skażona wpływami buddyzmu i taoizmu. Z powyższych powodów ci uczeni nazywali swój ruch „nauka Han” (hanxue, 漢學) i przeciwstawiali go „nauce Song” (songxue, 宋學), czyli neokonfucjanizmowi rozwiniętemu w okresie dynastii Song. Wang Fuzhi (1619-1692), Yan Yuan (1635–1704) i Dai Zhen (1723-1777) poszli jeszcze dalej, ponieważ uznali że konfucjanizm uległ wypaczeniu już w epoce Qin (221 - 210 p.n.e.) i Han, a całe późniejsze nauczanie było tylko błędnym konfucjanizmem.
Jedną z pierwszych istotnych postaci tego nowego ruchu był Wang Fuzhi. Uważał on że nie istnieje "li" odrębne od "qi", ale że zasada jest po prostu modelem aktualnych rzeczy i zdarzeń. Stąd Wang odrzucał ideę szkoły zasad, że istnieje Najwyższa Granica złożona z sumy wszystkich zasad i powiązane z nią twierdzenie, iż wszystkie rzeczy w jakiś sposób odzwierciedlają wszystkie zasady we wszechświecie. Z tych samych powodów Wang odrzucał też pogląd szkoły umysłu iż zasada i umysł to jedno. Uważał on że obie szkoły miały tendencję do reifikacji "li", co prowadziło do odwrócenia uwagi ludzi od tego świata i zwrócenia się ich do poszukiwania ostatecznej zasady. Według Wanga ta pozaświatowa spekulacja była konsekwencją zepsucia konfucjanizmu przez buddyzm i taoizm i główną przyczyną pokonania Chińczyków przez Mandżurów.
Drugą ważną postacią filozofii epoki Qing był Yan Yuan. Twierdził on że konfucjaniści epoki Song błędnie zinterpretowali znak "wen" (文) jako pismo, podczas gdy w rzeczywistości należy go rozumieć jako kulturę. Chiński znak posiada oba te znaczenia, jednak Yan Yuan argumentował, że głównym przedmiotem zainteresowania Konfucjusza była kultura. Neokonfucjaniści epoki Song uważali że podążają za Konfucjuszem gdy piszą komentarze lub eseje na temat klasyków. Jednak Konfucjusz zaangażował się w tego rodzaju działalność, dopiero gdy stało się jasnym że żaden władca jego czasów nie zatrudni go i nie zastosuje Drogi w praktyce. Tylko dlatego poświęcił on się zadaniu przechowania Drogi, po latach jej praktykowania. Stąd Yan Yuan postulował powrót do instytucji i praktyk mędrców. Powinno się ćwiczyć w sześciu sztukach, których nauczał Konfucjusz: ceremoniale, muzyce, łucznictwu, powożeniu rydwanem, czytaniu i matematyce. Dla Yan Yuana badanie rzeczy, "gewu", to zdobywanie mistrzostwa w umiejętnościach posiadanych przez mędrców, którzy byli ludźmi czynu. Yan Yuan uważał, że w przeciwieństwie do nich współcześni mu konfucjaniści są zniewieściałymi i nieefektywnymi intelektualistami, czego skutkiem była ich klęska w walce z Mandżurami. Czasami Yan Yuan „niemal wydaje się argumentować za jakimś rodzajem pragmatyzmu”.
Najważniejszym filozofem epoki Qing był Dai Zhen. Uważał on że klasycy są kluczem do zrozumienia Drogi, zaś ich poprawna interpretacja wymaga dokładnego badania tekstu za pomocą metod filologicznych. Jednocześnie naciskał jednak, że badania filologiczne mają wartość jedynie gdy są przedsiębrane w celu zrozumienia Drogi. Zgodnie ze swoim poglądem Dai Zhen uważał, że nie można polegać na samej intuicji chcąc zrozumieć znaczenie jakiegoś terminu u klasyków, ale należy dokładnie prześledzić jego użycie we wszystkich miejscach. Główne dzieła Dai Zhena są komentarzami na temat znaczenia kluczowych filozoficznych terminów u konfucjańskich klasyków i w sposób przekonujący wykazuje on w nich że nauczanie zarówno szkoły zasad, jak i szkoły umysłu, nie ma oparcia w tych tekstach oraz argumentuje, iż jego źródeł należy szukać w taoizmie i buddyzmie. Zarówno szkoła zasad jak i szkoła umysłu były w przeważającej mierze subiektywne, w tym sensie że odczytywały w klasykach swoje osobiste poglądy. Jest to przykład szerszego błędu, który polega na podnoszeniu swoich prywatnych opinii do rangi niezmiennych standardów, a z którym możemy się także spotkać choćby w przypadku sądów etycznych. Dai Zhen sprzeciwiał się wcześniejszemu dualizmowi, twierdząc iż doprowadził on do lekceważenia empirycznego świata i przekonania że w ludziach istnieje dychotomia pomiędzy naturą a uczuciami. Argumentował także że Droga jest niczym więcej niż uporządkowanym wzorem poruszeń "qi", nie zaś metafizyczną zasadą. Analogicznie realizacja ludzkiej natury polega na uporządkowaniu uczuć. Chociaż jednak Dai Zhen krytykował wcześniejszych neokonfucjanistów za uleganie wpływom myśli taoistycznej i buddyjskiej to możemy je znaleźć także u niego. W przeciwieństwie do wczesnych konfucjanistów Dai Zhen uważa bowiem że mamy przyrodzoną zdolność do wydawania właściwych sądów moralnych, nie zaś że musimy ją zdobyć lub przynajmniej rozwinąć i rozszerzyć, zaś problemem jest tylko identyfikacja i eliminacja posiadanych przez nas także skłonności do niewłaściwych reakcji. Również w tym przypadku istotne jest branie pod uwagę całego dostępnego świadectwa i uważne jego rozważenie, prowadzące do zrównoważonej reakcji.

</doc>
<doc id="102295" url="https://pl.wikipedia.org/wiki?curid=102295" title="Abolicja">
Abolicja

Abolicja (z łac. "abolitio" – zniesienie, umorzenie) – decyzja z dziedziny polityki prawa karnego polegająca na odstąpieniu od ścigania określonej kategorii przestępstw. Może odnosić się do przestępstw o charakterze politycznym. Obejmuje nakaz niewszczynania postępowania karnego lub umorzenia postępowania już wszczętego. Jest to więc darowanie i puszczenie w niepamięć zarówno tych przestępstw, których sprawcy zostali ujawnieni, lecz jeszcze nie osądzeni, jak i tych, których sprawcy są nieznani (lub nie ujęci).
Abolicja uchwalana jest przez parlament w formie zwykłej ustawy, zgodnie z procedurą obowiązującą w postępowaniu ustawodawczym.
Abolicja nie zmienia kwalifikacji czynu jako czynu zabronionego, wykazuje ona tylko moc co do skutków procesowych, wyłączając ściganie.
Rodzaje abolicji.
Wyróżnia się dwa rodzaje abolicji: bezwarunkową i warunkową. Abolicja bezwarunkowa powoduje natychmiastowe uchylenie karalności od momentu wejścia w życie aktu abolicyjnego. Abolicja warunkowa natomiast uzależnia uchylenie karalności od spełnienia określonych przesłanek. Typowym obwarowaniem abolicji jest opatrzenie jej klauzulą denuncjacyjną.
Abolicja a amnestia.
Amnestia dotyczy kary orzeczonej, a abolicja stanowi przeszkodę do jej orzeczenia.

</doc>
<doc id="102297" url="https://pl.wikipedia.org/wiki?curid=102297" title="Brodawnik">
Brodawnik

Brodawnik ("Leontodon" L.) – rodzaj roślin z rodziny astrowatych. Do rodzaju należy 41 gatunków występujących w basenie Morza Śródziemnego i na pozostałym obszarze Europy. Na początku XXI wieku dowiedziono braku bliskiego pokrewieństwa między dwoma podrodzajami tu zaliczanymi i wyodrębniono jeden z nich jako rodzaj "Scorzoneroides". W Polsce rośnie pięć gatunków z tego rodzaju w tradycyjnym, szerokim ujęciu lub trzy w wąskim ujęciu.
Rozmieszczenie geograficzne.
Zasięg rodzaju obejmuje całą Europę (na tym kontynencie rośnie 27 gatunków), południowo-zachodnią Azję (po Turkmenistan i Iran na wschodzie), północną Afrykę i wyspy Makaronezji.
Systematyka.
Rodzaj z rodziny astrowatych "Asteraceae", podrodziny "Cichorioideae", z plemienia "Cichorieae" i podplemienia "Hypochaeridinae". W tradycyjnym szerokim ujęciu rodzaj obejmujący dwa podrodzaje okazał się difiletyczny – na drzewie filogenetycznym oba podrodzaje rozdziela klad z rodzajami goryczel "Picris" i "Helminthotheca". Wyodrębniona w rodzaj "Scorzoneroides" grupa gatunków różni się także m.in. liczbą chromosomów oraz chemicznie. 

</doc>
<doc id="102298" url="https://pl.wikipedia.org/wiki?curid=102298" title="Litchi">
Litchi



</doc>
<doc id="102299" url="https://pl.wikipedia.org/wiki?curid=102299" title="Alfa Centaura">
Alfa Centaura



</doc>
<doc id="102300" url="https://pl.wikipedia.org/wiki?curid=102300" title="Bylica">
Bylica

Bylica ("Artemisia" L.) – rodzaj roślin z rodziny astrowatych. Obejmuje 475 gatunków. Rośliny te występują w większości na półkuli północnej – w Europie, Azji i Ameryki Północnej, ale mniej liczne lub introdukowane gatunki spotykane są niemal wszędzie poza Antarktydą. Niektóre gatunki dominują na stepach lub półpustyniach, tworząc tzw. pustynie bylicowe. W Polsce rodzime są 4 gatunki, jako antropofity zadomowione występuje 6, a przejściowo dziczejących są 4. Liczne gatunki są uprawiane.
Są to aromatyczne byliny i rośliny drewniejące o drobnych koszyczkach z kwiatami wiatropylnymi. Liczne gatunki wykorzystywane są jako rośliny lecznicze, przyprawowe i ozdobne.
Rozmieszczenie geograficzne.
Rośliny te występują głównie na obszarach suchych klimatu umiarkowanego na półkuli północnej – w Europie (55 gatunków), Azji (tylko w Chinach rośnie 170 gatunków) i Ameryki Północnej (50 gatunków). Mniej liczne gatunki rosną w strefie równikowej i na półkuli południowej – w zachodniej części Ameryki Południowej, na wyspach Oceanii, jeden gatunek występuje w południowej Afryce. Jako rośliny introdukowane obecne są w Ameryce Środkowej, we wschodniej części Ameryki Południowej, w Australii i Nowej Zelandii.
W polskiej florze występują cztery gatunki jako rodzime:
Do antropofitów zadomowionych w Polsce należą:
Do gatunków przejściowo dziczejących (efemerofitów) w Polsce należą:
Morfologia.
Rośliny roczne, byliny, półkrzewy i krzewinki szpalerowe. Niektóre gatunki są wiecznie zielone, inne okresowo zrzucają liście. Kwiaty zebrane są w drobnych koszyczkach, skupionych groniasto lub wiechowato. 
Systematyka.
Rodzaj z rodziny astrowatych "Asteraceae". W obrębie rodziny należy do podrodziny "Asteroideae", plemienia "Anthemideae" i podplemienia "Artemisiinae"

</doc>
<doc id="102301" url="https://pl.wikipedia.org/wiki?curid=102301" title="Gwiazdozbiór Feniksa">
Gwiazdozbiór Feniksa

Feniks (łac. "Phoenix", dop. "Phoenicis", skrót "Phe") – niezbyt jasna, niewyraźna, 37. co do wielkości konstelacja nieba południowego. Położona przy południowym krańcu Erydanu. W szerokości geograficznej Polski niewidoczna (w południowej Polsce (Opołonek) granica gwiazdozbioru wznosi się na około dwa stopnie ponad horyzont). Jest to względnie mała konstelacja, ale największa spośród nowożytnych. Naniesiona pod koniec XVI wieku przez holenderskiego astronoma Petrusa Planciusa na podstawie obserwacji holenderskich nawigatorów Pietra Dirkszoona Keysera oraz Fredericka de Houtmana. Została wyodrębniona na obszarze nieba znanym Arabom jako Łódź zacumowana u brzegów gwiezdnej rzeki. Opisana w dziele "Uranometria" Johanna Bayera w 1603 roku. W czasach wcześniejszych gwiazdy Feniksa należały do gwiazdozbioru Erydanu. Liczba gwiazd widocznych nieuzbrojonym okiem: około 40.
Mity i legendy.
Według legendy feniks był nieprawdopodobnie pięknym mitycznym ptakiem, który miał jakoby żyć 500 lat. Pod koniec życia z cynamonowej kory i kadzideł zbudował gniazdo, w którym umierał, jak twierdzą niektórzy, w płomieniach. Z jego prochów rodził się mały feniks. Śmierć i odrodzenie były postrzegane jako symbol codziennego wschodu i zachodu Słońca.
Grupa gwiazd tworząca Feniksa była uważana przez różne kultury za ptaka. Konstelację nazywano Gryfem, Orłem, Młodymi Strusiami (Arabia) i Ognistym Ptakiem (Chiny).
Wybrane obiekty.
Konstelacja położona jest daleko od Drogi Mlecznej, a jedynymi obiektami interesującymi obserwatorów amatorów są gwiazdy podwójne i galaktyki.
Gwiazdy.
Są blade, ale wyraźnie tworzą zarys startującego ptaka widzianego od przodu. Jasna Alfa oznacza głowę, a Beta, Zeta, Eta i Epsilon tworzą resztę korpusu. Natomiast Gamma i Delta tworzą jedno skrzydło, a ciemna Jota i Theta to drugie skrzydło. Trio w kształcie kija golfowego złożone z Alfy, Kappy i Epsilona tworzy najwyraźniejszy asteryzm konstelacji.
W tej konstelacji zaledwie siedem gwiazd ma jasność większą niż 4.
Galaktyki.
W obrębie konstelacji nie ma żadnych jasnych obiektów głębokiego nieba.

</doc>
<doc id="102302" url="https://pl.wikipedia.org/wiki?curid=102302" title="Wybory prezydenckie na Ukrainie w 2004 roku">
Wybory prezydenckie na Ukrainie w 2004 roku

Wybory prezydenckie na Ukrainie odbyły się w dwóch turach: 31 października i 21 listopada/26 grudnia 2004.
W pierwszej turze zwyciężył Wiktor Juszczenko przed Wiktorem Janukowyczem. Według Centralnej Komisji Wyborczej w drugiej turze zwyciężył Wiktor Janukowycz. Wyniki te zostały zakwestionowane, zarówno przez zwolenników Juszczenki na Ukrainie, jak i przez niezależnych międzynarodowych obserwatorów, a ich ogłoszenie stało się początkiem Pomarańczowej Rewolucji. Opozycja ukraińska zaskarżyła rezultaty wyborów prezydenckich do Sądu Najwyższego, który zabronił oficjalnej publikacji wyniku wyborów do czasu rozpatrzenia odwołania.
3 grudnia 2004 ukraiński Sąd Najwyższy zdecydował, że druga tura wyborów prezydenckich zostanie powtórzona. Uznano, iż nie sposób ustalić rzeczywistych wyników głosowania. Powtórkę ustalono na 26 grudnia. Datę tę proponowali jako jedną z ewentualnych polscy i unijni mediatorzy.
26 grudnia, w powtórzonej drugiej turze wyborów prezydenckich na Ukrainie zwyciężył Wiktor Juszczenko przed Wiktorem Janukowyczem.
10 stycznia 2005 roku Ukraińska Centralna Komisja Wyborcza ogłosiła oficjalne, ostateczne wyniki wyborów, zgodnie z którymi, po przeliczeniu wszystkich głosów, na Juszczenkę oddało głos 51,99%, a na Janukowycza 44,20% wyborców.
Kandydaci.
Łącznie w pierwszej turze wystartowało 24 kandydatów. Dwóch kolejnych (Witalij Kononow z Partii Zielonych i Hryhorij Czernysz) zrezygnowało ze startu już po rejestracji. Część kandydatów wzięła udział w wyborach wyłącznie z przyczyn technicznych – tylko po to, aby zwiększyć liczbę przedstawicieli jednego z liderów w poszczególnych komisjach wyborczych.
Wyniki I tury wyborów.
Żaden z pozostałych kandydatów nie przekroczył 0,1% głosów.

</doc>
<doc id="102306" url="https://pl.wikipedia.org/wiki?curid=102306" title="Legizm">
Legizm

Legizm (legalizm) – chińska szkoła filozoficzna, wywodząca się z konfucjanizmu, ale przyjmująca odmienne spojrzenie na naturę ludzką. Celem legistów było umocnienie państwa, panującej dynastii oraz armii. Legiści głosili pragmatyczną zasadę przestrzegania wszystkich jasno napisanych i ogłoszonych publicznie praw wydanych przez prawowitego władcę, niezależnie od ich moralnego znaczenia. W obliczu prawa wszyscy powinni być równi. W celu ich egzekwowania postulowali wprowadzenie rygorystycznego systemu kar i nagród.

</doc>
<doc id="102307" url="https://pl.wikipedia.org/wiki?curid=102307" title="Tacjanna">
Tacjanna



</doc>
<doc id="102308" url="https://pl.wikipedia.org/wiki?curid=102308" title="Sondaż">
Sondaż

Sondaż – rodzaj statystycznych badań opinii publicznej, mających na celu estymację zmiennych ilościowych, oraz zbiór danych jakościowych, w próbie statystycznej z danej populacji. Jest stosowany do badania postaw i preferencji w wielu dziedzinach, m.in. w handlu, czy w politologii w okresie poprzedzającym wybory (sondaż wyborczy).
Przy pełnym dochowaniu założeń metody, oszacowania ilościowe obejmują rzeczywiste populacyjne wartości zmiennych z częstością odpowiadającą wybranemu przedziałowi ufności (marginesowi błędu). Prawidłowo przeprowadzony sondaż powinien cechować się przede wszystkim losowością próby dla wybranej populacji. W idealnej sytuacji, już próba losowa rzędu kilku tysięcy obserwacji przekłada się na margines błędu dla proporcji mniejszy niż kilka procent, niezależnie od rozmiaru całej populacji. W praktyce, niedoskonała losowość wymaga z reguły kompensacji przy pomocy odpowiednich metod badawczych i analitycznych.
Badania sondażowe mają zazwyczaj charakter metod ilościowych, pozwalając na dokładne badanie wąsko określonego zjawiska. Metody jakościowe pozwalają dodatkowo objąć dane kontekstowe, i nieprzewidziane pytania i odpowiedzi, są jednak trudniejsze, bardziej pracochłonne i mniej dokładne. Typową formą sondaży są ankiety, kwestionariusze i wywiady. Osoby udzielające odpowiedzi na pytania ankietowe nazywane są respondentami.
W Polsce badaniem opinii publicznej i przeprowadzaniem sondaży zajmuje się wiele wyspecjalizowanych firm.
Wybrane techniki sondażowe.
1. Technika z występowaniem ankietera () oraz wypełniane samodzielnie przez respondentów ():
2. Techniki niewymagające uczestnictwa ankietera:
Wybór techniki zależy od:

</doc>
<doc id="102311" url="https://pl.wikipedia.org/wiki?curid=102311" title="Placydia">
Placydia

Placydia, młodsza córka cesarza rzymskiego Walentyniana III, żona cesarza Olibriusza, matka Juliany Anicji. Jej starszą siostrą była Eudokia, żona Palladiusza, syna cesarza Petroniusza Maksymusa a także Huneryka, syna Genzeryka.
Po zdobyciu Rzymu w roku 455 przez Genzeryka, razem z matką Licynią Eudoksją i siostrą Eudokią, została przewieziona do Kartaginy. Po uwolnieniu około 461 roku, udała się do Konstantynopola, gdzie mieszkała do śmierci. 

</doc>
<doc id="102313" url="https://pl.wikipedia.org/wiki?curid=102313" title="Challenger (wahadłowiec)">
Challenger (wahadłowiec)

Challenger (oznaczenie – "STA-099", "OV-99") – drugi wahadłowiec kosmiczny amerykańskiego Programu STS. Pierwszy lot odbył się 4 kwietnia 1983 roku w trakcie misji oznaczonej symbolem STS-6. Uległ zniszczeniu 28 stycznia 1986 przy starcie misji STS-51-L.
Nazwa.
Orbiter Challenger otrzymał imię po brytyjskim okręcie badawczym HMS „Challenger”, który żeglował po wodach Atlantyku i Pacyfiku w latach 1872–1876. Nazwę Challenger nosił także moduł księżycowy LM misji Apollo 17.
Misje.
Prom kosmiczny Challenger wykonał 10 lotów, spędził w przestrzeni kosmicznej 62,41 dni, zaliczył 995 orbit, przeleciał łącznie 41 527 416 km, włączając ostatnią misję. Liczba astronautów: 56.
Próby wytrzymałościowe prototypu STA-099.
W drugiej połowie 1978 r. rozpoczęły się próby prototypu STA-099, mające na celu ocenę wytrzymałości konstrukcji orbitera. Badania te wykonała firma Lockheed-California na stanowisku prób w Palmdale poprzednio używanym przy pracach nad odrzutowcem pasażerskim Lockheed L-1011 Tri Star. Do sprawdzenia wytrzymałości konstrukcji zastosowano zespół siłowników hydraulicznych dających naciski do 210 kPa. Trzy potężne siłowniki naciskały na część ogonową orbitera symulując obciążenia występujące podczas pracy silników głównych. Naśladowano również nagrzewanie pojazdu podczas wzlotu w atmosferę za pomocą elektrycznych koców grzejnych i wychładzanie znajdujących się w cieniu fragmentów pojazdu w czasie lotu orbitalnego przez owiewanie konstrukcji rozprężającym się azotem. Wykonano badania odkształceń powstałych na skutek nierównomiernego nagrzewania różnych części orbitera. Po zakończeniu prób prototyp STA-099, będący pozbawioną wyposażenia konstrukcją normalnego orbitera przekazano firmie Rockwell z zamiarem jego przebudowy. Otrzymał on odznaczenie OV-099.
Katastrofa wahadłowca.
28 stycznia 1986 r., w 73 sekundzie misji STS-51-L, na wysokości 9 mil, siedmiu członków załogi poniosło śmierć. Do załogi należała także Christa McAuliffe – pierwsza nauczycielka w kosmosie, nie mająca wcześniej związków z astronomią. Przyczyną katastrofy było uszkodzenie pierścienia uszczelniającego w prawym silniku wspomagającym, które nastąpiło najprawdopodobniej między pierwszą a trzecią sekundą lotu. Na skutek wielu niekorzystnych czynników (w tym najważniejszego – niskiej temperatury zewnętrznej w momencie startu) w efekcie utraty sprężystości pierścieni uszczelniających doszło do oddziaływania gorących gazów wewnątrz silnika na powstałą nieszczelność, na zewnątrz połączenia pojawił się płomień. Płomień ten przepalił dziurę w zbiorniku zewnętrznym wahadłowca, doprowadzając wskutek przegrzania, do: wycieku (i zapłonu) wodoru oraz oderwania się wspornika rakiety SRB, która odchyliła się od ustalonego położenia. W ciągu około jednej sekundy doszło do oderwania się dna zbiornika z wodorem i uderzenia górną częścią rakiety SRB w zbiornik zewnętrzny. Eksplozja zbiornika spowodowała gwałtowną zmianę położenia promu w osi wyznaczonej trajektorii startowej, co doprowadziło do jego destrukcji przez siły aerodynamiczne nieprzewidziane przez konstruktorów. Szczątki promu uderzyły o powierzchnię wody. 

</doc>
<doc id="102314" url="https://pl.wikipedia.org/wiki?curid=102314" title="Yin">
Yin

Słowo Yin może dotyczyć:

</doc>
<doc id="102315" url="https://pl.wikipedia.org/wiki?curid=102315" title="Orneta">
Orneta

Orneta (, prus. ) – miasto w woj. warmińsko-mazurskim, w powiecie lidzbarskim, siedziba gminy miejsko-wiejskiej Orneta, położone na Równinie Orneckiej. W latach 1975–1998 miasto administracyjnie należało do województwa elbląskiego.
Według danych z 1 stycznia 2018 Orneta liczyła 8924 mieszkańców.
Położenie.
Orneta położona jest w północnej części województwa warmińsko-mazurskiego w powiecie lidzbarskim nad Drwęcą Warmińską i Jeziorem Mieczowym.
Pod względem historycznym Orneta leży na Warmii, na obszarze dawnego pruskiego terytorium plemiennego Pogezanii.
Architektura.
Do zabytków miasta należą:
Kultura.
Życiem kulturalnym Ornety opiekuje się Miejski Dom Kultury, który jest organizatorem wielu imprez rozrywkowych, kulturalnych, oświatowych i lokalnych w mieście. Organizuje on zajęcia kulturalne dla młodzieży, dzieci, dorosłych i osób starszych. Mieszkańcy mają szansę uczestniczyć w kołach zainteresowań, zrzeszać z klubach i stowarzyszeniach. W Miejskim Domu Kultury działa Klub Seniora „Znicz Ornecianie”, orkiestra dęta, Zespół Wokalny „Landrynki”, Szkoła Tańca „U Mirka”, Zespół Tańca Nowoczesnego „Taiga”, ognisko muzyczne, koło plastyczne. MDK w Ornecie gościł wiele znanych osobistości, m.in. Hankę Bielicką, Roberta Janowskiego, Andrzeja Rosiewicza, Krzysztofa Krawczyka. Do stałych imprez organizowanych przez Miejski Dom Kultury zaliczyć można:
W latach 2004–2006, z inicjatywy burmistrza Koguta oraz prof. Leszka Szarzyńskiego, odbyło się kilkanaście spotkań z cyklu „Z uniwersytetem na ty” oraz koncert Teresy Żylis Gary.
W mieście działa również Biblioteka Publiczna Miasta i Gminy.
Sport.
W mieście zlokalizowana jest hala sportowo-widowiskowa oraz kompleks boisk trawiastych z bieżnią lekkoatletyczną. Cała infrastruktura należy do Ośrodka Sportu i Rekreacji w Ornecie. 
Kluby i sekcje sportowe:
Transport.
Orneta leży na skrzyżowaniu tras wojewódzkich:
Do miasta można dojechać autobusami PKS oraz koleją. Znajduje się tu stacja kolejowa Orneta. Odległości od innych ośrodków województwa i kraju:
Edukacja.
W Ornecie można uzyskać wykształcenie na poziomie podstawowym oraz średnim. W mieście istnieją dwa przedszkola, dwie szkoły podstawowe (przy ul. Zamkowej znajduje się szkoła podstawowa nr 1 oraz przy ul. Kopernika Szkoła Podstawowa nr 4), a także dwa zespoły szkół ponadpodstawowych (Zespół Szkół Zawodowych przy skrzyżowaniu ulic 1 Maja, Wodnej oraz Sportowej, Zespół Szkół Ogólnokształcących przy ul. 1 Maja).
Gospodarka.
Orneta jest niewielkim ośrodkiem przemysłowym, ośrodkiem handlowym i usługowym dla okolicznych miejscowości. Największym przedsiębiorstwem w mieście jest spółka z udziałem kapitału francuskiego - Etanco produkująca zamocowania budowlane. Do innych spółek ważnych dla miasta zaliczyć można spółkę Orneta Energia zajmującą się dostarczaniem ciepła i energii dla miasta oraz wykonującą usługi dla przedsiębiorstw i ludności, która prowadzi też sprzedaż węgla. W mieście istnieje Przedsiębiorstwo Wodociągów i Kanalizacji, które prowadzi oczyszczalnię miejską i stację uzdatniania wody. Istnieje też Zakład Gospodarki Komunalnej i Mieszkaniowej, Przedsiębiorstwo Usług Komunalnych, tartak, przedsiębiorstwa budowlane (Budokar), produkcyjne (zakład wózków widłowych „Szumi”), rolnicze (PZZ Orneta, Gospodarstwo Agroturystyczne, PHHU Karbo-Hurt).
Baza noclegowa.
W Ornecie jest kilka hoteli i pensjonatów. Przenocować w Ornecie można w „Hotelu Pruskim” i Czterech Porach Roku, a także w pensjonatach: „Krzykały”, „Pod Kasztanami”, „Pod Lipami”, „Ciesiul” oraz w „Noclegowni Olimp”.
Wspólnoty wyznaniowe.
Na terenie Ornety działalność religijną prowadzą następujące Kościoły i związki wyznaniowe:
Współpraca międzynarodowa.
Miasta i gminy partnerskie:

</doc>
<doc id="102316" url="https://pl.wikipedia.org/wiki?curid=102316" title="Yang">
Yang



</doc>
<doc id="102319" url="https://pl.wikipedia.org/wiki?curid=102319" title="Estragon">
Estragon



</doc>
<doc id="102320" url="https://pl.wikipedia.org/wiki?curid=102320" title="Antoine-Aimé Dorion">
Antoine-Aimé Dorion

Sir Antoine-Aimé Dorion (ur. 1818, zm. 1891) – kanadyjski polityk, prawnik i wydawca, dwukrotny kopremier rządu Prowincji Kanady.
Życiorys.
Antoine-Aimé urodził się 17 stycznia 1818 w Sainte-Anne-de-la-Pérade (La Pérade) w zamożnej frankofońskiej rodzinie. Odebrał bardzo staranne, klasyczne wykształcenie, po czym studiował prawo. W 1842 został powołany do palestry, a w 1842 był już partnerem w firmie prawniczej Côme-Séraphin Cherrier.
Rodzina Dorion miała długie tradycje polityczne. Już jego dziadek, a także i ojciec, zaangażowani byli w lokalną politykę. Antoine-Aimé wraz ze swym bratem Jean-Baptiste-Éric wstąpił do reformistycznej parti rouge. W przeciwieństwie jednak do radykalnego brata, Antoine-Aimé pozostał we frakcji umiarkowanej, z której w przyszłości miało się wykształcić frankofońskie skrzydło partii liberalnej. W 1851 nastąpił rozłam w partii. Umiarkowane skrzydło zbliżyło się do liberalnych ugrupowań w anglofońskiej Kanadzie Zachodniej, tworząc zalążek partii liberalnej. Antoine-Aimé Dorion rozpoczął wtedy działalność publicystyczną i wydawniczą, powołując nowy organ partii "Le Pays". Zastąpił on kontrolowany przez radykałów (w tym przez jego brata) "L’Avenir". Od roku 1854 Dorion stał się niekwestionowanym przywódcą frankofońskich liberałów, aż do czasów Konfederacji Kanady w 1867, z krótką przerwą pomiędzy 1861 a 1863. Ten epizod z 1861 związany był z porażką w wyborach na szefa partii, które wygrał George-Étienne Cartier. Wtedy to Dorion udał się na krótką emeryturę. Chwilowe oddalenie od spraw partyjnych umożliwiło konserwatystom i niezależnym liberałom nawiązanie z nim kontaktów i zaproponowanie wielkiej koalicji konserwatywno-liberalnej, która miała znaleźć odpowiedź na problemy polityczne kraju. Po zawarciu wstępnego porozumienia z konserwatystami Dorion z łatwością wygrał kolejne wybory do władz partyjnych, co ostatecznie pozwoliło na zawarcie historycznego kompromisu w 1863. Po upadku rządu koalicyjnego Dorion pozostał w opozycji i zajął się konsolidacją sił reformistycznych, co doprowadziło do powstania jednolitej partii liberalnej.
Dorion wziął udział w konferencji konfederacyjnej w Quebecu, lecz stał się zagorzałym przeciwnikiem konfederacji. Był współautorem manifestu antykonfederacyjnego. Opublikował także wiele artykułów prasowych zwalczających ideę konfederacji. Gdy konfederacja stała się faktem w 1867, Dorion pozostał w partii, utracił jednak nad nią kontrolę w związku z faktem, że nastawienie anty konfederacyjne dominujące w Kanadzie Atlantyckiej nie znalazło zrozumienia w dawnej Prowincji Kanady. Dorion z czasem zrewidował swoje poglądy, lecz nie odzyskał dawnej pozycji. Gdy w 1873 liberałowie pod przywództwem Alexandra Mackenzie przejęli władzę, Dorion wszedł do gabinetu jako minister sprawiedliwości. W 1874 zrezygnował jednak z funkcji ministerialnej, obejmując znacznie mniej eksponowane stanowisko głównego sędziego sądu okręgowego w mieście Quebec. Zmarł 31 maja 1891.

</doc>
<doc id="102322" url="https://pl.wikipedia.org/wiki?curid=102322" title="John Sandfield Macdonald">
John Sandfield Macdonald

John Sandfield Macdonald (ur. 12 grudnia 1812, zm. 1 czerwca 1872) – kanadyjski prawnik i polityk, premier rządu Prowincji Kanady.
Życiorys.
John Sandfield urodził się w rodzinie szkockich katolickich emigrantów w Górnej Kanadzie. Był najstarszym z pięciorga rodzeństwa. Stracił matkę w wieku ośmiu lat. Wychowywany przez samotnego ojca wykształcił specyficzne cechy charakteru, wśród których dominowały niezależność, samodzielność i samodyscyplina. Nie ukończywszy szkoły średniej, w wieku szesnastu lat zatrudnił się jako sprzedawca w sklepie w Lancaster. Później przeniósł się do Cornwall, gdzie kontynuował swoją karierę subiekta. Po kilku latach pracy dostrzegł brak dalszych perspektyw w tym zawodzie. Namówiony przez miejscowego adwokata do podjęcia studiów prawniczych, najpierw uzupełnił swą edukację na poziomie średnim, a następnie wstąpił na studia prawnicze. Dyplom z wyróżnieniem uzyskał w 1835. Aplikację rozpoczął w biurze Archibalda McLeana, prominentnego polityka konserwatywnego. Gdy McLean został powołany do sądu najwyższego, Macdonald także został jego asystentem. W tym czasie miał okazję poznać i być poznanym przez wielu polityków konserwatywnych, takich jak William Draper, Allan Napier MacNab, Thomas Talbot. W 1840 został powołany do palestry i rozpoczął samodzielną praktykę prawną. Tego samego roku poślubił Marie Christine Waggaman, córkę amerykańskiego polityka, byłego gubernatora Luizjany George’a Augustusa Waggamana.
W 1841 wziął czynny udział w pierwszych wyborach do rady legislacyjnej Prowincji Kanady z listy konserwatywnej. Mandat deputowanego wygrał sporą liczbą głosów, pokonując swego reformistycznego rywala. Wkrótce jednak przeszedł do obozu reformistów i objął tekę ministra sprawiedliwości w gabinecie Baldwina-La Fontaine, a w 1852 został wybrany marszałkiem zgromadzenia legislacyjnego. Jego związek z liberałami był bardzo luźny i zakończył go spór o ordynację wyborczą. Reformiści postulowali przejście do systemu proporcjonalnego, podczas gdy Macdonald był zgodny z konserwatystami, iż należy zachować system podwójnej większości. Umiejscawiając się w centrum sceny politycznej, równie blisko mu było do reformistów, jak i konserwatystów, powszechnie jednak uważany był za niezależnego liberała. Gdy w 1858 zaproponowano mu utworzenie rządu na ko-premierów wybrał liberałów, najpierw Louise Sicotta, a następnie Antoin-Aime Doriona. Trudności w sprawowaniu władzy wobec braku zdecydowanego poparcia dla którejkolwiek partii w zgromadzeniu legislacyjnym nasunął Macdonaldowi pomysł stworzenia rządu koalicyjnego grupującego siły obu partii. Jego koncepcja została zaakceptowana przez obie strony. Sam John Sandfield Macdonald, jako w dużym stopniu niezależny byłby idealnym kandydatem na premiera rządu koalicyjnego, jednak spór z Johnem A. Macdonaldem na tle planów o przyszły ustrój polityczny Kanady wykluczył go z czynnego udziału w sprawowaniu władzy. John Macdonald zaproponował wtedy powrót do podziału Kanady na dwie prowincje, każdą z niezależnym prowincjonalnym rządem. Mandat rządów prowincjonalnych miał być ograniczony do spraw lokalnych. Sprawy ogólnokrajowe miały być rozstrzygane przez nadrzędny rząd federalny. John Sandfield Macdonald sprzeciwiał się systemowi z silnym federalnym rządem, jak i planom ewentualnego rozszerzenia federacji o Kanadę Atlantycką. Ostatecznie jednak poparł plany Konfederacji, w zamian za co John Macdonald obiecał mu poparcie w staraniach o premierostwo prowincji Ontario. Zgodnie z umową został on pierwszym premierem Ontario w 1867 i pozostał nim przez dwa lata, po czym wobec utraty popularności oraz problemów zdrowotnych zmuszony został do ustąpienia.

</doc>
<doc id="102324" url="https://pl.wikipedia.org/wiki?curid=102324" title="Daodejing">
Daodejing

Daodejing (wym. ), pełna nazwa Laozi Daodejing, w skrócie "Laozi" (typowa starochińska maniera nazywania dzieła nazwiskiem autora), najczęściej tłumaczona jako Księga Drogi i Cnoty, uznawana niekiedy za pierwszą filozoficzną księgę w języku chińskim. Jest częścią podstawowego kanonu taoizmu, systemu religijno-filozoficznego, który narodził się w Chinach w czasach panowania dynastii Zhou.
Legenda, zapisana i krytycznie omówiona przez historyka Sima Qiana, głosi, że autor Daodejingu, Laozi urodzony w r. 604 p.n.e., w wieku lat 72 lub 81 opuścił dwór jednego z chińskich królów państwa Zhou, nie zgadzając się z polityką dworską. Król po kilku tygodniach posłał za nim swojego oficera, aby sprowadził mędrca z powrotem. Laozi odmówił powrotu na dwór króla, ale aby uratować oficera przed śmiercią za niewykonanie rozkazu napisał na zwojach jedwabiu wszystkie rady, do których miał się stosować władca. Ów zwój to właśnie Daodejing. Istnieją też inne wersje tej legendy. Wielu współczesnych badaczy wątpi w to, czy Laozi był w ogóle postacią historyczną.
Do dziś nie udało się ustalić daty powstania tego jednego z najbardziej tajemniczych dzieł napisanych ludzką ręką. Argumenty na to, że nie mogło ono wyjść spod ręki jednego autora również nie znalazły jednoznacznego potwierdzenia. Najstarsze zachowane dwa egzemplarze księgi, znalezione w Mawangdui, pochodzą z lat 206–195 p.n.e. Naukowcy z reguły utrzymują, że nie powstała ona wcześniej niż w IV, albo nawet w III wieku p.n.e., co wykluczałoby bezpośrednie autorstwo (legendarnego) Laozi. 
Pierwszy kompletny przekład Daodejing na język europejski ukazał się we Francji w 1842 roku. Obiegowa opinia głosi, że jedynie Biblia doczekała się większej liczby tłumaczeń na język angielski. Także na język polski księga była tłumaczona wielokrotnie (zob. niżej).
Treść.
Księga ta – znana również jako "Laozi wuqian wen" (老子五千文), czyli „Księga 5000 znaków Laozi” – składa się z 81 krótkich rozdziałów, zawierających sentencje w wysokim stopniu enigmatyczne, często sprzeczne ze sobą (być może pozornie), oparte na paradoksach słownych i filozoficznych. 37 pierwszych rozdziałów nosi nazwę „Daojing” i dotyczy „Dao” (czyli: Drogi), 44 pozostałe nazywane są „Dejing” i dotyczą „De” (czyli: Cnoty). W najwcześniejszych rękopisach, odkrytych w roku 1966 w grobowcu Mawangdui, część druga poprzedza część pierwszą (czyli stanowią Dedaojing zamiast Daodejing). Pominąwszy pewną liczbę niewielkich różnic (które jednak często pozwalają rozwikłać dotychczas niezrozumiałe fragmenty), te najwcześniejsze manuskrypty zasadniczo odpowiadają klasycznej wersji tekstu (textus receptus), zachowanej w redakcji neotaoisty Wanga Bi (226–249 n.e.).
Podstawowym pojęciem występującym w księdze jest „Dao”, niezmienna zasada rządząca światem, która powoduje, że rzeczy są takie jakie są. Człowiek który pragnie osiągnąć spokój i równowagę winien podporządkować się tej zasadzie i zaakceptować ją wedle reguły wu wei (niedziałania, nieingerowania w naturalny bieg rzeczy). Ta akceptacja jest możliwa tylko poprzez wyrzeczenie się osobistych pragnień, ambicji i skłonności do narzucania swej woli innym. Cnota ("de") jest jedynie umiejętnością podążania drogą, związaną z wewnętrznym „wyciszeniem się”, które zaowocuje ujrzeniem świata takim jaki jest naprawdę, nie skażonym namiętnościami i dążeniami. Dao zbudowane jest z dwóch przeciwnych sił, których nie należy rozdzielać poprzez nadawanie im nazw i moralną ocenę, gdyż zachwieje to naturalną równowagę. 
Człowiek osiąga szczęście dzięki łączeniu przeciwieństw, sam zaś powinien żyć życiem prostym, skromnym i cichym, bez dążenia do celów, a jedynie poprzez czerpanie naturalnej radości z upływającej chwili. Źródłem zła jest sztuczność i pragnienia. Człowiek winien unikać konfliktów, nawet jeżeli wierzy w swoją słuszność. Silniejszy powinien ustępować słabszemu; rację ma ten, który tej racji nie udowadnia. Dobroć okazywać winniśmy każdemu, nie tylko temu, który dobry jest dla nas (jak postulował Konfucjusz według „zasady wzajemności”). Z kolei na agresję powinniśmy reagować biernością, która tę agresję niejako unieszkodliwi. 
Ze względu na specyfikę języka chińskiego księga jest praktycznie nieprzetłumaczalna, wszystkie jej tłumaczenia są jednocześnie interpretacją i zawężają jej pierwotne znaczenie. Już pierwsze zdanie dzieła jest bardzo enigmatyczne: "dao ke dao feichang dao" (道可道非常道). Jest to gra słów, którą moglibyśmy przetłumaczyć jako „droga, która gdzieś prowadzi, nie jest właściwą drogą”. Innymi słowy „czyn, który wykonujemy dla osiągnięcia pewnego celu, nigdy nas do tego celu nie doprowadzi”. Gdy do czegoś dążymy, to coś wymyka się nam i drwi z naszego wysiłku. Takim samym sposobem gdy bardzo usiłujemy coś zachować, z całą pewnością to utracimy. To dlatego Laozi proponuje nam drogę pogodzenia się z losem.
Tłumaczenia księgi na język polski.
Uwaga: poniższy spis daleki jest od zupełności!

</doc>
<doc id="102325" url="https://pl.wikipedia.org/wiki?curid=102325" title="Litops">
Litops

Litops ("Lithops") – rodzaj sukulentów z rodziny przypołudnikowatych. Znany pod zwyczajową nazwą żywe kamienie. Pochodzi z Afryki, głównie z Namibii i RPA. Należy do niego ok. 40 gatunków. 
Słowo "lithos" pochodzi z języka greckiego i oznacza "kamień". "Lithops" oznacza "podobny do kamienia". Jest to bardzo dobre określenie tych roślin, które starają się unikać bycia zjedzonym przez zmieszanie się z okolicznymi kamieniami. Rodzaj ten został odkryty przez Williama Johna Burchella w roku 1811, który myślał, że widzi kamień o bardzo interesującym kształcie. Gdy próbował go podnieść, ku swojemu zdziwieniu odkrył, iż jest to roślina.
Systematyka.
Należy do rodziny pryszczyrnicowatych ("Aizoaceae"), rzędu goździkowców ("Caryophyllales") w obrębie dwuliściennych właściwych. W obrębie goździkowatych należy do podrodziny "Ruschioideae " plemienia "Rushiae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), rodzina przypołudnikowate ("Aizoaceae" F. Rudolphi), rodzaj litops ("Lithops" N.E.Br.).

</doc>
<doc id="102326" url="https://pl.wikipedia.org/wiki?curid=102326" title="Lithops">
Lithops



</doc>
<doc id="102331" url="https://pl.wikipedia.org/wiki?curid=102331" title="Herold">
Herold

 
Herold – średniowieczny urzędnik dworski, wywołujący nazwiska rycerzy biorących udział w turniejach, mistrz ceremonii, sędzia turniejów rycerskich, strażnik poprawności herbów.
W starożytnej Grecji urzędnikiem o podobnym charakterze lecz z większym zakresem zadań był keryks.
Słowo "herold" wywodzi się od starogermańskiego słowa "hariowaldus", tj. ten, który zna się, rozpoznaje opiekuńcze bóstwa rodowe, plemienne oraz zna ich rodowody.
Heroldowie pojawili się pod koniec XII wieku. Na turniejach występowali w specjalnych barwnych strojach, roznosili zaproszenia, występowali w roli straży porządkowej oraz wywoływali rycerzy na plac boju. Od XIV wieku nazywa się ich tylko heroldami, gdyż zajmują się jedynie sprawdzaniem poprawności znaków noszonych przez rycerzy, sporządzają tzw. role herbowe lub księgi turniejowe, do których wnosili barwne wizerunki znanych sobie herbów (dziś jedno z najważniejszych źródeł dla badań heraldycznych). 
Urzędy herolda mają zwykle kilka rang. Naczelny herold jest często nazywany "Królem Herbowym" (zob. King of Arms) lub Wielkim Heroldem, mającym do pomocy heroldów, heroldów nadzwyczajnych i heroldów pomocniczych. Najniższą rangą herolda jest goniec herbowy – "pursuivant". Tytuł naczelnego herolda często pochodził od nazwy królestwa (Polanland, Gelre, Deutschland) lub, jak w Anglii od najwyższego orderu – "Garter".
Urząd ten zanikł wraz z turniejami w XVI i XVII wieku, zostawiając swą nazwę urzędnikom heraldycznym i orderowym. W Polsce, mimo zabiegów Władysława Jagiełły, urząd nie przyjął się i był raczej nieznany.
Obecnie urząd herolda istnieje we wszystkich monarchiach europejskich. W Szkocji naczelnicy wielkich klanów mieli na swoich dworach własnych heroldów. W niektórych nielicznych klanach ten urząd jest kultywowany do dziś. Urząd prywatnego klanowego herolda MacDonaldów został reaktywowany w 2005 r. po 400 latach, i oficjalnie uznany przez Lorda Herolda Szkocji za Finlaggan Pursuivant of Arms. Własnych heroldów mają m.in. klany Hay (Slains Pursuivant), Mar (Garioch Pursuivant) i Lindsay (Endure Pursuivant).
W Polsce funkcję heroldii, ograniczoną jedynie do herbów ziemskich i miejskich (herby rodzinne utraciły bowiem prawną ochronę ze strony państwa i ) pełni dziś Komisja Heraldyczna przy Ministerstwie Spraw Wewnętrznych.

</doc>
<doc id="102332" url="https://pl.wikipedia.org/wiki?curid=102332" title="Prawo zachowania masy">
Prawo zachowania masy

Prawo zachowania masy – prawo przyrody opisujące zachowanie (pozostawanie stałą) wielkości fizycznej – masy w układzie zamkniętym i układzie izolowanym podczas przemian i oddziaływań fizycznych oraz reakcji chemicznych.
Antyczne początki.
Za prekursora tej zasady uznać można starożytnego filozofa Empedoklesa: „W przyrodzie nie powstaje nic, co może umrzeć; nie ma całkowitego unicestwienia; nie dzieje się nic oprócz zmian i rozpadu tego co połączone”.
Prawo zachowania masy w mechanice klasycznej.
W fizyce pojęcie masy jako wielkości zachowywanej i opisującej „ilość materii” zostało wprowadzone przez Newtona (1687 Philosophiae naturalis principia mathematica). W mechanice klasycznej masa ciała i układu ciał nie zmienia się podczas przemian i oddziaływań fizycznych, a masa układu jest sumą mas ciał wchodzących w jego skład (addytywność masy).
Prawo zachowania masy w chemii.
Zachowanie masy podczas reakcji chemicznych stwierdzili i prawo zachowania masy w chemii sformułowali, niezależnie od siebie Rosjanin Michaił Łomonosow (1756) i Francuz Antoine Lavoisier (1785).
Tradycyjne sformułowanie prawa zachowania masy w obrębie chemii:
„Łączna masa wszystkich substancji przed reakcją (tzw. substratów) jest równa łącznej masie wszystkich substancji powstałych w reakcji (tzw. produktów)” lub:
„Całkowita masa substancji uczestniczących w reakcji chemicznej pozostaje niezmienna”
dotyczy układu zamkniętego, ale niekoniecznie izolowanego i zakłada domyślnie nie tylko zachowanie masy, ale i jej addytywność:
„W reakcji chemicznej sumy mas produktów i substratów są sobie równe”.
Wynika ono stąd, że liczba atomów danego pierwiastka chemicznego podczas reakcji chemicznej i masa pojedynczego atomu nie zmieniają się, więc łączna masa atomów w układzie reakcyjnym po reakcji jest taka sama jak przed jej zajściem – (jest to tzw. mikroskopowa interpretacja prawa zachowania masy).
Prawo zachowania masy współcześnie.
W fizyce współczesnej, zgodnie ze szczególną teorią względności obowiązuje prawo zachowania całkowitej masy spoczynkowej układu izolowanego:
„Masa spoczynkowa układu nie ulega zmianie”.
Jednakże ze względu na to, że do masy spoczynkowej układu swój wkład wnoszą nie tylko masy spoczynkowe składników, ale też wszelkie formy energii wewnętrznej (równoważność masy i energii), w tym energia kinetyczna składników i energia potencjalna ich wzajemnych oddziaływań, masa spoczynkowa nie jest wielkością addytywną, tzn. masa spoczynkowa układu nie jest sumą mas spoczynkowych jego składników. W szczególności, w układzie odniesienia, w którym całkowity pęd układu jest zerowy (tzw. układ środka pędu), masa spoczynkowa układu jest równa sumie mas spoczynkowych jego składników, ich energii kinetycznych i energii ich oddziaływań.
Podczas przemian i oddziaływań fizycznych oraz reakcji chemicznych może zmieniać się struktura masy spoczynkowej układu, np. przez zmniejszenie sumy mas spoczynkowych jego składników i zwiększenie sumy ich energii kinetycznych (zmianę energii spoczynkowej w energię kinetyczną).
Dla układów zamkniętych, lecz nieizolowanych prawo zachowania masy spoczynkowej nie jest spełnione, gdyż następuje przepływ energii między układem a otoczeniem, co niesie za sobą zmianę masy spoczynkowej układu.
Jednakże podczas reakcji chemicznych wymieniane ilości energii są na tyle małe, że zmiana masy układu nie jest wykrywalna standardowymi metodami, stąd przyjmuje się stałość masy układu reakcyjnego.
Przemiana 1 g masy (energii) spoczynkowej na energię kinetyczną daje energię Δ"m·c"2 = 9·1010 kJ. Trudny do zmierzenia deficyt masy rzędu 0,000001 (10−6) jednostki masy atomowej odpowiada ok. 90 MJ/mol, czyli 90000 kJ/mol, a więc około 100 do 1000 razy więcej niż energia typowej reakcji chemicznej.
Odmienna interpretacja.
Niektórzy fizycy sądzą, że aby można było stwierdzać „zachowanie masy”, nie wystarczy pozostawanie jej stałą w układzie izolowanym, ale konieczna jest jej addytywność – musi zachowywać się suma mas spoczynkowych składników układu (tak rozumiał je Newton). Takie definiowanie prawa zachowania masy prowadzi ich do wniosku, że według fizyki współczesnej „masa spoczynkowa nie jest zachowana, nie istnieje zasada zachowania masy spoczynkowej”.

</doc>
<doc id="102336" url="https://pl.wikipedia.org/wiki?curid=102336" title="Regresja liniowa">
Regresja liniowa

Regresja liniowa – w modelowaniu statystycznym, metody oparte o liniowe kombinacje zmiennych i parametrów dopasowujących model do danych. Dopasowana linia lub krzywa regresji reprezentuje oszacowaną wartość oczekiwaną zmiennej formula_1 przy konkretnych wartościach innej zmiennej lub zmiennych formula_2 W najprostszym przypadku dopasowana jest stała lub funkcja liniowa, na przykład:
Zmienna formula_1 jest tradycyjnie nazywana "zmienną objaśnianą" lub "zależną". Zmienne formula_5 nazywa się "zmiennymi objaśniającymi" lub "niezależnymi". Zarówno zmienne objaśniane i objaśniające mogą być wielkościami skalarnymi lub wektorami.
Regresja w ogólności to problem estymacji warunkowej wartości oczekiwanej. Regresja liniowa jest nazywana liniową, gdyż zakładanym modelem zależności między zmiennymi zależnymi a niezależnymi jest przekształcenie liniowe (afiniczne) względem parametrów, reprezentowane w przypadku wielowymiarowym przez macierz.
Model regresji liniowej.
Niech dany będzie zbiór danych zaobserwowanych formula_6 Model regresji liniowej zakłada, że istnieje liniowa (afiniczna) relacja pomiędzy zmienną zależną formula_7 a wektorem formula_8 regresorów formula_9 Zależność ta jest modelowana przez uwzględnienie składnika losowego (błędu) formula_10 który jest zmienną losową. Dokładniej, model ten jest postaci
gdzie formula_12 oznacza transpozycję, tj. formula_13 jest iloczynem skalarnym wektorów formula_14 oraz formula_15
Powyższe formula_16 równań można zapisać w sposób macierzowy:
gdzie:
Najczęściej wykorzystuje się do tego celu klasyczną metodę najmniejszych kwadratów i jej pochodne. Metoda ta jest najstarsza i najłatwiejsza do zastosowania, choć posiada wady (np. niewielką odporność na elementy odstające), które udało się usunąć w innych, mniej rozpropagowanych metodach. Są to odporne metody statystyczne, do których należy regresja medianowa i algorytmy z regularyzacją.
Niedostateczność prostych algorytmów w ogólnym przypadku pokazuje m.in. kwartet Anscombe’a – specjalnie przygotowany zestaw czterech zbiorów danych, które mają niemal tożsame wskaźniki statystyczne (średnią i wariancję w kierunku X i Y, współczynnik korelacji oraz prostą regresji) mimo znacząco różnego charakteru danych.
Testy oparte o model liniowy.
Wiele klasycznych narzędzi statystycznych opatrzonych własnymi nazwami, takich jak współczynnik korelacji formula_19 Pearsona, ANOVA czy test "t" Studenta jest szczególnymi przypadkami lub aspektami modelu liniowego. Dotyczy to również licznych testów nieparametrycznych, w których przypadku zamiast surowych wartości zmiennych stosuje się rangi obserwacji.
Historycznie, klasyczne narzędzia stanowiły proste, gotowe do użycia modele z dobrze opisanymi właściwościami. W wielu przypadkach wymagają one jedynie obliczenia kilku średnich arytmetycznych, ignorując tym samym większość informacji zawartych w danych. W ortodoksyjnym podejściu częstościowym test realizuje się następnie z reguły przez określenie prawdopodobieństwa danych przy założeniu modelu zerowego: o odpowiedniej dla sytuacji strukturze, ale zakładającego zerowe zależności. Modele zerowe dla klasycznych testów mają dobrze znane rozkłady prawdopodobieństwa, i wykonanie testu polegało na odnalezieniu odpowiedniej wartości w standardowej tabeli w podręczniku.
Prostota technik pozwoliła na ich łatwe i powszechne stosowanie w epoce niskiej dostępności i mocy komputerów. Zwyczaj ten ukrywa jednak ich strukturalną i poznawczą banalność, i zachęca do zaniedbywania surowych założeń warunkujących ich trafność. Współcześnie statystycy mogą tworzyć i stosować modele oraz testy dużo dokładniej dopasowane do konkretnych zastosowań i ograniczeń.
Poniższa tabela – oparta o pracę Lindeløva – przedstawia równoważne klasycznym narzędziom modele liniowe, gdzie formula_20 reprezentuje zmienne typu "dummy", przyjmujące wartości 1 lub 0 dla obserwacji należących (lub nie) do konkretnej grupy obserwacji, formula_21 to funkcja mapująca surowe wartości zmiennych na ich relatywne rangi (w niektórych przypadkach ze znakiem, rozróżniając wartości ujemne i dodatnie), a formula_22 to wyraz błędu.

</doc>
<doc id="102337" url="https://pl.wikipedia.org/wiki?curid=102337" title="Mirra">
Mirra

Mirra – wonna żywica otrzymywana z drzew i krzewów należących do rodzaju balsamowiec ("Commiphora"). Uważa się, że najlepsza pochodzi z balsamowca mirry ("Commiphora abyssinica"), możliwe jest jednak uzyskiwanie jej również z innych gatunków balsamowca, np. "Commiphora kataf" i "Commiphora myrrha". Nazwa "mirra" wywodzi się z języków semickich, por. "murr", "murr" (w obydwu językach: „gorzka”). W hebrajskiej "Biblii" opisana jest słowem "môr" (lub "mōr").
Właściwości.
Ma konsystencję skrystalizowanego miodu, bardzo przyjemny zapach i gorzki, korzenny smak. Od olibanum różni się mniejszą zawartością żywicy, a większą olejków eterycznych. Mirra samoistnie wypływa z balsamowca w postaci przeźroczystych, czerwonobrunatnych niewielkich grudek. Są one dość kruche. W handlu mają nazwę "mirra eletta", tzn. mirra wyborna. Rozcięcie kory zwiększa wyciek żywicy, ale jest ona gorszej jakości: ma postać ciemniejszych i większych grudek, często zanieczyszczonych. W handlu taka mirra ma nazwę "mirra in sorte".

</doc>
<doc id="102340" url="https://pl.wikipedia.org/wiki?curid=102340" title="System d20">
System d20

System d20 (ang. "d20 System") – mechanika stworzona przez wydawnictwo Wizards of the Coast, na którym oparta jest wydana przez WotC trzecia edycja gry fabularnej "Dungeons &amp; Dragons" oraz gra fabularna d20 modern. Nazwa systemu pochodzi od dwudziestościennej kości do gry, zwanej często właśnie d20 przez anglojęzycznych graczy (pol. k20), na której oparta jest większość rzutów w grze.
Duża część mechaniki d20 została udostępniona na licencji "Open Gaming Licence" ("wolnej licencji dla gier"), która pozwala komercyjnym i niekomercyjnym wydawcom na publikację modyfikacji i dodatków do systemu bez płacenia Wizards of the Coast, choć nie mogą one zawierać podstawowych zasad systemu, takich jak podstawy tworzenia postaci, do których potrzebny jest podręcznik gracza do "Dungeons &amp; Dragons".
Na wolnej licencji można publikować pełne gry zgodne z systemem d20, ale nie mogą one być oznaczone logo d20. Przykładem takiego systemu jest alternatywny podręcznik gracza "Arcana Unearthed" Monte Cooka.

</doc>
<doc id="102341" url="https://pl.wikipedia.org/wiki?curid=102341" title="Żywe torpedy">
Żywe torpedy

Żywe torpedy – polskie specjalne oddziały wojskowe formowane w 1939 roku na wypadek agresji III Rzeszy na Polskę, złożone z ochotników, których celem było prowadzenie szczególnie niebezpiecznych zadań bojowych lub akcji mających charakter samobójczy. 
Historia.
Rekrutacja ochotników do żywych torped.
Uważa się, że akcja werbunkowa kandydatów do formacji "żywych torped" została zapoczątkowana 6 maja 1939 roku po publikacji listu otwartego trzech ochotników: Władysława Bożyczko, Edwarda Lutostańskiego i Leona Lutostańskiego w „Ilustrowanym Kurierze Codziennym”. Według powojennych wspomnień Edwarda Lutostańskiego zamysł do napisania tej odezwy zrodził się podczas dyskusji trzech mężczyzn 28 kwietnia 1939 roku jako reakcja na komunikat o zerwaniu przez III Rzeszę deklaracji o niestosowaniu przemocy z Polską oraz po zapoznaniu się z doniesieniami o przypadkach japońskich żołnierzy, którzy w czasie wojny chińsko-japońskiej polegli śmiercią samobójczą atakując pozycje przeciwnika torpedami Bangalore. 
Inicjatywy tego typu pojawiały się jednak już kilka lat wcześniej i mogły mieć związek z działalnością kontrwywiadu polskiego wśród młodych, patriotycznie nastawionych obywateli. Pierwsze znane zgłoszenie się do misji samobójczej na wypadek wojny pochodziło z 1937 roku. Był to list mata rezerwy Stanisława Chojeckiego do marszałka Polski, Edwarda Rydza-Śmigłego. 
Nabór do "żywych torped" z 1939 roku był początkowo prowadzony spontanicznie jako akcja obywatelska i polegał na zbieraniu zgłoszeń przez redakcje prasowe oraz organizacje paramilitarne i społeczne w Polsce. Z czasem w związku ze znacznym zainteresowaniem i odzewem społeczeństwa na taką formę walki deklaracje zaczęło przyjmować wojsko.
Żywe torpedy marynarki wojennej.
Najbardziej znany i najlepiej udokumentowany był zaciąg przeprowadzony przez Marynarkę Wojenną Rzeczypospolitej Polskiej. Chociaż marynarka wojenna oficjalnie nie przewidywała w założeniach taktycznych wykorzystania broni samobójczej, zgłoszenia ochotników do jej obsługi były rejestrowane i poświadczane zawiadomieniem podpisanym w imieniu Szefa Sztabu Kierownictwa Marynarki Wojennej w Warszawie przez komandora porucznika Eugeniusza Pławskiego. Był to wówczas jedyny przypadek na świecie, w którym siły zbrojne publicznie przyjmowały cywilów niezależnie od wieku i płci do oddziałów samobójczych.
Z relacji ochotników wynika, że po selekcji wśród kandydatów, dla 83 z nich zorganizowano spotkanie instruktażowe w Gdyni. Na prelekcji tej zakomunikowano zebranym, że trwają prace doświadczalne nad 16 egzemplarzami prototypowymi specjalnych łodzi oraz że wybrana grupa zostanie skierowana do odbycia dwumiesięcznego przeszkolenia od 12 października 1939 roku. Z powodu wybuchu II wojny światowej do kursu jednak nie doszło.
Żywe torpedy jako oddziały dywersji.
W czerwcu 1939 roku w Oddziale II Sztabu Głównego Wojska Polskiego stworzony został referat do spraw "żywych torped". Jego zadaniem było organizowanie przeszkolenia ochotników do wykonywania bardzo niebezpiecznych zadań bojowych w czasie wojny, szczególnie akcji dywersyjnych. Od 30 czerwca 1939 roku rozpoczęto tworzenie specjalnych oddziałów szturmowych i dywersyjnych w ramach piechoty i lotnictwa. 
W czerwcu 1939 roku w Sanoku w 2 Pułku Strzelców Podhalańskich utworzono Samodzielny Batalion Szturmowy nazywany "batalionem śmierci". Składał się on z około 100 żołnierzy. We wrześniu 1939 roku jednostka ta przeprowadziła operację dywersyjną w okolicach Bogumina. Żołnierze batalionu, którzy nie zginęli lub nie dostali się do niewoli kontynuowali później walkę w szeregach Armii Krajowej. Podobny samodzielny batalion szturmowy powstał w Warszawie w koszarach przy ul. Rakowieckiej. Należący do niego żołnierze nosili mundury lotnictwa polskiego i do 15 września 1939 roku odbywali kurs przygotowujący ich do zadań specjalnych na lądzie i morzu. Po wybuchu wojny zostali skoszarowani w Cytadeli Warszawskiej i oddani do dyspozycji Dowództwa Obrony Warszawy. Uczestniczyli w akcjach specjalnych na zapleczu wojsk niemieckich nacierających na Warszawę. Przeprowadzali akcje przerywania łączności i rozbijali kolumny samochodów niemieckich na: Ochocie, Okęciu i w Wilanowie. Po kapitulacji Warszawy przeszli do walki zbrojnej w konspiracji. 15 sierpnia 1939 roku Rejonowa Komenda Uzupełnień w Poznaniu rozpoczęła przyspieszony kurs dla ochotników do "żywych torped" na pilotów szybowcowych i skoczków spadochronowych. Przerwany on jednak został 1 września 1939 roku. Z relacji ochotników wiadomo również, że także w innych miejscach Polski formowane były jednostki wojskowe określane jako "żywe torpedy". Z powodu braku dokumentów i skromnych danych nie jest możliwe ich bliższe sprecyzowanie.
Żywe torpedy w Armii Pomorze.
W pierwszych dniach września 1939 roku w sztabie Armii Pomorze został opracowany plan zniszczenia niemieckiego mostu pontonowego na Wiśle w okolicach Chełmna. Zakładano wykorzystanie w tym celu drewnianych pływaków w kształcie trójkątów, w których szczytach planowano zamocować ładunki wybuchowe z zapalnikami iglicowymi. Do przetransportowania min pod most mieli zostać wykorzystani ochotnicy do "żywych torped" z list marynarki wojennej. Koncepcji tej jednak nie zrealizowano, gdyż odwrót armii polskiej postępował zbyt szybko, a w oddziałach tego związku operacyjnego nie znaleziono odpowiedniej liczby żołnierzy, którzy byliby odpowiednio przygotowani i przeszkoleni do podjęcia się misji.
Żywe torpedy w obronie Warszawy.
Jedyny znany przypadek wykorzystania "żywych torped" w 1939 roku do akcji, których charakter był samobójczy miał miejsce podczas obrony Warszawy. Podczas walk o miasto, Stefan Starzyński ogłosił apel do mieszkańców o potrzebie zorganizowania formacji obrony cywilnej, której zadanie polegało na likwidacji niemieckich gniazd karabinów maszynowych. Do udziału w przedsięwzięciu zgłosiło się około 1000 ochotników, którzy przenosili ładunki wybuchowe pod stanowiska ogniowe nieprzyjaciela. Oddział ten walczył w obronie Warszawy na Czerniakowie.
Stanowisko niemieckie wobec żywych torped.
W czasie kampanii wrześniowej dowództwo niemieckie znając doniesienia o organizowaniu się w Polsce ochotników do "żywych torped" miało na uwadze możliwość zetknięcia się z tym zjawiskiem. W związku z obawą o możliwość pojawienia się ataków samobójczych na jednostki niemieckie podjęło środki w celu zminimalizowania zagrożenia z ich strony podczas prowadzenia działań wojennych jak również po zakończeniu walk na terenie Polski. 
Kwestią "żywych torped" w latach 1939-1940 zajmował się szczególnie niemiecki wywiad wojskowy Abwehra. Z zachowanej notatki z 1940 roku wynika, że na podstawie zdobytych list sporządzonych dla Marynarki Wojennej Rzeczypospolitej Polskiej wyselekcjonowano 850 osób, które uznano za niebezpieczne i podjęto ich poszukiwania.
Sprawą tropienia ochotników do "żywych torped" w latach 1939-1945 zajmowało się też Gestapo. Znane są przypadki aresztowań osób, z powodu złożenia w 1939 roku deklaracji do tego rodzaju formacji.
Liczebność ochotników do żywych torped.
Według zachowanych źródeł oraz badań prowadzonych w latach 90. XX wieku przez społeczny Ośrodek Informacyjny Żywe Torpedy wynika, że deklaracje do udziału w walce w charakterze "żywych torped" zgłosiło do 31 sierpnia 1939 roku około 4700 osób, w tym około 150 kobiet. Przeważali młodzi ludzie w wieku 18-28 lat, mieszkający przeważnie w miastach i pracujący zwykle w charakterze urzędników lub w usługach.
Do przeszkolenia w celu udziału w niebezpiecznych zadaniach bojowych Wojska Polskiego zostało skierowanych około 330 osób.

</doc>
<doc id="102346" url="https://pl.wikipedia.org/wiki?curid=102346" title="Odyseusz (imię)">
Odyseusz (imię)

Odyseusz, Odys — imię męskie pochodzenia greckiego. Według Homera, imię to wymyślił dziadek Odyseusza, Autolykos, ze względu na to, iż on sam "οδυσσαμενος" (naraził się wielu osobom). Forma "οδυσσαμενος" oznaczałaby w tym przypadku "znienawidzony", "ten, który wywołał gniew" lub "wyrządził szkodę". 
Odyseusz imieniny obchodzi 1 stycznia.
Znane osoby noszące imię Odyseusz:
Zobacz też:

</doc>
<doc id="102347" url="https://pl.wikipedia.org/wiki?curid=102347" title="Nomos (podział administracyjny Grecji)">
Nomos (podział administracyjny Grecji)

Nomos (gr. ) – jednostka podziału terytorialnego Grecji, a także okręg geograficzno-kulturowy. 
Do 2010 w Grecji było 51 nomosów, pełniących rolę prefektur (województw), inaczej departamentów. 1 stycznia 2011 roku w wyniku reformy administracyjnej, polegającej na zmniejszeniu liczby jednostek zarządzających (nomarchia), dawne nomosy stały się oficjalnie "nomarchiako diamerisma". Tym niemniej nomosy w dalszym ciągu automatycznie umieszczane są, jako nazewnictwo terytorialne, część adresu i w treściach pieczęci, na niektórych dokumentach . Przymiotnik "Nomarchiakos" bywa używany w nazewnictwie odpowiednich terytorialnie instytucji, zwłaszcza społecznych. W braku precyzyjnego i jednocześnie naturalnie brzmiącego zamiennika, określenia "nomos", "były nomos" i ich pochodne wciąż istnieją w pomocniczych publikacjach administracji i w mowie potocznej.

</doc>
<doc id="102349" url="https://pl.wikipedia.org/wiki?curid=102349" title="Filozofia chińska">
Filozofia chińska

Filozofia chińska – doktryny powstałe w starożytnych Chinach, których głównym tematem były zagadnienia etyczne i polityczne. W klasycznej filozofii chińskiej dominowały dwie szkoły: konfucjanizm i taoizm. Ważne znaczenie miały także inne prądy: legizm, motizm, sofizm chiński oraz szkoła yinyang.
Konfucjanizm (rujia).
Konfucjanizm to doktryna stworzona przez Konfucjusza (551–479 p.n.e.), która odwoływała się do nauczania starożytnych królów-mędrców (wen), takich jak: Yao, Shun, Yu, Zhou i Wen oraz do starochińskiego, klasycznego "Sześcioksięgu" (Liujing), obejmującego: "Księgę pieśni" (Shijing), "Księgę dokumentów" (Shujing), "Księgę przemian" (Yijing), "Zapiski o etykiecie" (Liji), zaginioną "Księgę muzyki" (Yuejing) oraz – przypisywane samemu Konfucjuszowi, jako redaktorowi, "Kronika Wiosen i Jesieni" (Chunqiu), czyli roczniki albo kroniki państwa Lu (za okres 722–478 p.n.e.).
Nauka jego była rozwijana następnie przez Mencjusza, który skodyfikował jej podstawy filozoficzne, oraz przez Xunzi. Głosiła, że przestrzeganie obowiązków moralnych (na wzór stosunków rodzinnych pomiędzy dziećmi a rodzicami, żoną i mężem, młodszych i starszych braci oraz stosunków między przyjaciółmi) jest podstawą porządku państwa (wzorem dla stosunków pomiędzy ministrami a władcą, urzędnikami a ministrami oraz poddanymi a urzędnikami). Rozwijała teorię obrzędów (obyczajności, li) i kultury (wen) jako źródła kształtowania cnót (de), zwłaszcza człowieczeństwa (humanitarności, ren) oraz prawości (sprawiedliwości, yi). Dla tego okresu najistotniejszy jest spór między Mencjuszem a Xunzi o charakter natury ludzkiej (xin) – pierwszy głosił, że natura ludzka jest co do istoty dobra (hao), gdyż zawiera w sobie zalążki (duan) cnót – kultura służy tylko ich pielęgnowaniu; drugi twierdził, że natura ludzka w głębi jest zła (e), gdyż zawiera w sobie emocje (qin), które nie podporządkowują się racjonalnemu (duchowemu) sercu (xin) i muszą być powściągane zewnętrznymi środkami (wei), do jakich zalicza się obrzędy i kulturę. Spór ten odbywał się kontekście dyskusji z przedstawicielami innych szkół – zwłaszcza Mo Di (opatrzonym etykietką „altruisty”), wczesnym taoistą „indywidualistycznym” i „hedonistycznym” Yang Zhu (uznawanym przez konfucjanistów za „egoistę”) oraz z taoistą późniejszego okresu, Zhuang Zhou (uznanym przez konfucjanistów za „kwietystę”).
W okresie po „Wielkim paleniu ksiąg” (213 p.n.e. – za panowania cesarza Qin Shi Huangdi), rozgorzał spór między szkołami „nowych tekstów” (np. Dong Zhongshu, który dokonał synkretyzmu konfucjanizmu z teoriami pięciu elementów) i „starych tekstów” (np. Yang Xiong) o autentyczny przekaz nauki konfucjańskiej. W połączeniu z pewnymi tezami legizmu, konfucjanizm stał się państwową ideologię większości państw chińskich poczynając od 136 r. p.n.e.
Neokonfucjanizm rozwijał się poczynając od VIII w.: (Han Yu oraz Li Ao), rozwijał teorię Drogi (Dao) jako przekazu mądrości od starożytnych Królów, przez Konfucjusza po czasy nowożytne – stąd zwany jest nauczaniem o Drodze (daoxue). Neokonfucjaniści szli za naukami Mencjusza i Donga Zhongshu, uznając że Xunzi i jego następcy błędnie interpretowali Konfucjusza, a Yang Xiong niesłusznie odrzucał teksty w „starych znakach”. Spór ten powróci w XIII wieku (Chen Liang odrzuci interpretacje Hana Yu i pięciu mędrców i przywróci właściwe miejsce Xunzi) oraz w XVIII wieku (np. Dai Zhen odrzuci neokonfucjanizm i wróci do nauki Yanga Xionga, że „stare teksty” to apokryfy).
Poczynając od XI w. (Shao Yong, Zhou Dunyi, Zhang Zai, Cheng Hao i Cheng Yi – zwani pięcioma mędrcami neokonfucjanizmu) rozwijał zagadnienia etyczne na podstawi metafizycznej. Stworzył dwie szkoły – realistyczną (pluralistyczną z tendencjami ku dualizmowi), którą reprezentował Zhu Xi (zwaną „nauczaniem o zasadach” (lixue)) i idealistyczną (monistyczną), którą reprezentowali Lu Jiuyuan oraz Wang Yangming (zwaną „nauczaniem o sercu” (xinxue)). Pierwsza z nich stała się od XIV wieku państwową filozofią (i ideologią Chin), a od XV wieku także w Korei, stanowiąc główny nurt jej filozofii konfucjańskiej, i wietnamskiej, druga funkcjonowała od XVI wieku na marginesie głównego nurtu filozofii chińskiej (jako filozofia heretycka) oraz cieszyła się sporym powodzeniem w Japonii.
Główne teksty neokonfucjańskie (obok klasycznego "Pięcioksięgu" (Wujing), w jaki przekształcił się "Sześcioksiąg" po zaginięciu "Księgi muzyki"), to "Czteroksiąg" (Sishu): "Dialogi konfucjańskie" (Lunyu), "Księga Mencjusza" (Mengzi), "Wielka Nauka" (Daxue) i "Doktryna Środka" (Zhongyong) – te dwa ostatnie stanowiące w zasadzie rozdziały w obrębie "Zapisków o etykiecie" (Liji), z komentarzami Zhu Xi. Teksty dodatkowe, składające się na "Trzynastoksiąg" (Shisanshu), obejmują jeszcze m.in. "Księgę miłości synowskiej" (Xiaojing), "Opowieści rodzinne" (Jialu), "Komentarz Zuo do Wiosen i jesieni (Zuozhuan), "Rosę spadającą z Wiosen i jesieni (Chunqiu fanlu) Donga Zhongshu, "Słownik terminów starożytnych" (Erya) i in.
Konfucjanizm wydał także wybitnych filozofów w XIX i XX wieku, jak Tan Sitong, Kang Youwei, Liang Qichao, Liang Shuming, Feng Youlan. Nowe, współczesne prądy konfucjanizmu, czasami zwane są neo-neokonfucjanizmem czy post-neokonfucjanizmem (np. tzw. konfucjanizm z Bostonu – i in.).
Legizm (fajia).
W opozycji do konfucjanizmu powstawał legizm. Doktryna legizmu głosiła obowiązek przestrzegania prawa bez względu na jej moralny aspekt. Jej najbardziej znanym przedstawicielem był Han Feizi (III wiek p.n.e.).
Taoizm.
Za twórcę taoizmu, czyli „nauki o słusznej drodze i mądrości”, uważa się Laozi zwyczajowo uznawanego za autora księgi "Daodejing" (V wiek p.n.e.) rozwiniętej później przez Zhuangzi (IV wiek p.n.e.). Podstawowa idea Laozi jest następująca: życiem przyrody i ludzi nie rządzi „wola niebios” (jak twierdził Mencjusz), lecz przebiega ono wedle określonej naturalnej drogi – "dao", którą należy odnaleźć i podporządkowując jej własne życie zaprzestać działań z nią sprzecznych.
Yin i yang.
Nauka o Yin i yang została wyłożona w anonimowej księdze "Yijing" głoszącej, że świat jest miejscem ścierania się dwóch przeciwstawnych zasad: aktywnej, męskiej i jasnej "yang" oraz pasywnej, kobiecej i ciemnej "yin". Wszystkie rzeczy wynikły z tych prazasad i składają się z pięciu pierwiastków: wody, ognia, ziemi, drewna i metalu (por. arystotelesowskie pięć elementów).
Motizm.
Motizm to nauka stworzona przez Moziego (V wiek p.n.e.). Można ją uważać za chińską wersję utylitaryzmu. Uważała za główną zasadę etyczną pomyślność (pokój i dobrobyt) ludu. Z tego powodu Mozi sprzeciwiał się wojnie oraz panującej kulturze (por. pacyfizm). Mozi kładł duży nacisk na miłość uniwersalną. Sprzeciwiał się fatalizmowi.
Logizm.
Logizm (określany czasem jako chiński sofizm) powstał w łonie szkoły motistów. Jego główny przedstawiciel, Gongsun Long, zajmował się głównie rozważaniami logicznymi i filozofią języka. Do naszych czasów dotrwały tylko fragmenty jego pism z paradoksami podobnymi do paradoksów Zenona z Elei.
Filozofia buddyjska.
Filozofia buddyjska zapoczątkowana została przez Buddę i kontynuowane przez jego uczniów. Z czasem rozbiła się na trzy główne ścieżki „Wielkiego Wozu”, „Małego Wozu” i „Diamentowego Wozu”. Podstawowymi założeniami nauk Buddy były cztery szlachetne prawdy, miłość, stosowanie się do "Pańcasila" współczucie, uczciwość, wiara w reinkarnację i nirwanę.
Szkoły buddyzmu chińskiego.
Siedem szkół (Qizong).
Pierwsze szkoły buddyjskie w Chinach, zbudowane na jakimś elemencie nauki buddyjskiej, z elementami z taoizmu. Należały do nich:
Kumaradżiwa.
Kumaradżiwa (344–413) – był wielkim tłumaczem tekstów buddyjskich z sanskrytu na chiński. Przetłumaczył 72 teksty buddyjskie liczące 384 rozdziały. Pisma Kumaradżiwy i Jego uczniów stanowiły podstawę do tworzenia dojrzałych doktryn i szkół. Jego dwaj uczniowie to:
Huayan (Huayan zong).
Głównym tekstem szkoły jest "Sutra girlandy" (Avatamsaka Sutra)

</doc>
<doc id="102350" url="https://pl.wikipedia.org/wiki?curid=102350" title="Program Dwunastu Kroków">
Program Dwunastu Kroków



</doc>
<doc id="102351" url="https://pl.wikipedia.org/wiki?curid=102351" title="Woschod">
Woschod

Woschod (ros. Восход, "wschód" – zjawisko astronomiczne) – seria radzieckich załogowych statków kosmicznych, będących modyfikacją poprzedniej serii Wostok (ros. "wschód" - strona świata). Były pierwszymi pojazdami kosmicznymi zabierającymi na pokład więcej niż jednego kosmonautę.
Głównym celem programu było przeprowadzenie pierwszego spaceru kosmicznego. Dodatkowym celem propagandowym było opracowanie i wystrzelenie na orbitę pierwszego wieloosobowego statku kosmicznego. Po osiągnięciu obu celów program przerwano, aby skoncentrować siły i środki na realizacji bardziej ambitnego programu Sojuz.
Historia.
W roku 1963 roku ZSRR znacząco prowadził w wyścigu kosmicznym z Stanami Zjednoczonymi. W biurze konstrukcyjnym Siergieja Korolowa OKB-1 opracowywano projekt statku kosmicznego nazwanego 7K. W założeniach był to dwuosobowy statek z możliwościami połączenia się zarówno z innymi statkami jak i blokami napędu. Przewidywano zakończenie prac i pierwszy lot w roku 1966. Z powodu znaczenia prestiżu światowego nie można było pozwolić sobie na trzyletnią przerwę w lotach załogowych. Publiczne zapowiedzi NASA w sprawie statków Gemini, sugerowały, że pomimo ich małych rozmiarów miały one wykonywać wiele zadań. Ich głównym celem miało być opanowanie technologii, które amerykanie mogli wykorzystać do lotów księżycowych. W ZSRR w 1963 roku postanowiono wybudowanie czterech Wostoków bez przekazywania zapowiedzi o ewentualnych misjach. W zakładach projektowych stwierdzono, że dobrym pomysłem będzie przedłużenie działania systemów podtrzymywania życia. W ten sposób misja mogła by osiągnąć czas trwania powyżej dziesięciu dni w stosunku do dotychczasowych ośmiu. 
Zamontowano dodatkowy silnik hamujący na paliwo stałe o masie 145 kg. Służył on do celów rezerwowych. Powodem jego montażu było konieczne podwyższenie wysokości orbity. Zrezygnowano z systemu katapultowania załogi statku przy powrotach na Ziemię i zastąpiono systemem spadochronowym, który wyhamowywał cały pojazd do prędkości 1,5 m/s. Według harmonogramu w pierwszym locie miały wysłane zostać zwierzęta na orbitę na okres około 10 dni aby trzy kolejne loty były misjami załogowymi. We wrześniu 1963 roku wybrani zostali kosmonauci, którzy mieli dokonać lotów. Byli to: Władimir Komarow, Paweł Bielajew, Aleksiej Leonow, Borys Wołynow, Jewgienij Chrunow, Wiktor Gorbatko, Dmitrij Zaikin i Gieorgij Szonin. Zmiana grafiku dokonana przez dowództwo Sił Powietrznych ZSRR zmieniła harmonogramie, że pierwszy lot ludzi miał być ośmiodniowy, a ostatnie dwa loty miały nastąpić grupowo i być o długości dziesięciu dni co ostatecznie dało by podwójny rekord długości czasu w komosie. W między czasie skład załóg opuścili: Gorbatko, Zaikin oraz Szonin. Dołączył w ich miejsce Gieorgij Bieregowoj.
Biuro OKB-1 wśród swoich prac miało poza 7K również programy księżycowe oraz badanie innych planet. Konsultacje wśród inżynierów podzielały niechęć do modyfikacji przestarzałego pojazdu, a propozycja przerobienia go na moduł trzyosobowy nie spotkała się z pozytywnym przyjęciem z powodu ilości pracy i braku perspektyw. Zapewnienie jednak tego dodatkowego miejsca dla każdego projektanta spowodowało podjęcie się próby przeróbek. W styczniu 1964 roku Nikita Chruszczow odebrał informację od Korolowa, o wyprzedzeniu amerykanów w budowie wieloosobowego statku kosmicznego. Zrezygnowano z skafandrów kosmicznych z powodu niewielkiej ilości miejsca na pokładzie oraz brak możliwości katapultowania się w ciągu pierwszych 27 sekund startu rakiety. 4 lutego 1964 roku Rada Ministrów ZSRR wydała dekret o zaniechaniu budowy Wostoków, a powstałe cztery przebudowano w Woschody. Od 13 marca rozpoczęto szkolenie załóg.
Pierwszy statek otrzymał indeks 3KW, opracowanie wersji statku z możliwością wyjścia na zewnątrz oznaczono 3KD. Pierwszy termin lotu wyznaczono na sierpień 1964 roku. W między czasie doszło do sporów odnośnie załóg, które miały zostać wysłane w kosmos. Korolow proponował wysłanie w kosmos cywilów podczas gdy Kamanin wolał pozostawić profesjonalnych pilotów do tego typu zadań. Kamienin szkolił dalej własnych pilotów, a jednocześnie trwał nabór kandydatów na lot. Zgłoszono 32 lekarzy, 18 ludzi z Akademii Nauk i 8 inżynierów. Komisje do spraw załóg wytypowały czterech lekarzy: Wasilij Łazariew, Boris Jegorow, Aleksiej Sorokin i Boris Polakow oraz jednego uczonego Gieorgija Katysa. Dołączył do nich Konstantin Fieoktistow. Rozpoczęto szkolenia w Gwiezdnym Miasteczku. Po pierwszych dniach odrzucono osobę Diomina przez wzgląd na zbyt wysoki wzrost. Benderow odpadł na zajęciach z wirówki i pojawieniu się krwi w moczu. Polakow odpadł po badaniach w wirówce i termokamerze. 6 lipca 1964 roku ustalone zostały dwie załogi: Wołynow, Katys i Jegorow oraz Komarow, Fieoktistow i Sorokin. W rezerwie pozostawał Łazariew. Doszło. 
12 sierpnia 1964 roku zgłoszono państwowym komisjom gotowość załóg do lotu, którego termin szacowano na 15-20 września. Próby w lotach parabolicznych pokazały problemy w Katysem i Jegorowem. Kamanin spróbował w tym momencie wywalczyć wycofanie cywilów z programu lotów u marszałka Siergieja Rudenki. Pomimo początkowej odmowy marszałka doszło do negocjacji. 14 września 1964 roku Kamanin zgodził się na lot Fieokistowa bez Jegorowa. 18 września próbował komisyjnie przegłosować wojskową załogę. Z powodu odmowy komisji do podjęcia decyzji sprawa została skierowana do naczelnego dowódcy sił powietrznych marszałka Konstatntina Wierszynina. W ciągu trzech dni wskazał ostateczne składy załóg w postaci podstawowej: Komarow, Fieokistow, Jegorow oraz zapasowej: Wołynow, Katys, Sorokin. W rezerwie pozostał Łazariew. 
Nowe systemy podtrzymywania życia wymagały testów. Wykorzystano do tego loty z satelitami Zenit-4. 9 lipca 1964 roku doszło do częściowego sukcesu. Zrzuty z samolotów zakończone zostały sukcesem. Prędkość trzech z sześciu zrzutów została spowolniona do 1,5 m/s. Dodatkowe próby nie przyniosły jednak jednoznacznych danych. 29 sierpnia 1964 roku doszło do otwarcia pokrywy kontenera spadochronu, gdy trwał załadunek do samolotu. 7 września pokrywa nie otwarła się podczas opadania co doprowadziło do zniszczenia kabiny po upadku z dziesięciu kilometrów. Ostatnie dwa zrzuty zakończone zostały powodzeniem. We wrześniu 1964 roku rakieta 11A57 (Woschod) z satelitą Zenit nie wystartowała z powodu awarii silnika. Powtórzenie startu 13 września 1964 roku pozwoliło wynieść na orbitę Kosmos-45. Pierwsza sztuka Woschoda 3KW o nazwie Kosmos-47 wystrzelona została 6 października 1964 roku o 7:12 GMT. Po dwudziestu czterech godzinach i siedemnastu okrążeniach statek został wyhamowany i sprowadzony na Ziemię. Wylądował pomiędzy Kustanajem i Pietropawłoskiem. System powolnego lądowania zadziałał prawidłowo pomimo niekorzystnych warunków atmosferycznych w postaci silnego wiatru. Pomimo nie odpięcia się spadochronu i ciągnięcia kapsuły przez 160 metrów. Pozytywne testy przetarły szlak lotom załogowym. 
Zakończenie programu.
Po udanych wynikach pierwszych lotów prymitywnych statków zaplanowano kolejnych pięć misji. Przy okazji założono ich dalsze modernizacje i rozbudowywanie programu. W założeniach miały to być:
Sam program badawczy i lotów był ciągle aktualizowany i zmieniany. Wyznaczono grupę kosmonautów: Wołynow, Katys, Bieriegowoj, Diomin, Szatałow, Artjuchin. Kształt załóg był zmieniany na podstawie celów lotów i nacisków politycznych. Problematyczny pozostawał system podtrzymywania życia. Jego użyteczność bez awarii nie przekraczała czasu 16 dni. W tym samym czasie amerykańskie systemy programu Gemini osiągnęły 14 dniowy czas lotu. Z racji malejącego zainteresowania postanowiono wysłać na 20 dniowy lot dwa psy: Wietierok i Ugoliok z wysokim apogeum 904 km. Ostatecznie lot trwał 22 dni. Dalsze badania nad systemami podtrzymywania życia powodowały opóźnienia startów. 10 maja 1966 roku Komisja Wojskowo-Przemysłowa pod kierownictwem wicepremiera Smirnowa orzekła, że następne loty nie uzyskają żadnych nowych informacji. Amerykańskie statki wykonały już podobne próby, a statek jest przestarzały i marnuje zasoby i energię dla Sojuzów. 
Konstrukcja.
Kapsuła stanowiła modyfikację kapsuły Wostok. Pojazd pozbawiono katapultowanego fotela, zamiast niego zainstalowano we wnętrzu, zależnie od wersji, dwa lub trzy fotele dla załogi. W stosunku do rozkładu miejsc w Wostoku, siedzenia załogi w Woschodzie obrócono o 90 stopni – nie przeniesiono jednak przyrządów pojazdu, skutkiem czego załoga musiała przekręcać głowy w bok, aby je zobaczyć. Woschod 2 był dodatkowo wyposażony w nadmuchiwaną zewnętrzną śluzę powietrzną, odrzucaną po wykorzystaniu. Jako jedyna radziecka kapsuła kosmiczna, Woschod nie posiadał żadnego systemu ewakuacji dla załogi.
Kapsułę zasilały akumulatory, pozwalające na maksymalną długość lotu w granicach 7-10 dób. Załoga latała bez skafandrów, ze względu na niemożność zmieszczenia autonomicznych systemów podtrzymania życia w skafandrach. Lądowanie następowało w kabinie wyposażonej w dwa spadochrony i rakietowy system miękkiego lądowania. W przeciwieństwie do Wostoka, załoga Woschoda nie opuszczała pojazdu przed lądowaniem, lecz do końca pozostawała w kapsule.
Rakieta nośna.
Rakietę nośną stanowiła trzystopniowa rakieta Woschod, będąca pochodną rakiety R-7 i pierwotną wersją rakiety nośnej Sojuz.
Loty.
Przeprowadzono dwa załogowe i trzy bezzałogowe loty kapsuły Woschod. Kolejne cztery loty zostały odwołane po śmierci Korolowa na rzecz przyspieszenia prac nad programem Sojuz, także ze względu na fakt, że Amerykanie zrealizowali część podobnych zadań w programie Gemini, zniknął więc element prestiżowego „wyścigu”.

</doc>
<doc id="102353" url="https://pl.wikipedia.org/wiki?curid=102353" title="ANTIC">
ANTIC

ANTIC () – układ graficzny montowany w ośmiobitowych komputerach domowych Atari, . Mechanizm generowania obrazu, wykorzystywany w układzie ANTIC, został opatentowany przez firmę Atari w 1981 roku.
Nazwa układu została wykorzystana do nazwania czasopisma .
Opis działania.
Układ ANTIC jest mikroprocesorem, tworzącym obraz według specjalnego programu – . Kolejne linie obrazu generowane są na podstawie rozkazów. Każda linia może być wyświetlona w jednym z 14 trybów – 6 tekstowych i 8 graficznych. Tak wygenerowane linie mogą składać się z od 1 do 16 linii obrazowych (pikseli w pionie), w zależności od trybu graficznego. Na jednej ramce obrazu mogą zostać wygenerowane linie w różnych trybach, np. pod linią tekstu może być wyświetlona linia w jednym z trybów graficznych. Oprócz rozkazów odpowiedzialnych za generowanie tekstu i grafiki, dostępne są także rozkazy wygaszania linii oraz skoku.
ANTIC może komunikować się bezpośrednio z pamięcią RAM wykorzystując DMA. Wstrzymuje wtedy działanie głównego procesora za pomocą linii HALT i przejmuje kontrolę nad magistralą adresową i danych. Dodatkowo ANTIC generuje sygnały do odświeżania dynamicznej pamięci RAM.
Szerokość generowanego obrazu określa "rejestr kontroli dostępu do pamięci" (DMACTL); może ona wynosić 0, 256, 320 lub 384 piksele trybu najwyższej rozdzielczości, czyli odpowiednio 0, 32, 40 lub 48 kolumn w trybie znakowym używanym przez systemowy edytor ekranowy.
Wysokość obrazu definiuje wspomniany wyżej program, zwany "Display List". Wysokość ta może wahać się w zakresie od zera do 240 linii skaningowych (pikseli) trybu najwyższej rozdzielczości, czyli do 30 wierszy trybu znakowego używanego przez systemowy edytor ekranowy. Powyżej tej wartości następuje zerwanie synchronizacji pionowej.
Antic generuje zarówno tryby tekstowe, jak i graficzne. Tryby tekstowe wymagają zdefiniowania zestawu 64 lub 128 znaków w matrycy 8x8 pikseli, druga połowa zestawu (z całości 256 znaków) jest automatycznie generowana jako powtórzenie pierwszej z odwróceniem kolorów (czarne znaki na białym tle). Układ sprzętowo realizuje takie funkcje jak np. tłumienie znaków w inverse video (stają się niewidoczne), odwracanie kolorów (są wyświetlane jak znaki "normalne") oraz lustrzane odbicie wszystkich znaków w pionie.
Aby wygenerować analogowy sygnał wizyjny, ANTIC współpracuje z układem CTIA (albo stosowanym później GTIA). ANTIC w czasie rzeczywistym przekazuje dane cyfrowe na temat obrazu do CTIA/GTIA, który następnie dodaje kolory i generuje na wyjściu sygnał analogowy. Dodatkowe funkcje CTIA/GTIA to obsługa sprite’ów i wykrywanie kolizji.

</doc>
<doc id="102354" url="https://pl.wikipedia.org/wiki?curid=102354" title="Geografia Kanady">
Geografia Kanady

Geografia Kanady – dziedzina nauki zajmująca się badaniem Kanady pod względem geograficznym.
Kanada leży w północnej części Ameryki Północnej, nad oceanami: Atlantyckim, Arktycznym i Spokojnym, zajmuje 2/5 kontynentu północnoamerykańskiego, obejmując część lądową oraz liczne wyspy, m.in. Archipelag Arktyczny na północy, Nową Fundlandię na wschodzie. Od południa i północnego wschodu graniczy ze Stanami Zjednoczonymi. Pod względem powierzchni Kanada jest drugim państwem na świecie. Cechuje się różnorodnością krajobrazową, klimatyczną i roślinną. Kanada jest jednym z nielicznych miejsc na Ziemi, gdzie flora i fauna są dobrze zachowane.
Powierzchnia, skrajne punkty i granice.
Powierzchnia: Kanada jest drugim co do wielkości państwem świata (po Rosji), zajmuje 2/5 kontynentu północnoamerykańskiego.
Skrajne punkty:
Cała Kanada:
Kontynentalna Kanada:
Rozciągłość południkowa kraju wynosi 4634 km, a równoleżnikowa 5514 km. Odległości te obejmują skrajne punkty całej Kanady, a nie jej lądowej części.
Granice:
Kanada graniczy na lądzie z jednym państwem – Stanami Zjednoczonymi, których terytorium obejmuje obszar leżący na południe od Kanady i obszar Alaski na północnym zachodzie. Łączna długość granicy wynosi – 8893 km, w tym ze stanem Alaska – 2477 km.
Ponadto kraj posiada granicę morską z francuskim terytorium Saint-Pierre i Miquelon i duńską Grenlandią (terytorium sporne między Kanadą i Danią stanowi wyspa Hans).
Linia brzegowa: 243 791 km, co w przybliżeniu odpowiada 2/3 odległości dzielącej Ziemię od Księżyca.
Ukształtowanie poziome.
Kanada ma bardzo długą linię brzegową, która cechuje się wysokim poziomem urozmaicenia o czym świadczy długa historia rozwoju geologicznego kontynentu (Kanada obejmuje 40% powierzchni Ameryki Północnej) i działalność wielu czynników, które nakreśliły obecny kształt kanadyjskiego wybrzeża. Linia brzegowa urozmaicona jest dziesiątkami półwyspów i zatok różnej wielkości, a także przybrzeżnych wysp i archipelagów.
Wybrzeże zachodnie.
Na zachodzie wybrzeże jest wysokie, z licznymi fiordami i wyspami, będącymi częścią zanurzonego w oceanie fragmentu Gór Nadbrzeżnych, wchodzący w skład Kordylierów. Archipelag tak utworzony obejmuje wiele setek wysp (część z nich leży w granicach Alaski). W tej części wybrzeża znajduje się archipelag Wysp Królowej Charlotty, który składa się ze 150 wysp o łącznej powierzchni 13 250 km². Największą z nich jest Wyspa Grahama i Moresby o łącznej powierzchni 9600 km². Na pograniczu Stanów Zjednoczonych i Kanady leży największa wyspa tego regionu – Vancouver o powierzchni 31 284 km².
Wybrzeże wschodnie.
Wschodnie wybrzeże jest słabiej rozwinięte, ale i tam licznie występują półwyspy i zatoki. Wybrzeże to jest niższe, jednak region ten jest zdominowany przez fiordy i klify. Największa wyspą wschodnich wybrzeży jest Nowa Fundlandia o powierzchni 112 299 km², której towarzyszy wiele wysepek. Wschodnie wybrzeże tworzą półwyspy: Labrador i Nowa Szkocja, oddzielone Zatoką Świętego Wawrzyńca. Półwysep Labrador, który łączy wschodnie wybrzeże z północnym jest największym półwyspem Kanady i jednym z największych na świecie. Jego powierzchnia wynosi 1,43 mln km².
Wybrzeże północne.
Wybrzeża północne są przeważnie niskie, z wieloma zatokami i półwyspami. Do najznaczniejszych zatok należą Zatoka Hudsona, o powierzchni 637 tys. km², Ungava, Coronation i Mackenzie. Największe półwyspy to Ungava, Półwysep Melville’a i Boothia. Kanadyjska Arktyka obejmuje szereg wysp skupionych w Archipelagu Arktycznym. Największymi wyspami tego archipelagu są: Ziemia Baffina, Ellesmere’a. Wiktorii, Banksa i Wyspy Królowej Elżbiety, które są najdalej na północ wysuniętym regionem Kanady. 
Kanada zgłasza roszczenia do wycinka Arktyki opierającego się swym północnym wierzchołkiem o biegun północny. Nie są one jednak w pełni honorowane przez społeczność międzynarodową.
Budowa geologiczna i rzeźba.
Trzy czwarte powierzchni Kanady zajmują wyżyny i góry, zaś resztę tereny nizinne, które skupiają się w strefie wybrzeża, i w regionach okalających Zatokę Hudsona. Pod względem geologiczno-fizycznym Kanadę można podzielić na 7 regionów. Są to: Tarcza Kanadyjska, region Appalachów, region Innuitów, Niziny Dolnych Wielkich Jezior wraz Rzeką Świętego Wawrzyńca, Zachodnie Równiny Wewnętrzne, Kordyliery i Wyżyny Śródgórskie. W Kanadzie wyraźnie zaznacza się południkowy układ krain fizycznogeograficznych, podobnie jak w całej Ameryce Północnej.
Tarcza Kanadyjska.
Tarcza Kanadyjska (ang. "Canadian Shield"), zwana też tarczą laurentyńską, jest wielkim fundamentem budowy geologicznej kontynentu Ameryki Północnej. Ten wielki region geologiczny ma 4,66 mln km² i obejmuje swym zasięgiem środkową i wschodnią część Kanady, od wysp arktycznych na północy po Wielkie Jeziora na południu, i od południowego Labradoru na wschodzie po pas Wielkich Równin na zachodzie. 
Tarcza ta jest prekambryjską jednostką geologiczną. W przeszłości skały tarczy ulegały fałdowaniom, w wyniku których powstały Laurentydy, wznoszące się do 1200 m n.p.m., góry Tornag na Labradorze osiągające wysokość 1738 m n.p.m. oraz pasma górskie Ziemi Baffina, gdzie najwyższy szczyt sięga wysokości 2200 m n.p.m. Tarcza Kanadyjska tworzy lekko wysklepioną i falistą powierzchnię. Tarcza na powierzchni tworzy rozległy płaskowyż o wysokości od 300 do 1100 metrów n.p.m.
Skaliste podłoże tarczy jest przykryte osadami pochodzącymi z plejstoceńskiego zlodowacenia. Rzeźba terenu nosi na sobie wyraźne ślady ery lodowcowej jaka skończyła się około 10 tys. lat temu. W regionie tym występują obniżenia egzaracyjne, jak i też ciągi pagórów morenowych z nieckami jezior międzymorenowych. Tarczę Kanadyjską budują głównie gnejsy i granity.
W centrum Tarczy znajduje się obniżenie Zatoki Hudsona i towarzysząca jej od południa Nizina Hudsońska. Region ten przykrywają paleozoiczne skały osadowe, pochylone lekko ku północy. Podobne skały pokrywają wyspy przybrzeżne Archipelagu Arktycznego, gdzie uformował się dość równinny i nizinny krajobraz. W regionie Archipelagu Arktycznego występują złoża soli i ropy naftowej.
Region Appalachów.
Obszar ten związany jest z górotworem Appalachów, których północny fragment leży na terytorium Kanady. Appalachy leżą między doliną Rzeki Świętego Wawrzyńca, a wybrzeżem Atlantyku. Kanadyjska część tego regionu jest z geologicznego punktu widzenia zakończeniem wielkiego systemu górskiego Appalachów, ciągnącego się po wschodniej stronie kontynentu Ameryki Północnej. W Kanadzie Appalachy obejmują część prowincji Quebec, Nowy Brunszwik i Nową Szkocję, oraz przybrzeżną Wyspę Księcia Edwarda. Górotwór ten obfituje w różnorodność skał i rzeźby terenu. W regionie tym występują 4 wyżynno-górzyste obszary, które zbudowane ze sfałdowanych skał różnego wieku i ze skał krystalicznych.
Obszarami tymi są: fałdowe góry półwyspu Gaspé, wznoszące się do 1200 m n.p.m., Centralna Wyżyna Nowego Brunszwiku, której wierzchołki wznoszą się do około 600 m n.p.m., wyniosłości Nowej Fundlandii, których średnia wysokość wynosi od 300 do 600 m n.p.m. i Atlantycka Wyżyna Nowej Szkocji, której rzeźba jest podobna do tej jaka występują na Tarczy Kanadyjskiej. Region ten wbrew nazwie jest nizinny i wznosi w postaci zaokrąglonych wzgórz wznosi się do 200 m n.p.m.
Poza terenami wyżynnymi, gdzie obszary górskie zajmują niewielką część tego regionu, występują rozległe i nadbrzeżne niziny. Obszary takie występują mad cieśnina Northumberland, nad Zatoką Fundy, łagodne i nizinne zarazem formy terenu występują na Wyspie Księcia Edwarda.
Większość regionu Appalachów to obszary gdzie występują formy polodowcowe. Mozaika typów skał i struktur geologicznych sprawia, że w regionie tym znajdują się złoża rud metali, które są związane ze skałami jakie budują ten region. Skałami tymi są w głównej mierze utwory metamorficzne, a także krystaliczne, głównymi skałami są przede wszystkim granity. Wśród złóż kopalnych występują tam: żelazo, cynk, ołów. Region Appalachów posiada w swojej strukturze skały osadowe, w których występują złoża węgla kamiennego, oraz azbest, sól i gips. Appalachy w kanadyjskiej i amerykańskiej części są górami starego wieku.
Region Innuitów.
Region ten obejmuje większość wysp północnej części Archipelagu Arktycznego, gdzie wypiętrzył się łańcuch górski Innuitów. Ciągnący się na długości 1280 km łańcuch gór uległ wypiętrzeniu pod koniec okresu wypiętrzania się Appalachów. Najwyższe górotwory występują na Wyspie Ellesmere’a, gdzie pojedyncze szczyty sięgają ponad 2000 m n.p.m. a kulminację stanowi Barbeau Peak – 2616 m n.p.m. W regionie tym rozwinęły się liczne lodowce. Góry Innuitów zawierają w sobie sfałdowane i wypiętrzone skały różnego wieku od syluru po kredę.
Niziny Dolnych Wielkich Jezior i Rzeki Świętego Wawrzyńca.
Dolne Wielkie Jeziora to region obejmujący jeziora: Ontario i Erie, tak też nazywają się towarzyszące tym jeziorom niziny. Cały ten region zbudowany jest z płasko ułożonych skał osadowych pochodzących z paleozoiku. Do regionu Wielkich Jezior wchodzi Nizina Laurentyńska. Nizina ta stanowi wąską strefę utworów paleozoicznych, która od północy jest ograniczona przez próg skał Tarczy Kanadyjskiej. Od południa zaś ową nizinę ogranicza strefa uskoków, za którymi leżą wzgórza systemu Appalachów.
Region Rzeki Świętego Wawrzyńca jest równinny i jedynie w kilku miejscach zaburzony przez wychodnie skał wulkanicznych, które są odporne na wietrzenie. Takim miejscem jest przede wszystkim Mount Royal, który góruje nad Montrealem. W czasie zlodowacenia, teren ten został pokryty osadami piaszczystymi i gliniastymi.
Niziny Wielkich Jezior cechują się podłożem zawierającym w sobie wapienie, dolomity i łupki paleozoiczne. Charakterystycznym elementem rzeźby tego regionu jest Próg Niagary, ciągnący się od doliny rzek Niagara do brzegów jeziora Huron, które stanowi północno-zachodnią granicą Nizin Dolnych Wielkich Jezior. Próg Niagary jest wielką kuestą, której linia grzbietowa wznosi się od 180 do 480 m n.p.m. i dzieli cały region na dwie jednostki: Równinę Ontario na wschodzie i Równinę Huron-Erie na zachodzie. Cały region cechuje się występowaniem rzeźby polodowcowej, gdzie elementami są wały morenowe, oraz tysiące drumlinów i innych form rzeźby polodowcowej.
Zachodnie Równiny Wewnętrzne.
Równiny te leżą między Tarczą Kanadyjską a ciągnącymi się na zachodzie pasami Kordylier. Równiny Wewnętrzne są szeroką na około 1000 km synkliną, wypełnioną skałami osadowymi pochodzącymi od czasów paleozoiku do kenozoiku. Skały osadowe przykryte są piaskowcami, a cały region składa się z trzech stopni przedzielonych dwoma wyraźnymi progami morfologicznymi. Zachodnie Równiny Wewnętrzne tak jak w USA nazywane są preriami i są przedłużeniem amerykańskich Wielkich Równin. Same jednak prerie jako formacja roślinna obejmują jedynie południową część kraju. Cały ten system geomorfologiczny ciągnie się z południa na północ.
Przeciętna wysokość tych równinnych powierzchni wynosi od 300 m n.p.m. na Nizinie Manitoby do 600–750 m n.p.m. na Równinie Alberty. Nizina Manitoby jest północnym przedłużeniem Nizin Wewnętrznych zajmujących centralne obszary kontynentu, które leżą na obszarze USA. Równiny wyżej położone jakimi są: Równina Alberty i Saskatchewan stanowią przedłużenie krainy Wielkich Równin. Równiny te obniżają się w kierunku północnym przechodząc w nizinę rzeki Mackenzie i ciągną się dochodząc do brzegów Morza Beauforta. Równiny Wewnętrzne ciągną się pasem w kierunku północno-wschodnim i są przykryte przez osady zlodowaceń plejstoceńskich. Wspomniane wyżej progi, które rozdzielają równiny to tzw. Próg Manitoby i wzgórza Missouri Coteau. Serie skalne zawierają w sobie liczne pokłady surowców energetycznych: węgiel kamienny, ropa naftowa i gaz ziemny. Do innych surowców kopalnych należą sól, gips i potas.
Kordyliery i wyżyny śródgórskie.
Ten ciągnący się na ogromnej przestrzeni region obejmuje szeroką, zachodnią część Kanady i jest częścią wielkiego systemu górskiego Ameryki Północnej. Kordyliery składają się z licznych, dużych łańcuchów górskich, długich i głębokich rowów tektonicznych i rozległych płaskowyży. Kordyliery ciągną się aż do Alaski i tam też tworzą obszar wysokich gór. Kordyliery kanadyjskie tak jak cały system gór ciągnących się od Patagonii po Alaskę zostały sfałdowane w orogenezie alpejskiej.
Cały pas Kordylierów można podzielić na trzy obszary geomorfologiczne i geologiczne. Są to wschodni system górski, śródgórskie wyżyny i zachodni system górski. Cały ten układ ułożony jest zgodnie z przebiegiem głównych struktur tektonicznych – równoległe, wzdłuż Pacyficznego Pierścienia Ognia.
Wschodni system górski obejmuje Góry Skaliste i góry Columbia Mountains w części południowej, zaś w północnej leżą Góry Richardsona, Góry Franklina i Mackenzie Mountains. Góry Skaliste stanowią główny łańcuch tego systemu, zostały wypiętrzone w orogenezie alpejskiej i cechują się alpejską rzeźbą, podobnie jak Andy w Ameryce Południowej. Góry te zbudowane są ze skał osadowych, metamorficznych i magmowych. Góry te zostały pocięte uskokami, przez co charakterystycznym elementem tych jest Rów Gór Skalistych, który jest doliną.
Wyżyny Śródgórskie leżą między wschodnimi a zachodnimi pasmami Kordylierów. Obejmują one urozmaicone formy terenu jakimi są płaskowyże, równiny i niskie góry. Znaczne obszary płaskowyży zbudowane są z pokryw lawowych, których istnienie jest związane z trzeciorzędową działalnością wulkaniczną.
Zachodni system górski obejmują w południowej części Góry Nadbrzeżne i Kaskadowe oraz Rów Nadbrzeżny. Do tego dochodzą także góry występujące na Wyspach Królowej Charlotty i na wyspie Vancouver. Na północy wznoszą się Góry Świętego Eliasza, gdzie na wysokość 6050 m n.p.m. wznosi się najwyższy szczyt Kanady Mt. Logan. Góry Nadbrzeżne tworzą stromy i zwarty grzbiet zbudowany głównie z granitów. Góry Kaskadowe leżą między Górami Nadbrzeżnymi a Wyżyną Kolumbii i są zbudowane ze skał krystalicznych i osadowych. Góry Świętego Eliasza zbudowane są ze zróżnicowanych skał krystalicznych i osadowych i oddzielają Alaskę od Jukonu.
Kanadyjskie Kordyliery są górami wysokimi, których pasma wznoszą się przeciętnie na 3000 do 4000 m n.p.m. Cechują się silną mineralizacją, co wiąże się liczbą wystąpień skał metamorficznych. W górach tych wydobywa się żelazo, cynk, miedź i ołów.
Klimat.
Duża rozciągłość południkowa Kanady sprawia, że jej terytorium znajduje się w kilku strefach klimatycznych. Południową część kraju obejmuje strefa klimatów umiarkowanych, zaś regiony leżące na północy to strefa klimatów okołobiegunowych – subpolarnego i polarnego. W części wewnętrznej panuje klimat kontynentalny. Na klimat wybrzeża wschodniego ma wpływ zimny prąd morski – Prąd Labradorski a na klimat wybrzeża zachodniego ciepły prąd morski – Prąd Alaski. 
Cechy klimatu.
Klimat Kanady, podobnie jak całego kontynentu w większym stopniu kształtowany jest przez masy powietrza, a nie szerokość geograficzną. Dowodem tego jest fakt, że strefa subpolarna we wschodniej Kanadzie, na Labradorze zaczyna się na szerokości geograficznej odpowiadające położeniu północnej Polski czy Niemiec. W zachodniej znów części strefa klimatu umiarkowane sięga dość daleko na północ. Przyczyną są tutaj masy powietrza, a co ważniejsze południkowy przebieg wysokich łańcuchów górskich i brak gór ułożonych równoleżnikowo, jak ma to miejsce w Europie. Fakt ten sprawia, że zimy w Kanadzie są surowe a brak takiego układu gór jaki jest w Europie sprawia, że zimne masy powietrza znad Arktyki z powodzeniem docierają do nawet do południowych stanów USA, gdyż na terenie tego kraju także nie ma pasm górskich ciągnących się równoleżnikowo. Podobnie jest latem, gdzie nad obszar Kanady bez problemu mogą dotrzeć ciepłe tropikalne masy powietrza i sprawić, że izoterma 15°C w lipcu przebiega wzdłuż doliny rzeki Mackenzie i sięga nawet rejonu Wielkiego Jeziora Niedźwiedziego, przez które przechodzi krąg polarny. Rozmiary kanadyjskiego lądu sprawiają też, że w centrum kraju występuje klimat kontynentalny, który sprawia, że regiony te cechują się ekstremami termicznymi.
Temperatury.
Temperatury bardzo różnią się nie tylko regionalnie, ale i w ciągu całego roku. Zimy w kraju są bardzo surowe, nawet na południu, gdzie nad otwarte połacie lądu dostają się suche, arktyczne masy powietrza. Nad północno-zachodnią częścią kraju i nad Archipelagiem Arktycznym zimą panuje wyż kanadyjski, który nad południowe regiony przynosi mroźne powietrze.
Zima.
Średnie temperatury na preriach w styczniu wynoszą −15°C. Obszary leżące nad Atlantykiem także są zimne, przyczyną jest zimny Prąd Labradorski, który obmywa cały półwysep Labrador. Cały wschodni obszar na wschód od Równin Wewnętrznych cechuje się chłodną nad Atlantykiem i mroźną w głębi lądu zimą. Temperatury obniżają się w kierunku zachodnim i północnym. W Quebec średnia temperatura w styczniu wynosi −8,7°C. W głąb Labradoru jest jeszcze zimniej i temperatury wynoszą tam do −20°C w jego północnej części. Cieplej jest regionie jeziora Ontario, Erie i Huron, gdyż zbiorniki te przechowują duże ilości ciepła i sprawiają, że np. w Toronto w styczniu jest −4,6°C. Najzimniejsze regiony występują na Archipelagu Arktycznym, gdzie średnie wartości termiczne wynoszą −35°C. Mroźne są także Terytoria Północno-Zachodnie, na zachód od Zatoki Hudsona. W Kordylierach występuje piętrowość klimatyczna, a co za tym idzie temperatura obniża się wraz ze wzrostem wysokości. W Kolumbii Brytyjskiej średnie temperatury wynoszą około −10°C, a w Dawson w Jukonie w styczniu panują silne mrozy. Najcieplejszy region to wybrzeże Pacyfiku. Ciepłe prądy pacyficzne oblewające zachodnie wybrzeże Kanady, sprawiają, że zimy są w tym regionie łagodne. Średnia temperatura nigdzie nie spada poniżej 0°C. Dodatkowo bariera Kordylierów zatrzymuje zimne masy powietrza znad centralnej Kanady, które nad wybrzeże Pacyfiku nie dociera.
Lato.
Temperatury letnie kształtowane są przez masy powietrza pochodzenia tropikalnego, które nadciągają na większą część kontynentu amerykańskiego i Kanady. Najcieplejsze są otwarte przestrzenie Zachodnich Równin Wewnętrznych, gdzie kontynentalizm i oddziaływanie ciepłych mas powietrza sprawia, że średnia temperatura wynosi od 17°C w północnej części prerii do 21°C. W ciągu dnia często dochodzi do wartości ekstremalnych, gdzie temperatura w dzień wynosi do 40°C. Wybrzeże Atlantyku, cechujące się morskim klimatem jest chłodne latem. Średnia temperatura wynosi 18,2°C w Nowej Szkocji, jest więc podobna do tej jaka panuje latem w Polsce. W regionie tym amplitudy termiczne są niskie, bez wartości ekstremalnych. Im głębiej na zachód tym jest cieplej. Nad Wielkimi Jeziorami jest nieco cieplej i średnie wartości termiczne sięgają 22°C. Najzimniej jest na północy, północny Labrador, to temperatury rzędu 12°C. W regionach leżących na zachód od Zatoki Hudsona jest chłodno i temperatury wynoszą około 10°C do 15°C. Na Archipelagu Arktycznym jest zimno i temperatury nie osiągają 10°C, utrzymują się na średnimi poziomie 5°C. Nad wybrzeżem Pacyfiku lata są stosunkowo chłodne, ze średnimi temperaturami rzędu 13–14°C. Niskie temperatury są związane z tym, że nad region wybrzeża Pacyfiku nie docierają gorące kontynentalne masy powietrza, które penetrują Kanadę w kierunku północnym.
Opady.
Rozkład opadów w Kanadzie jest zróżnicowany ze względu na duży obszar kraju, oddalenie od morza i czynniki związane z układem mas powietrza. Największe opady występują na wybrzeżu Pacyfiku, co jest związane nie tylko z morskim klimatem, ale i wpływem ciepłego, wilgotnego prądu morskiego i blokadą cyrkulacji atmosferycznej. Jak wyżej wspomniano, suche masy powietrza nie docierają do tego regionu ze względu na pasma wysokich gór, toteż opady wynoszą w tym regionie od 1820 do 2640 mm. Duże, choć niższe opady występują wewnątrz Kordylierów Kanadyjskich, gdzie wilgotne powietrze pacyficzne już nie dociera. Średnie wartości wynoszą od 1000 do 2000 mm rocznie. Centralne i północne obszary są zdecydowanie bardziej suche, a prerie kanadyjskie są najsuchszym obszarem Kanady. Maksymalne wartości opadowe wynoszą około 400 mm. W niektórych obszarach opad roczny wynosi jedynie 200 mm. Jest to związane przede wszystkim z dużym oddaleniem od wód i wpływem ciepłych mas powietrza, które w połączeniu z niską wilgotnością zmniejszają wartości opadowe do 200–400 mm. Najbardziej suche obszary Kanady to północne obszary lądowej części Kanady – Terytorium Północno-Zachodnie i Archipelag Arktyczny, gdzie opady wynoszą około 60 mm do maksymalnie 430 mm w ciągu roku. W regionie Jeziora Erie i Ontario roczny opad wynosi od 711 mm w Thunder Bay do 800 mm w Toronto. Przyczyną jest obecność ogromnych zbiorników wodnych, które oddziaływają na powietrze podobnie jak wody morskie czy oceaniczne. Im dalej na wschód tym wyższe opady. Nad Atlantykiem średni opad roczny wynosi 1200 mm w Nowej Szkocji.
Opady zimowe w Kanadzie występują pod postacią śniegu na niemal całej powierzchni. Wyjątek stanowi wybrzeże Pacyfiku, gdzie częściej pada deszcz, a opady śniegu występują w górach. Latem na niemal całej powierzchni kraju pada deszcz, a jedynie na Archipelagu Arktycznym częściej występują opady śniegu.
Wody.
Obszar Kanady, z wyjątkiem części Wielkich Równin oraz najwyżej położonych pasm górskich, jest bardzo bogaty w wody śródlądowe. Sieć rzeczna Kanady jest dobrze rozwinięta. Ogólną cechą kanadyjskich rzek, szczególnie tych płynących na wschód od Kordylierów jest występowanie załamań na linii spadku i obecności licznych bystrzy i wodospadów. Wynikiem tego jest to, że na wielu odcinkach rzeki nie są żeglowne.
Zlewiska i rzeki.
Kanada ze względu na swoje kontynentalne rozmiary należy do zlewisk dwóch oceanów: Atlantyckiego i Spokojnego. Przez okres od 5 do 9 miesięcy rzeki pokryta są lodem. W Kanadzie można wyróżnić pięć zlewisk regionalnych, które jednocześnie są regionami hydrograficznymi, które posiadają odmienne cechy.
Jeziora i lodowce.
Kanada jest obszarem niezwykle zasobnym w wody występujące w postaci jezior. Śródlądowe akweny zajmują około 8% powierzchni kraju, co odpowiada powierzchni Niemiec i Polski razem wziętych. W kraju istnieją setki jezior regionalnie związanych z Tarczą Kanadyjską, a historycznie z plejstoceńskim zlodowaceniem. Ważnym elementem krajobrazu są duże jeziora rozmieszczone w obniżeniu tektonicznym na obrzeżeniu Tarczy Kanadyjskiej. Największymi są Wielkie Jeziora leżące na granicy z USA: Górne, Huron, Ontario i Erie. Poza nimi wewnątrz kraju największym zbiornikiem jest Wielkie Jezioro Niedźwiedzie o powierzchni 31 792 km² i drugie co do wielkości Wielkie Jezioro Niewolnicze mające 28 438 km². Do dużych akwenów leżących w całości w granicach Kanady należą: Athabaska (około 8 tys. km²), Reniferowe (około 6 tys. km²), Manitoba i Leśne (mające po około 4 tys. km²). Dużym obszarem wodnym jest też leżący na południu kanadyjskich prerii jezioro Winnipeg (24 530 km²). Znaczna część małych jezior Kanady to akweny bezodpływowe.
Duży udział w wodach powierzchniowych i ważnym źródłem zasilania w wody są pola lodowe i lodowce górskie. Występują one w wielu miejscach o różnej powierzchni na całym obszarze Kordylierów Kanadyjskich, powyżej 3000 m n.p.m. w części południowej i powyżej 2000 m n.p.m. w części północnej. Ich największe nagromadzenie występuje w wysokich partiach Gór Nadbrzeżnych, gdzie duży udział mają pola śnieżne związane z obfitymi opadami śniegu.
Gleby.
Kanadyjskie gleby są mało urozmaicone, gdyż ważnym czynnikiem glebotwórczym jest klimat. Gleby Kanady ze względu na dobrze zachowaną roślinność pokrywają się z typem występowania danej roślinności. Można więc wyróżnić gleby obszarów tundry, gleby leśne i gleby obszarów trawiastych.
Gleby tundry występują tam, gdzie panuje klimat arktyczny. Gleby te charakteryzują się występowaniem wiecznej zmarzliny i są nimi głównie inceptosole, poddawane procesowi ługowania. W najwyższych partiach Kordylierów występują gleby szkieletowe. W kontynentalnej części Kanady największa powierzchnię zajmują gleby leśne, do których należą gleby bielicowe, brunatne zbielicowane i szarobrunatne zbielicowane. Cała zachodnia część Kanady jest pokryta kompleksami gleb górskich. Występują tam różne odmiany gleb, od kamienistych i wyżej wspomnianych szkieletowych po występujące w dolinach rzecznych mady. W głębi lądu występują gleby obszarów trawiastych. Duże połacie zajmują gleby stepowe, głównie brunatnoziemy, a obrzeża prerii pokryte są czarnoziemami. Na obszarach bardzo suchych miejscami występują gleby słone.
Flora.
Kanada jest państwem, które cechuje się bardzo dobrze zachowaną szatą roślinną, na większości terenów kraju pozostającą w stanie nienaruszonym. Istotną przyczyną jest słabe zaludnienie kraju, którego wiele obszarów jest niezamieszkanych. Dotyczy to szczególnie terenów górskich i regionów leżących w okolicach koła podbiegunowego i na północ od koła. Także wiele terenów w centralnej części kraju jest słabo zaludnionych i praktycznie niezamieszkanych. Ten główny czynnik sprawia, że świat przyrody jest w tak dobrym stanie. Pośrednią przyczyną jest tutaj surowy klimat i niedostępność terenów. Główne ośrodki ludzkie skupiają się w regionach nadbrzeżnych i w okolicach Wielkich Jezior. Nawet prowincje najgęściej zaludnione to obszary, gdzie średnia gęstość zaludnienia nie przekracza 50 osób/km². Wynikiem tego jest mały, lub znikomy, a w niektórych przypadkach zupełny brak ingerencji człowieka w przyrodę, tak jak ma to miejsce w gęsto zaludnionych i mocno uprzemysłowionych krajach świata.
Kanada dzieli się na trzy wielkie regiony fitogeograficzne, które nazywane są prowincjami, są nimi: prowincja subarktyczna, atlantycka i pacyficzna.
Prowincja subarktyczna.
Prowincja ta obejmuje większość powierzchni kraju, od obszarów leżących daleko na północy do regionów leżących na 54°N na wybrzeżu Pacyfiku. Na wschodzie, granica tej prowincji obniża się ku południowi i na obszarze Manitoby wchodzi w terytorium Stanów Zjednoczonych.
W prowincji tej występują dwie formacje roślinne. Są to tundra i las borealny – tajga. Tundra obejmuje cały Archipelag Arktyczny, a na lądowej części Kanady, północno-wschodnie tereny Terytoriów Północno-Zachodnich i północną część półwyspu Labrador. W Jukonie występuje górska odmiana tundry. Tereny te charakteryzują się występowaniem w podłożu wiecznej zmarzliny i brakiem drzew, czego przyczyną jest mroźny klimat tego regionu. Na terenach o bardzo surowym klimacie jakim są wyspy Archipelagu Arktycznego oraz na obszarze dystryktu Keewitan tundra ma postać terenów porośniętych mchami, porostami i małymi krzewami. Regiony nieco cieplejsze, obejmujące obszar tzw. Niskiej Arktyki pokryte są lasotundrą. Jest to obszar, gdzie na otwartym terenie występują niewielkie fragmenty lasów składających się z niskich olch i brzóz karłowatych.
Las borealny – tajga dzieli się na trzy strefy, które wyróżnia skład gatunkowy uzależniony od szerokości geograficznej. Są to: tajga północna, środkowa i południowa. Lasy borealne stanowią 82% powierzchni leśnej Kanady. Ogólnie obszary leśne kraju zajmują około 1/3 powierzchni kraju. Typowa tajga, tajga północna to lasy składające się z drzew iglastych, do których należą: świerk biały, czarny, jodła balsamiczna i niewielki udział brzozy. Obszary lasów leżące dalej na południe przechodzą w formacje, gdzie większy udział mają gatunki liściaste. Do charakterystycznych gatunków należy klon czerwony, będący symbolem kraju. W strefie Wielkich Jezior występują formacje mieszane, gdzie znaczny udział mają gatunki liściaste. Powszechnymi drzewami są brzozy i klony. Między jeziorem Erie, a miastem Toronto rosną lasy z udziałem dębów czerwonych i magnolii.
Prowincja atlantycka.
Prowincja ta obejmuje regiony należące do administracyjnych prowincji Manitoba, Saskatchewan i Alberta. Jest to więc region prerii, które obejmują południowo-centralną część kraju, w kierunku północnym przechodząc w lasostepy i w końcu w lasy borealne. Te bezleśne środowisko zajmują różne odmiany traw stepowych. Pierwotnie wschodnią część prerii porastała preria wysokotrawiasta i jest to jedyny obszar Kanady, który została przeobrażony przez człowieka na potrzeby rolnictwa. Zachowały się tylko jej niewielkie fragmenty. Dalej na zachód, gdzie klimat jest bardziej surowy dla rolnictwa, występuje preria niskotrawiasta. Rosną tam gatunki traw osiągające 30 cm wysokości, a poza nimi słoneczniki i łubiny.
Prowincja pacyficzna.
Prowincja ta obejmuje zachodnią, górzystą część Kanady. Cechą tego regionu jest różnorodność roślinna związana z piętrowością klimatyczno-roślinną. W prowincji tej wyróżnia się „lasy wybrzeża Pacyfiku”, stanowiące zbiorowisko dobrze rozwiniętych drzew iglastych takich jak świerk sitkajski, tuja i daglezja. W głębi lądu występuje zróżnicowanie lasów. Istnieją tam trzy regiony. Pierwszym są lasy Kolumbii, które sięgają do wysokości 1200 m n.p.m. i przypominają lasy rosnące nad Oceanem Spokojnym. Wyżyny środkowej części Kolumbii Brytyjskiej porastają suchsze lasy górskie, składające się z żółtej sosny. Wschodnią część tego Obszaru porastają „lasy Gór Skalistych”. Są to lasy piętra subalpejskiego, rosnące na zboczach górskich i u ich stóp. Lasy te składają się ze świerków pospolitych, świerków kłujących i jodły jednobarwnej, oraz sosny. W dolnych partiach gór rosną drzewa liściaste z przewagą topoli osiki.
We wszystkich pasmach górskich Kordylierów Kanadyjskich, ponad strefą lasów rosną łąki alpejskiej i tundra górska. W Górach Nadbrzeżnych granica lasu przebiega na wysokości 900 m n.p.m., a w Górach Selkirk i w Górach Skalistych na wysokości od 1500 do 1600 m n.p.m.
Fauna.
Świat zwierząt podobnie jak szata roślinna jest dobrze zachowany, czemu sprzyja niska gęstość zaludnienia i ogromne przestrzenie kraju. Ogromne obszary lasów borealnych, tundry i tereny górskie są prawie bezludne. Nie ma tam więc znaczącej ingerencji ze strony człowieka. Tak jak szatę roślinną, tak i faunę Kanady można podzielić na trzy prowincje. Są to: prowincja arktyczna, kanadyjska i zachodnioamerykańska.
Prowincja arktyczna.
Prowincja ta pokrywa się z zasięgiem tundry, obejmuje Archipelag Arktyczny i obszary leżące na północnych krańcach lądowej części Kanady. Mimo niesprzyjających warunków jakie panują w tym regionie, żyją tam gatunki dużych, lądowych zwierząt roślinożernych. Są nimi wół piżmowy, żyjący na wyspach i karibu. Do dużych drapieżników należy niedźwiedź polarny, a do ssaków morskich należą foki i morsy. Przedstawicielami mniejszych ssaków są lisy i zające polarne, w dużych ilościach żyją lemingi. Stałym mieszkańcem Arktyki jest sowa śnieżna i pardwa. Do pozostałych ptaków należą gęsi śnieżne, bernikle obrożne i wiele innych gatunków ptaków migrujących. W Arktyce żyją też drobne owady, które aktywne są w okresie letnim i należą do nich komary, meszki i mustyki.
Prowincja kanadyjska.
Obejmuje ona obszar lasów borealnych i stanowi ona największy obszar Kanady. Lasy Kanady są ojczyzną dużych zwierząt parzystokopytnych oraz kilku gatunków drapieżników. W lasach prowincji kanadyjskiej żyją liczne gatunki ptaków i gryzoni. Największym ssakiem kopytnym jest łoś amerykański oraz jeleń wapiti. W górach Kanady, szczególnie w Górach Skalistych żyje owca kanadyjska i endemicznych kozioł śnieżny. Dużymi i niebezpiecznymi dla człowieka drapieżnikami są niedźwiedzie, w lasach żyją baribale i grizli. Do mniejszych drapieżników należą wilki, rysie i rosomaki. Powszechne i liczne są gryzonie, jak bobry, różne gatunki wiewiórek czy pospolity pręgowiec amerykański. Do ptaków żyjących na terenach leśnych Kanady należą sowy, jastrzębie i orły. W rzekach powszechnymi gatunkami ryb są łososiowate.
Prowincja zachodnioamerykańska.
Region ten zajmuje najmniejszą część i reprezentuje obszary prerii. Występują tam głównie gatunki trawożerne. Do dużych ssaków należy rzadko występujący bizon amerykański, powszechnym gatunkiem jest widłoróg i jeleń mulak. Powszechnymi mieszkańcami prerii są gryzonie jak suseł i nieświszczuk czarnoogonowy. Do drapieżników należy borsuk, a do ptaków jastrzębie i sowy.
W Kanadzie liczne są parki narodowe i rezerwaty przyrody, najbardziej znane: Park Narodowy Wood Buffalo i parki Gór Skalistych (m.in. Jasper i Banff). Ochronie przyrody podlega ok. 5% powierzchni kraju, w tym 80 parków narodowych.

</doc>
<doc id="102355" url="https://pl.wikipedia.org/wiki?curid=102355" title="Most Rialto">
Most Rialto

Most Rialto (wł. "Ponte di Rialto") – najstarszy i jedyny do czasu wybudowania Ponte dell’Accademia w 1854 roku most wenecki nad Canal Grande we Włoszech. Łączy brzegi Riva del Vin i Riva del Ferro.
Historia.
Pierwszym mostem w dzielnicy Rialto był prowizoryczny most ułożony na barkach. Za panowania doży Sebastiana Zianiego lub jego następcy, Oria Mastropiera Nicolò Barattiero, półlegendarny budowniczy z Lombardii, zastąpił dotychczas istniejącą konstrukcję mostem posadowionym na palach. Rialto było dzielnicą strategiczną jeśli chodzi o handel i produkcję uzbrojenia dla okrętów wojennych. W pobliżu znajdowała się stara mennica, Zecca di Venezia, od której most wziął swą pierwszą nazwę, Ponte della Moneta.
Około połowy XIII wieku wzniesiono most drewniany, składający się z dwóch ramp bocznych łączących ruchomą część środkową, którą w razie potrzeby można było podnieść w celu ułatwienia tranzytu statków.
W 1310 roku most został poważnie uszkodzony przez powstańców przeciwko Rządowi Republiki Weneckiej, kierowanych przez Bajamonte Tiepolo. Odbudowany, most zawalił się po raz drugi w 1444 roku pod ciężarem ogromnego tłumu gapiów obserwujących przejazd dworu markizy Ferrary, córki Alfonsa V Aragońskiego. Most ten został odbudowany w formie zbliżonej do XIII-wiecznej, z podnoszoną częścią środkową i charakterystycznymi sklepami po obu jego bokach. W 1524 roku most zawalił się po raz kolejny. Ponieważ koszty utrzymania mostu drewnianego były wysokie, w Senacie Wenecji pojawił się projekt zbudowania mostu kamiennego. Drewniany most został odbudowany w 1568 roku, ale w 1578 roku po raz kolejny zawalił się. W grudniu 1587 roku Senat Wenecji powołał trzech superintendentów, którym zlecił wykonanie projektów odbudowy mostu; byli to: Antonio da Ponte, Alvise Zorzi i Vincenzo Scamozzi. Między 20 a 23 grudnia przedłożyli oni swoje projekty. Projekt da Ponte, który wybrano, zakładał budowlę kamienną z trzema sklepieniami, trzema zadaszonymi uliczkami i dwoma rzędami sklepów. Ostatecznie Senat 20 stycznia 1588 roku zatwierdził zmodyfikowaną propozycję da Ponte (z jednym sklepieniem), a 1 lutego powierzył mu kierownictwo robót. W 1590 roku ukończono budowę sklepienia mostu i rozpoczęto jego zabudowę sklepami. Most zbudowano w ciągu trzech lat za sumę 250 tysięcy dukatów. Niektórzy XIX-wieczni badacze wątpią, iż autorem projektu był da Ponte, przypisując projekt Scamozziemu, a da Ponte pozostawiając zaszczyt budowniczego mostu.
Most Rialto to budowla masywna i majestatyczna, należąca do najbardziej charakterystycznych zabytków Wenecji. Ma 48 metrów długości i jest szeroki na 22 metry. Wsparty jest na jednym łuku, wznoszącym się 7,5 metra nad poziomem wody i mającym 28 m rozpiętości. Łuk z kolei wspiera się z każdej strony na 6 tysiącach dębowych pali, wbitych dla jego wzmocnienia w dno kanału. Przez most prowadzą trzybiegowe schody, z których środkowe obudowane są sklepami złotniczymi i pamiątkarskimi.

</doc>
<doc id="102356" url="https://pl.wikipedia.org/wiki?curid=102356" title="Chaber">
Chaber

Chaber ("Centaurea" L.) – rodzaj roślin z rodziny astrowatych ("Asteraceae"). Obejmuje według różnych ujęć systematycznych od ok. 250 do ok. 750 gatunków. Zasięg rodzaju obejmuje całą Europę, północną Afrykę i znaczną część Azji (z wyjątkiem jej południowo-wschodniej części). Rośliny z tego rodzaju rosną jako introdukowane na wszystkich innych kontynentach (z wyjątkiem Antarktydy).
Naukowa nazwa rodzaju utworzona została na bazie greckiej nazwy "kentaureion" używanej przez Hipokratesa i Pliniusza Starszego. Stosowana była na określenie rośliny, której sokiem centaur Chiron leczył ranę spowodowaną przez zatrutą strzałę Heraklesa. 
Niektóre gatunki uprawiane są jako rośliny ozdobne (np. chaber górski "C. montana"), liczne wykorzystywane są jako lecznicze (np. drapacz lekarski "C. benedicta", chaber bławatek "C. cyanus", chaber ciemny "C. nigra"). Różne gatunki z tego rodzaju rosną jako chwasty w uprawach i są uciążliwymi gatunkami inwazyjnymi (np. chaber wełnisty "C. solstitialis" w Ameryce Północnej i Australii, chaber nadreński "C. stoebe" w Ameryce Północnej), silnie kolczasty chaber gwieździsty "C. iberica" identyfikowany jest z biblijnym „ostem”. 
Rozmieszczenie geograficzne.
Zasięg rodzaju obejmuje północną Afrykę oraz zachodnią, środkową i północną Eurazję (w dawniejszych ujęciach systematycznych zaliczano tu także pojedyncze gatunki występujące w Ameryce Północnej i Australii, współcześnie wyodrębniane do innych rodzajów). Największe zróżnicowanie rodzaju występuje w rejonie Morza Śródziemnego (tylko na Półwyspie Iberyjskim rosną 94 gatunki), wraz z Azją Mniejszą i rejonem Kaukazu (zwłaszcza Armenią).
W Polsce rośnie 7–9 (w zależności od ujęcia systematycznego) gatunków chabrów mających status rodzimych, ponad drugie tyle gatunków jest introdukowanych i zadomowionych lub przejściowo dziczejących.
Systematyka.
Rodzaj z rodziny astrowatych "Asteraceae", w obrębie której klasyfikowany jest do podrodziny "Carduoideae", plemienia "Cardueae" i podplemienia "Centaureinae". Taksonomia rodzaju długi czas była przedmiotem kontrowersji zarówno w zakresie wyodrębniania rodzaju, jak i jego podziału na taksony wewnątrzrodzajowe. Przełom nastąpił dzięki molekularnym analizom filogenetycznym, które wykazały, że dominujące ujęcie rodzaju czyniło zeń takson polifiletyczny. We współczesnym ujęciu "Centaurea" stanowi jeden z 32 rodzajów w obrębie podplemienia "Centaureinae". Klad siostrzany względem rodzaju "Centaurea" tworzą rodzaje karduncelus "Carduncellus", "Phonus" i krokosz "Carthamus". Ze względu na zagnieżdżenie w obrębie rodzaju włącza się do niego tradycyjnie wyróżniane rodzaje, takie jak drapacz "Cnicus" czy "Cyanea". Z kolei wyodrębniono z niego zaliczane tu dawniej gatunki, tworzące odrębne linie rozwojowe, m.in. oba gatunki północnoamerykańskie klasyfikowane współcześnie do rodzaju "Plectocephalus", ale też "Rhaponticoides", "Psephellus", w niektórych ujęciach także "Cyanus". W obrębie rodzaju "Centaurea" wyróżnia się trzy podrodzaje "Centaurea", "Cyanus" i "Lopholoma", liczne sekcje i podsekcje. Liczba gatunków tu zaliczanych jest bardzo różnie określana – od ok. 250, poprzez ok. 500, po ok. 750.

</doc>
<doc id="102357" url="https://pl.wikipedia.org/wiki?curid=102357" title="Pępawa">
Pępawa

Pępawa ("Crepis" ) – rodzaj roślin z rodziny astrowatych. Obejmuje ponad 200 gatunków. Występują one głównie w Eurazji, poza tym w Ameryce Północnej i Afryce, a jako rośliny introdukowane też na innych kontynentach. W Polsce rośnie kilkanaście gatunków, z czego 10 ma status rodzimych. Liczne gatunki są chwastami w uprawach lub uciążliwymi gatunkami inwazyjnymi, niektóre bywają uprawiane jako ozdobne (zwłaszcza pępawa czerwonokwiatowa "C. rubra").
Rozmieszczenie geograficzne.
Rodzaj najbardziej zróżnicowany jest w Eurazji – tylko w Europie rośnie 70 gatunków. W Ameryce Północnej występują 24 gatunki, w Afryce 8.
W Polsce rośnie 10 gatunków rodzimych, 6 gatunków obcych przejściowo tylko dziczejących (efemerofitów) i jeden gatunek obcy, już zadomowiony (pępawa złota).
Systematyka.
Rodzaj z podplemienia "Crepidinae", plemienia "Cichorieae" podrodziny "Cichorioideae" w obrębie rodziny astrowatych ("Asteraceae"). Do blisko spokrewnionych rodzajów, należących do tego samego podplemienia należą m.in. mniszek "Taraxacum" i łoczyga "Lapsana".

</doc>
<doc id="102358" url="https://pl.wikipedia.org/wiki?curid=102358" title="Muzea Kapitolińskie">
Muzea Kapitolińskie

Muzea Kapitolińskie (wł. "Musei Capitolini") – grupa muzeów archeologicznych i sztuki znajdujących się przy placu na Kapitolu ("Piazza del Campidoglio") w Rzymie (Włochy).
Pierwsze zbiory zostały podarowane miastu przez Sykstusa IV w 1471 r. Pochodzą one z kolekcji zgromadzonej w Pałacu Laterańskim. Mecenas kolejnych papieży i eksponaty odnalezione podczas prac wykopaliskowych pozwoliły zgromadzić bogatą kolekcję rzeźb antycznych. Do najciekawszych eksponatów należą m.in.: 
Wśród eksponatów można również zobaczyć oryginały "Wilczycy kapitolińskiej" i konnego pomnika Marka Aureliusza (na zewnątrz znajdują się kopie). 
Do kolekcji muzealnej należy także "Pinakoteka Kapitolińska" założona przez Benedykta XIV w połowie XVIII wieku.

</doc>
<doc id="102359" url="https://pl.wikipedia.org/wiki?curid=102359" title="Njaja i wajsieszika">
Njaja i wajsieszika

Njaja i wajsieszika (sanskryt: nyāya-vaiśeşika) – dwa systemy ortodoksyjnej filozofii indyjskiej, które później stopiły się w jeden system.
Njaja zajmowała się logiką i teorią wnioskowania, natomiast wajsieszika była atomistycznym systemem filozofii przyrody. Njaja i wajsieszika operowały siedmioma kategoriami rzeczywistości: substancją, jakością, czynnością, relacją całości, szczególnością, zawieraniem się (w konieczny sposób) oraz niebytem. Filozofia przyrody głosiła, że wszystkie rzeczy materialne składają się z niezniszczalnych atomów. Kiedy kończy się epoka w dziejach świata, powiązania między atomami rozpadają się i w powstałym chaosie tworzy się nowy świat.
Historia Njaji i jej przedstawiciele oraz ich dzieła:
1. Stara szkoła – Dialektyka i prosta filozofia przyrody.
2. Nowa szkoła – Teoria poznania i logika, filozofia przyrody wajsiesziki – System (synteza) Wajsiesika – Njaja
Historia Wajsiesziki i jej przedstawiciele oraz ich dzieła
1. Stara szkoła
2. Nowa szkoła

</doc>
<doc id="102362" url="https://pl.wikipedia.org/wiki?curid=102362" title="Drakula">
Drakula

Drakula (oryg. "Dracula") – wampir-arystokrata, hrabia, tytułowy bohater książki "Drakula" autorstwa irlandzkiego pisarza Brama Stokera.
Narodziny Draculi.
W 1897 roku ukazała się powieść Brama Stokera, zatytułowana "Drakula". Jej tytułowym bohaterem był hrabia, transylwański arystokrata, będący jednocześnie wampirem. Nie był to pierwszy krwiopijca w literaturze, w roku 1819 bowiem powstało opowiadanie o wampirach autorstwa Johna Polidoriego, "The Vampyre" ("Wampir") zainspirowana ideą George’a Byrona.
Jej głównym bohaterem jest lord Ruthven – wampir.
Stoker, tworząc postać wampirycznego hrabiego, nadał jej imię „Dracula”, napotkane w jednej z historycznych ksiąg. Był to przydomek władcy Wołoszczyzny Włada Drakuli zwanego też Palownikiem (zob. nabicie na pal) – syna Włada Diabła. Być może Stoker użył również fragmentów biografii wołoskiego władcy, o czym mogą świadczyć wzmianki o wyprawach wojennych na terytorium Imperium Osmańskiego dokonywanych przez jednego z wielkich przodków hrabiego, czy też o tegoż przodka zdradzieckim bracie. Znajdują one bowiem pokrycie w faktach z życiorysu Tepesa. Niemniej, na ogół przyjmuje się, że Stoker ograniczył się jedynie do zapożyczenia imienia.
Dracula w popkulturze.
Postać Draculi stała się jednym z bardziej znanych symboli w kulturze popularnej. Wizerunek Draculi stworzony przez Stokera i spopularyzowany następnie przez film stał się utrwalonym typowym wizerunkiem wampira. Oprócz kilkunastu filmów i seriali ekranizujących powieść do Draculi nawiązywano w wielu innych dziełach, w tym filmach animowanych (np. Hotel Transylwania) i grach komputerowych. Do najbardziej znanych odtwórców roli Draculi należą Niemcy Max Schreck i Klaus Kinski, Węgier Bela Lugosi oraz Anglicy Christopher Lee i Gary Oldman.
Postać Draculi w niektórych ekranizacjach książki nie zawsze jednak była zgodna z opisem Brama Stokera. W filmie "Dracula" Teda Browinga z 1931 roku, przez długi czas najsłynniejszej ekranizacji książki Stokera, hrabia Dracula grany przez Bélę Lugosiego był dość młodym, zwyczajnym mężczyzną, który już po przybyciu do Anglii kilkukrotnie rozmawiał towarzysko z pozostałymi bohaterami (np. z doktorem Sewardem i Abrahamem Van Helsingiem), co nie miało miejsca w książce. Takie przedstawienie Draculi kłóci się z opisem demonicznego starca, który stworzył Stoker. Zdaniem wielu najbliższą opisowi Stokera była kreacja Maxa Schrecka z filmu "Nosferatu – symfonia grozy" z 1922 roku.
Postać Draculi spowodowała też pojawienie się licznych wątków wampirycznych w literaturze, czego przykładem jest najnowsza powieść Elisabeth Kostovej, "Historyk", w której motorem całej fabuły są poczynania najsłynniejszego z wampirów.

</doc>
<doc id="102365" url="https://pl.wikipedia.org/wiki?curid=102365" title="Dżainizm">
Dżainizm



</doc>
<doc id="102366" url="https://pl.wikipedia.org/wiki?curid=102366" title="Dźainizm">
Dźainizm



</doc>
<doc id="102368" url="https://pl.wikipedia.org/wiki?curid=102368" title="Wybory do Parlamentu Europejskiego (2004) - Malta">
Wybory do Parlamentu Europejskiego (2004) - Malta



</doc>
<doc id="102370" url="https://pl.wikipedia.org/wiki?curid=102370" title="Wład Palownik">
Wład Palownik

Wład III Palownik zwany też Drakulą (rum. "Vlad Țepeș", lub "Vlad Drăculea"; ur. w listopadzie lub grudniu 1431 w Sighișoarze, zm. w grudniu 1476) – hospodar wołoski w latach 1448, 1456–1462 oraz 1476 z dynastii Basarabów. Stanowił inspirację dla postaci książkowego i filmowego Drakuli.
Życie.
Wład Palownik urodził się w Sighișoarze w Siedmiogrodzie jako drugi syn hospodara wołoskiego Włada II Diabła. Ojciec był członkiem Zakonu Smoka, powołanego przez Zygmunta Luksemburskiego do obrony chrześcijaństwa przed rosnącym w potęgę Imperium Osmańskim, czemu zawdzięczał swój przydomek ("„Draco”" – „Smok”, przekształcone w "„Dracul”" – „Diabeł”) – stąd pochodzi przydomek Włada Palownika "„Drăculea”" („Drakula”), rozpowszechniony potem w legendzie, oznaczający po prostu syna Smoka lub syna Diabła.
W wieku jedenastu lat Wład został pojmany przez Turków wraz z ojcem i młodszym bratem Radu III Pięknym – gdy sułtan Murad II uwolnił Włada Diabła, jego synowie pozostali na tureckim dworze jako zakładnicy, mający gwarantować lojalność ojca względem Imperium Osmańskiego. Wład Diabeł odzyskawszy tron hospodarski lawirował między Turcją a Węgrami i naraził się swym postępowaniem na gniew Jana Hunyadyego, faktycznie rządzącego Węgrami. Ten ostatni poparł pretendującego do tronu wołoskiego Władysława II Dana. Zdradzony przez swych bojarów Wład Diabeł wraz z najstarszym synem Mirczą II został zamordowany w Balteni w 1447.
Drakula spędził w Turcji siedem lat, po części na dworze sułtańskim w Adrianopolu, po części prawdopodobnie w szkole janczarów w Egregoz, w Anatolii. Po śmierci Włada Diabła sułtan Murad postanowił osadzić na tronie wołoskim jego syna, młodego Włada, licząc na jego lojalność. W 1448 Wład Drakula po raz pierwszy zasiadł na tronie wołoskim. Węgry zareagowały na to wysłaniem na Wołoszczyznę swych wojsk, a Drakula zbiegł do Mołdawii, rządzonej przez jego wuja, Bogdana II. Tam poznał jego syna Stefana, swego późniejszego przyjaciela, który zapisał się w historii jako znamienity władca i święty cerkwi prawosławnej, znany pod przydomkiem Wielki. Jesienią 1451 Bogdana II zamordowano, a Wład i Stefan schronili się w Siedmiogrodzie.
Ponieważ Władysław II Dan osadzony na tronie wołoskim przez Hunyadyego, rychło zaczął wykazywać skłonności protureckie, Węgry zaczęły myśleć o zastąpieniu go kimś bardziej lojalnym. Wybór padł na Drakulę, który w międzyczasie zdołał zyskać sobie względy wszechwładnego Hunyadyego. Tym sposobem, dzięki militarnemu wsparciu Węgier po pokonaniu przez Hunyadego Turków w bitwie pod Belgradem Wład Drakula w 1456 ponownie został hospodarem. W decydującej bitwie pod Tirgsor pokonał Władysława II (wedle legendy ścinając jego głowę jednym cięciem szabli) i rozpoczął okres swych najdłuższych rządów na Wołoszczyźnie.
Już rok później Drakula znacząco wspomógł Stefana Wielkiego w jego staraniach o odzyskanie tronu mołdawskiego. W kraju swoje panowanie Wład zainaugurował krwawą zemstą na nielojalnych bojarach winnych śmierci jego ojca i brata Mirczy. W dzień Wielkanocy 1457 podstępem (zapraszając ich na posiłek do swojej twierdzy) schwytał winnych bojarów wraz z ich rodzinami. Część z nich kazał wbić na pale, pozostałym nakazał iść bez odpoczynku z Târgovişte do Poenari (ok. 200 km przez góry). Ci, którym udało się przeżyć ten marsz, zostali zmuszeni do budowy kolejnej twierdzy – zamku Poenari.
Wład dążył do wzmocnienia swojej pozycji poprzez ograniczenie potęgi i ukrócenie samowoli bojarów, skłonnych do prowadzenia własnej polityki oraz usuwania niewygodnych im władców różnymi metodami. Wspierał natomiast mieszczaństwo i kupców wołoskich, między innymi poprzez ograniczenie wstępu zagranicznym kupcom na jarmarki (1459). To spowodowało konflikt z kupcami siedmiogrodzkimi (przeważnie Sasami), którzy zaczęli dążyć do obalenia Włada na rzecz Dana, syna hospodara Dana II. Swoich zwolenników znalazł w Siedmiogrodzie również Wład Mnich, przyrodni brat Drakuli, nieślubny syn Włada Diabła. Wtedy Drakula, za cichym przyzwoleniem króla Węgier Macieja Korwina, najechał Braszów, spustoszył jego okolice i wbił na pale mieszczan, którzy mu wpadli w ręce. Korwin uznał potem słuszność pretensji Palownika i nakazał, by Braszów wypłacił mu odszkodowanie. Drakula rozbił Dana ostatecznie wiosną 1460, a pojmawszy go nakazał stracić.
Początkowo Wład utrzymywał pokojowe stosunki z Turcją, płacąc coroczny haracz w wysokości dziesięciu tysięcy dukatów. Zaprzestał jednak tego umocniwszy się na tronie w 1459. Dzięki swej siatce wywiadowczej dowiedział się, że sułtan Mehmed II Zdobywca planuje wielką wyprawę na północ od Dunaju, mającą być rewanżem za klęskę pod Belgradem w 1456. Na przełomie listopada i grudnia 1461 na dwór hospodara wołoskiego przybył turecki poseł Catatolinos, osobisty sekretarz sułtana Mehmeda. Oznajmił on, że sułtan życzy sobie, aby Wład stawił się w Stambule, osobiście zawożąc zaległy haracz. Ponadto Drakula miał dostarczyć Turkom 500 wołoskich dzieci, które zapewne zostałyby wychowane na janczarów. Drakula odgadł, że jest to pułapka podobna do tej, w jaką wpadł jego ojciec osiemnaście lat wcześniej. Udał, że przystaje na żądania Mehmeda i zaoferował, że osobiście odprowadzi posła w kierunku granicy. Niedaleko Giurgiu znienacka pojawił się oddział turecki dowodzony przez bega Nikopola, Hamza Paszę, i otoczył Drakulę, podróżującego tylko z niewielką strażą przyboczną. Okazało się jednak, że za orszakiem Drakuli cały czas podążała w pewnej odległości wołoska armia – oddział Hamza Paszy został otoczony i teraz on został jeńcem. Pojmani Turcy zostali odtransportowani do Târgovişte, gdzie nadziano ich na pale. Jak głosi legenda, książę nakazał „uhonorować” posła i bega palami wyższymi od pozostałych.
Tymczasem Wład nie zwlekając przekroczył Dunaj i błyskawicznymi atakami zaczął zdobywać tureckie twierdze i miasta na pograniczu. Jego żołnierze na ogół przebrani byli za Turków. Zdobywając Nikopol książę sam wystąpił w przebraniu i ze znakami rozpoznawczymi pojmanego Hamza Paszy. W krótkim czasie Drakula opanował linię Dunaju od Widynia aż po Morze Czarne, włączając w to dobrudżańskie wybrzeże. Atakował błyskawicznie, pozostawiając po sobie krew i zgliszcza. Sułtan Mehmed II pospiesznie zebrał armię i ruszył na Wołoszczyznę, tymczasem Wład słał na Węgry, z którymi związany był sojuszem, alarmujące listy: „(...) jeśli nasz mały kraj zginie, Wasza Wysokość nie będzie miał od niego pożytku ni pomocy, a będzie to szkodą dla całego chrześcijaństwa”.
Wiosną 1462 (według niektórych źródeł w końcu 1461) Turcy wkroczyli na ziemie wołoskie. Wład dzięki pospolitemu ruszeniu rozbił armię wezyra Mahmud Paszy, ale wobec ogromnej przewagi wroga przegrał bitwę z głównymi siłami Mehmeda II. Po tym wydarzeniu, oczekując na wsparcie ze strony króla węgierskiego Macieja Korwina, rozpoczął działania o charakterze partyzanckim. Zatruwał studnie, palił wsie, robił wszystko aby wróg nie znalazł schronienia, pożywienia i wody na swojej drodze. Organizował również zasadzki: wciągał Turków głęboko na swoje terytorium, pozorując odwrót, by potem zaskoczyć ich nagłym atakiem. Zastosował nawet „broń biologiczną”, podsyłając wrogom chorych na rozmaite zakaźne choroby. Zasłynął również ze śmiałych ataków na tureckie obozy, z których najbardziej znany z 17 czerwca 1462 miał na celu zgładzenie sułtana. Drakula na czele kilku tysięcy ludzi przebranych w tureckie stroje wtargnął nocą do obozu paląc, niszcząc i zabijając. Zaspani i zdezorientowani Turcy zaczęli atakować się wzajemnie, przekonani że atakują Wołochów. Podpalono nawet namiot sułtański. Walki wciąż trwały, gdy nadszedł świt – okazało się, że Turcy biją się między sobą, a Drakula i jego wojsko dawno już zniknęli z obozu, straciwszy przy tym tylko kilku żołnierzy. Straty Mehmeda II były dużo większe: oprócz ludzi (mówi się nawet o kilku tysiącach), stracili działa, proch, amunicję, konie i wozy, a do tego sam sułtan został ośmieszony.
Mimo wszystko Turcy nieubłaganie postępowali w głąb Wołoszczyzny, aż wreszcie stanęli pod Târgovişte, siedzibą Włada. Tu Drakula zgotował sułtanowi makabryczne powitanie, które do historii przeszło pod nazwą „Lasu Pali”. Jak podaje grecki historyk Chalkondyles, Turcy w swym marszu napotkali przerażającą „dekorację” przydrożną, składającą się z jeńców tureckich nabitych na pale i ustawionych w szpaler szeroki na kilometr i długi na trzy. Samych pali miało być dwadzieścia tysięcy (tę liczbę należy jednak potraktować jako mocno zawyżoną). Sułtan, widząc swoją armię głodną, spragnioną, wyczerpaną i podupadłą na duchu, zarządził odwrót.
Nie próżnowali jednak emisariusze polityczni sułtana, którzy nawiązali kontakty z wołoską opozycją i wysunęli jako kandydata do tronu młodszego, sturczonego brata Drakuli, Rada Pięknego. Wład, mimo energicznej obrony, został ostatecznie schwytany w Piatra Craiului i wydany Węgrom w listopadzie 1462. Tam nie próżnowali siedmiogrodzcy wrogowie Drakuli, którzy fałszywie oskarżyli go o antywęgierskie knowania z Turcją i doprowadzili do jego uwięzienia.
Drakula w niewoli, a potem na wygnaniu spędził czternaście lat, więziony między innymi na zamku w Budzie i w Wyszegradzie. Odmiana jego losu nastąpiła w 1476, gdy Maciej Korwin, planując wojnę z Turcją, uznał (dzięki wstawiennictwu Stefana Wielkiego, hospodara mołdawskiego, związanego wówczas z Korwinem sojuszem), że przywrócenie Drakuli tronu wołoskiego zapewni wsparcie jego planów ze strony tego kraju.
Ówczesnym hospodarem był Basarab III Stary, protegowany Stefana Wielkiego, hospodara mołdawskiego, który jednak wszedł w porozumienie z Turkami. Wspierany militarnie przez Węgrów i Mołdawię Drakula pokonał Basaraba i powrócił na tron wołoski jesienią 1476. Jednak już na przełomie 1476 i 1477 podróżując tylko z niewielkim oddziałem jazdy mołdawskiej pozostawionym mu przez Stefana wpadł niedaleko Bukaresztu w zasadzkę zastawioną przez wojska zwolenników Basaraba wspieranych przez Turków. Zginął przypadkowo raniony w zamieszaniu przez jednego ze swoich żołnierzy, wedle innych zamordowany skrytobójczo. Jego uciętą głowę, zakonserwowaną w miodzie, wysłano do Stambułu, zaś ciało pochowano, wedle legendy, w monasterze Snagov, leżącym na wyspie na jeziorze o tej samej nazwie.
Z małżeństwa z Justyną Szilágyi de Horogszeg Wład Palownik pozostawił dwóch nieznanych z imienia synów. Nigel Cawthorne w swej książce "100 tyranów, despotów i dyktatorów" stwierdza, że Wład Palownik przyczynił się do śmierci około 50 tysięcy mieszkańców swego państwa.
Legenda.
Konflikt Włada Palownika z siedmiogrodzkimi kupcami, który rozpoczął się, gdy Wład w 1459 ograniczył kupcom zagranicznym wstęp na jarmarki Wołoszczyzny jedynie do trzech przygranicznych miejscowości, zaowocował nie tylko spiskami przeciwko jego życiu, ale i wojną, można by rzec, propagandową.
Jesienią 1462, gdy Wład, pozbawiony władzy przez swego brata Rada Pięknego, musiał uchodzić z kraju, w Siedmiogrodzie ukazały się pierwsze pamflety opisujące rzekome okrucieństwa Palownika, w tym gotowanie ofiar żywcem, wbijanie na pal matek i przybijanie do ich piersi niemowląt. Równocześnie rozwinięto kampanię oszczerstw przeciwko Drakuli na dworze Macieja Korwina, za pomocą sfałszowanych listów dowodząc, że hospodar był zdrajcą spiskującym z sułtanem przeciwko Węgrom.
Rok później na dworze cesarza rzymskiego Fryderyka III, poeta niemiecki Michel Beheim ogłosił swój poemat zatytułowany "„Von ainem wutrich der hies Trakle waida von der Walachei”", czyli „O krwawym szaleńcu zwanym Draculą, wojewodą wołoskim”. Poemat przedstawiał Włada jako krwawego tyrana i szaleńca, co miało niemały wpływ na powstanie czarnej legendy Drakuli. Informacje do swego poematu zaczerpnął Beheim z trzech źródeł: wspomnianych już siedmiogrodzkich pamfletów zebranych w rękopisie znanym obecnie jako „Rękopis St. Gall”, plotek dotyczących bieżących wydarzeń, między innymi aresztowania Włada przez Korwina i w końcu z ustnej relacji katolickiego mnicha, który zetknął się w Siedmiogrodzie z Drakulą podczas jednej z jego ekspedycji karnych przeciwko Sasom.
W tym samym roku na dworze Macieja Korwina zjawił się legat papieski Nicola di Modrussa, który miał okazję poznać Drakulę osobiście, pozostawiając światu jedyny zachowany opis Włada. Wysłał on papieżowi raport, w którym donosił, iż Drakula do roku 1462 zabił czterdzieści tysięcy swych politycznych oponentów. Te mocno przesadzone wieści (wskazana liczba odpowiadała prawie jednej piątej ówczesnej ludności Wołoszczyzny) były rozpowszechniane nie tylko przez saskich wrogów Palownika, ale i przez samego Korwina, pragnącego usprawiedliwić uwięzienie niedawnego bohatera.
Już po śmierci Drakuli, w latach osiemdziesiątych XV wieku, siedmiogrodzkie pamflety zaczęły się ukazywać drukiem na terenie Niemiec, publikowane w takich miastach, jak Norymberga, Bamberg czy Strasburg. Odnaleziono ponad tuzin takich druków, wydanych w latach 1488–1521. Tytułowane „Przerażająca i prawdziwa, niezwyczajna historia okrutnego, krew pijącego tyrana zwanego księciem Draculą” (lub podobnie), stanowiły rodzaj ówczesnej literatury brukowej, mającej zaspokajać najniższe czytelnicze gusta.
Pod koniec piętnastego wieku opowieści o Drakuli zaczęły się ukazywać również w Rosji. Ukazując hospodara w nieco korzystniejszym świetle, spełniały funkcję propagandową wskazując, że bojarzy (z którymi Iwan III Srogi miał sporo kłopotów) winni być posłuszni władcy, inaczej spotka ich zasłużona kara.
Legenda Drakuli odżyła, gdy stał się on pierwowzorem bohatera książki Brama Stokera „Drakula”, wydanej w 1897, transylwańskiego hrabiego-wampira o imieniu Dracula. Postać ta stała się symbolem kultury popularnej i została wykorzystana m.in. w licznych filmach.

</doc>
<doc id="102371" url="https://pl.wikipedia.org/wiki?curid=102371" title="Szuwar">
Szuwar

Szuwar – strefa roślin przybrzeżnych (helofitów), występujących w litoralu jezior, rzek i wód przejściowych oraz ich dolinach. Wyróżnia się szuwar niski (bliżej brzegu), na który składają się głównie turzyce, oraz szuwar wysoki (budowany przez np. trzcinę, pałkę szerokolistną, oczeret jeziorny).
Szuwary są miejscem, gdzie składa i wysiaduje swoje jaja wiele ptaków wodnych. Są to zbiorowiska azonalne – występują na brzegach wód w różnych strefach klimatycznych.
W języku polskim nazwa „szuwar” jest jednocześnie jedną z ludowych nazw tataraku.
Rodzaje szuwarów.
Zbiorowiska szuwarów zgrupowane są w klasie "Phragmitetea" R. Tx. &amp; Prsg. 1942. Zespoły wyróżnia się w większości przypadków na podstawie dominacji poszczególnych gatunków charakterystycznych.
Gospodarcze znaczenie mają:
Za zbiorowiska szuwarowe uważane są również nadmorskie łąki z klasy "Juncetea maritimi".
W literaturze niebotanicznej zdarza się rozróżnienie na "szuwary" (odpowiadające mniej więcej szuwarom niskim, turzycowym) i "oczerety" (odpowiadające mniej więcej szuwarom właściwym, wysokim).

</doc>
<doc id="102372" url="https://pl.wikipedia.org/wiki?curid=102372" title="Merceda">
Merceda

Merceda – imię żeńskie, pochodzi od wyrażenia [Maria] "de las Mercedes" (po polsku "łaski pełna", a chodzi o Matkę Boską). 
Od imienia Mercédès Jellinek, córki Emila Jellinka, generalnego przedstawiciela firmy Daimler, pochodzi nazwa marki samochodów Mercedes. W Polsce bardzo rzadko używane ze względu na spółgłoskowy wygłos oraz fakt, iż wyraz ten bardziej znany jest jako marka samochodu (i powszechnie postrzegany jako posiadający rodzaj męski), niż imię żeńskie.
Znane osoby noszące to imię:
Postacie fikcyjne:

</doc>
<doc id="102373" url="https://pl.wikipedia.org/wiki?curid=102373" title="Ormuzd">
Ormuzd

Ormuzd lub Ahura Mazda (dosł. Pan Mądry, Pan Wszystkowiedzący; staroperski: Ahuramazda, średnioperski: Ohrmazd, Ormuzd, Hormuzd, Ohrmizd) – najwyższe bóstwo w religiach irańskich: mazdaizmie i zaratusztrianizmie. Bóg stworzyciel, walczący stale ze Złym Duchem Arymanem. Stwórca świata i ładu w kosmosie i praw nim rządzących, uosobienie ładu i absolutnej mądrości. Jego symbolem jest oczyszczający ogień. Wyobrażany był w postaci uskrzydlonej tarczy słonecznej.
Opowieść o Ormuździe i Arymanie.
Na początku były dwa duchy: Ormuzd (Ahura Mazda) i Aryman (Angra Mainju). Ormuzd przebywał w górze, w nieskończonym blasku. Aryman w dole, w mroku nieprzeniknionym. Wszystko co dobre – mądrość, prawość, jasność, piękno – zawarte było w Ormuździe, wszystko co złe w Arymanie. I tak było od nieskończoności. Aż wydarzyło się, że promień blasku przeniknął mrok i Aryman poznał, że nie jest sam, że jest jeszcze coś innego. Przyciągnięty blaskiem podążył w górę i chciał ową jasność pochwycić. Ormuzd jednak przemądry rzucił w niego słowem modlitwy, które odebrało siły władcy ciemności, tak że spadł w przepaść i przebywał tam przez trzy tysiące lat.
Amszaspandowie.
Ormuzd, pozostając jednością, posiada siedem emanacji, zwanych świetlistymi Istotami, które można też rozumieć jako atrybuty Ormuzda i nazwy cnót, którymi powinien cechować się wyznawca zaratusztrianizmu:
Antropogonia.
W jednej z wersji mitów z potu Ormuzda walczącego z Arymanem przyszedł na świat pierwszy człowiek, Kajomars. W innej wersji synem Ormuzda i Spandarmat był Gajomart.

</doc>
<doc id="102376" url="https://pl.wikipedia.org/wiki?curid=102376" title="Cervus elaphus">
Cervus elaphus



</doc>
<doc id="102377" url="https://pl.wikipedia.org/wiki?curid=102377" title="Plac Niepodległości w Kijowie">
Plac Niepodległości w Kijowie

Plac Niepodległości albo Majdan (, trb. "Majdan Nezałeżnosti") – główny plac w stolicy Ukrainy, Kijowie, położony w rejonie szewczenkowskim, miejsce ważnych uroczystości państwowych i imprez kulturalnych.
Obecny wygląd placu jest wynikiem gruntownej przebudowy w 2002 roku. Wcześniejszy styl socrealistyczny, z dużą liczbą fontann, został zastąpiony bardziej nowoczesnym.
Historia.
Plac położony jest na terenie byłej polskiej gminy kupieckiej, Lackiej Słobody w kijowskim grodzie księcia Jarosława, oraz w historycznej i administracyjnej dzielnicy Padół, między Starym Miastem a Dolnym Wałem nad Dnieprem. W jego centrum stoi obecnie Lacka Brama.
Od średniowiecza odnotowują w tym miejscu największe jarmarki kijowskie tzw. kreszczeńskie – trwające od 6 stycznia przez kolejne 20 dni, wywodzące się z przywileju Zygmunta I, z 1516 roku. W latach 1151, 1203 i 1240 miejsce to było widownią krwawych zmagań podczas najazdów Suzdalczyków oraz Mongołów.
Na początku XVII wieku była to parcela "Biskupie", historyczna niwa w obrębie dzielnicy Padół. Nazwa "Biskupie" pojawiła się po raz pierwszy w dokumencie z roku 1604 na określenie kwartału ziemi wydzierżawionej przez Zygmunta III biskupowi Wereszczańskiemu z przeznaczeniem na rozbudowę klasztoru Dominikanów. Po wypędzeniu zakonników w 1660 nazwa ta zanikła.
W 1811 wybuchł na Padole pożar, który strawił większą część tej dzielnicy. Po pożarze zmieniono całą strukturę przestrzenną luźno powiązanych ze sobą oddzielnych części starego Kijowa, poprzez połączenie ich ze sobą nowo wybudowaną arterią – drogą Chreszczatyk. W miejscu starej rzemieślniczej i kupieckiej dzielnicy powstają z udziałem rosyjskiego skarbu państwa Izba Kontraktowa oraz duży rosyjski dom handlowy „Gostiny Dwor”, wybudowany w latach 1812–1828, a jego pobliżu główny gmach otwartego w 1834 Uniwersytetu Świętego Włodzimierza.
Na przełomie lat 2004 i 2005 na placu odbywały się wydarzenia określane jako pomarańczowa rewolucja.
Od listopada 2013 na placu miały miejsce protesty będące skutkiem niepodpisania umowy stowarzyszeniowej oraz umowy o pogłębieniu i wszechstronności wolnego handlu z Unią Europejską. Protesty zostały nazwane Euromajdanem (ukr. Євромайдан).

</doc>
<doc id="102378" url="https://pl.wikipedia.org/wiki?curid=102378" title="Plac Niezależności">
Plac Niezależności



</doc>
<doc id="102383" url="https://pl.wikipedia.org/wiki?curid=102383" title="Caedmon">
Caedmon



</doc>
<doc id="102384" url="https://pl.wikipedia.org/wiki?curid=102384" title="Mesenia">
Mesenia

Mesenia, Messenia (gr. "Μεσσηνία - Messinia") – kraina historyczna w starożytnej Grecji w południowo-zachodniej części Półwyspu Peloponeskiego. Słynie z żyznej ziemi oraz ze swej marki oliwek "Kalamatas", najwyższej jakości.
Nomos.
Mesenia do końca 2010 roku była prefekturą w Republice Greckiej ze stolicą w Kalamacie w regionie administracyjnym Peloponez. Graniczyła od wschodu z prefekturą Lakonii, od północnego wschodu z prefekturą Arkadii (obydwie z regionu Peloponez), od północy z prefekturą Elidy (region Grecja Zachodnia). Prefektura Mesenia zajmowała powierzchnię 2991 km², zamieszkiwało ją około 180,2 tys. ludzi (stan z roku 2005). 
Historia.
Starożytność.
W okresie mykeńskim znajdował się tam ważny ośrodek tej cywilizacji - Pylos, według Homera siedziba Nestora. W okresie archaicznym Mesenia została podbita przez Spartę w połowie VII wieku. p.n.e. (zobacz: wojny meseńskie). Niepodległość przywrócił jej w 369 p.n.e. Epaminondas, który dążył do osłabienia pozycji Sparty. Mesenia utraciła niepodległość w 146 p.n.e. na rzecz Republiki rzymskiej.
Meseńczyków opiewał w swym poemacie epickim cytowany przez Pauzaniasza Eumelos z Koryntu.
II wojna światowa.
W okresie II wojny światowej, w dniach 13-16 września 1944, w Mesenii doszło do krwawej, bratobójczej bitwy, stoczonej wokół miasteczka Meligalas przez lewicowych, republikańskich partyzantów ELAS oraz lokalny garnizon Batalionów Bezpieczeństwa - także formacji greckiej, jednak hitlerowskiej. Hitlerowców pokonano, a następnie także rozstrzelano. Pamięć tych wydarzeń i następujących po nich kolejnych, wielokrotnych aktów masowej zemsty obu stron jeszcze przez następne ponad pół wieku poważnie dzieliła greckie społeczeństwo, nie tylko w Meligalas.
Turystyka.
Do atrakcji turystycznych Mesenii należą ruiny miasta Messini (gr. "Μεσσήνη"), z zachowanymi do dziś dużymi fragmentami fortyfikacji. Przez częściowo zrekonstruowaną bramę z okresu rzymskiego swobodnie przejechać mogą nawet duże autobusy turystyczne. Jest to nie tylko dozwolone, lecz nawet zostało zaaranżowane architektonicznie, w formie dodatkowego fragmentu szosy. W odległej o 2 km miejscowości (także leżącej na terenie starożytnego miasta Mesini) działa niewielkie, państwowe muzeum archeologiczne, z makietą - rekonstrukcją funkcjonującego niegdyś, w tym miejscu, starożytnego zespołu Asklepiosa (pełniącego funkcje zespołu opieki zdrowotnej) oraz z interesującą kolekcją rzeźb i ceramiki, pochodzących z okresu klasycznego i rzymskiego.

</doc>
<doc id="102389" url="https://pl.wikipedia.org/wiki?curid=102389" title="Bianka (imię)">
Bianka (imię)



</doc>
<doc id="102390" url="https://pl.wikipedia.org/wiki?curid=102390" title="Ernst Röhm">
Ernst Röhm

Ernst Röhm (ur. 28 listopada 1887 w Monachium, zm. 1 lipca 1934 tamże) – niemiecki oficer, czołowy działacz Narodowosocjalistycznej Niemieckiej Partii Robotników (NSDAP), założyciel i dowódca Sturmabteilung (SA), jeden z najbliższych i najważniejszych współpracowników Adolfa Hitlera.
Był przedstawicielem ruchu narodowosocjalistycznego, akcentował robotniczy, antykapitalistyczny charakter „rewolucji narodowej” z 1933 roku. Od połowy 1933 roku nastąpiła ostra walka polityczna między Röhmem oraz kierowaną przez niego SA a Reichswehrą. Przywódca NSDAP Adolf Hitler opowiedział się po stronie Reichswehry, a zakończeniem tego konfliktu była tak zwana "noc długich noży" i zabójstwo Röhma.
Życiorys.
Wczesne lata, I wojna światowa.
Był synem bawarskiego urzędnika państwowego. W 1906 roku ukończył Gimnazjum Maximiliana w Monachium, po czym odbył służbę wojskową w 10. Bawarskim Pułku Piechoty. Po ukończeniu w 1908 roku szkoły wojskowej awansował na pierwszy stopień oficerski. W czasie I wojny światowej walczył na froncie zachodnim (m.in. pod Verdun), był dowódcą kompanii, trzykrotnie ranny i awansował do stopnia kapitana. Wojnę zakończył z głębokimi bliznami po ranach na twarzy oraz Krzyżami Żelaznymi pierwszej i drugiej klasy. Dodatkowo w wyniku operacji twarzy został mu zniekształcony nos.
Był niski i otyły. Gorliwie uprawiał jazdę konną. Wyglądem przypominał typowego landsknechta. Według opisu oficera Wehrmachtu "nie budził większego zaufania. Sprawiał wrażenie typowego brutalnego oprycha, jakby wziętego żywcem z katalogu zbrodniarzy". Był osobą o brutalnym usposobieniu, nie ukrywającą swojego homoseksualizmu.
Działalność w pierwszych latach po wojnie.
Po zawieszeniu broni służył we "Freikorpsie" płk. Rittera von Eppa. Został przydzielony do sztabu dowództwa okręgu 7 Dywizji w Monachium. Wielka Armia Cesarstwa Niemieckiego stopniała do tylko stutysięcznej Reichswehry, dozwolonej traktatem wersalskim. Dlatego Röhm z wielkim zaangażowaniem zaczął uczestniczyć w tworzeniu „podziemnej” armii, którą stanowiły ochotnicze oddziały "freikorps", sięgające swą historią do czasów wojen napoleońskich. Objął stanowisko szefa Sekcji IB – broni i wyposażenia bawarskiej Reichswehry, dzięki czemu mógł je zaopatrywać w broń z wojskowych magazynów. Nadzorował rozbrajanie armii bawarskiej. W tym okresie uznał Bawarię za spokojne miejsce, w którym nacjonaliści będą mogli zebrać siły do spacyfikowania rewolucyjnego Berlina.
W maju 1919 likwidował Bawarską Republikę Rad; ówcześnie był zadeklarowanym monarchistą. Zorganizował antykomunistyczną bojówkę bawarskiej Obrony Terytorialnej ("Einwohnerwehr"), którą wyposażył w dużą ilość broni, pochodzącej z różnych źródeł. Była to najpotężniejsza milicja w historii Niemiec. Grupa została rozwiązana latem 1921 roku, gdy rząd centralny zdelegalizował "freikorpsy" – jednak Röhm utrzymał arsenał. Jego ambicją polityczną było odbudowanie potęgi militarnej Niemiec za pomocą zreformowanej armii. Uczestnicząc po wojnie światowej we freikorpsach i innych organizacjach paramilitarnych, uznał, że armia narodowa byłaby skutecznym narzędziem prowadzenia wojny. Armia oparta na braterstwie broni oraz egalitaryzmie, motywowana ideologicznym nacjonalizmem. Braterstwo frontowych żołnierzy uważał za najważniejsze w życiu. Gardził mieszczańską moralnością i cywilami. Twierdził, że rządy powinna pełnić elita „wojowników”: "„Na świat spoglądam ze swojego żołnierskiego punktu widzenia. Świadomie jednostronnie. Dla żołnierza nie istnieją żadne kompromisy”"; "„Chciałem służyć narodowi wojowników, a nie poetów i marzycieli”". Röhm należał do szeregu związków oficerskich, m.in. do koła „Żelazna Pięść” ("Eiserne Faust"), którego był współtwórcą.
Początki działalności w NSDAP.
Również w Bawarii, tradycyjnie konserwatywnej części Niemiec i największym kraju związkowym Niemiec po Prusach mieszkali ludzie, którzy mieli już niedługo stanowić trzon kierownictwa ruchu narodowosocjalistycznego: Adolf Hitler, Hermann Göring, Rudolf Hess i Heinrich Himmler. W 1919 roku poznał Adolfa Hitlera. Wkrótce wstąpił do Niemieckiej Partii Robotniczej (DAP) i został członkiem partii nr 1234. Röhm zaczął pełnić funkcję szefa Wydziału Informacji ("Nachrichtenabteilung") Reichswehry, powołanego dla nadzorowania partii politycznych. Poprzednik Röhma na tym stanowisku – kapitan Karl Mayr – wysłał na jedno z pierwszych zebrań DAP agenta Hitlera, aby zebrał informacje o członkach partii i ich poglądach. Od 1920 roku Röhm był w NSDAP (karta członkowska nr 623). Został pośrednikiem między Hitlerem a armią. Zamierzał za pomocą partii dyskretnie wzmocnić wpływy armii. Aby przyspieszyć rozbudowę partii, Röhm odsyłał do niej członków "freikorpsu" i dawnych żołnierzy. Jako jeden z bardzo nielicznych był z Hitlerem po imieniu. Od początku widział, że Hitler był człowiekiem, który mógł porywać tłumy; że był demagogiem, potrzebnym do zdobycia masowego poparcia dla jego tajnej armii. Z kolei partii, takiej jaką zamierzał stworzyć Hitler, były potrzebne takie brutalne postacie jak Röhm:
Röhmowi Hitler wydał się przede wszystkim skutecznym propagatorem, mającym przyciągać do jego organizacji nowych zwolenników. W 1922 roku wyraził się o Hitlerze: "„Musimy wykorzystać jego niewątpliwie olbrzymią siłę uderzeniową. Ale jego bagaż podróżny jest dość lekki, a wzrok nie sięga poza granice Niemiec. W stosownym momencie odstawimy Hitlera na bocznicę”". We własnym mniemaniu Röhm łączył w sobie żołnierza i polityka. Röhm stał się najważniejszą postacią DAP, ponieważ dysponował pieniędzmi i magazynami broni należącymi do partii. Znał wielu arystokratów i bawarskich polityków, a dodatkowo stała za nim potęga oddziałów paramilitarnych, które szybko rozbudowywał. Udostępniał wojskowe obiekty do ćwiczeń. Zgromadził arsenał broni i ukrył go tak dobrze, że nie odnalazły go alianckie komisje. W 1935 roku ten arsenał pokrył ok. 30% zapotrzebowania Wehrmachtu na broń. Był nazywany „królem karabinów maszynowych”.
W grudniu 1920 Röhm kupił dla partii antysemicką gazetę "Völkischer Beobachter" („Ludowy Obserwator”), upadającą z powodu długów. Zebrał 60 000 marek; znaczna część pochodziła z tajnych rezerw wojska, a zebrał je jego bezpośredni zwierzchnik. Część pieniędzy otrzymał od monachijskiej burżuazji.
Założenie SA.
3 sierpnia 1921 Röhm założył Oddział Szturmowy (SA), który wykształcił się z „sekcji sportowo-gimnastycznej”. Oficerowie SA wywodzili się głównie z Organizacji Konsul (OC) kapitana Hermanna Ehrhardta, a członkowie szeregowi pochodzili z różnych grup paramilitarnych z Bawarii. SA specjalizowały się w terroryzowaniu oponentów tworzącej się NSDAP, wojowniczych przemarszach ulicami Monachium, biciu tych, którzy podczas przemówień Hitlera nękali go kłopotliwymi pytaniami i mordach politycznych. Lokalne jednostki Reichswehry szkoliły je w zakresie podstawowych umiejętności wojskowych. Od samego utworzenia SA były niezależne, odrzucając jakiekolwiek próby kontroli przez NSDAP i Hitlera. Od barwy umundurowania SA były zwane brunatnymi koszulami (mundury zostały odkupione od niemieckiej armii). Röhm – jako homoseksualista – wykorzystywał swoje stanowisko w SA, by zyskiwać nowych kochanków. SA w rzeczywistości podlegały rozkazom Röhma i miały służyć realizacji jego osobistego dążenia do władzy, dlatego już na początku istnienia NSDAP zaistniał czynnik przyszłego konfliktu między Röhmem a Hitlerem. Już w 1921 roku Hitler zdał sobie sprawę, że w partii tworzył się ośrodek niezależny od jego rozkazów, dlatego zaczął otaczać się najbardziej oddanymi sobie zwolennikami. Z ich grona w marcu 1923 powstała Stabswache (Warta sztabowa), przyszłe SS.
Działalność organizacji paramilitarnych, takich jak SA, była sprzeczna z postanowieniami traktatu wersalskiego. Röhm traktował SA jako tajne, zbrojne ramię partii. Dzięki staraniom Röhma i jego wpływom w wojsku członkowie SA zostali uzbrojeni. Organizacja przyciągała sporą grupę zdemobilizowanych, rozgoryczonych sytuacją w Niemczech bezrobotnych żołnierzy.
30 listopada 1922 Röhm został przydzielony do służby u generała Otto von Lossowa, głównego dowódcy okręgu w Bawarii (opuścił stanowisko przy generale Franzu von Eppie, dowódcy bawarskiej piechoty). Röhm stał się bardzo ważny dla Hitlera, który miał nadzieję, że Röhm przekonał von Lossowa, aby – jak jego poprzednik – poparł NSDAP i tolerował jego ukrytą działalność.
Pucz monachijski.
8 listopada 1923 roku wspólnie z Hitlerem podjął nieudaną próbę zamachu stanu (tzw. pucz monachijski). W puczu wzięła udział kierowana przez Röhma paramilitarna grupa Flaga Rzeszy (niem. "Reichsflagge"). Hitler z Röhmem zaplanowali opanowanie Monachium przez oddziały paramilitarne początkowo na 11 listopada, jednak termin został przyspieszony o kilka dni. Oddziały miały przechwycić strategiczne punkty miasta. Planowali obalenie bawarskiego rządu, a następnie przejęcie władzy w całym kraju. Do wykonania puczu Röhm, pod pretekstem nocnych ćwiczeń swego oddziału, oficjalnie zaopatrzył w broń 1500 członków monachijskiego SA. W czasie puczu na czele grupy bojówkarzy SA przejął kontrolę nad kwaterą główną bawarskiej armii, w gmachu dawnego Ministerstwa Wojny. Budynek był niemal całkowicie pusty i został zajęty bez najmniejszych kłopotów. Rano Röhm rozkazał przygotować budynek do obrony. Jeszcze tego samego dnia pod Ministerstwem Wojny doszło do strzelaniny, w której zostało zabitych dwóch SA-manów.
Po aresztowaniu 9 listopada za udział w puczu, został skazany na piętnaście miesięcy więzienia, ale uzyskał zwolnienie krótko po wyroku (w kwietniu 1924). Został jednak wydalony z Reichswehry i poddany nadzorowi kuratora. Od 1923 do 1925 roku SA były zdelegalizowane.
Rozstanie z Hitlerem.
W czasie gdy Hitler – skazany za organizację puczu – odbywał karę pozbawienia wolności (pięć lat więzienia, z możliwością zwolnienia warunkowego po sześciu miesiącach), Röhm założył nową organizację paramilitarną o zasięgu ogólnokrajowym. Nosiła nazwę Awangardy lub Straży Przedniej ("Frontbann"), a jej patronem był Erich von Ludendorff. Organizacja została zarejestrowana 16 sierpnia 1924 jako "Völkischer Frontkampfbund Frontbann", a już w grudniu 1924 liczyła 30 000 członków. Röhm próbował zjednoczyć pod wspólnym szyldem ugrupowania „volkistowskie” i nacjonalistyczno-paramilitarne. Röhm od początku zamierzał zachować całkowitą niezależność swej organizacji od NSDAP. Zdelegalizowanej po puczu partii narodowosocjalistycznej groził wewnętrzny rozłam, była targana sporami. Wbrew sprzeciwom Hitlera kilku jej członków wzięło udział w wyborach parlamentarnych i osiągnęli dobre wyniki. 4 maja 1924 Röhm i kilku innych nazistów, jako kandydaci Narodowosocjalistycznej Partii Wolności ("Nationalsozialistische Freiheitspartei"), zostali po raz pierwszy wybrani do Reichstagu, w dużej mierze dzięki uznaniu społeczeństwa dla udanego wystąpienia Hitlera podczas jego procesu po puczu.
Hitler opuścił więzienie 20 grudnia 1924. Po puczu monachijskim uważał, że nowa SA może podlegać wyłącznie jemu, na co nie wyrażał zgody Röhm. Röhm dodatkowo nie chciał zgodzić się na legalne dążenie do władzy i z zakazem brutalnych działań. Hitler uznał jego postępowanie za zdradę. Po 16 kwietnia 1925, na skutek sporu z Hitlerem, znajdował się poza ruchem hitlerowskim. Rozczarowany polityką porzucił ją i został komiwojażerem, a następnie pracował w fabryce. W latach 1928–1930 był w Boliwii instruktorem Armii Boliwijskiej. Napisał i wydał swoją biografię, pt. „Historia zdrajcy stanu” ("Geschichte eines Hochverräters").
Ponowne objęcie przywództwa SA.
W listopadzie 1926 dowództwo nad SA objął Franz Pfeffer von Salomon. Hitler wyznaczył mu zadania polityczne, podporządkowane celom partii, a nie celom wojskowym. W drugiej połowie 1930 roku Hitler odwołał von Salomona z dowodzenia SA, zarzucając mu brak kontroli nad oddziałami. W SA panowało niezadowolenie i brak dyscypliny. Hitler sam przejął dowodzenie nimi. Mimo że Hitler został zwierzchnikiem SA, nie ufał on tej organizacji, dlatego powołał wierną gwardię przyboczną, SS. W przyszłości miało to doprowadzić do rywalizacji obu grup. Wewnątrz samego SA było wielu przeciwników pełnienia przez Hitlera funkcji dowódcy. W efekcie zawarł on pakt z dawnym rywalem: zaproponował Röhmowi powrót do Niemiec, aby zdyscyplinował SA. Röhm śledził na bieżąco sytuację w Niemczech i rozumiał, jakie skutki przyniesie sukces NSDAP w wyborach powszechnych. Hitler nie zamierzał stracić kontroli nad SA. Zakładał, że Röhm zaprowadzi porządek wśród brunatnych koszul. Sytuacja jednak nie miała się poprawić, ponieważ Röhm uważał partię nazistowską i SA za organizacje rewolucyjne. Po powrocie do Niemiec w końcu 1930 roku został szefem sztabu SA. Jego kandydaturę Hitler przedstawił na zjeździe kierownictwa partii w Monachium. Ponownie został dowódcą 1 stycznia 1931.
18 marca 1931 Röhm stłumił bunt oddziałów SA, zorganizowany przez szefa sekcji berlińskiej Waltera Stennesa. Bezpośrednim powodem wystąpienia Stennesa był rozkaz Hitlera, zakazujący członkom SA udziału w bójkach ulicznych. W czerwcu 1931 w Monachium – w ramach reorganizacji sił zbrojnych partii, rozpoczętej przez Röhma – zostało utworzone centrum szkolenia przywódców SA i SS. Od tej pory Röhm przejął kontrolę nad oddziałami SS. Największym przeciwnikiem usamodzielnienia się SS było kierownictwo SA. W 1931 roku Himmler otrzymał od Röhma polecenie, aby utworzyć w ramach SS służbę bezpieczeństwa i wywiadu, która będzie zbierać informacje o przeciwnikach i członkach partii. W ten sposób powstało SD. Pierwotnie zadaniem SD było oczyszczanie NSDAP z elementów wrogich nazizmowi i przeciwdziałanie ich dalszej penetracji wśród nazistów. Następnie SD zajęła się również inwigilacją organizacji społecznych i partii politycznych działających na terenie całego kraju. Reinhard Heydrich dążył do powiększania zakresu kompetencji SD, aby po przejęciu przez nazistów władzy stała się kierowniczym rdzeniem policji politycznej w przyszłym państwie totalitarnym.
Röhm, ponieważ był aktywnym homoseksualistą, przez wielu dawnych kompanów z wojska był traktowany z pogardą. Paul von Hindenburg nigdy nie podawał mu ręki. Röhm w zamian lekceważył cały wojskowy establishment i traktował go z wyższością. Gardził starymi kadrami armii i odrzucał je, uważając za niefachowe, skoro nie potrafiły doprowadzić do zwycięstwa w I wojnie światowej. Po tym, gdy Hitler po raz kolejny odmówił zdymisjonowania Röhma, nazista Buch w 1932 roku opracował plan zamordowania Röhma i jego czterech głównych współpracowników. Po kilku nieudanych próbach plan nie został zrealizowany, jednak cały spisek uzyskał duży rozgłos.
Od 14 kwietnia do 16 czerwca 1932 obowiązywał w Niemczech zakaz tworzenia oraz działalności SA i SS. Zakaz został wydany, gdy wykryto hitlerowski spisek zmierzający do obalenia rządu. Hitler nie miał zamiaru przerywać działalności jednostek, dlatego przekształcił je w tym czasie ponownie w sekcje sportowe. W sierpniu 1932 Röhm namawiał Hitlera do kolejnego puczu.
Działalność w III Rzeszy.
Po objęciu 30 stycznia 1933 rządów przez Hitlera Röhm był od 1 grudnia 1933 ministrem Rzeszy (bez teki). 1 lipca 1933 Hitler zebrał dowódców SA i oświadczył im, że nie będzie drugiej rewolucji, ponieważ wywołałaby ona kompletny chaos. Röhm nie przejmował się ostrzeżeniami i spokojnie rozważał możliwość konfliktu z Hitlerem. Był niezadowolony widząc, że pozbawia się go należnych zaszczytów. Mówił: "„Adolf jest nikczemny, zdradza nas wszystkich. Obraca się już wyłącznie wśród reakcjonistów, otacza się generałami z Prus Wschodnich! Adolf chodził ze mną do szkoły. To ode mnie nauczył się wszystkiego, co wie o wojskowości. Ale Adolf jest i był cywilem, malarzyną, marzycielem. To drobny mieszczuch, który pragnie tylko swojego wiedeńskiego spokoju. A my w tym czasie siedzimy bezczynnie, chociaż ręce nas świerzbią”".
W dużej mierze podstawą koleżeńskiej atmosfery wśród SA-manów był alkohol. SA tworzyły samodzielnie obozy koncentracyjne, co wywoływało szczególne niezadowolenie SS, które nie chciały dzielić się swą dotychczasową domeną działalności policyjnej. W obozach tych stosowano wyjątkowo brutalne i sadystyczne metody, a nawet morderstwa. Akty przemocy były na porządku dziennym. W okresie pierwszych miesięcy nowych rządów w różnych kryjówkach SA, wszędzie organizowanych „dzikich” obozach zniknęło około 100 000 osób. SA, odgrywające wcześniej rolę „demonstratora siły”, w okresie stabilizującej się władzy zaczęły stawać się realnym i uciążliwym problemem. Magnesem, który przyciągał nowych członków SA była również chęć wyładowania swoich najniższych instynktów. Röhm nie dostrzegał jednak niebezpieczeństwa grożącego mu ze strony Himmlera (ówcześnie już Reichsführera-SS). Röhm i najwyżsi dowódcy SA chcieli postawić Hitlera na czele nowej rewolucji. Zamierzali uczynić SA decydującą siłą militarną w Niemczech, potężniejszą od armii (Reichswehry). Röhm jawnie walczył o swoje miejsce w nowym państwie, a jego brunatna armia zagrażała dowódcom Reichswehry. Generałowie zawiązali z Hitlerem pakt przeciwko Röhmowi, ponieważ Hitler potrzebował strategów i dowódców do przyszłych wojen. Obawiano się puczu pod przywództwem Röhma. W 1933 roku oddziały SA liczyły ponad 700 tys. członków, w 1934 roku ponad 2 mln członków. Dla Röhma ważna była tylko duża liczebność oddziałów, a nie ich jakość.
28 lutego 1934 Hitler zorganizował zebranie przywódców SA i armii, na którym apelował o porozumienie się obu stron. Po spotkaniu znajdujący się pod wpływem alkoholu Röhm oświadczył: "„Nie po drodze nam z tym błaznowatym kapralem! Hitler nie wie, co to lojalność! Trzeba go co najmniej wysłać na urlop. A jeśli nie, to damy sobie radę bez niego”". Röhm uważał się za „Scharnhorsta nowej armii” i gardził oficerami Reichswehry, obwiniając ich o klęskę z 1918 roku: "„Generałowie to stare niedołęgi. Takim jak oni nie przyjdą już do głowy żadne nowe pomysły”".
Röhma spotkał zawód, ponieważ Hitler zrezygnował ze zbrojnej rewolucji i zamierzał zdobyć władzę legalnie, w sposób demokratyczny. Röhm chciał uczynić z SA organizację, która zdobędzie władzę siłą, w wyniku rewolucji. Nie krył, że chce, aby SA stała się faktycznym obrońcą III Rzeszy – armią ludową, która zastąpi Prusaków. Rewolucyjne bojówki nie akceptowały współpracy Hitlera ze środowiskami konserwatywnymi i mogły nawet zagrozić reżimowi Hitlera. Gdyby Hitler przeciwstawiał się im, usunęliby go bez względu na konsekwencje. Mogło przeciwstawić się im jedynie SS Himmlera. Pomimo że teoretycznie Hitler pozostawał najwyższym zwierzchnikiem SA, Röhm – głównodowodzący SA – uczynił z nich swoją „prywatną armię”. Röhm stworzył organizację, której bali się wszyscy w Niemczech.
Jeden z urzędników kupił intymne listy Röhma, w których szczegółowo opisał on swoje upodobania homoseksualne. Później te listy trafiły do członka rządu pruskiego, który opublikował je w 1932 roku w socjaldemokratycznej gazecie "Münchner Post", zamierzając w ten sposób zadać śmiertelny cios SA. Mimo wszystko Röhm pozostawał najdawniejszym przyjacielem i najpewniejszą podporą Hitlera. Hitler uparcie twierdził, że skłonności Röhma były jego prywatną sprawą, a homoseksualizm nie został Röhmowi udowodniony. Na początku 1934 roku zachowanie Röhma stało się nieukrywanie wrogie. Został poddany ścisłemu nadzorowi Gestapo, które wykryło, że kontaktowało się z nim wielu opozycjonistów. Hitler starał się obecnie dowodzić, że naziści teraz są szacownymi obywatelami, respektującymi religię i instytucje państwowe. Natomiast Röhm i jego przyjaciele brutalnie atakowali oraz ośmieszali sfery duchowe i intelektualne, a zwłaszcza religię.
12 kwietnia 1934 Hitler spotkał się z ministrem obrony i dowódcami wojsk, których zapewnił, że armia pozostanie pierwszą siłą militarną Niemiec. Röhm cały czas nalegał, aby pozbyć się raz na zawsze pruskich generałów, arystokracji, finansistów i bogatych posiadaczy ziemskich. Röhm twierdził, że starzy generałowie nie nadają się do przyszłej niemieckiej armii lądowej, ponieważ brak im „nowych idei”. Prowadził ożywioną agitację przeciwko dowództwu Reichswehry i aparatowi policji, zarzucając im hamowanie dalszego rozwoju „narodowej rewolucji”. Urządzał inspekcyjne podróże do podległych mu jednostek, gdzie wygłaszał gromkie tyrady o nadchodzącej „drugiej rewolucji narodowego socjalizmu”. Członkowie SA uważali, że nie skorzystali na “rewolucji hitlerowskiej” i domagali się dostępu do ważnych stanowisk państwowych oraz mercedesów. Röhm chciał zostać ministrem obrony. W rzeczywistości Röhm nie planował żadnego konkretnego przewrotu, a zaplanował wojnę „nerwów”. Röhm i SA chcieli, aby Hitler zapewnił im należne miejsce w państwie i siłach zbrojnych. Röhm uważał, że masowe marsze jego szturmowców zmiękczą Hitlera. W tym okresie wielokrotnie rozważał możliwość powrotu do Boliwii. W 1933 Göring założył Urząd Badawczy Ministerstwa Lotnictwa Rzeszy, w rzeczywistości urząd podsłuchowy i łamiący szyfrowane wiadomości. Rezultatem „badań” urzędu było m.in. wykazanie rosnącego krytycyzmu Röhma – wiecznie niezadowolonego rewolucjonisty, wobec Hitlera.
Usunięcie Röhma.
Przywódcy nazistowscy żywili wobec siebie brak zaufania, a w otoczeniu Hitlera tworzyły się przymierza. Hermann Göring najbardziej obawiał się Röhma, Heinrich Himmler dysponował oddziałami SS i nienawidził Röhma. Obaj w końcu rozpoznali wspólny interes i stworzyli przymierze przeciw Röhmowi. Na początku 1934 Himmler, Heydrich oraz Göring postanowili pozbyć się Röhma i przekonali do tego Hitlera, wahającego się wobec wystąpienia przeciw staremu towarzyszowi partyjnemu. Himmler zlecił swemu zastępcy, bezwzględnemu Reinhardowi Heydrichowi, sporządzenie planu wyeliminowania Röhma. Hitler zawarł układ z generalicją i zgodził się zrobić porządek z SA, w zamian za poparcie wojskowych i obietnicę prezydentury po śmierci prawie dziewięćdziesięcioletniego Paula von Hindenburga. Nadal jednak liczył, że uda mu się uniknąć użycia siły. Heydrich zaczął zbierać dowody przeciw Röhmowi, jednak z niewielkim powodzeniem. Nie przeszkodziło mu przy tym, że jego pierworodny syn był chrześniakiem Röhma. Röhm znał najwięcej tajemnic partii, dlatego nazistowskich przywódców nie mogła zadowolić oficjalna dymisja lub sfingowany proces. Heydrich uważał, że kierownictwo SA należy fizycznie zlikwidować, a przede wszystkim Röhma. Zainscenizowany proces homoseksualisty Röhma skompromitowałby pośrednio samego Hitlera, który wielokrotnie publicznie przyznawał się do przyjaźni z Röhmem. Ówcześnie w Niemczech homoseksualiści byli prześladowani. Göring i Himmler pieczołowicie zgromadzili fakty, jak i plotki dotyczące przywódców SA: sprzeniewierzenie pieniędzy, antykatolicką propagandę na uniwersytetach, alkoholowe ekscesy w miejscach publicznych, homoseksualizm. Ze zgromadzonych wszelkich notatek, rozmów, spotkań, podsłuchanych rozmów telefonicznych trzeba było ułożyć spójną całość, coś co przeraziłoby Hitlera i przezwyciężyło jego niezdecydowanie. Heydrich ściągał siły ze wszystkich stron, ponieważ liczył się z oporem w Bawarii, Berlinie, Saksonii i na Śląsku.
4 czerwca 1934 Hitler przeprowadził z Röhmem pięciogodzinną rozmowę, namawiając go do ograniczenia działań. Jednak nie ustawały naciski na Hitlera. 7 czerwca 1934 Hitler udzielił członkom SA urlopu aż do końca lipca, zabraniając przy tym także noszenia mundurów i udziału w demonstracjach. Następne wydarzenie przyniosło niespodziewaną pomoc zamachowcom. 21 czerwca 1934 Hitler został wezwany do prezydenta Hindenburga, który oświadczył, że jeśli sprawa SA nie zostanie rozwiązana, wprowadzi stan wyjątkowy i wojsko zaprowadzi porządek. Wobec takiego obrotu spraw Hitler musiał poświęcić Röhma, aby naziści pozostali przy władzy. Hitler początkowo chciał jedynie pozbawić Röhma stanowiska, jednak nie ustawały naciski, by posunął się dalej. SD uczestniczyła w przygotowaniu list proskrypcyjnych osób, których zlikwidowanie uznała za wskazane. 25 czerwca 1934 Röhm został wykluczony z "Ligi Oficerów Rzeszy" za niegodne zachowanie.
W przemówieniu z 25 czerwca 1934 Rudolf Hess (zastępca führera w NSDAP) już zaatakował Röhma:
"„Biada temu, który zdradza ideały rewolucji, wzniecając bunt. Biada temu, który niweczy starannie sporządzone plany führera; jest wrogiem rewolucji”".
W tak zwanym „puczu Röhma” role likwidatorów Röhma zostały bardzo dobrze obsadzone. Sam Röhm, nie zdając sobie sprawy z nadciągającej katastrofy, wyjechał z dowódcami SA na wypoczynek do Bad Wiessee. Leczył tam swoje liczne przewlekłe dolegliwości. Wyznał przyjaciołom, że obawia się jakiegoś spisku, który został uknuty przeciwko niemu. Jak jednak Heydrich mógł utrzymywać, że Röhm ma przeprowadzić zamach stanu, gdy przebywał na kuracji w sanatorium, a jego ludzie na przepustkach? Hitlerowi były dostarczane obciążające Röhma dowody, których większość została sfabrykowana. Hitler rozkazał Röhmowi zebrać swych najwyższych oficerów w pensjonacie "Hanselbauer" w Bad Wiessee w dniu 30 czerwca 1934, gdzie miał wygłosić przemówienie. W ten sposób Hitler zgromadził w jednym miejscu najważniejszych ludzi, którzy mogli kierować oporem SA. 29 czerwca dwaj ludzie Heydricha – prowokatorzy przebrani w mundury SA – zorganizowali w zakładach Kruppa wiec, wzywając robotników do rewolucji. Wywiad SS doniósł, że Röhm kupił w Belgii dużą partię ciężkich karabinów maszynowych, które miały być skierowane do Monachium, Berlina, Hanoweru i Breslau. W kolejnym dokumencie, rzekomo wykradzionym SA, był rozkaz wydania oddziałom broni i amunicji. Ponadto Heydrich poinformował kilku wysokich rangą dowódców Reichswehry, że figurują na „liście śmierci” przygotowanej przez SA. Himmler i Heydrich zarzucili Hitlera raportami, które donosiły, że do przewrotu dojdzie w dniu bankietu. Rano 29 czerwca Himmler przyleciał do Berlina i przywiózł spreparowane ostatnie raporty swoich agentów. Według nich SA miały uderzyć nazajutrz, zajmując gmachy urzędów państwowych oraz powstał oddział, który miał zabić Hitlera. Hitler otrzymywał niemal bez przerwy złowróżbne telefony z Berlina od Himmlera, a Göring osobiście obecny przy rozsierdzonym Hitlerze gorliwie potwierdzał każdy szczegół raportów Himmlera. Następnie Hitler odesłał Göringa do Berlina. W nocy z 29 na 30 czerwca ("noc długich noży") spiskowcy celowo wprowadzili w błąd przebywającego w Nadrenii Hitlera, informując go przez telefon, że SA w Berlinie i Monachium rozpoczęło mobilizację i protestuje na ulicach przeciwko Hitlerowi. Hitler natychmiast wyruszył z powrotem do Monachium (korzystając m.in. z samolotu), gdzie był już o czwartej rano. Pojechał do bawarskiego ministerstwa spraw wewnętrznych, dokąd wezwano dowódców SA, a następnie ich aresztowano. O 6:30 Hitler z SS-manami dotarli do Bad Wiessee, gdzie w hotelu byli zakwaterowani dowódcy SA. Hitler i jego ludzie spodziewali się zbrojnego oporu, dlatego zabezpieczała ich kompania SS-manów "Leibstandarte", dowodzona przez Josefa „Seppa” Dietricha. SA-mani stojący na straży hotelu poddali się bez oporu, wewnątrz wszyscy spali; był sobotni poranek. Hitler, wymachując pistoletem, wykrzyczał Röhmowi, że jest winny zdrady i staje się więźniem: "„Jesteś aresztowany, ty świnio”". Schwytanych zamknięto w piwnicy hotelu. Po kilku godzinach wszyscy pojechali – okrężną drogą, aby uniknąć ewentualnej zasadzki ludzi wiernych Röhmowi – do Monachium. Po drodze aresztowali szefów SA, których spotkali w kilku samochodach wiozących ich na pożegnalny bankiet. Z Monachium Joseph Goebbels przekazał telefonicznie przebywającemu w Berlinie Göringowi hasło, oznaczające rozpoczęcie czystki w Berlinie, gdzie do działania przystąpili Himmler i Heydrich. Göring i Himmler przeprowadzili w Berlinie łapankę na członków SA. Niemieckie radio i prasa uznały zabójstwa za uzasadnioną reakcję na próbę zamachu stanu. Wciąż jednak Hitler wstrzymywał egzekucję Röhma. Następnego dnia był już jednak przekonany, że Röhm musi umrzeć. Röhm miał zbyt wielu zwolenników i cieszył się zbyt wielką popularnością wśród żołnierzy SA. Hitler liczył jeszcze, że Röhm wybawi go z kłopotu i popełni samobójstwo, ale Röhm odmówił. To Himmler i Göring podsunęli Hitlerowi wyjście z sytuacji; jako oficer Röhm powinien popełnić samobójstwo, a jeśli tego nie uczyni, będzie to oznaczać, że nie ma honoru i zasłużył na zastrzelenie. Do jego zabicia zgłosił się Hess, jednak Hitler zlecił to komuś innemu. Röhm osadzony w monachijskim więzieniu Stadelheim (cela nr 474), rozebrany do pasa siedział na pryczy i pocił się obficie. Został ostatecznie zastrzelony w swej celi o godz. 18:00 1 lipca 1934 przez SS-Brigadefuhrera Theodora Eicke (prawdopodobnie strzelał również SS-man Michael Lippert), po nieskorzystaniu z możliwości popełnienia samobójstwa. Pozostawiono mu w celi nabity pistolet i gazetę z nagłówkiem o jego aresztowaniu.
W połowie lipca 1934 Hitler oświadczył w Reichstagu, że może być tylko jedno zbrojne ramię i jest nim armia. Wśród członków SA byli również tacy, którzy nie mogli zapomnieć Hitlerowi, że poświęcił Röhma. Nazywali siebie mścicielami Röhma. Od jesieni 1934 roku do wiosny 1935 roku zabili 155 oficerów SS. Przy zwłokach zostawiali małe kartki z inicjałami „R.R.” ("Rächer Röhm", tj. mściciele Röhma).
Nowym dowódcą SA został Viktor Lutze. SA zostały natychmiast rozbrojone. Od tego czasu ich znaczenie jako zbrojnego ramienia partii zmalało na rzecz SS. Zredukowane SA pełniły już tylko funkcje ceremonialne. Himmler po śmierci Röhma nie miał już rywali i nikt nie mógł przeciwstawić się jego SS-manom. Röhm został pochowany na Cmentarzu Zachodnim w Monachium. W czasie procesu norymberskiego po II wojnie światowej Göring stwierdził: "Cóż to była za banda zboczonych bandytów, ci z SA! Cholernie dobrze się stało, że ich zlikwidowałem, bo inaczej oni by nas zabili". W maju 1957 monachijski sąd skazał Josefa Dietricha i Michaela Lipperta na osiemnaście miesięcy pozbawienia wolności za udział w zabójstwie Röhma (Theodor Eicke zginął w 1943 roku).

</doc>
<doc id="102392" url="https://pl.wikipedia.org/wiki?curid=102392" title="The Kennel Club">
The Kennel Club

The Kennel Club – (stosowany skrót: "KC (UK)") główna organizacja kynologiczna w Wielkiej Brytanii; skupia kluby regionalne i kluby ras psów. Zajmuje się m.in. propagowaniem hodowli psów rasowych poprzez organizację wystaw - w tym najstarszej i największej wystawy pn. "Crufts".

</doc>
<doc id="102394" url="https://pl.wikipedia.org/wiki?curid=102394" title="Boguchwała (imię)">
Boguchwała (imię)

Boguchwała, Bogufała – staropolskie imię żeńskie, złożone z członu "Bogu-" ("Bóg", ale pierwotnie "los, dola, szczęście") i "-chwała" ("chwalić, sławić, dziękować"). Prawdopodobnie oznaczało "tę, która sławi szczęście", późn. "tę, która sławi Boga". W źródłach polskich poświadczone od XIII wieku.
Męskie odpowiedniki: Boguchwał, Boguchał, Bogufał, Bogofał, Bogchwał, Bochwał, Bofał.
Boguchwała imieniny obchodzi 18 marca i 23 września

</doc>
<doc id="102395" url="https://pl.wikipedia.org/wiki?curid=102395" title="Nić Ariadny">
Nić Ariadny

Nić Ariadny – w mitologii greckiej kłębek nici, który Ariadna podarowała Tezeuszowi, aby mógł wydostać się z labiryntu Minotaura.
Związek frazeologiczny "nić Ariadny" oznacza rozwiązanie danego problemu czy sytuacji, lub wskazówkę.

</doc>
<doc id="102396" url="https://pl.wikipedia.org/wiki?curid=102396" title="Bratumiła">
Bratumiła

Bratumiła, Bratomiła, Bratmiła – staropolskie imię żeńskie, złożone z członów "Bratu-" ("bratu", "członkowi wspólnoty rodowej", "człowiekowi bliskiemu") i "-miła" ("miła"). Znaczenie imienia: "miła swoim bliskim". W źródłach polskich poświadczone w XIII wieku (1265 rok).
Męskie formy: Bratumił, Bratomił, Bratmił, (zniem.) Bretomił, Bretmił.
Bratumiła imieniny obchodzi 3 czerwca i 4 grudnia.

</doc>
<doc id="102398" url="https://pl.wikipedia.org/wiki?curid=102398" title="Budzigniew">
Budzigniew

Budzigniew – imię męskie utworzone na wzór staropolskich, nienotowane w dawnych dokumentach.
Budzigniew imieniny obchodzi 15 września.

</doc>
<doc id="102404" url="https://pl.wikipedia.org/wiki?curid=102404" title="Budzimir">
Budzimir

Budzimir – imię męskie utworzone na wzór staropolskich, nienotowane w dawnych dokumentach.
Budzimir imieniny obchodzi 16 marca i 16 czerwca.

</doc>
<doc id="102405" url="https://pl.wikipedia.org/wiki?curid=102405" title="Bartłomieja">
Bartłomieja

Bartłomieja – forma żeńska imienia Bartłomiej.

</doc>
<doc id="102408" url="https://pl.wikipedia.org/wiki?curid=102408" title="Bernadetta">
Bernadetta



</doc>
<doc id="102409" url="https://pl.wikipedia.org/wiki?curid=102409" title="Biernat">
Biernat



</doc>
<doc id="102410" url="https://pl.wikipedia.org/wiki?curid=102410" title="Blandyn">
Blandyn

Blandyn – imię męskie pochodzące od łacińskiego imienia "Blandinus", utworzonego od przymiotnika "blandus" (ż. "blanda"), 'pochlebny, powabny, wdzięczny, czarujący'. Patronem imienia jest św. Blandyn (Bladyn) z VII wieku, jedyny święty o tym imieniu.
Żeńskim odpowiednikiem jest Blandyna.
Blandyn imieniny obchodzi 5 listopada.

</doc>
<doc id="102411" url="https://pl.wikipedia.org/wiki?curid=102411" title="Bogudar">
Bogudar



</doc>
<doc id="102412" url="https://pl.wikipedia.org/wiki?curid=102412" title="Bogumir">
Bogumir



</doc>
<doc id="102413" url="https://pl.wikipedia.org/wiki?curid=102413" title="Bogurad">
Bogurad

Bogurad, Bogured – staropolskie imię męskie złożone z członów "Bog-" ("Bóg", ale pierwotnie "los, dola, szczęście") i "-rad" ("być zadowolonym, chętnym, cieszyć się"). Mogło zatem oznaczać "ten, który jest pozytywnie nastawiony do Boga" albo "ten, który cieszy się szczęściem".
Bogurad imieniny obchodzi 24 lutego, 28 lutego, 28 maja.
Podobne imiona: Bogdał, Bogdaj, Bogdasz, Bogudar, Boguchwał, Bogumił, Bogumysław, Bogusąd, Bogusław, Bogwiedz.

</doc>
<doc id="102415" url="https://pl.wikipedia.org/wiki?curid=102415" title="Bogusąd">
Bogusąd

Bogusąd – staropolskie imię męskie, złożone z członów "Bogu-" ("Bóg", "Boga", ale pierwotnie "los, dola, szczęście") i "-sąd" ("sądzić"). Być może znaczyło pierwotnie "ten, któremu sądzone jest szczęście".
Bogusąd imieniny obchodzi 13 stycznia.

</doc>
<doc id="102416" url="https://pl.wikipedia.org/wiki?curid=102416" title="Boguwola">
Boguwola

Boguwola, Bohuwola – staropolskie imię żeńskie, złożone z członu "Bogu-" („Bóg”, ale pierwotnie „los, dola, szczęście”) i "-wola" („wola”). Imię to mogło więc powierzać córkę w opiekę dobremu losowi.
Boguwola imieniny obchodzi 28 stycznia i 8 grudnia.

</doc>
<doc id="102417" url="https://pl.wikipedia.org/wiki?curid=102417" title="Bolebor">
Bolebor

Bolebor – staropolskie imię męskie. Składa się z członu "Bole-" ("więcej") i "-bor" ("walka", "walczyć, zmagać się"). Imię to mogło oznaczać "tego, kto więcej walczy".
Bolebor imieniny obchodzi 25 lutego.
Osoby noszące to imię :

</doc>
<doc id="102418" url="https://pl.wikipedia.org/wiki?curid=102418" title="Bolisława">
Bolisława



</doc>
<doc id="102419" url="https://pl.wikipedia.org/wiki?curid=102419" title="Szkoła elejska">
Szkoła elejska

Szkoła eleacka (inaczej eleaci) – starożytna szkoła filozoficzna, biorąca swoją nazwę od greckiej kolonii w Elei. Powstała jako reakcja na antropomorfizm greckiej religii. Eleaci wierzyli w jednorodność materii, odrzucali istnienie czasu i ruchu, co wykazywał między innymi Zenon z Elei.
Ksenofanes a eleaci.
Panowało dawniej przekonanie, że Ksenofanes jest założycielem szkoły eleatów. Pogląd taki wyraził Klemens z Aleksandrii, prawdopodobnie w oparciu o przypisywane Arystotelesowi pismo "O Melissosie, Ksenofanesie i Gorgiaszu". Współcześnie, w oparciu o dokładniejszą analizę źródeł, odrzuca się ten pogląd. Świadczy o tym m.in. odmienność myśli: Ksenofanes podejmuje tematykę teologiczną, eleaci ontologiczną. Dialektyka Ksenofanesa ma inny charakter niż dialektyka eleatów, gdyż dialektyka eleatów opierała się na ściśle określonej zasadzie (niezmienności Bytu), podczas gdy dialektyka Ksenofanesa nie ma jakiejś głównej, wiążącej zasady. Także same kontakty Ksenofanesa z eleatami są mało prawdopodobne - w tradycji nie ma dokładnych przekazów o jego trwałych związkach z Eleą. W jednym z zachowanych fragmentów Ksenofanes pisze, że w wieku 92 lat jest włóczęgą - a jest mało prawdopodobne, by założył szkołę w Elei w wieku późniejszym. Wreszcie dawne przekonanie, że Ksenofannes był założycielem szkoły w Elei czerpie źródło z niejasnego przekazu zawartego w "Sofiście" (242 c-d) Platona - we fragmencie tym Platon pisze: "A nasza grupa, Eleatów, od czasów Ksenofanesa i jeszcze dawniej mówi, że jednym jest to, tak zwane wszystko, co istnieje". Platon prawdopodobnie w tym fragmencie nie wypowiada się jako historyk myśli, ale jako filozof, przeciwstawiając tych, którzy sprowadzają wszystko do jedności, upatrującym wielości w bycie. Ponadto jedność bytu u Ksenofanesa ma całkiem inne znaczenie niż w filozofii eleatów.
Przedstawiciele i poglądy.
Parmenides.
Parmenides (VI/V w. p.n.e.) stwierdził, że:
Według niego byt istnieje, a niebyt nie istnieje, to twierdzenie stało się podstawą jego dalszych rozważań. Parmenides stwierdził, że byt nie może mieć początku, ponieważ mógł powstać tylko z niebytu, którego przecież nie ma. Nie może również mieć końca, z tych samych powodów, dla których nie może mieć początku. Byt jest również ciągły, gdyż każda przerwa byłaby niebytem, jest nieruchomy, niezmienny, bo zmienić mógłby się tylko w niebyt, jest niepodzielny, ponieważ byt mógłby się podzielić tylko na niebyt, a niebytu nie ma. Podsumowując, według Parmenidesa byt jest stały i jeden, jest przeciwieństwem stawania się i mnogości. Dowodził również, że niebytu nie można poznać ani wypowiedzieć, gdyż między myślą a bytem zachował się związek najściślejszy, czyli myśl nie jest w stanie znaleźć czegoś nieistniejącego.
Parmenides doszedł do swoich twierdzeń na drodze dedukcji, sądził, że to wyniki rozumowania dają właściwy obraz bytu, a nie zjawiska. Dlatego z dwóch rodzajów poznania uznawał tylko myślowe, odrzucał zaś zmysłowe, które było według niego niewiarygodne. Utożsamiał myśl z bytem, ale nie postrzeżenia z myślami, stwierdził mianowicie:
Melissos z Samos.
Melissos z Samos (V wiek p.n.e) był uczniem Parmenidesa, jednak nie filozofem, a filozofującym żołnierzem. Przypisał bytowi pięciorakie własności: 1) Jest wieczny i nieskończony w czasie, 2) nieskończony przestrzennie, 3) jedyny, 4) niezmienny, 5) nie doznaje bólu ani cierpienia. To co różniło go od swojego mistrza, to fakt że przyjmował nieskończoną przestrzeń bytu, oraz uznawał doskonałość bytu, gdyż nie doznawał bólu i cierpienia.
Zenon z Elei.
Zenon z Elei (490-440 r. p.n.e) Był innym typem filozofa niż jego poprzednicy, był apologetą i polemistą, mniej zajmował się zdobywaniem nowych praw, a częściej bronił zdobytej wiedzy i zwalczał poglądy przeciwników. Udoskonalił sztukę prowadzenia sporów, był twórcą dialektyki. Bronił jedności i niezmienności bytu, opracował cztery argumenty przeciwko ruchowi
1) Dychotomia: Przedmiot który znajduje się w ruchu musi przebyć jakąś drogę. Aby to zrobić musi najpierw przebyć połowę drogi, potem połowę połowy itd. Nigdy nie uda mu dość do celu, gdyż zawsze będzie przynajmniej mała połowa do przebycia, jest więc nieskończona liczba odcinków do przebycia, a tego w skończonym przeciągu czasu dokonać nie można, ruch jest więc niemożliwy.
2) Achilles: Najszybszy biegacz nie dogoni najwolniejszego. Achilles nie dogoni żółwia, jeśli ten go nie wyprzedzi. Goniący bowiem musi dojść najpierw do miejsca, z którego wyszedł goniony, ten zaś posunął się naprzód i tak będzie zawsze.
3) Strzała: Lecąca strzała nie porusza się w chwili teraźniejszej, lecz spoczywa w powietrzu i nie przebiega żadnej przestrzeni, tak jest w każdej chwili. Czas składa się z chwil, więc strzała nie może posuwać się naprzód w powietrzu lecz spoczywa
4) Stadion: Szybkość, z jaką przedmioty się poruszają, jest jednocześnie taka i inna, mniejsza i większa, w zależności od tego, względem jakich innych przedmiotów jest rozważana. Jeśli ruch dokonuje się z szybkością, która jest jednocześnie taka i nie taka, to jest sprzeczny i nie może istnieć. Przykład że szybkość przedmiotów jest jednocześnie różny: z trzech zbiorów ciał A,B,C pierwszy jest nieruchomy, reszta jest za to w ruchu, gdy zbiory te z układu I przeszły w układ II, to C minęło dwa odstępy A – A, a cztery odstępy B – B, więc przeszło pewną drogę i jednocześnie drogę dwukrotnie większą.
Zenon argumentował też przeciwko mnogości, jeden z jego argumentów brzmiał tak: Jeżeli byt stanowi mnogość to jest podzielny do tego momentu w którym jego części posiadają wielkość, gdy podział dojdzie do części która nie ma wielkości, wtedy nie może się już dzielić. Jeśli jednak część jest pozbawiona wielkości, to suma też, byt jest więc niepodzielny.
Wśród następców Zenona znajdowali się uczniowie sofistów (najbardziej znany to Gorgiasz) i Sokratesa (wśród nich szkoła megarejska).
Gorgiasz z Leontinoi.
Gorgiasz z Leontinoi (żył między 483 a 374 r. p.n.e.) głosił nihilistyczne i sceptyczne tezy: 1) nie ma nic, 2) nawet gdyby było coś, to jest to niepoznawalne, 3) gdyby było poznawalne, to nie byłoby to przedmiotem zrozumienia między ludźmi. Tezy Gorgiasza wyglądają na żart retora, jednak były poważnie rozważane w starożytności. Nie oznacza to, że Gorgiasz sądził, iż niczego nie ma; chciał raczej odkrywać trudności logicznie, które inni mieli rozwiązać.
Szkoła megarejska.
Założona została przez Euklidesa z Megary, kładła nacisk na erystykę – sposób prowadzenia sporów i dowodów na podstawie wykazywania sprzeczności w nich. Do ciekawych przykładów zastosowania erystyki należy wywód Eubulidesa, tzw. "rogacz": "Nie zgubiłeś rogów, a to, czego nie zgubiłeś posiadasz". Innymi znanymi przedstawicielami szkoły megarejskiej byli Diodor Kronos oraz Stilpon.
Paradoksy eleatów.
Swoje poglądy eleaci prezentowali często w postaci paradoksów. Najbardziej znane są paradoksy Zenona z Elei, wskazujące na niemożliwość istnienia ruchu, oraz paradoksy megaryjskie (przypisywane Eubulidesowi).

</doc>
<doc id="102420" url="https://pl.wikipedia.org/wiki?curid=102420" title="Eleaci">
Eleaci



</doc>
<doc id="102423" url="https://pl.wikipedia.org/wiki?curid=102423" title="Variable Frequency Oscillator">
Variable Frequency Oscillator

Variable Frequency Oscillator (VFO) (ang. "Variable Frequency Oscillator") - nazwa generatora o regulowanej częstotliwości, wykorzystywanego w technice radiowej.
Generator ten można zrealizować zarówno w technice analogowej, jak i cyfrowej.
Analogowy VFO przestraja się zwykle za pomocą kondensatora zmiennego lub poprzez zmianę pojemności diody pojemnościowej, rzadziej poprzez zmianę indukcyjności cewki obwodu rezonansowego.
Cyfrowy VFO może być zbudowany np. w oparciu o pętlę synchronizacji fazy (PLL) lub bezpośrednią syntezę cyfrową (DDS).

</doc>
<doc id="102425" url="https://pl.wikipedia.org/wiki?curid=102425" title="Pons Aelius">
Pons Aelius



</doc>
<doc id="102427" url="https://pl.wikipedia.org/wiki?curid=102427" title="Most św. Anioła">
Most św. Anioła

Most św. Anioła () – pięcioprzęsłowy most nad Tybrem w centrum Rzymu, przy Zamku Świętego Anioła.
Oddany w 134 roku n.e. most został zbudowany przez cesarza Hadriana jako dojście do wzniesionego na prawym brzegu Tybru cesarskiego mauzoleum. Nazywano go początkowo mostem Eliusza ("Pons Aelius") lub mostem Hadriana ("pons Hadriani"). Wzniesiona z peperynu i obłożona z zewnątrz trawertynem budowla liczyła oryginalne trzy przęsła o rozpiętości 18,39 m. Do mostu wiodły dwie rampy – na wschodnim brzegu z trzema przęsłami o rozpiętości 3, 3,5 i 7,59 m, na prawym z dwoma o rozpiętości 7,59 i 3,75 m. Szerokość mostu wynosiła 10,5 m. Był to wówczas najwspanialszy most rzymski, starannie wykończony i bogato zdobiony.
Nazwa mostu została zmieniona na obecną podczas pontyfikatu Grzegorza I, jednocześnie z przemianowaniem Mauzoleum Hadriana na Zamek Świętego Anioła.
W 1450 roku doszło do tragedii, gdy napierający tłum pielgrzymów zmierzających do Watykanu przełamał balustrady na moście. Zginęło wówczas ponad 200 osób. W XVI wieku na polecenie Klemensa VII na moście ustawiono rzeźby św. Piotra i św. Pawła oraz dwunastu patriarchów, wykonane przez Raffaello da Montelupo. Usunięto je w następnym stuleciu, zastępując zamówionymi przez papieża Klemensa IX figurami aniołów dłuta Berniniego i jego współpracowników.
W 1892 roku w związku z umocnieniem brzegów Tybru most przebudowano, usuwając wiodące nań rampy. Z oryginalnej starożytnej konstrukcji zachowały się tylko trzy środkowe przęsła.

</doc>
<doc id="102436" url="https://pl.wikipedia.org/wiki?curid=102436" title="Sceptycyzm starożytny">
Sceptycyzm starożytny



</doc>
<doc id="102438" url="https://pl.wikipedia.org/wiki?curid=102438" title="Bert Hellinger">
Bert Hellinger

Bert Hellinger (ur. 16 grudnia 1925 w Leimen, zm. 19 września 2019) – niemiecki psychoterapeuta, twórca metody ustawień rodzinnych, błędnie przypisywanej szkole systemowej w psychoterapii.
Życiorys.
Hellinger spędził 25 lat w zakonie, w tym 16 lat na misji u Zulusów. Studiował filozofię, teologię i pedagogikę, jednakże nie ukończył żadnej uczelni, tym samym nie jest prawdą powszechnie podawana informacja o zdobyciu przez niego wszechstronnego wykształcenia psychologicznego.
Metoda ustawień rodzinnych.
Rozwinął metodę porządkowania splątanych i zerwanych więzów rodzinnych – ustawienia rodzinne. Według Hellingera i jego teorii „wiedzącego pola”, obcy człowiek postawiony symbolicznie na miejscu kogoś z rodziny pacjenta ma takie same odczucia jak osoba, którą reprezentuje, chociaż prawie nic o niej nie wie. Metoda ta przyniosła mu relatywnie dużą popularność, szczególnie wśród ludzi poszukujących alternatywnych metod leczenia i pracy z problemami psychicznymi i emocjonalnymi.
Twórczość.
Był autorem ponad 40 książek przetłumaczonych na kilkadziesiąt języków oraz licznych dokumentacji wideo. Chętnie przyjeżdżał do Polski, gdzie prowadził wykłady, szkolenia i warsztaty.
Kontrowersje.
Niemieckie towarzystwo psychologiczne odżegnuje się od metod i praktyk stosowanych przez Hellingera i jego szkołę, przestrzegając jednocześnie przed możliwymi, groźnymi następstwami stosowanych metod psychomanipulacyjnych.
Wpływ.
Terapia ustawień Hellingera odgrywa ważną rolę w książce Zygmunta Miłoszewskiego „Uwikłanie”.

</doc>
<doc id="102443" url="https://pl.wikipedia.org/wiki?curid=102443" title="Bronisław Idzikowski">
Bronisław Idzikowski

Bronisław Idzikowski (ur. 19 lutego 1936 w Częstochowie, zm. 15 września 1961 w Częstochowie) – polski żużlowiec.
Przed rozpoczęciem kariery żużlowej trenował w sekcji bokserskiej Ogniwa Częstochowa. Od 1954 roku był zawodnikiem Włókniarza Częstochowa, z którym w roku 1959 zdobył drużynowe mistrzostwo Polski. Startował w finale indywidualnych mistrzostw Polski w 1960 w Rybniku, zajął 16. miejsce.
10 września 1961 roku w trakcie meczu ligowego z Polonią Bydgoszcz w Częstochowie odniósł ciężkie obrażenia, wskutek których zmarł. Od 1967 roku jego imię nosi memoriał żużlowy rozgrywany w Częstochowie (od 1973 drugim patronem jest inny zmarły tragicznie żużlowiec Marek Czerny).

</doc>
<doc id="102445" url="https://pl.wikipedia.org/wiki?curid=102445" title="Makler">
Makler



</doc>
<doc id="102446" url="https://pl.wikipedia.org/wiki?curid=102446" title="Grupa wtórna">
Grupa wtórna

Grupa wtórna – typ grupy społecznej przeciwstawny wobec grupy pierwotnej. Charakteryzuje się względnie małą trwałością i wielością członków. Grupy wtórne tworzone są dla osiągnięcia określonego celu, charakteryzują się formalnym i rzeczowym typem więzi, przy czym komunikacja między członkami grupy ma charakter nieosobowy (np. partie polityczne). Często grupy wtórne rozwiązywane są po zrealizowaniu określonego celu, do którego zostały powołane. Grupy tego typu przeważają w społeczeństwie przemysłowym i poprzemysłowym.

</doc>
<doc id="102448" url="https://pl.wikipedia.org/wiki?curid=102448" title="Gustaw Morcinek">
Gustaw Morcinek

Gustaw Morcinek, właśc. Augustyn Morcinek (ur. 25 sierpnia 1891 w Karwinie na Śląsku Cieszyńskim, zm. 20 grudnia 1963 w Krakowie) – polski pisarz związany ze Śląskiem, nauczyciel, działacz publicystyczny i poseł na Sejm PRL I kadencji (1952–1956), członek Ogólnopolskiego Komitetu Frontu Jedności Narodu w 1958 roku.
Życiorys.
Urodził się w 1891 w Karwinie w ubogiej rodzinie wozaka Józefa Morcinka. Był najmłodszym z czwórki rodzeństwa i został ochrzczony imieniem "Augustyn", chrztu udzielił ksiądz wikary Józef Körner w kościele parafialnym w Karwinie. W 1892 zginął ojciec Józef Morcinek i ciężar utrzymania rodziny spadł na matkę. Augustyn – po ukończeniu szkoły ludowej w Karwinie – rozpoczął pracę w kopalni w wieku 16 lat, co w porównaniu z rówieśnikami było późno.
Gdy miał 19 lat, górnicy zebrali pieniądze na jego edukację, dzięki czemu mógł uczęszczać do Polskiego Seminarium Nauczycielskiego w Białej (dzisiaj części Bielska-Białej), które ukończył w 1914; powtarzał egzamin maturalny z religii. W czasie I wojny światowej został powołany do służby wojskowej w austro-węgierskim garnizonie w Cieszynie.
Od 1919 do 1935 pracował jako nauczyciel w Skoczowie. Jest tam muzeum biograficzne Gustawa Morcinka. W tym czasie przyjaźnił się z Marią Pilch.
Jedną z jego uczennic była powieściopisarka Maria Wardasówna (1907–1986), autorka m.in. "Maryśki ze Śląska" (1935) i cyklu powieściowego „Wyłom”, ukazującego wieś na Śląsku Cieszyńskim na przełomie XIX i XX wieku. Jego uczniami byli również Ludwik i Józef Klimkowie.
Międzywojenna działalność literacka.
Debiutował w 1920 artykułem "Wspomnienia z przewrotu w listopadzie 1918 r." zamieszczonym w „Dzienniku Cieszyńskim” (31.10.1920). Morcinek dalej publikował tam swoje artykuły, a także angażował się w redakcji „Zarania Śląskiego” (1920–1931). Jednakże najważniejsze utwory napisał na przełomie lat 20. i 30., zostając jedynym znaczącym śląskim, polskojęzycznym, prozaikiem okresu międzywojennego. Wtedy to powstały takie dzieła, jak zbiór noweli „Serce za tamą” (1929), czy powieści „Wyrąbany chodnik” (1931–1932), „Narodziny serca” (1932) i „Łysek z pokładu Idy” (1933). M.in. za sprawą tych, poświęconych tematyce górniczej i śląskiej utworów, znalazł uznanie i trwałe miejsce w podręcznikach literatury, a Zofia Kossak nazwała go następcą Orkana i roztoczyła nad nim, w początkach jego kariery, opiekę literacką. Wdzięczny za pomoc Morcinek nazywał Kossak swoją „literacką matką chrzestną”. Lata 1936–1939 spędził za granicą. Przebywał we Francji, Włoszech, Austrii, Niemczech i Danii.
Aresztowanie i pobyt w obozach.
Krótko przed wybuchem II wojny światowej wrócił do Polski, a 1 września 1939 wyjechał do Lwowa, skąd powrócił do Skoczowa na przełomie września i października. 6 października został aresztowany przez Gestapo, zamknięty na krótki czas w więzieniach w Cieszynie i w Skrochowicach koło Opawy, potem w latach 1939–1945 osadzony w niemieckich obozach koncentracyjnych kolejno w Sachsenhausen i Dachau. Powodem aresztowania, była przedwojenna działalność antyniemiecka. Zarzucano mu odczyty propagandowe dla Polaków w Westfalii, wykpiwanie niemieckiego kółka śpiewackiego („gesengferajnu” od "Gesangverein") w felietonie „Cyrk w miasteczku” oraz że pies bohatera „Wyrąbanego chodnika” nazywał się Bismarck. Jak pisze ironicznie sam Morcinek: „Za tego psa między innymi odsiedziałem bez sądu blisko 6 lat w niemieckich obozach koncentracyjnych.” Podczas pobytu w obozach proponowano mu, aby złożył wniosek o wpisanie na niemiecką listę narodowościową w zamian za uwolnienie, Morcinek jednak odmówił.
Powojenna działalność literacka.
W listopadzie 1946 wrócił do Polski, na Śląsk, i osiedlił się w Katowicach. W owym czasie doświadczył aktywnego poparcia nowych władz, które stworzyły mu bardzo dogodne warunki do pracy, mimo tego, jego powojenna twórczość nie osiągnęła już takiego uznania, jak jego przedwojenne utwory. Morcinek łączył w swych utworach autentyzm obserwacji z liryzmem i humorem. Oprócz „poważnych” tematów społecznych, pojawiają się w jego twórczości również powieści dla dzieci i młodzieży, powieści historyczne (np. „Ondraszek”, poświęcona najsłynniejszemu śląskiemu zbójnikowi) oraz baśnie, nawiązujące do śląskich „bajań” ludowych. Innym bardzo charakterystyczna dla jego postaci elementem jest rozbudowana epistolografia, czasem zdarzało mu się pisać do dwudziestu listów dziennie. Morcinek otrzymał za swą twórczość wiele odznaczeń i nagród literackich, a liczne jego książki przetłumaczono na języki obce i wydano za granicą. Dzień przed śmiercią rozmawiał ze szpitalnym kapelanem na temat przyjęcia sakramentów, ale ostatecznie nie dożył tej chwili. Gustaw Morcinek zmarł na białaczkę 20 grudnia 1963 w Krakowie i został pochowany 23 grudnia na Cmentarzu Komunalnym w Cieszynie. W jego pogrzebie uczestniczyły tysiące osób. Władze PRL reprezentował m.in. członek Rady Państwa Jerzy Ziętek, wiceminister kultury i sztuki Zygmunt Garstecki oraz poseł na Sejm PRL, prezes Oddziału Związku Literatów Polskich w Katowicach Wilhelm Szewczyk.
Działalność polityczna.
Morcinek był już we wczesnej młodości człowiekiem aktywnym politycznie. W październiku 1918 jako "Einjähriger Korporal Morcinek" (jednoroczny kapral Morcinek) uczestniczył u schyłku Austro-Węgier w przewrocie polskiej Rady Narodowej Księstwa Cieszyńskiego, którego celem było przyłączenie znacznej części Księstwa Cieszyńskiego, zamieszkanej przez ludność polskojęzyczną do Polski. Sam Morcinek brał udział w przejmowaniu garnizonu cieszyńskiego. To on przyjął 31 października 1918 fonogram z instrukcjami pułkownika Bolesława Roi z Polskiej Komendy Wojskowej w Krakowie. W okresie międzywojennym działalność społeczno-polityczną Morcinka można określić jako antyniemiecką, niektórzy krytycy zarzucali mu wręcz krzewienie nienawiści do Niemców. W okresie powojennym związał się politycznie ze Stronnictwem Demokratycznym. Z okręgu bielskiego sprawował mandat poselski do Sejmu PRL I kadencji (1952–1956).
W 1951 otrzymał Nagrodę Państwową II stopnia.
Pod naciskiem władz na posiedzeniu Sejmu 28 kwietnia 1953 złożył wniosek, aby aprobować dekret Rady Państwa o przemianowaniu Katowic na Stalinogród. Po tym wystąpieniu otrzymywał listy z pogróżkami i obelgami, zwracano jego książki, spotkał się z towarzyskim ostracyzmem, a nawet wywrócono jego samochód.
O Morcinku (wybór).
Film.
Życie i twórczość pisarza ukazał w pełnometrażowym, fabularyzowanym filmie dokumentalnym "Siedem zegarków Gustawa albo Eremita Skoczowski Morcinek" reżyser filmowy i folklorysta górnośląski Antoni Halor (film otrzymał I nagrodę Epoki w 1987 roku).
Ulice.
Imieniem pisarza nazwano ulice w Warszawie na Bemowie, w Łodzi, w Katowicach, w Tychach, czy w Karwinie. Na krakowskiej Nowej Hucie ulica Morcinka łączy Mistrzejowice i Wzgórza Krzesławickie.

</doc>
<doc id="102455" url="https://pl.wikipedia.org/wiki?curid=102455" title="Mass media">
Mass media



</doc>
<doc id="102458" url="https://pl.wikipedia.org/wiki?curid=102458" title="Mercedes-AMG">
Mercedes-AMG

Mercedes-AMG GmbH – firma od 2005 roku należąca w całości do koncernu Mercedes-Benz Group, zajmująca się produkcją samochodów sportowych. Siedziba mieści się w Affalterbach, niedaleko Stuttgartu w Niemczech. Roczna sprzedaż (2015) wynosi 70 000 pojazdów.
Historia.
Firma powstała w 1967 roku. AMG to skrót od „Aufrecht Melcher Großaspach” – dwa pierwsze człony to nazwiska założycieli, a ostatni to miejsce pierwszej siedziby firmy, miasto w okolicach Stuttgartu. Przez długi czas swej działalności firma AMG przerabiała niektóre modele Mercedes-Benz głównie na potrzeby sportu, a później sporadycznie na specjalne zamówienia szczególnie wymagających klientów. Stała współpraca z Mercedes-Benz rozpoczęła się pod koniec lat 80., początkowo od dostarczania elementów stylizacyjnych. W połowie lat 90. zaczęły się pojawiać gruntownie zmodyfikowane modele samochodów Mercedes-Benz, które otrzymywały nowe oznaczenie. Po ujednoliceniu nazewnictwa modeli Mercedes-Benz, przyjęło się, że modele zmodyfikowane przez AMG otrzymują 2-cyfrowe, zamiast 3-cyfrowego, oznaczenie wersji silnikowej oraz dodatkowo skrót AMG – np.: SL 55 AMG albo C 30 AMG. Aktualnie, prawie wszystkie modele samochodów osobowych Mercedes-Benz mają co najmniej jedną seryjną wersję AMG. Wyjątki to klasy B (W246), GLK (X204), V (W447) oraz model Citan.
Silniki stosowane w 2007/2008 roku:
Maksymalna moc silnika (M157) oznaczonego 63 AMG różni się w zależności od klasy w której jest zamontowany, dla C osiąga moc – 457 KM, natomiast dla S, SL, CL – 525 KM, dla modelu SLS moc silnika osiąga – 571 KM.
Modyfikacje.
Seryjny model AMG to istotnie zmodyfikowana wersja seryjna samochodu Mercedes-Benz – szeroki zakres modyfikacji silnika (są to w zasadzie już osobne konstrukcje), przeprogramowana i zmodyfikowana automatyczna skrzynia biegów, zmodyfikowane zawieszenie oraz inny, wyczynowy układ hamulcowy (czasami z tarczami ceramicznymi), a także liczne zmiany w wyglądzie pojazdu – inna tapicerka, fotele, elementy wykończeniowe, wskaźniki, zmienione zderzaki, felgi, elementy aerodynamiczne.
Oprócz seryjnych modeli AMG, możliwe jest także dokupienie pakietów stylizacyjnych do standardowych wersji każdego modelu Mercedes-Benz. Taki pakiet obejmuje zmiany pewnych elementów wyglądu samochodu oraz podstawowe modyfikacje techniczne (tj. zawieszenie pojazdu, końcówki układu wydechowego, układ sterowniczy). Moc pojazdu jednak nie ulega zmianie.
Firma AMG realizuje też specjalne zamówienia na nietypowe modyfikacje, ale nie jest to podstawowa działalność, którą obecnie stanowi sprzedaż seryjnych wersji AMG oraz akcesoriów i pakietów stylizacyjnych.
Mercedes-AMG podtrzymuje tradycje i zasadę – „jeden człowiek, jeden silnik”. Oznacza to, że każdy silnik AMG jest montowany przez jedną osobę, która za ten montaż odpowiada. Na gotowym silniku znajduje się plakietka z imieniem i nazwiskiem mechanika, który ten silnik zmontował. Mercedes-AMG produkuje również masowo modele silników typu AMG. Silniki te jednak trafiają tylko do kilku seryjnych modeli pojazdów.
Silniki AMG stosowane są także w konstrukcjach innych niż Mercedes-Benz producentów, m.in. w supersportowym Pagani Zonda.
Sport.
AMG od początku angażuje się w sport motorowy. W latach 70. samochody AMG startowały w 24-godzinnym wyścigu na torze Spa w Belgii oraz w wyścigach samochodów turystycznych. Obecnie samochody Mercedes-AMG startowały do 2018 roku w wyścigach DTM, czyli niemieckich mistrzostwach samochodów turystycznych. Od wielu lat, samochody Mercedes-AMG są też obecne w Formule 1 jako tzw. „Safety Cars”, czyli pojazdy które prowadzą wyścig w przypadku wystąpienia niebezpiecznej sytuacji. W sezonie 2019 rolę „Safety Car” pełni Mercedes-Benz AMG GT.

</doc>
<doc id="102459" url="https://pl.wikipedia.org/wiki?curid=102459" title="Borys Tarasiuk">
Borys Tarasiuk

Borys Iwanowycz Tarasiuk, ukr. Борис Іванович Тарасюк (ur. 1 stycznia 1949 w Dzierżyńsku w obwodzie żytomierskim) – ukraiński politolog, dyplomata i polityk, działacz ukraińskiego ruchu narodowego, lider partii Ludowy Ruch Ukrainy, dwukrotny minister spraw zagranicznych.
Życiorys.
Po ukończeniu w 1968 nauki w technikum łączności w Kijowie odbył służbę wojskową. W 1975 ukończył studia w zakresie stosunków międzynarodowych i prawa międzynarodowego Uniwersytetu Kijowskiego im. Tarasa Szewczenki.
Po studiach rozpoczął pracę w dyplomacji. W latach 1975–1981 pełnił funkcje attaché, III, II i I sekretarza w Ministerstwie Spraw Zagranicznych Ukraińskiej Socjalistycznej Republiki Radzieckiej. Od 1981 zajmował stanowiska II i I sekretarza w przedstawicielstwie Ukraińskiej SRR przy Organizacji Narodów Zjednoczonych w Nowym Jorku. W 1986 został powołany na funkcję I sekretarza Wydziału Organizacji Międzynarodowych MSZ Ukraińskiej SRR, a rok później został instruktorem Wydziału Międzynarodowego Komitetu Centralnego Komunistycznej Partii Ukrainy. W 1990 mianowano go zastępcą naczelnika wydziału głównego radcy MSZ Ukrainy.
W 1991 został kierownikiem sekretariatu i naczelnikiem Wydziału Analiz Politycznych i Koordynacji MSZ Ukrainy. Od marca 1992 był wiceministrem spraw zagranicznych. W grudniu 1994 awansował na stanowisko pierwszego zastępcy ministra spraw zagranicznych. W latach 1995–1998 pełnił funkcję Ambasadora Ukrainy w Belgii, Holandii i Luksemburgu, a od 1997 także szefa ukraińskiej Misji przy NATO. Od kwietnia 1998 do września 2000 stał na czele Ministerstwa Spraw Zagranicznych.
Po zakończeniu pracy w MSZ zaangażował się w działalność naukową, społeczną i polityczną. W lutym 2001 został dyrektorem Instytutu Nauk Społecznych i Stosunków Międzynarodowych Międzyregionalnej Akademii Zarządzania Personelem. Założył także organizację pozarządową Instytut Współpracy Euroatlantyckiej. Przed wyborami do Rady Najwyższej w 2002 związał się z opozycyjnym ugrupowaniem Reformy i Porządek, wchodzącym w skład Bloku Nasza Ukraina Wiktora Juszczenki. W wyborach uzyskał mandat deputowanego Rady Najwyższej, a następnie stanął na czele parlamentarnej Komisji ds. Integracji Europejskiej. W maju 2003 przeszedł do Ludowego Ruchu Ukrainy, stając na czele tego ugrupowania.
Był zaangażowanym krytykiem ówczesnego prezydenta Ukrainy Łeonida Kuczmy. Przed wyborami prezydenckimi w 2004 poparł kandydaturę Wiktora Juszczenki. W listopadzie i grudniu 2004 brał aktywny udział w wydarzeniach pomarańczowej rewolucji, która miała na celu zmusić ukraińskie władze do ujawnienia prawdziwych wyników wyborów prezydenckich. 25 listopada 2004 wygłosił przemówienie w polskim Sejmie, w którym poprosił, aby Polska nie akceptowała wyników wyborów na Ukrainie.
Po zwycięstwie wyborczym Wiktora Juszczenki i utworzeniu rządu Julii Tymoszenko w lutym 2005 objął w nim urząd ministra spraw zagranicznych. Swoje stanowisko zachował także w powołanym we wrześniu tego samego roku rządzie Jurija Jechanurowa. W wyborach parlamentarnych w 2006 ponownie uzyskał mandat deputowanego jako kandydat Bloku Nasza Ukraina. Mimo porażki wyborczej Naszej Ukrainy zachował stanowisko szefa MSZ w rządzie Wiktora Janukowycza. Wkrótce wszedł w spór z kierownictwem gabinetu wokół priorytetów polityki zagranicznej Ukrainy.
1 grudnia 2006, głosami wspierającej rząd koalicji (m.in. Partii Regionów), został odwołany przez parlament z pełnionej funkcji. Decyzja Rady Najwyższej zapoczątkowała spór kompetencyjny między prezydentem, rządem i parlamentem. Opozycyjna Nasza Ukraina uznała, że odwołanie ministra było niezgodne z konstytucją. Sam minister 4 grudnia 2006 złożył do Sądu Rejonowego w Kijowie skargę na decyzję parlamentu. Dzień później sąd ten podważył decyzję parlamentu, a prezydent wydał dekret przedłużający jego pełnomocnictwa na stanowisku szefa MSZ. Borys Tarasiuk nie był jednak wpuszczany na posiedzenia rządu. Do Sądu Konstytucyjnego wpłynęły zapytania: Naszej Ukrainy o zgodność z Konstytucją decyzji Rady Najwyższej o odwołaniu Borysa Tarasiuka oraz rządu Wiktora Janukowycza o zgodność z Konstytucją dekretu Wiktora Juszczenki. 4 stycznia 2007 Sąd Apelacyjny w Kijowie skierował jego sprawę do ponownego rozpatrzenia przez Sąd Rejonowy. Ten odłożył podjęcie decyzji do czasu otrzymania dokumentów z Sądu Konstytucyjnego. 30 stycznia 2007 Borys Tarasiuk zwrócił się do prezydenta z prośbą o odwołanie ze stanowiska. Dymisja została przyjęta.
Po odejściu z rządu jako przewodniczący Ludowego Ruchu Ukrainy podpisał porozumienie o wejściu w skład proprezydenckiej koalicji wyborczej Nasza Ukraina-Ludowa Samoobrona. W przedterminowych wyborach parlamentarnych w 2007 po raz trzeci uzyskał mandat deputowanego Rady Najwyższej.
W październiku tego samego roku wezwał prezydenta do wydania dekretu uznającego UPA za stronę walczącą o niepodległość państwa. Jego wystąpienie jako przewodniczącego Ludowego Ruchu Ukrainy przypadło w tygodniu poprzedzającym 65. rocznicę powstania UPA. Borys Tarasiuk deklaruje się również jako zwolennik euroatlantyckiej orientacji w polityce zagranicznej Ukrainy. Opowiedział się za integracją Ukrainy ze strukturami Unii Europejskiej i NATO. W 2012 obronił mandat poselski z listy Batkiwszczyny. W 2013 z częścią działaczy NRU przeszedł do Batkiwszczyny. Rok później ponownie wybrany do Rady Najwyższej.
Odznaczenia.
W 2007 został odznaczony Krzyżem Wielkim Orderu Zasługi Rzeczypospolitej Polskiej.
W 2009, "w uznaniu zasług dla współpracy między Ukrainą a Polską", minister Radosław Sikorski nadał mu Odznakę Honorową "Bene Merito".

</doc>
<doc id="102461" url="https://pl.wikipedia.org/wiki?curid=102461" title="Ukośnikowate (pająki)">
Ukośnikowate (pająki)

Ukośnikowate (Thomisidae) – kosmopolityczna rodzina pająków, obejmująca ponad 2200 gatunków, sklasyfikowanych w 184 rodzajach. Przedstawiciele cechują się dużą różnorodnością w budowie. Większość pokrojem przypomina kraby i ma dwie początkowe pary odnóży wyraźnie dłuższe od pozostałych. Na ofiary czatują, korzystając z kamuflażu. Nie budują sieci łownych.
Opis.
Pająki te osiągają od 2 do 23 mm długości ciała, które pokrojem zwykle przypomina kraba. Ubarwienie może być jaskrawo białe, różowe, zielone czy żółte lub też stonowane: szarawe lub brązowe. Często występuje nakrapianie i wzór na opistosomie (odwłoku). Kształt karapaksu może być od półkolistego, przez jajowaty do wydłużonego, niekiedy z guzkami lub wzgórkami ocznymi. Ośmioro oczu ustawionych jest w dwóch rzędach po dwie pary. Pary boczne zwykle są większe od środkowych, często osadzone na wzgórkach. Szczękoczułki mogą mieć ząbki na przedniej krawędzi, ale dobrze rozwinięte zęby występują tylko u Stephanopinae. Endyty i warga dolna zwykle mają długość większą niż szerokość. Kształt sternum jest sercowaty. Odnóża mają stopy zwieńczone dwoma pazurkami. Dwie początkowe pary odnóży krocznych są, z wyjątkiem Bominae, dłuższe od pozostałych i ustawione w przód. Kształt opistosomy może być od zaokrąglonego, przez jajowaty po wydłużony, często jest ona szersza niż dłuższa. Tylna krawędź opistosomy sięga poza kądziołki przędne, z których te przedniej pary są krótkie, stożkowate i wąsko odseparowane.
Nogogłaszczki samca cechuje obecność na goleni apofiz: retrolateralnej i wentralnej. Embolus może być rozmaicie wykształcony, natomiast tegulum ma formę dyskowatą. Płytka płciowa samicy zwykle ma haczyk i obrzeżone: przedsionek lub kieszonki wiodące.
Biologia i występowanie.
Pająki te bytują głównie na roślinach, zwłaszcza na liściach. Gatunki naziemne są nieliczne. 
Ukośnikowate przemieszczają się niezgrabnie i często chodzą bokiem. Nie budują sieci łownej. Na swe ofiary czatują z rozłożonymi dwiema początkowymi parami odnóży, korzystając z kamuflażu. Gdy pojawiają się w pobliżu, pająk chwyta je za pomocą wspomnianych odnóży i szybko uśmierca jadem. Toksyczność jadu jest dla owadów wysoka i umożliwia upolowanie ofiary większej od siebie. Upłynnione wnętrzności ofiary są wypijane bez wygniatania, gdyż pająki te mają małe, pozbawione dużych zębów szczękoczułki.
Zaloty wyglądają różnie u poszczególnych rodzajów. Samice u części gatunków tworzą przypłaszczone, jedwabiste kokony, które umieszczają na roślinności. U innych kokony przybierają wygląd wełnisty lub papierowy, umieszczane są na roślinach, pod korą lub kamieniami i strzeżone przez samicę, która jednak często nie dożywa wylęgu.
Takson kosmopolityczny. W Polsce stwierdzono 43 gatunki (zobacz: ).
Systematyka.
Takson ten wprowadzony został w 1833 roku przez Carla Jakoba Sundevalla. W 2004 roku Jörg Wunderlich wyłączył rodzaj "Borboropactus" w odrębną rodzinę Borboropactidae, jednak krok ten został skrytykowany przez późniejszych autorów i nie został uwzględniony w "World Spider Catalogue". W 2016 roku Pekka Lehtinen rozbił ukośnikowate na pięć rodzin: Thomisidae "s. str.", Borboropactidae, Stephanopidae, Stiphropidae i Bomidae. Podział ten również nie został zaakceptowany przez autorów "World Spider Catalogue" z uwagi m.in. na brak analizy filogenetycznej w pracy Lehtinena.
Do 2018 roku opisano 2203 gatunków ukośnikowatych, sklasyfikowanych w 170 rodzajach współczesnych oraz 14 rodzajach wymarłych:

</doc>
<doc id="102462" url="https://pl.wikipedia.org/wiki?curid=102462" title="Stryszów (gmina)">
Stryszów (gmina)

Stryszów – gmina wiejska w województwie małopolskim, w powiecie wadowickim. W latach 1975–1998 gmina położona była w województwie bielskim.
Siedziba gminy to Stryszów.
Według danych z 30 czerwca 2004 gminę zamieszkiwało 6700 osób.
Herb Gminy Stryszów przedstawia w polu czerwonym na pogórzu złotym drzewo lipowe. Po prawej stronie drzewa umieszczono postać modlącego się patrona gminy – św. Onufrego, a po lewej skrzyżowany młot z siekierką o styliskach złotych. Postać św. Onufrego towarzyszy gminie już od wieków. Jego posąg umieszczono w dwóch starych kapliczkach z 1564 i 1769 roku.
Położenie.
Gmina Stryszów leży na pograniczu Beskidu Makowskiego, Beskidu Małego oraz Pogórza Wielickiego. Zachodnią granicę gminy stanowi rzeka Skawa, wschodnią częściowo rzeka Cedron.
Struktura powierzchni.
Według danych z roku 2002 gmina Stryszów ma obszar 46,05 km², w tym:
Gmina stanowi 7,13% powierzchni powiatu.
Demografia.
Dane z 30 czerwca 2004:
Sąsiednie gminy.
Budzów, Kalwaria Zebrzydowska, Lanckorona, Mucharz, Wadowice, Zembrzyce

</doc>
<doc id="102465" url="https://pl.wikipedia.org/wiki?curid=102465" title="Stryszów">
Stryszów

Stryszów – wieś w Polsce położona w województwie małopolskim, w powiecie wadowickim, siedziba gminy Stryszów.
W latach 1975–1998 miejscowość położona była w województwie bielskim.
Położenie.
Miejscowość położona jest u stóp góry Chełm w paśmie Beskidu Makowskiego.

</doc>
<doc id="102466" url="https://pl.wikipedia.org/wiki?curid=102466" title="Zakrzów (powiat wadowicki)">
Zakrzów (powiat wadowicki)

Zakrzów – wieś w Polsce położona w województwie małopolskim, w powiecie wadowickim, w gminie Stryszów.
Wieś u podnóża góry Chełm (603 m n.p.m.) na pograniczu Pogórza Wielickiego i Beskidu Makowskiego. Założona w XIV wieku, należała pierwotnie do książąt oświęcimskich, później do starostwa barwałdzkiego.
W latach 1975–1998 miejscowość należała administracyjnie do województwa bielskiego.
Nazwa.
Nazwę miejscowości w zlatynizowanej staropolskiej formie "Zakrzow" wymienia w latach 1470–1480 Jan Długosz w księdze Liber beneficiorum dioecesis Cracoviensis.
Części wsi.
Integralne części wsi Zakrzów: 
Zabytki.
Obiekty wpisane do rejestru zabytków nieruchomych województwa małopolskiego

</doc>
<doc id="102469" url="https://pl.wikipedia.org/wiki?curid=102469" title="Carmen (imię)">
Carmen (imię)

Carmen, Karmen – imię żeńskie pochodzenia hiszpańskiego. 
Carmen i Karmen imieniny obchodzą 16 lipca
Znane osoby o imieniu Carmen:

</doc>
<doc id="102472" url="https://pl.wikipedia.org/wiki?curid=102472" title="Chociebor">
Chociebor

Chociebor, Kociebor – staropolskie imię męskie, złożone z członów "Chocie-" („chcieć”) i "-bor" („walka”). Mogło oznaczać „pragnącego walki”.
Chociebor imieniny obchodzi 6 lipca.
Zobacz też: 

</doc>
<doc id="102473" url="https://pl.wikipedia.org/wiki?curid=102473" title="Chociemir">
Chociemir

Chociemir, Chocimier, Chocimir, Chocimirz, Kociemir, Kociemiar, Kociemier, Kocimiar, Kocimier, Kocimir, Koćmir – staropolskie imię męskie, złożone z członów "Chocie-" („chcieć”) i "-mir" („pokój, spokój, dobro”). Mogło oznaczać „pragnący pokoju”.
Chociemir imieniny obchodzi 5 maja i 13 czerwca.

</doc>
<doc id="102474" url="https://pl.wikipedia.org/wiki?curid=102474" title="Chociesław">
Chociesław

Chociesław, Chocsław – staropolskie imię męskie, złożone z członów "Chocie-" („chcieć”) i "-sław" („sława”). Mogło oznaczać "pragnący sławy”.
Chociesław imieniny obchodzi 7 stycznia i 10 maja.

</doc>
<doc id="102475" url="https://pl.wikipedia.org/wiki?curid=102475" title="Chryzant">
Chryzant

Chryzant – imię męskie pochodzenia greckiego (), utworzone od przymiotnika "chrysanthés" – "o złotym kwiatku", pierwotnie odnoszącego się do krokusa ( [chrysos]" – "złoty" i [anthos]" – "kwiat"). Patronem tego imienia jest św. Chryzant (†283), patron sędziów.
Żeński odpowiednik: Chryzanta.
Chryzant imieniny obchodzi 25 października.

</doc>
<doc id="102476" url="https://pl.wikipedia.org/wiki?curid=102476" title="Chwalimira">
Chwalimira

Chwalimira – żeńska forma imienia Chwalimir, nienotowana w czasach staropolskich.
Chwalimira imieniny obchodzi 9 grudnia.

</doc>
<doc id="102477" url="https://pl.wikipedia.org/wiki?curid=102477" title="Chwalimir">
Chwalimir

Chwalimir, Chalimir, Falimir, Kwalimir – staropolskie imię męskie, złożone z członu "Chwali-" („chwalić, sławić, dziękować”) i "-mir" („pokój, spokój, dobro”). Prawdopodobnie oznaczało „tego, który sławi pokój”.
Forma „Falimir” powstała w wyniku uproszczenia się grupy "chw" w "f", które zaszło na Śląsku, w Małopolsce i na Mazowszu w polszczyźnie epoki przedpiśmiennej. 
Chwalimir imieniny obchodzi 17 maja i 8 lipca.
Żeński odpowiednik: Chwalimira

</doc>
<doc id="102479" url="https://pl.wikipedia.org/wiki?curid=102479" title="Cibor">
Cibor



</doc>
<doc id="102480" url="https://pl.wikipedia.org/wiki?curid=102480" title="Ciechomir">
Ciechomir

Ciechomir – imię męskie pochodzenia słowiańskiego, nienotowane w źródłach staropolskich.
Ciechomir imieniny obchodzi 7 czerwca.

</doc>
<doc id="102481" url="https://pl.wikipedia.org/wiki?curid=102481" title="Ciechosław">
Ciechosław

Ciechosław – staropolskie imię męskie, złożone z członów "Ciecho-" („uciecha, pociecha”) i "-sław" („sława”). Imię to mogło oznaczać „sławiący radość”. Zdrobnieniem jest "Ciech", od którego bierze nazwę polskie miasto Cieszyn. Zob. też Ciesław, Cieszysław.
Ciechosław imieniny obchodzi 13 maja, 16 sierpnia i 4 grudnia.
Forma żeńska: Ciechosława.

</doc>
<doc id="102482" url="https://pl.wikipedia.org/wiki?curid=102482" title="Ciechosława">
Ciechosława

Ciechosława – staropolskie imię żeńskie, złożone z członów "Ciecho-" ("uciecha, pociecha") i "-sława" ("sława"). Imię to mogło oznaczać "sławiąca radość". Zob. też Ciesława. W źródłach polskich poświadczone od XIII wieku (1265 rok).
Ciechosława imieniny obchodzi 30 czerwca, 4 grudnia.
Forma męska: Ciechosław

</doc>
<doc id="102483" url="https://pl.wikipedia.org/wiki?curid=102483" title="Jarosław Kulczycki">
Jarosław Kulczycki

Jarosław Kulczycki (ur. 23 marca 1967 w Warszawie) – polski lingwista, dziennikarz i prezenter telewizyjny.
Życiorys.
Absolwent warszawskiego Liceum im. Tadeusza Reytana (1986) i lingwistyki stosowanej na Uniwersytecie Warszawskim. Pracę w telewizji rozpoczął w 1994 roku w Polsacie. Od 1995 roku pracował w Telewizji Polskiej. Znany głównie jako prezenter TVP2. 
W 2003 roku komentował dla polskich widzów pierwszą edycję Konkursu Piosenki Eurowizji dla Dzieci, do których to lokalnych preselekcji był też gospodarzem. Od 2004 do 2006 roku był prowadzącym "Panoramę". Od października 2006 współproducent i prezenter programu "Interwencja" w Polsacie. Od listopada 2007 do października 2009 gospodarz "Wiadomości" w TVP1. Na antenie TVP Info od lutego 2009 do lutego 2011 był prowadzącym program "Forum", od 15 stycznia 2010 był współprowadzącym magazyn "Info Dziennik", od 7 lutego 2011 do stycznia 2014 współprowadził "Poranek Info". Był też gospodarzem takich programów jak "Serwis Info", "Panorama dnia", "Z dnia na dzień", "Godzina po godzinie" i "Twoja sprawa". W styczniu 2016 został zwolniony z TVP. Od 9 listopada 2016 do 30 listopada 2018 współprowadził serwis informacyjny Nowa TV – "24 godziny". Od lutego do lipca 2019 pracował w Superstacji.
Kontrowersje.
17 czerwca 2015 Komisja Etyki TVP uznała, że Jarosław Kulczycki w rozmowie z Łukaszem Warzechą z dnia 7 lutego 2015 w programie "Z dnia na dzień" naruszył „zasady etyki dziennikarskiej” obowiązujące w TVP, uznając jego zachowanie za „niestosowne i zbyt emocjonalne”.

</doc>
<doc id="102484" url="https://pl.wikipedia.org/wiki?curid=102484" title="Cierpisław">
Cierpisław

Cierpisław – imię męskie pochodzenia słowiańskiego, nienotowane w zachowanych dokumentach staropolskich. Istnieje zapis wyłącznie podobnego imienia żeńskiego: Cirzpisława oraz męskiego: Cirzpibog.
Cierpisław imieniny obchodzi 29 lipca.

</doc>
<doc id="102485" url="https://pl.wikipedia.org/wiki?curid=102485" title="Cieszybor">
Cieszybor

Cieszybor, Cieszbor – staropolskie imię męskie, złożone z członów "Cieszy-" („cieszyć”) i "-bor" („walka”). Oznaczałoby więc „tego, którego cieszy walka”.
Cieszybor imieniny obchodzi 4 grudnia.

</doc>
<doc id="102487" url="https://pl.wikipedia.org/wiki?curid=102487" title="Cieszygor">
Cieszygor

Cieszygor (lub Cieszygór) – staropolskie imię męskie. Składa się z członu "Cieszy-" („cieszyć się”) i "-gor" („goreć, palić się"). Mogło oznaczać „tego, który cieszy się ogniem”.
Cieszygor imieniny obchodzi 3 kwietnia.

</doc>
<doc id="102489" url="https://pl.wikipedia.org/wiki?curid=102489" title="Cieszymir">
Cieszymir

Cieszymir, Cieszymiar, Cieszymier, Cieszmir, Cieszmiar, Cieszmier,Cieszymierz – staropolskie imię męskie, złożone z członów "Cieszy-" („cieszyć”) i "-mir" („pokój, spokój, dobro”). Oznaczałoby więc „tego, którego cieszy pokój”.
Cieszymir imieniny obchodzi 13 maja i 24 sierpnia.

</doc>
<doc id="102491" url="https://pl.wikipedia.org/wiki?curid=102491" title="Cieszymysł">
Cieszymysł

Cieszymysł – staropolskie imię męskie. Składa się z członu "Cieszy-" („cieszyć”) i "-mysł" („myśleć”, „myśl”). Mogło oznaczać „ten, którego cieszy myślenie”.
Cieszymysł imieniny obchodzi 13 marca i 18 listopada.

</doc>
<doc id="102492" url="https://pl.wikipedia.org/wiki?curid=102492" title="Cieszyrad">
Cieszyrad

Cieszyrad – staropolskie imię męskie, którego ślad zachował się wyłącznie w zapisie Cieszyradowic. Składa się z członów: "Cieszy-" („cieszyć”) i "-rad" („być zadowolonym, chętnym, cieszyć się”). Mogło oznaczać „tego, który rad się cieszy”.
Cieszyrad imieniny obchodzi 19 kwietnia.

</doc>
<doc id="102493" url="https://pl.wikipedia.org/wiki?curid=102493" title="Cieszysław">
Cieszysław

Cieszysław – staropolskie imię męskie, złożone z członów "Cieszy-" („cieszyć”) i "-sław" („sława”). Oznaczałoby więc „tego, którego cieszy sława”. Zob. też Ciesław i Ciechosław.
Cieszysław imieniny obchodzi 17 marca, 1 października.

</doc>
<doc id="102494" url="https://pl.wikipedia.org/wiki?curid=102494" title="Tajemnica przeszłości">
Tajemnica przeszłości

 – manga autorstwa Yū Watase. Należy do gatunku shōjo ze względu na dużą liczbę wątków romantycznych. Manga została w Polsce wydana pod tytułem Fushigi Yuugi.
Opowiada historię głównej bohaterki Miaki Yuki oraz jej przyjaciółki Yui, które za pośrednictwem znalezionej w bibliotece czarodziejskiej książki przenoszą się do przedstawionego w niej świata. Tam wplątane zostają w polityczno-mistyczną intrygę konfliktu między czterema państwami, z których każde poszukuje legendarnej kapłanki swojego lokalnego bóstwa. Jednak wezwanie któregoś z bóstw wcale nie oznacza szczęśliwego zakończenia tej historii...
Historia.
Dawno, dawno temu Bóstwo zwane Shaodian poślubiło kobietę z rodu Yujiao, a ta urodziła Żółtego Cesarza, czyli Huangdi, oraz Płomiennego Cesarza, czyli Yandi (Suzaku). Bracia zaciekle walczyli ze sobą za najmniejszą błahostkę. Huangdi był jednak bardzo potężny i pokonał Yandi. Pokonanego mianował Bóstwem Południa (Płomiennym Cesarzem), sam natomiast został królem bogów przejmując autorytet boga środka. Swojemu wielkiemu przodkowi - Fuxi - powierzył w opiece kierunek Wschodu. Shaohao został bogiem zachodu, a Zhuanxu - bogiem północy. Mówiono, iż Żółty Cesarz posiadał cztery twarze odwrócone w cztery kierunki świata zapewniające mu przewagę nad Bóstwami Kierunków. Podobno był również wszczynany bunt przeciw niemu, ale zawsze godnie poskramiał awanturników. U schyłku starożytności chińskiej oraz później, w czasach dynastii Han, coraz większy wpływ na myśl chińską zaczęła wywierać teoria pięciu elementów czy też pierwiastków, z których cały świat miał się składać i które kolejno zdobywały w nim dominującą rolę i różnymi strefami życia kierowały. Owe pierwiastki to: drzewo, ogień, woda, ziemia, metal. Z czasem zaczęto pierwiastkom tym przyporządkowywać ułożone w piątki kolory, smaki, dźwięki itd. Kiedy zaś system sięgnął gwiazd i spraw niebiańskich, pojawiła się potrzeba uznania istnienia nie tylko pięciu stron świata (wedle koncepcji chińskich ową piątą stroną świata jest środek), ale także przyporządkowanie tym stronom władców niebiańskich. Oto jak, z niewielkimi skrótami, system ten przedstawia się w trakcie Huainanzi:
- Wschód (Seiryuu) to drzewo. Jego władcą jest Wielki Blask, czyli Taihao, to jest Fuxi, którego pomocnikiem jest Goumang. Ten dzierży w ręku cyrkiel i rządzi wiosną. Bóstwem tej strony świata jest Suixing, czyli Planeta Jowisz, a zwierzęciem jej jest Qinglong, czyli Seledynowy Smok (...)
- Południe (Suzaku) to ogień. Jego władcą jest Płomienny Cesarz, czyli Yandi, którego pomocnikiem jest Czerwony Blask, czyli Zhuming, to jest Zhurong. Ten dzierży w ręku wagę i rządzi latem. Bóstwem tej strony świata jest Yinghuo, czyli Planeta Mars, a zwierzęciem jest Zhuque, czyli Czerwony Ptak (...)
- Środek (Brak Odpowiednika) to ziemia. Jego władcą jest Żółty Cesarz, czyli Huangdi, którego pomocnikiem jest Książę Ziemi, czyli Houtu. Ten dzierży w ręku linę i rządzi czterema stronami świata. Bóstwem środka jest Zhenxing, czyli Planeta Saturn, a jego zwierzęciem jest Huanglong, czyli Żółty Smok (...)
- Zachód (Byakko) to metal. Jego władcą jest Shaohao, którego pomocnikiem jest Rushou. Ten dzierży w ręku kątownicę i rządzi jesienią. Bóstwem tej strony świata jest Wielka Białość, czyli Taibai, to jest Planeta Wenus, a zwierzęciem jest Baihu, czyli Biały Tygrys (...)
- Północ (Genbu) to woda. Jej władcą jest Zhuanxu, którego pomocnikiem jest Xuanming, czyli Ciemny Mrok. Ten dzierży w ręku odważnik i rządzi zimą. Bóstwem tej strony świata jest Chenxing, czyli Planeta Merkury, a zwierzęciem jest Xuanwu, czyli Mroczny Wojownik.

</doc>
<doc id="102495" url="https://pl.wikipedia.org/wiki?curid=102495" title="Cieszysława">
Cieszysława

Cieszysława - żeńska forma imienia Cieszysław, nienotowana w czasach staropolskich.
Cieszysława imieniny obchodzi 24 maja.

</doc>
<doc id="102496" url="https://pl.wikipedia.org/wiki?curid=102496" title="Czcirad">
Czcirad

Czcirad – imię męskie utworzone na wzór imion pochodzenia słowiańskiego, nienotowane w czasach staropolskich.
Czcirad imieniny obchodzi 29 marca.

</doc>
<doc id="102497" url="https://pl.wikipedia.org/wiki?curid=102497" title="Czcisław">
Czcisław

Czcisław, Cisław – staropolskie imię męskie, złożone z członów "Czci-" („cześć”, ale też „honor, dobre imię, cnota, zaszczyt”) i "-sław" („sława”). Imię to mogło oznaczać „ten, który sławi dobre imię” lub in. Tu może też należy Czasław i Czesław; por. Czesbor.
Czcisław imieniny obchodzi 16 lutego i 19 lutego.

</doc>
<doc id="102502" url="https://pl.wikipedia.org/wiki?curid=102502" title="Częstomir">
Częstomir

Częstomir – staropolskie imię męskie. Składa się z członu "Często-" („często”) i "-mir" („pokój, spokój, dobro”). Mogło oznaczać „tego, który zapewnia pokój”.
Częstomir imieniny obchodzi 10 maja.

</doc>
<doc id="102503" url="https://pl.wikipedia.org/wiki?curid=102503" title="Częstowoj">
Częstowoj

Częstowoj – staropolskie imię męskie, złożone z członów "Często-" („często”) i "-woj" („wojownik”). Oznacza ono „tego, który będzie często wojował”.
Częstowoj imieniny obchodzi 2 maja i 30 sierpnia.
Żeński odpowiednik: Częstowojna

</doc>
<doc id="102504" url="https://pl.wikipedia.org/wiki?curid=102504" title="Krystyna Czubówna">
Krystyna Czubówna

Krystyna Czubówna, właściwie Krystyna Grażyna Czub (ur. 2 sierpnia 1954 w Nowym Sączu) – polska lektorka, dziennikarka, prezenterka programów informacyjnych.
Życiorys.
Z wykształcenia jest prawnikiem. Pracę dziennikarki rozpoczynała w radiu, gdzie pierwszą audycję przeczytała w sierpniu 1974. Na początku lat 80. urodziła córkę i przez kilka lat przebywała na urlopie wychowawczym. Wróciła do pracy lektora w 1985 w cyklu filmów dokumentalnych „Zwierzęta świata”.
Od 1991, przez wiele lat, współpracowała z nadawaną w TVP2 "Panoramą". Była wówczas jedną z najbardziej popularnych polskich prezenterek. Otrzymała czterokrotnie nagrodę Telekamer w kategorii „Informacje” (1998, 1999, 2000 i 2001). Jest również lektorem wielu filmów dokumentalnych, głównie przyrodniczych. Jedynie dwukrotnie czytała filmy fabularne, w tym – na żywo w czasie festiwalowego pokazu – dialogi do filmu The Room, uważanego za najgorszy film w historii.
Jej odejście z TVP i podjęcie współpracy z Telekomunikacją Polską (TP SA) wywołało wiele kontrowersji. W wyniku niedopatrzenia ze strony radców prawnych operatora, jak również prawników agencji reklamowej zatrudnionej do produkcji reklam, niemożliwe było wyemitowanie reklam tuż po jej odejściu z TVP. Reklamodawca zapomniał o ograniczeniach narzuconych przez KRRiT, którym podlegają nadawcy emitujący reklamy z udziałem prezenterów programów informacyjno-publicystycznych. W związku z tym Czubówna została pracownikiem działu "public relations", a wykorzystanie jej wizerunku w reklamówkach TP SA było możliwe od 3 września 2002, czyli po ujętych w przepisach KRRiT 3 miesiącach. Współpracowała z TP SA do końca czerwca 2006.
Jako lektor czyta przede wszystkim dla Baby TV, TVP, TVN Style i Planete. Współpracuje z Polskim Radiem, m.in. przy realizacji słuchowisk, audycji muzycznych i czytaniu książek. W Programie 3 Polskiego Radia jest lektorką audycji muzycznej "Pod dachami Paryża" autorstwa Barbary Podmiotko. Jej głos usłyszeć można także w sygnale muzycznym Faktów RMF FM (jako przerywnik pomiędzy informacjami), w wakacyjnym radiowym serialu przyrodniczym "Co w trawie piszczy" (RMF FM) oraz na polskim kanale Animal Planet. Udzieliła głosu epizodycznej postaci kuratorki wystawy w zadaniu pt. w dodatku do gry "" (2016).
Postanowieniem prezydenta RP Aleksandra Kwaśniewskiego z 2 listopada 1999 otrzymała Krzyż Kawalerski Orderu Odrodzenia Polski. 
Brała udział w programach rozrywkowych: "Show!Time" (2006), "Tylko nas dwoje" (2010) i "Agent – Gwiazdy" (2019). Zagrała epizodyczną rolę w filmie Dzień świra (2002).
Życie prywatne.
Jej córką jest Agnieszka Barjasz, również lektorka.

</doc>
<doc id="102506" url="https://pl.wikipedia.org/wiki?curid=102506" title="Dadzbog">
Dadzbog

Dadzbog – staropolskie imię męskie, złożone z członu "Dadz" ("daj") i "-bog" ("Bóg", ale pierwotnie "los, dola, szczęście"). Prawdopodobnie oznaczało wezwanie do losu: "daj, losie [późn. daj Bóg]".
Dadzbog imieniny obchodzi 29 września.
Żeński odpowiednik: Dadzboga.

</doc>
<doc id="102507" url="https://pl.wikipedia.org/wiki?curid=102507" title="Przetwarzanie współbieżne">
Przetwarzanie współbieżne

Przetwarzanie współbieżne (ang. "concurrent computing") – przetwarzanie oparte na współistnieniu wielu wątków lub procesów, operujących na współdzielonych danych. Wątki uruchomione na tym samym procesorze są przełączane w krótkich przedziałach czasu, co sprawia wrażenie, że wykonują się równolegle. W przypadku procesorów wielordzeniowych lub wielowątkowych, możliwe jest faktycznie współbieżne przetwarzanie. Tego rodzaju przetwarzanie jest też możliwe w architekturach wieloprocesorowych. W takiej sytuacji wydajność poszczególnych wątków zasadniczo nie jest degradowana przez inne wątki, z wyjątkiem sytuacji, kiedy wątki muszą rywalizować o wspólne zasoby, np. przepustowość magistral i urządzeń lub czas procesora, lub muszą synchronizować swoją pracę.
Przetwarzanie współbieżne znajduje szerokie zastosowanie w serwerach, które muszą obsługiwać liczne żądania od różnych klientów. Gdyby serwer działał sekwencyjnie, jedno duże żądanie sparaliżowałoby pracę serwera – pozostałe żądania czekałyby na swoją kolej, aż tamto zostanie ukończone. W architekturach jednowątkowych w celu zapobieżenia zatrzymaniu przetwarzania wątków przez duże zadanie, stosuje się technikę wywłaszczania i multitaskingu. W architekturach wieloprocesorowych lub z procesorami wielordzeniowymi i/lub wielowątkowymi, potrzeba multitaskingu jest dużo mniejsza, chyba że liczba wymagających wykonania wątków jest większa, niż liczba procesorów fizycznych lub wirtualnych w systemie.
Jednoczesna praca na współdzielonych danych może doprowadzić do utraty ich spójności, dlatego konieczne jest stosowanie różnych mechanizmów synchronizacyjnych, np. semaforów i monitorów. Niektóre języki programowania (np. Go, Erlang, Ada, Rust) powstały z myślą o tworzeniu systemów współbieżnych i zawierają silne wsparcie dla komunikacji lub synchronizacji wątków już na poziomie języka.

</doc>
<doc id="102508" url="https://pl.wikipedia.org/wiki?curid=102508" title="Dalebor">
Dalebor

Dalebor, Dalibor, Dalibór, Dalbor, Daleborz – starosłowiańskie imię męskie, złożone z członów "Dale-" ("daleko", może też "oddalać") i "-bor" ("walka"). Oznaczałoby więc "tego, który pozostaje daleko od walki" bądź "tego, który walczy daleko".
Obecnie używane głównie na terenie Bałkanów.
Dalebor imieniny obchodzi 29 czerwca.
Żeński odpowiednik: Dalebora
Zobacz też:

</doc>
<doc id="102509" url="https://pl.wikipedia.org/wiki?curid=102509" title="Dalegor">
Dalegor

Dalegor – staropolskie imię męskie. Składa się z członu "Dale-" ("daleki, odległy"; może też "oddalać, odsuwać") i "-gor" ("goreć, palić się"). Mogło oznaczać "tego, który oddala pożogę".
Dalegor imieniny obchodzi 22 sierpnia.

</doc>
<doc id="102510" url="https://pl.wikipedia.org/wiki?curid=102510" title="Dalemir">
Dalemir

Dalemir, Dalimir, Dalemiar, Dalimiar – staropolskie imię męskie, złożone z członów "Dale-" ("daleko", może też "oddalać") i "-mir" ("pokój, spokój, dobro"). Mogło oznaczać "tego, który rozciąga pokój daleko".
Dalemir imieniny obchodzi 15 stycznia, 29 października, 5 listopada.

</doc>
<doc id="102511" url="https://pl.wikipedia.org/wiki?curid=102511" title="Darosław">
Darosław

Darosław - imię męskie powstałe prawdopodobnie jako neologizm na wzór imion słowiańskich, może oznaczać : "ten, któremu darowana jest sława".
Darosław imieniny obchodzi 25 kwietnia, 24 listopada.
W 1994 roku imię to nosiło 175 mężczyzn w Polsce. 
Znana osoba o tym imieniu:

</doc>
<doc id="102512" url="https://pl.wikipedia.org/wiki?curid=102512" title="Demokryt (imię)">
Demokryt (imię)

Demokryt – imię męskie.
Demokryt imieniny obchodzi 31 lipca.
Osoby noszące to imię:

</doc>
<doc id="102514" url="https://pl.wikipedia.org/wiki?curid=102514" title="Dobiegniew (imię)">
Dobiegniew (imię)

Dobiegniew – staropolskie imię męskie, złożone z członów "Dobie-" ("stosowny, zdatny", "waleczny, dzielny") oraz "-gniew". Mogło oznaczać "ten, którego gniew jest zawsze proporcjonalny do sytuacji".
Dobiegniew imieniny obchodzi 20 stycznia i 30 stycznia.

</doc>
<doc id="102515" url="https://pl.wikipedia.org/wiki?curid=102515" title="Dobiemir">
Dobiemir

Dobiemir, Dobiemiar, Dobiemier, Dobimir(?) – staropolskie imię męskie, złożone z członów "Dobie-" ("stosowny, zdatny" albo "waleczny, dzielny") i "-mir" ("pokój, spokój, dobro"). Imię to mogło oznaczać "ten, kto zapewnia pokój".
Dobiemir imieniny obchodzi 2 stycznia, 5 lutego i 7 sierpnia.

</doc>
<doc id="102516" url="https://pl.wikipedia.org/wiki?curid=102516" title="Dobrociech">
Dobrociech

Dobrociech — staropolskie imię męskie, złożone z członu "Dobro-" ("dobry") oraz "-ciech" ("cieszyć"). Może ono oznaczać "tego, którego cieszy dobro". Odpowiednik tego imienia, jakim jest "Dobrotech", jest notowany w języku czeskim, słoweńskim i połabskim.
Dobrociech imieniny obchodzi 5 czerwca i 8 czerwca.
Zobacz też:

</doc>
<doc id="102517" url="https://pl.wikipedia.org/wiki?curid=102517" title="Dobrzegniew">
Dobrzegniew

Dobrzegniew – staropolskie imię męskie, złożone z członów "Dobrze-" („dobry”) oraz "-gniew" („gniew”). Mogło oznaczać „ten, którego gniew jest zawsze dobry” lub in.
Dobrzegniew imieniny obchodzi 20 stycznia.

</doc>
<doc id="102518" url="https://pl.wikipedia.org/wiki?curid=102518" title="Dobromysł">
Dobromysł

Dobromysł — staropolskie imię męskie. Składa się z członu "Dobro-" („dobry”) i "-mysł" („myśleć”, „myśl”). Mogło oznaczać „dobry w myśleniu”, lub ewentualnie „mający dobre myśli”. Imię "Dobromysl" występuje także w językach: czeskim, serbskim, chorwackim, słoweńskim i połabskim. Istniał także odpowiednik znaczeniowy tego imienia w sanskrycie: "Su-mati-" („miej/mający dobrą myśl”, czyli „bądź mądry”); człon "su-" oznacza „dobrze, dobry”. Staropolskie zdrobnienia: Dobry, Dobrak, Dobran, Dobrota (masc.), Dobrzej, Dobrzyna (masc.), Dobra (masc.), Dobral, Dobrasz, Dobrek, Dobrko, Dobroch, Dobroj, Dobrona (masc.), Dobronia (masc.), Dobronisz, Dobroń, Dobrost, Dobrosta (masc.), Dobrosz, Dobrosza (masc.), Dobroszek, Dobroszka (masc.), Dobrotczan, Dobrotka (masc.), Dobruj, Dobrul, Dobrusz, Dobruszka (masc.), Dobrył(ek), Dobryłko, Dobrzesz, Dobrzęta, Dobrzych, Dobrzynica, Dobrzysz, Dobrzyszek, Dobrzyszko, Doch, Dochel, Dosz, Doszek, Doszko.
Istniała również rozszerzona forma tego imienia — Dobromysław.
Dobromysł imieniny obchodzi 22 stycznia.
W innych językach:

</doc>
<doc id="102520" url="https://pl.wikipedia.org/wiki?curid=102520" title="Dobroniega">
Dobroniega

Dobroniega — staropolskie imię żeńskie, złożone z dwóch członów: "Dobro-" ("dobra") i "-niega" ("rozkosz"). Mogło zatem oznaczać "ta, która dostarcza przyjemnosci, rozkoszy". 
Dobroniega imieniny obchodzi 20 stycznia i 26 sierpnia.
Znane osoby noszące imię Dobroniega:

</doc>
<doc id="102521" url="https://pl.wikipedia.org/wiki?curid=102521" title="Dobrowiest">
Dobrowiest



</doc>
<doc id="102522" url="https://pl.wikipedia.org/wiki?curid=102522" title="Dobrowit">
Dobrowit

Dobrowit — staropolskie imię męskie, złożone z członów "Dobro-" („dobry”) i "-wit" („pan, władca”). Oznacza „dobrego pana”, „dobrego władcę” albo „dobrze rządzącego”. Istnieje dokładny odpowiednik znaczeniowy tego imienia w języku galijskim: "Suvallos", z prainoeurop. elementem "su-" („dobrze, dobry”).
Dobrowit imieniny obchodzi 18 września.

</doc>
<doc id="102523" url="https://pl.wikipedia.org/wiki?curid=102523" title="Dobrowój">
Dobrowój



</doc>
<doc id="102526" url="https://pl.wikipedia.org/wiki?curid=102526" title="Domamir">
Domamir

Domamir, Domiemir – staropolskie imię męskie, złożone z członów "Doma-" („dom”; psł. "*domъ" oznacza „pomieszczenie, gdzie człowiek żyje ze swoją rodziną”; „wszystko, co jest w domu, rodzina, mienie, majątek”, „ród, pokolenie”, „strony rodzinne, kraj ojczysty”) i "-mir" („pokój, spokój, dobro”). Wyrażało ono życzenie, ażeby nim obdarzony zapewniał swojemu domowi pokój i zgodę. 
Istnieje czeski, pomorski, ruski i serbsko-chorwacki odpowiednik tego imienia.
Domamir imieniny obchodzi 21 czerwca.

</doc>
<doc id="102528" url="https://pl.wikipedia.org/wiki?curid=102528" title="Domasław (imię)">
Domasław (imię)

Domasław, Domisław, Domosław – ogólnosłowiańskie, w tym staropolskie imię męskie złożone z członów "Doma-" ("dom"; psł. "*domъ" oznacza "pomieszczenie, gdzie człowiek żyje ze swoją rodziną"; "wszystko, co jest w domu, rodzina, mienie, majątek", "ród, pokolenie", "strony rodzinne, kraj ojczysty") i "-sław" ("sława"). Imię to wyraża życzenie sławy w przestrzeni domowej.
Domasław i Domosław imieniny obchodzi 14 stycznia i 15 stycznia.
Żeński odpowiednik: Domasława
Miejscowości wywodzące się od imienia.
Istnieje szereg miejscowości w Polsce wywodzących się od imienia:

</doc>
<doc id="102529" url="https://pl.wikipedia.org/wiki?curid=102529" title="Domasława">
Domasława

Domasława, Domisława, Domosława – staropolskie imię żeńskie złożone z członów "Doma-" („dom”; psł. "*domъ" oznacza „pomieszczenie, gdzie człowiek żyje ze swoją rodziną”; „wszystko, co jest w domu, rodzina, mienie, majątek”, „ród, pokolenie”, „strony rodzinne, kraj ojczysty”)i "-sława" („sława”). Mogło oznaczać „przynosząca sławę domowi”. W źródłach polskich poświadczone od XIII wieku (1265 rok).
Domasława imieniny obchodzi 7 września.
Męskie odpowiedniki: Domasław, Domisław, Domosław.

</doc>
<doc id="102530" url="https://pl.wikipedia.org/wiki?curid=102530" title="Glibc">
Glibc



</doc>
<doc id="102531" url="https://pl.wikipedia.org/wiki?curid=102531" title="Libc6">
Libc6



</doc>
<doc id="102532" url="https://pl.wikipedia.org/wiki?curid=102532" title="Domosława">
Domosława



</doc>
<doc id="102534" url="https://pl.wikipedia.org/wiki?curid=102534" title="Dragomir">
Dragomir

Dragomir () – wieś w Bułgarii, w obwodzie Płowdiw, w gminie Syedinenie. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 310 mieszkańców.

</doc>
<doc id="102535" url="https://pl.wikipedia.org/wiki?curid=102535" title="Drogomił">
Drogomił

Drogomił, Dromił – staropolskie imię męskie, złożone z członów "Dro(go)-" ("drogi") i "-mił" ("miły"). Mogło ono oznaczać "drogi i miły".
Drogomił imieniny obchodzi 21 kwietnia i 18 lipca.
Miejscowości pochodzące od imienia.
Zobacz też:

</doc>
<doc id="102536" url="https://pl.wikipedia.org/wiki?curid=102536" title="Drogomir">
Drogomir

Drogomir, Drogmir, Dragomir, Drahomir, Drohomir, Dargomier – staropolskie imię męskie, złożone z członów "Drogo-" ("drogi") i "-mir" ("pokój, spokój, dobro"). Mogło ono oznaczać "ten, któremu drogi jest pokój". Żeńskim odpowiednikiem tych imion jest m.in. Drogomira.
Od imion na Drog-, Drag-, Drah- itd. tworzono już w średniowiecznej Polsce formy pochodne, takie jak Drogan, Drożan, Dargan(?). Analogiczną budowę ma popularne głównie w krajach południowosłowiańskich imię Dragan. 
Drogomir imieniny obchodzi 18 lipca, 9 września, 17 listopada i 22 grudnia.

</doc>
<doc id="102537" url="https://pl.wikipedia.org/wiki?curid=102537" title="Rezerwat przyrody Natalin">
Rezerwat przyrody Natalin

Rezerwat przyrody Natalin – leśny rezerwat przyrody położony w gminie Urzędów, w powiecie kraśnickim (województwo lubelskie).
Rezerwat ten położony jest w Natalinie. Jest to część leśnictwa Wolski Bór (nadleśnictwo Kraśnik). Pod względem wielkości obiekt ten jest jednym z najmniejszych rezerwatów o charakterze leśnym w Polsce.

</doc>
<doc id="102538" url="https://pl.wikipedia.org/wiki?curid=102538" title="Drogomysł">
Drogomysł

Drogomysł – staropolskie imię męskie. Składa się z członu "Drogo-" ("drogi") i "-mysł" ("myśleć", "myśl"). Mogło oznaczać "mający cenne myśli".
Drogomysł imieniny obchodzi 17 czerwca i 18 czerwca.

</doc>
<doc id="102540" url="https://pl.wikipedia.org/wiki?curid=102540" title="Drogosław (imię)">
Drogosław (imię)

Drogosław, Dargosław – staropolskie imię męskie, złożone z członów "Drogo-" ("drogi") i "-sław" ("sława"). Mogło ono oznaczać "ten, któremu droga jest sława".
Drogosław imieniny obchodzi 17 września, 15 października, 19 listopada, 15 grudnia.
Żeński odpowiednik: Drogosława.

</doc>
<doc id="102541" url="https://pl.wikipedia.org/wiki?curid=102541" title="Drogosława">
Drogosława

Drogosława – staropolskie imię żeńskie, złożone z członów "Drogo-" ("drogi") i "-sława" ("sława"). Mogło ono oznaczać "ta, której droga jest sława". W źródłach polskich poświadczone w XIV wieku (1400 rok).
Drogosława imieniny obchodzi 11 marca, 15 października, 15 grudnia.
Męskie odpowiedniki: Drogosław, Dargosław.

</doc>
<doc id="102542" url="https://pl.wikipedia.org/wiki?curid=102542" title="Dzierżymir">
Dzierżymir

Dzierżymir – imię męskie pochodzenia słowiańskiego, nienotowane w źródłach staropolskich.
Dzierżymir imieniny obchodzi 14 października.
Osoby noszące to imię:

</doc>
<doc id="102543" url="https://pl.wikipedia.org/wiki?curid=102543" title="Dzierżykraj">
Dzierżykraj

Dzierżykraj, Dzirżykraj – staropolskie imię męskie, złożone z członów "Dzirży-" ("trzymać") i "-kraj" ("kraj"). Oznaczało prawdopodobnie "tego, który panuje nad krajem", "nad okolicą".
Dzierżykraj imieniny obchodzi 17 lipca.
Osoby noszące to imię:

</doc>
<doc id="102544" url="https://pl.wikipedia.org/wiki?curid=102544" title="Pomarańczowa Rewolucja na Ukrainie">
Pomarańczowa Rewolucja na Ukrainie



</doc>
<doc id="102546" url="https://pl.wikipedia.org/wiki?curid=102546" title="John Alexander Sinclair">
John Alexander Sinclair

John Alexander Sinclair (ur. 1897, zm. 1977) - generał major, Dyrektor Generalny Tajnej Służby Wywiadowczej MI6 Wielkiej Brytanii od 1953 do 1956.

</doc>
<doc id="102550" url="https://pl.wikipedia.org/wiki?curid=102550" title="Rezerwat przyrody Marynopole">
Rezerwat przyrody Marynopole

Rezerwat przyrody Marynopole – leśny rezerwat przyrody w województwie lubelskim, powiat kraśnicki, gmina Gościeradów.
Położony jest w leśnictwie Marynopole (Nadleśnictwo Gościeradów). Jest to rezerwat leśny obejmujący starodrzew jodły i częściowo dębu. Występuje tu wiele gatunków roślin chronionych, w tym: widłak wroniec, widłak goździsty, widłak jałowcowaty, wawrzynek wilczełyko, podkolan biały, lilia złotogłów.
Rezerwat leży na terenie obszaru Natura 2000 „Szczecyn” PLH060083.

</doc>
<doc id="102551" url="https://pl.wikipedia.org/wiki?curid=102551" title="Maciej Rock">
Maciej Rock

Maciej Rock (ur. 13 maja 1978 w Otwocku) – polski aktor telewizyjny, filmowy i teatralny, model, lektor, dziennikarz i prezenter radiowy i telewizyjny.
Wykształcenie.
Ukończył klasę o profilu matematyczno-fizycznym w Liceum Ogólnokształcącym im. K.I. Gałczyńskiego w Otwocku. Od 1996 był studentem zarządzania w Szkole Głównej Handlowej w Warszawie, studiów jednak nie ukończył.
Działalność zawodowa.
Radio.
W latach 2000–2001 wraz z Igorem Sokołowskim prowadził w Tok FM program "Sułtani nocy". W 2001 przez trzy miesiące prowadził lokalny magazyn informacyjny w krakowskim Radiu Alfa. Został zawieszony za obrażenie posła AWS. Później związał się z Radiem Kolor, gdzie współprowadził poranny magazyn. Następnie przeszedł do Polskiego Radia Bis, gdzie w 2007 prowadził cotygodniową audycję "Mocna Trzydziestka".
Od września 2013 współprowadzi poranny program "Wstawaj, nie udawaj" w RMF Maxxx.
Telewizja.
W 2002 zaczął pracę w telewizji Polsat, dla której prowadził programy: "Idol" (2002–2005 i 2017), "POPlista", "Przebojowe dzieci" i "Fabryka Gwiazd". Ponadto w latach 2007–2012 wraz z Maciejem Dowborem i Agnieszką Hyży tworzyli magazyn "Się kręci". W latach 2011–2016 współprowadził program "Must Be the Music. Tylko muzyka". W międzyczasie współprowadził magazyn motoryzacyjny Polsat Play "Autonomia" (2009) i współprowadził talk-show Polsat Café "Dzieciaki nie płaczą" (2010).
W 2006 przeszedł do stacji TV4, dla której pracował przy programie wnętrzarskim "Kamienica" (2006), talk-show "Big Brother 4.1 SHOW" (2007) oraz prowadził galę finałową wyborów Studenckiej Miss Polski (2010), a także był gospodarzem programu "Tata sam w domu".
Prowadził i współprowadził konkursy Trendy oraz koncerty Top na Festiwalu Sopot TOPtrendy (2003, 2008–2013), Piknik Country Mrągowo (2007–2011), konkursy Miss Polski (2007–2008, 2010), koncerty Podziel się posiłkiem dla Fundacji Polsat (2008–2010), Zielonogórską Noc Kabaretową (2010–2011), koncert jubileuszowy z okazji 30-lecia Niezależnego Zrzeszenia Studentów (2010), koncert Sylwestrowa Moc Przebojów (od 2010), koncerty podczas festiwalu Sopot Top of the Top Festival (2012–2013).
Od wiosny 2023 wraz z Maciejem Dowborem będzie współprowadzącym program Twoja twarz brzmi znajomo, zastępując w tej roli Piotra Gąsowskiego.
Pozostałe przedsięwzięcia.
W 2007 wziął udział w dubbingu filmu animowanego "Franklin i skarb jeziora".
W 2013 wystąpił jako model w pokazie marki Celio.
Życie prywatne.
Żonaty z Magdaleną, mają troje dzieci: Hannę Antoninę (ur. 2007), Antoniego (ur. 2009) i drugą córkę, urodzoną w 2013.

</doc>
<doc id="102553" url="https://pl.wikipedia.org/wiki?curid=102553" title="Kuba Wojewódzki">
Kuba Wojewódzki

Kuba Wojewódzki, właśc. Jakub Władysław Wojewódzki (ur. 2 sierpnia 1963 w Koszalinie) – polski dziennikarz, publicysta, satyryk, felietonista, celebryta, showman, perkusista i aktor.
Karierę dziennikarską rozpoczął w drugiej połowie lat 80. w „Magazynie Muzycznym”. W kolejnych latach jego felietony ukazywały się na łamach czasopism, takich jak „Muza”, „Wprost”, „Przekrój”, „Gazeta Wyborcza” i „Viva!”. W latach 1993–1999 był redaktorem naczelnym magazynu „Brum”. Od 2008 jest felietonistą tygodnika „Polityka”. Równocześnie z pracą w prasie rozpoczął działalność radiową, prowadził audycje w Rozgłośni Harcerskiej i Trójce. W latach 2003–2007 był redaktorem Antyradia, w latach 2008–2013 współprowadził audycje w Esce Rock, następnie przez dwa lata był związany z Rock Radiem. Od 2019 do 2022 był współgospodarzem programu w newonce.radio. W latach 90. rozpoczął pracę w Telewizji Polskiej, następnie przeszedł do Telewizji Polsat, a od 2006 jest związany z TVN. Rozpoznawalność zapewniło mu jurorowanie w programie "Idol" i prowadzenie autorskiego talk-show "Kuba Wojewódzki". Ponadto jurorował w programach typu talent show: "Mam talent!", "X-Factor" i "Mali giganci". Jako aktor występuje na deskach Teatru 6. Piętro. Ma za sobą epizodyczne role w filmach i serialach telewizyjnych. Występował również jako aktor głosowy.
Działalność Wojewódzkiego jest powszechnie komentowana w mediach, m.in. za sprawą skandali obyczajowych i głoszenia publicznie krytycznych opinii w kierunku innych celebrytów. Uznawany za skandalistę i jedną z najpopularniejszych postaci polskiego show-biznesu. W 2007 zajął drugie miejsce w rankingu „100 najcenniejszych gwiazd polskiego show-biznesu” sporządzonym przez „Forbes Polska”. W 2011 znalazł się na trzecim miejscu rankingu „100 najbardziej wpływowych Polaków” sporządzonym przez „Wprost”.
Jest dwukrotnym laureatem Świrów, a także zdobywcą Wiktora w kategorii „osobowość telewizyjna”.
Życiorys.
Jest starszym synem prokuratura Bogusława Wojewódzkiego i jego żony Marii. Ma starszego o dwa lata brata Tomasza. Urodził się w Koszalinie, ale dorastał w Warszawie, gdzie ukończył naukę w Szkole Podstawowej im. Władimira Komarowa i XXVII LO im. Tadeusza Czackiego w klasie o profilu humanistycznym (przy czym dwukrotnie powtarzał rok szkolny). Przez dziewięć lat studiował dziennikarstwo na Uniwersytecie Warszawskim, ale studiów nie ukończył.
Kariera zawodowa.
Tuż po rozpoczęciu studiów w 1987 został redaktorem „Magazynu Muzycznego”. W okresie studenckim dorabiał, pracując jako konserwator terenów zielonych na Cmentarzu Powązkowskim. W ramach praktyk studenckich pisał dla „Życia Warszawy”. W tym czasie zaczął pracować w radiu, współprowadził audycje w Rozgłośni Harcerskiej i Trójce. W 1990 został dyrektorem artystycznym firmy fonograficznej Arston, w której odpowiadał za wydanie albumów, a także zaprojektował okładki płyt: "Krew Marylin Monroe" Róż Europy, "Bez pokory" Farben Lehre, "Myka" zespołu Marilyn Monroe, "W moim ogrodzie" Daab i zrealizował teledyski wykonawców: Ira („Mój dom”), Proletaryat („Pokój z kulą w głowie”), Wilki („Eli lama sabachtani”), Grzegorz Skawiński („Raz na całe życie”), Hey („Dreams”), Robert Janowski („Nadejdą sny”) i Urszula („Euforia”). Działał jako animator muzyczny.
Karierę telewizyjną zaczynał w Telewizji Polskiej, dla której prowadził program "Rockandroller" w TVP1. Po przejściu do Telewizji Polsat prowadził program "Halo!gramy". W 1993 został dyrektorem Festiwalu Muzyków Rockowych w Jarocinie. W tym czasie, kontynuując założenia współprowadzonej przez siebie audycji w Trójce, stworzył miesięcznik muzyczny „Brum”, którego został redaktorem naczelnym. W 1997 był współwydawcą miesięcznika „Plastik”. Oba tytuły zniknęły z rynku w 1999. Pod koniec lat 90. był gospodarzem programu TV Polonia "Polska piosenka, ludzie, zjawiska, epizody". W 2002 został gospodarzem teleturnieju TVP2 "Pół żartem, pół serial", ponadto poprowadził koncert inaugurujący rozpoczęcie emisji kanału muzycznego MTV Classic. Następnie znów trafił do Polsatu, zostając jednym z jurorów programu "Idol". Był jurorem pierwszej, drugiej i czwartej edycji programu.
W 2002 zaczął prowadzić autorski talk-show "Kuba Wojewódzki" na Polsacie. W 2003 został felietonistą „Muzy” i „Wprost”, otrzymał nagrodę Świra, był członkiem komisji jurorskiej wyłaniającej uczestników koncertu "Trendy" w ramach festiwalu "TOPtrendy 2003", wydał album studyjny pt. "Cisza" z zespołem Klatu (którego był perkusistą) oraz jurorował w programie "World Idol" z udziałem wybranych zwycięzców lokalnych edycji "Idola" z całego świata. Również w 2003 zaczął prowadzić z Michałem Figurskim „Antylistę”, poranną audycję emitowaną początkowo w Radiu 94, następnie w Radiu Flash i w Antyradiu. W 2005 i 2006 z Figurskim wystąpił w kampanii reklamowej sieci Era tak tak.
W 2004 zadebiutował jako aktor dubbingowy, użyczając głosu Błaznowi Królewskiemu w polskiej wersji językowej filmu animowanego "7 krasnoludków – historia prawdziwa", a także otrzymał drugą nagrodę Świra. W 2005 był nominowany do zdobycia Telekamery w kategorii „Rozrywka”. W czerwcu 2005 współprowadził z Bogusławem Kaczyńskim koncert "Trendy" w ramach festiwalu "TOPtrendy 2005". W 2006 został felietonistą „Przekroju”, jego teksty publikowane były też na łamach „Gazety Wyborczej” i „Vivy!”.
W sierpniu 2006 rozwiązał za porozumieniem stron umowę z Polsatem i przeszedł do telewizji TVN, dla której od września 2006 prowadzi swój autorski talk-show "Kuba Wojewódzki". W 2007 był jurorem w okolicznościowym wydaniu programu "Taniec z gwiazdami" – "Najpiękniejsze tańce", wystąpił w kampanii reklamowej marki Axe i był nominowany do Wiktora w kategorii „osobowość telewizyjna”. Jesienią 2007 miał współprowadzić program satyryczny "Bez sensu", jednak format nigdy nie trafił na antenę.
W 2008 nawiązał stałą współpracę z tygodnikiem „Polityka”, na którego łamach publikuje felietony pt. „Mea pulpa, czyli kronika popkulturalna Kuby Wojewódzkiego”, będące zbiorami krótkich, ironicznych komentarzy do bieżących wydarzeń z życia polskich celebrytów, jak też wydał album kompilacyjny pt. "Kuba Wojewódzki – Dwa gołębie" i wziął udział w kampanii reklamowej firmy obuwniczej Converse. Po odejściu z Antyradia na początku 2008 zaczął współpracę z Eską Rock, dla której współprowadził programy „Poranny WF” (2008–2012) i „Zwolnienie z WF-u” (2012–2013). W 2008 za „ładowanie odbiorców pozytywną energią” został nominowany z Michałem Figurskim, współprowadzącym „Poranny WF”, do zdobycia MediaTorów w kategorii „AkumulaTor”. W latach 2008–2010 był jurorem pierwszych trzech edycji programu TVN "Mam talent!", za co w 2009 zdobył Wiktora za wygraną w kategorii „osobowość telewizyjna” i był nominowany do Telekamery w kategorii „Rozrywka”.
W marcu 2010 zadebiutował główną rolą Allana Feliksa w sztuce Woody’ego Allena "Zagraj to jeszcze raz, Sam" w reżyserii Eugeniusza Korina, wystawianej na deskach Teatru 6. piętro. W 2011 z Krzysztofem Materną stworzył scenariusz i wyreżyserował koncert inaugurujący polską prezydencję w Unii Europejskiej oraz został jurorem w programie TVN "X-Factor", w którym sędziował przez wszystkie cztery edycje, tj. do 2014.
W sierpniu 2011 zaczął występować w spotach reklamowych sieci komórkowej Play, a za pierwszy rok występowania w spotach firmy miał otrzymać honorarium w wysokości 2,5 mln zł. W kolejnych latach pojawiał się w kolejnych spotach firmy. W 2012 uruchomił serwis internetowy "ZagrajUKuby.pl", dzięki któremu umożliwiał promocję niszowym wykonawcom poprzez gościnny występ w programie "Kuba Wojewódzki". Od 5 lutego 2014 do 18 stycznia 2016 współprowadził popołudniową audycję „Książę i żebrak” w Rock Radiu, za którą w 2015 odebrał nagrodę Niegrzecznych w kategorii „radiofonia”. W latach 2015–2017 był jednym z jurorów programu TVN "Mali giganci". W 2016 był bohaterem roastu, w którym gośćmi byli m.in. Michał Kempa, Abelard Giza, Anna Dereszowska, Dawid Podsiadło i Piotr Kędzierski. Program obejrzało ok. 1,7 mln widzów. Od 2016 występuje w spotach reklamowych firmy Colian, producenta oranżady Hellena, a od 2018 jest jednym z bohaterów spotów reklamowych urządzeń marki Huawei. Również w 2018 reklamował krem marki Bielenda i użyczył głosu Sulfuriksowi w animacji "" (2019).
Jesienią 2018 nakładem Wydawnictwa Wielka Litera ukazała się książka pt. "Kuba Wojewódzki. Nieautoryzowana autobiografia", nad którą pracował przez sześć lat. Od marca 2019 współprowadzi z Piotrem Kędzierskim program „Rozmowy: Wojewódzki &amp; Kędzierski” w Newonce.radio. W lipcu 2019 wraz z restauratorem Józefem Krawczykiem otworzył lokal gastronomiczno-rozrywkowy „Niewinni Czarodzieje 2.0” w Warszawie.
W lutym 2020 wraz z Konradem Stachurskim uruchomił agencję influencer marketingu. Po wybuchu pandemii COVID-19 zaczął nagrywać internetowy program "250 m² Kuby Wojewódzkiego" emitowany w serwisie Player; zrealizował łącznie trzy odcinki programu. Również w 2020 wystąpił w kampanii reklamowej samochodów marki Porsche. W roku 2020 prowadził internetowy program "Sztuka łączenia" dostępny w serwisie YouTube. W 2021 pojawił się gościnnie w teledysku do singla „Patoreakcja” rapera Maty. W 2022 został jednym z jurorów-detektywów w programie TVN "Mask Singer", a od marca tego samego roku współprowadzi podcast "WojewódzkiKędzierski" w serwisie Onet.pl.
Działalność polityczna.
W 2007 w jednym z odcinków "Kuby Wojewódzkiego" potwierdził obecność w sztabie wyborczym Donalda Tuska, zapowiadając Tomasza Lipińskiego – jednego ze swoich gości – słowami:
W 2010 udzielił poparcia Ruchowi Poparcia Palikota. 30 maja 2011 w programie Tomasza Lisa zdementował plotki, jakoby doradzał sztabowi Platformy Obywatelskiej w kampanii wyborczej w 2009.
Po wygranych przez PO wyborach w 2011 Adam Michnik napisał w „Gazecie Wyborczej”: „Te wybory to zwycięstwo Polski Marka Kondrata i Kuby Wojewódzkiego, Polski ludzi bystrych i uśmiechniętych. Zapamiętam frazę Wojewódzkiego: «Młody czytelniku, jeśli nadal chcesz głosować na PiS – wcześniej skontaktuj się z lekarzem i farmaceutą». Jakby Duch Święty przemówił ustami Kuby Wojewódzkiego”.
Przed pierwszą turą wyborów prezydenckich w 2015 udzielił poparcia Pawłowi Kukizowi. W drugiej turze poparł Bronisława Komorowskiego.
Wizerunek.
Uchodzi za jednego z najpopularniejszych polskich prezenterów telewizyjnych.
W 2008 został określony „najbardziej wyróżniającą się marką w Polsce” w badaniu agencji Young&amp;Rubicam na zlecenie instytutu Millward Brown SMG/KRC. W 2016 jego profil znalazł się na dziewiątym miejscu zestawienia najpopularniejszych polskich marek medialnych na Instagramie, w 2018 spadł na 18. miejsce rankingu.
Ma wizerunek egocentryka. Uważany jest za jedną z najbardziej ekscentrycznych postaci polskiego show-biznesu i jednego z największych medialnych skandalistów, m.in. ze względu na kontrowersyjne wypowiedzi, prezentowane na łamach tygodnika „Polityka” czy w programie "Kuba Wojewódzki" i audycjach Eski Rock, jak też głoszone w kierunku uczestników programu "Idol", którego był jurorem. W 2003 został uznany przez widzów za najsympatyczniejszego spośród jurorów "Idola" w plebiscycie zorganizowanym w programie "Idol po finale", a w 2004 został określony mianem najsurowszego jurora programu "World Idol". W 2008 znalazł się w gronie najbardziej docenianych jurorów programów telewizyjnych w rankingu sporządzonym przez „Wprost”.
Krytycznie o medialnej działalności Wojewódzkiego publicznie wypowiedzieli się m.in. Krzysztof Cugowski, Tomasz Raczek, Monika Olejnik, Kazik Staszewski, Tomasz Lis, Krzysztof Feusette, Manuela Gretkowska i Sławomir Jastrzębowski, ponadto toczył publiczny spór m.in. z Małgorzatą Rozenek-Majdan i Radosławem Majdanem, co było szeroko komentowane w ogólnopolskich mediach.
Jest jedną ze „100 najcenniejszych gwiazd polskiego show-biznesu” według danych magazynu „Forbes Polska”; jego wizerunek został wyceniony przez reklamodawców na: 302 tys. zł w 2006 (29. miejsce), 342 tys. zł w 2007 (60. miejsce), 385 tys. zł w 2008 (35. miejsce), 544 tys. zł w 2010 (16. miejsce), 789 tys. w 2011 (2. miejsce), 604 tys. zł w 2012 (10. miejsce), 735 tys. zł w 2013 (6. miejsce), 424 tys. zł w 2014 (19. miejsce).
Kontrowersje.
W emitowanym 25 marca 2008 odcinku "Kuby Wojewódzkiego" prowadzący wraz z gośćmi – Markiem Raczkowskim i Krzysztofem Stelmaszykiem – wkładali miniaturki polskich flag w atrapy psich odchodów. W sierpniu 2011 Sąd Apelacyjny w Warszawie wydał prawomocny wyrok w sprawie kary 471 tys. zł, nałożonej przez Krajową Radę Radiofonii i Telewizji na TVN w związku z przebiegiem programu, nakazując stacji zapłatę tej kary i zwrot kosztów procesu. Zdaniem sądu, program propagował zachowania „sprzeczne z prawem, z polską racją stanu oraz postaw i poglądów sprzecznych z moralnością i dobrem społecznym” oraz pokazał „brak szacunku dla polskiej flagi, co obraża wartości respektowane przez społeczeństwo”.
W październiku 2016 udzielił wywiadu czasopismu „Playboy”, w którym w negatywnym świetle przedstawił Małgorzatę Rozenek-Majdan. Prezenterka pozwała dziennikarza za naruszenie dóbr osobistych
20 października 2021 podczas wywiadu z Agatą Kuleszą w audycji "Rozmowy: Wojewódzki i Kędzierski" skomentował samochód aktorki mówiąc, że „to jest auto z zespołem Downa”. Stwierdzenie spotkało się z krytyką internautów. W reakcji Newonce.radio opublikowało w mediach społecznościowych oświadczenie, w którym przeprosiło za porównanie użyte przez dziennikarza i poinformowało o wycięciu fragmentu wywiadu, w którym padło.
Uliczne incydenty.
We wrześniu 2008 został oskarżony o atak na mężczyznę i zniszczenie mienia (przedniej szyby samochodu). Sąd odrzucił argumentację prokuratury, która wniosła o umorzenie sprawy ze względu na „znikomą szkodliwość czynu”.
W październiku 2013 został zaatakowany „niezidentyfikowanym płynem żrącym o brunatnej barwie” pod siedzibą Eski Rock przez „nieznanego sprawcę, który wykrzykiwał przy tym hasła kłopotliwe dla środowisk prawicowych”. U dziennikarza zdiagnozowano oparzenia termiczne oraz chemiczne pierwszego stopnia głowy i szyi. Policja wszczęła śledztwo w sprawie, a w jego trakcie ustalono, że napastnik oblał dziennikarza kapsaicyną 16 grudnia Komenda Stołeczna Policji skierowała do Prokuratury Rejonowej Warszawa Praga Południe wniosek o umorzenie śledztwa ze względu na brak podstaw do przedstawienia zarzutów. Pod koniec października 2014 ujęto sprawcę ataku, 32-letniego Piotra S., który usłyszał zarzut narażenia Wojewódzkiego na niebezpieczeństwo uszczerbku na zdrowiu, za co groziła mu kara do trzech lat więzienia.
Skargi na audycje w Esce Rock.
W czerwcu 2008 kontrowersje wywołał plakat reklamujący debiut Wojewódzkiego i Michała Figurskiego na antenie Eski Rock, na którym dziennikarze pozują razem w łóżku, a „ułożenie pościeli wskazuje jednoznacznie na erekcję obu panów”. Dwuznaczne billboardy ocenzurowano w kilku miastach w Polsce. Przedstawiciele rozgłośni zapewniali, że „przez zastosowanie humorystycznego przekazu wykorzystującego wizerunki popularnych prezenterów chcieli wyróżnić swoją reklamę wśród innych”, zapewniając przy tym, że „nie chcieli nikogo bulwersować ani gorszyć”. Komisja Etyki Reklamy odrzuciła skargę zarzucającą obsceniczność billboardowi reklamowemu, uznając, że „utrzymany w humorystycznym stylu plakat nie narusza etyki ani prawa”.
20 marca 2009 wraz z Michałem Figurskim został zawieszony na tydzień w prawach pracowniczych za rzekomą obrazę Lecha Kaczyńskiego w czasie audycji „Poranny WF”, podczas której mieli, posługując się językiem angielskim, określić ówczesnego prezydenta RP mianem „małego, niedorozwiniętego, głupiego człowieka”. 21 lipca 2009 Prokuratura Okręgowa w Warszawie umorzyła śledztwo, twierdząc, że „słowa wypowiedziane przez obu dziennikarzy nie miały charakteru znieważającego”.
7 czerwca 2011 Rada Etyki Mediów wydała oświadczenie, w którym uznała, że we współprowadzonej przez Wojewódzkiego audycji „Poranny WF” doszło do „drastycznej demonstracji ksenofobii” wobec Alvina Gajadhura, polskiego urzędnika hinduskiego pochodzenia. W opinii Rady, Wojewódzki i Michał Figurski znieważyli mężczyznę „obraźliwymi, rasistowskimi sformułowaniami”. Ich zachowanie zostało uznane za „pogwałcenie zasady szacunku i tolerancji”. Działacze Komitetu na rzecz Praw Afrykańskiej Społeczności w Polsce przy fundacji Afryka Inaczej zaapelowali o niepowierzanie Wojewódzkiemu organizacji koncertu na start polskiej prezydencji w Unii Europejskiej, protestując w ten sposób przeciw promocji przez władze kraju „prostactwa i chamstwa”. W lipcu 2011 Prokuratura Rejonowa Warszawa Praga-Południe wszczęła śledztwo w sprawie znieważenia Gajadhura przez dziennikarzy. 13 października 2011 KRRiT nałożyła na Eska Rock SA karę finansową w wysokości 50 tys. złotych. W decyzji wyjaśniono, że „wskazując konkretną osobę o ciemnym kolorze skóry, która dodatkowo pełni funkcję publiczną, i opowiadając o niej żarty związane z kolorem skóry i pochodzeniem, które stawiają ją w złym świetle, prowadzący dopuścili się dyskryminacji ze względu na rasę. (…) Oceniając całość audycji prowadzonej przez J. Wojewódzkiego i M. Figurskiego, należy stwierdzić, że «żarty» miały charakter jednoznacznie rasistowski i sprowadzały się do utrwalania wśród odbiorców stereotypu Afrykanów”. W audycji z 6 października 2011 dziennikarze m.in. zarzucili Gajadhurowi rasizm i oskarżyli go o szerzenie nienawiści. Decyzją z 30 marca 2012 KRRiT stwierdziła, że treść audycji narusza postanowienia ustawy i nałożyła na Eska Rock SA kolejną karę w wysokości 50 tys. zł. W kwietniu 2012 Prokuratura Okręgowa Warszawa-Praga przedstawiła Wojewódzkiemu i Figurskiemu zarzut znieważenia, zagrożony karą trzech lat pozbawienia wolności. W lipcu 2014 Sąd Rejonowy Warszawa-Praga Północ uniewinnił dziennikarzy od stawianych im zarzutów.
W czerwcu 2012 ukraińskie Ministerstwo Spraw Zagranicznych wydało komunikat, w którym odniosło się do sformułowań użytych przez Wojewódzkiego i Figurskiego 12 czerwca 2012 w programie „Poranny WF”. MSZ zaprotestowało przeciw „niedopuszczalnym wypowiedziom, które obrażają cześć i godność Ukraińców” oraz uznało, że dziennikarze „pozwolili sobie na skrajnie poniżające wypowiedzi pod adresem Ukraińców, co jest nie do przyjęcia przez jakiegokolwiek cywilizowanego człowieka oraz demokratyczne społeczeństwo, w którym nie powinno być miejsca dla publicznych obraz bądź dyskryminacji na tle narodowościowym”, za co zażądało przeprosin. Rada Etyki Mediów uznała, że dziennikarze prowokowali słuchaczy „drastyczną demonstracją ksenofobii”, co oceniła jako „nie tylko rażące chamstwo, ale i typową mowę nienawiści”. Decyzją zarządu radia program zniknął z ramówki, a 25 czerwca 2012 władze Radia Eska Rock zwolniły Wojewódzkiego i Figurskiego za nieprzyzwoite wypowiedzi pod adresem Ukrainek. Wojewódzki kilkukrotnie przeprosił publicznie oburzonych słuchaczy. Śledztwo w sprawie znieważenia Ukrainek wszczęła Prokuratura Rejonowa Warszawa-Praga Południe. 30 lipca 2012 przewodniczący KRRiT nałożył na Eskę Rock karę finansową w wysokości 75 tys. złotych. W uzasadnieniu zwrócił uwagę, że tego radia w dużej części słuchają osoby młode, a ponad połowę słuchaczy stanowią osoby niesamodzielne i mieszkające z rodzicami, w związku z czym „wśród takich osób szczególnie niebezpieczne jest propagowanie postaw i zachowań dyskryminacyjnych”. Wymierzając karę, zwrócono uwagę m.in. na uprzednio prowadzone postępowania w tej sprawie i fakt ponownego naruszenia ustawy przez dziennikarzy. W związku z tą sprawą, 19 grudnia 2012 Stowarzyszenie Dziennikarzy Polskich przyznało Wojewódzkiemu i Figurskiemu tytuł Hieny Roku.
Pod koniec kwietnia 2010 w trakcie audycji „Poranny WF” Wojewódzki i Figurski wyemitowali piosenkę „Jarek po trupach do celu”, w której w sposób satyryczny odnieśli się do Jarosława Kaczyńskiego i możliwej z jego strony chęci wykorzystania w kampanii prezydenckiej symboli związanych z katastrofą smoleńską. Nagranie wywołało oburzenie m.in. Rady Etyki Mediów, która zarzuciła dziennikarzom „bardzo poważne przekroczenie podstawowych reguł kultury i etyki dziennikarskiej”. Marcin Bisiorek, dyrektor programowy Eski Rock, odparł krytykę, zapewniając: "Obaj dziennikarze w swoim programie (...) wielokrotnie w sposób satyryczny przedstawiali różne osoby z każdej strony polskiego świata politycznego i nikt nigdy się o to nie obrażał. (...) Pojawiło się nawet wyjątkowo absurdalne oskarżenie, jakoby nagranie to miało m.in. obrażać uczucia religijne Polaków. Program Michała Figurskiego i Kuby Wojewódzkiego ma charakter satyryczny i w jego formułę wpisane jest ironiczne komentowanie świata polityki". Ukarania dziennikarzy zażądało Katolickie Stowarzyszenie Dziennikarzy, które skierowało skargę do REM i KRRiT, oceniając słowa piosenki jako „nikczemne i niegodne”.
Skargi na audycje w Rock Radiu.
11 lutego 2014 w trakcie audycji „Książę i żebrak” Wojewódzki i Mikołaj Lizut żartowali z zainteresowania mediów tabloidowych opuszczeniem więzienia przez Mariusza Trynkiewicza, pedofila skazanego za morderstwa dzieci, oraz kpili z redakcji „Super Expressu”, określając ją „sponsorem wyjścia Trynkiewicza na wolność”. Redakcja pozwała wydawcę programu (Agorę), domagając się przeprosin za określenie jej przez dziennikarzy mianem „pornobiznesu” w jednym z oświadczeń po wybuchu skandalu. Ponadto po premierze audycji do siedziby KRRiT napłynęło kilkadziesiąt skarg od słuchaczy.
22 września 2015 w trakcie audycji „Książę i żebrak” Wojewódzki i Lizut wyemitowali telefoniczną prowokację Mikołaja Janusza, redaktora Rock Radia, który – podając się za urzędnika Kancelarii Prezydenta – wymusił na Jerzym Zelniku wskazanie artystów, których ten wysłałby na wcześniejszą emeryturę „za nieprawomyślność i krytykowanie prezydenta Andrzeja Dudy”. Po emisji rozmowy aktor zarzucił dziennikarzom manipulację i zapowiedział skierowanie sprawy do sądu. Prowokację dziennikarzy potępiło również Stowarzyszenie Dziennikarzy Polskich.
Wpływ na popkulturę.
Należy do grona najpopularniejszych postaci polskiego show-biznesu. Wojtek Kowalik z agencji Ogilvy &amp; Mather ocenił medialną markę Wojewódzkiego słowami: "Nie zbudował swojej marki na byciu grzecznym, miłym czy ułożonym. Jego trademarkowy balans pomiędzy byciem inteligentem a dupkiem okazał się być szalenie atrakcyjny dla polskiej młodzieży".
W 2011 zajął trzecie miejsce w rankingu „100 najbardziej wpływowych Polaków” sporządzonym przez „Wprost”.
Stał się pierwowzorem bohatera komiksu "Najczwartsza RP – Antylista Prezerwatora" wydanego w 2007 przez wydawnictwo G+J Polska. Został tytułowanym bohaterem książki Wiesława Godzica pt. „Kuba i inni – twarze i maski popkultury” z 2013, w której autor omówił działalność medialną m.in. Wojewódzkiego.
Został trzykrotnie sparodiowany w "Rozmowach w tłoku", końcowej części programu "Szymon Majewski Show", gdzie w jego rolę wcielali się Marek Bednarczyk (w 10. edycji) i Michał Meyer (w 12. edycji). Na postaci Wojewódzkiego wzorowany był też jeden z bohaterów spotu reklamowego Nju mobile.
Życie prywatne.
W latach 2003–2007 był w związku z aktorką Anną Muchą, a w latach 2013–2018 z modelką Renatą Kaczoruk. Z obiema wystąpił w spotach reklamujących sieć telefonii komórkowej Play, odpowiednio w 2015 oraz w 2016 i 2017. Od 2022 jest w związku z modelką Anną Markowską.
Deklaruje się jako ateista.

</doc>
<doc id="102558" url="https://pl.wikipedia.org/wiki?curid=102558" title="Wolemia szlachetna">
Wolemia szlachetna

Wolemia szlachetna ("Wollemia nobilis") – gatunek drzewa nagonasiennego reprezentujący monotypowy rodzaj wolemia ("Wollemia") z rodziny araukariowatych ("Araucariaceae"). Odkryty został w 1994 roku w Parku Narodowym Wollemi w Nowej Południowej Walii. Wcześniej rośliny o podobnych cechach morfologicznych znane były ze skamieniałości pochodzących sprzed wielu dziesiątek milionów lat. W naturze znanych jest tylko kilkadziesiąt dorosłych drzew i w celu ich ochrony dokładna lokalizacja ich występowania utrzymywana jest w tajemnicy. W ciągu kilku lat po odkryciu prowadzono intensywne badania nad biologią i ekologią gatunku, by poprawić szanse jego przetrwania. Po namnożeniu w ogrodach botanicznych trafiła do obrotu handlowego.
Historia gatunku i jego odkrycia.
Skamieniałości reprezentujące rośliny o cechach morfologicznych bardzo podobnych do wolemii znajdowane były w Australii, na Nowej Zelandii i na Antarktydzie. Za przodka wolemii uważane są rośliny nazwane "Agathis jurassica", których skamieniałości znane są m.in. ze stanowiska paleontologicznego Talbragar. Datowane na ok. 150 milionów lat stanowisko z późnej jury znajduje się zaledwie 100 km od współczesnego stanowiska wolemii. Skamieniałości podobnych roślin datowane na 90 milionów lat znaleziono także w stanie Wiktoria. Przypominające wolemię skamieniałości znajdowane były także na stanowiskach datowanych na 116 i 50 milionów lat. Analizy występowania pyłków, identycznych z przypisanymi wcześniej rodzajowi "Dilwynites", świadczą o obecności tych roślin 91 milionów lat temu. W porastających całą Australię lasach roślin araukariowatych przodkowie wolemii występowali masowo przed 65–34 milionami lat. Później sukcesywnie wraz z ochładzaniem i osuszaniem się klimatu udział pyłków wolemii w analizach palinologicznych malał. Ślady kopalne wolemii zanikły przed około 2 milionami lat.
Odkrycie współcześnie żyjących okazów wolemii było konsekwencją rozpoczętej w czerwcu 1994 roku eksploracji kanionu (jednego z pół tysiąca podobnych w Parku Narodowym Wollemi) przez kilkuosobową grupę z udziałem Davida Noble’a, pracownika parków narodowych i studenta botaniki w Nowej Południowej Walii. Noble wrócił do kanionu 10 września 1994 (według niektórych źródeł w sierpniu) i wówczas dostrzegł nieznane sobie drzewa. Wziął fragment pędu do oznaczenia, ale, nie mogąc zidentyfikować gatunku, poprosił o pomoc botanika i współpracownika ze służby parkowej – Wyna Jonesa. Początkowo botanicy sądzili, że znaleźli obcy gatunek zawleczony do Australii. W październiku dotarli do kanionu wspólnie w celu zgromadzenia obszerniejszego materiału zielnikowego. Nie zdołali jednak zebrać rosnących wysoko szyszek żeńskich, po które wrócili helikopterem. Jones przyznał, że badał kanion z helikoptera już 5 lat wcześniej, ale wówczas nie zwrócił uwagi na osobliwe drzewa. Jones wspólnie z botanikami z ogrodu botanicznego w Sydney opisał nowy gatunek i rodzaj drzew w czasopiśmie naukowym „Telopea” w marcu 1995 roku.
Odkrycie wzbudziło wielkie poruszenie w środowisku naukowym botaników i było szeroko komentowane w mediach. Roślina uznana została za żywą skamielinę i stała się przykładem efektu Łazarza. Ponieważ rośliny tego rodzaju znane były ze skamieniałości sprzed dziesiątek milionów lat, odkryciu przypisywano podobną rangę jak hipotetycznemu odkryciu żywych dinozaurów. Dodatkowo niezwykłe w znalezisku było to, że dokonane zostało w kraju o wysokim rozwoju nauki i niedaleko największego miasta Australii – ponad czteromilionowego Sydney. Don Blaxell, pracownik dyrekcji ogrodu botanicznego w Sydney, stwierdził, że „[to odkrycie] uświadamia nam, że jednak nie wiemy o świecie tak wiele, jak nam się wydaje”.
Po znalezieniu ok. 40 okazów drzew, w kolejnych latach intensywnie poszukiwano w okolicy kolejnych roślin. W ciągu trzech lat eksploracji udało się odnaleźć w tym samym kanionie kolejną grupę, a w XXI wieku co najmniej jeszcze jedną w sąsiedztwie. O odnalezieniu kolejnych roślin w XXI wieku plan ochrony gatunku informuje bardzo ogólnikowo w celu zapewnienia bezpieczeństwa roślinom.
Miejsce występowania i zasoby populacji.
Gatunek rośnie w naturze współcześnie w co najmniej trzech, blisko siebie położonych miejscach. Reprezentowany jest przez mniej niż 100 drzew dorosłych oraz około 200–300 siewek i młodych okazów. Ze względu na liczne zagrożenia dla tak nielicznej populacji, które mogłyby nastąpić w przypadku upowszechnienia informacji o miejscu jej występowania – dokładna lokalizacja populacji utrzymywana jest w tajemnicy przez wąskie grono specjalistów. Konsekwencją tego stanu rzeczy, a także kłopotów z wyróżnieniem poszczególnych drzew ze względu na powstawanie okazów odroślowych, są różnice w opisie położenia i liczebności populacji wolemii. Według różnych źródeł stanowiska znajdują się ok. 150 lub 200 km na zachód lub północny zachód od Sydney w Parku Narodowym Wollemi w Górach Błękitnych. Drzewa rosną na wysokości 670–780 m n.p.m. w głębokim na 500–600 m, wąskim i wilgotnym kanionie powstałym w piaskowcach. Na jego dnie w pobliżu stanowisk wolemii płynie strumień.
W pierwszej grupie wolemii odnalezionej w 1994 roku na powierzchni 5 tys. m2 znajdowały się tylko 23 dorosłe drzewa i 16 okazów młodych. Największy znany dotychczas okaz tego gatunku leżał powalony i miał 40 m długości i pień o obwodzie 3 m. Kolejną grupę liczącą 15–17 drzew dorosłych znaleziono w tym samym kanionie ok. 1–2 km w górę strumienia. Trzecia grupa licząca 3 dorosłe okazy znaleziona została na skalnej ścianie na wysokości 40 m w kanionie głębokim na 150 m, znajdującym się w pobliżu wcześniej znanych stanowisk.
Wszystkie drzewa rosnące w dwóch liczniejszych grupach nie wykazują żadnego zróżnicowania genetycznego, co świadczyć może o ich klonalnym pochodzeniu. Jedynie trzy drzewa rosnące w najmniej licznej grupie wykazują nieznaczne zróżnicowanie. Efektem rozmnażania generatywnego są rozproszone, nielicznie rosnące młode okazy.
Rozwój.
Męskie i żeńskie strobile powstają co roku na końcach bocznych pędów dorosłych drzew. W przypadku roślin uprawianych pierwsze strobile męskie pojawiać się zaczęły na okazach już pięcioletnich, szyszki żeńskie na okazach co najmniej ośmioletnich. Dojrzewają i zaczynają pylenie wiosną tj. w obszarze naturalnego występowania w październiku i listopadzie. Kwiaty są wiatropylne. Zapłodnienie następuje ok. rok po zapyleniu. Szyszki dojrzewają po ok. 16–19 miesiącach tj. późnym latem lub już jesienią. Spośród powstających nasion, ok. 10% jest żywych, z czego 25% pada ofiarą zwierząt (żywią się nimi rozelle królewskie, myszy i szczury śniade). Nasiona niemal pozbawione skrzydełka mogą być roznoszone przez wiatr, bowiem szyszki rozpadają się na drzewie, a nasiona są lekkie. Mogą być także przenoszone przez wodę (w każdym razie zaobserwowano, że część z nich wpada do strumienia). Kiełkowanie następuje po około 4–6 miesiącach i w pierwszym roku siewki osiągają 5–25 cm wysokości. Dwa liścienie utrzymują się przez ok. 18 miesięcy. W drugim roku rośliny przyrastają na wysokość o ok. 0,5 m, a w trzecim o ok. 0,25–0,35 m. Trzyletnia wolemia osiąga 0,8–1,2 m wysokości i posiada 60–77 gałęzi bocznych. W kolejnych latach drzewa rosną powoli. Słoje roczne mają przeciętną szerokość 2 mm. Wiek największego, martwego już pnia obliczono na podstawie zliczenia słojów na 400 lat, choć ze względu na odroślowy typ wzrostu niektóre źródła szacują wiek drzew na 500 do 1000 lat. Zważywszy na zdolność do klonalnego wzrostu i brak różnic genetycznych między dwiema grupami drzew oddalonymi o co najmniej 1 kilometr – drzewa należeć mogą do osobnika jeszcze starszego.
Nie odnaleziono młodych siewek w odległości większej niż 50 m od pni dorosłych roślin. W warunkach naturalnych rozwija się bardzo ograniczona liczba młodych roślin i występuje wśród nich wysoka śmiertelność. Za przyczynę uważa się konkurencję, zarówno między- jak i wewnątrzgatunkową, zasypywanie liśćmi i innymi szczątkami organicznymi, niedostatek światła, niesprzyjające warunki glebowe, brak partnera grzybowego do mikoryzy i oddziaływanie patogenów.
Systematyka.
Gatunek "Wollemia nobilis" reprezentuje współcześnie monotypowy rodzaj "Wollemia" (W.G. Jones, K.D. Hill et J.M. Allen, Telopea 6: 173. 13 Dec 1995). Jest on jednym z trzech rodzajów zaliczanych do rodziny araukariowatych ("Araucariaceae"). Relacje filogenetyczne między rodzajami nie są pewne, choć jasne jest, że wszystkie trzy są monofiletyczne. Różni autorzy uważają, że wolemia jest najstarszym kladem w obrębie rodziny, według innych jest siostrzana dla rodzaju agatis ("Agathis"). Na bliższe pokrewieństwo z rodzajem agatis wskazują analizy genów DNA chloroplastowego i rRNA, także budowa skrzydełka wokół nasiona i usytuowanie nasiona na łusce. Z kolei anatomia liści, morfologia kutykuli i budowa szyszki nasiennej nawiązuje bardziej do araukarii. Szereg cech diagnostycznych jest poza tym unikatowa dla wolemii – w szczególności architektura roślin i ektendomikoryza.
Nazewnictwo.
Nazwa naukowa nadana przez botaników, którzy jako pierwsi opisali gatunek, składa się z określenia rodzajowego – "Wollemia" oraz nazwy gatunkowej "nobilis" utworzonej zgodnie z zasadami nomenklatury botanicznej w formie przymiotnika łacińskiego od nazwiska odkrywcy – Davida Noble’a. Nazwa rodzajowa pochodzi od nazwy parku narodowego, w którym znaleziono gatunek. Nazwa ta jest aborygeńskim słowem "wollemi" oznaczającym „rozglądaj się wokół, miej oczy szeroko otwarte, uważaj”. Z kolei przymiotnik utworzony od nazwiska odkrywcy oznacza w łacinie „znakomity, szlachetny, wspaniały, imponujący”. Nazwa polska rodzaju w publikacjach słownikowych zapisywana jest jako wolemia, choć spotyka się także zapis "wollemia". Nazwa gatunkowa nawiązuje do jej dodatkowego znaczenia, które bywa podkreślane także w źródłach anglojęzycznych.
Ekologia.
Wolemia rośnie w wilgotnym lesie strefy umiarkowanej oraz w strefie przenikania się lasu wilgotnego i luźnych lasów z eukaliptusami. Lasy te porastają półki skalne i szczeliny wysokich ścian zbudowanych z piaskowców. Drzewostan współtworzą takie gatunki jak: "Ceratopetalum apetalum" (radziliszkowate), "Doryphora sassafras" (oboczkowate) i "Syzygium smithii" (mirtowate). Podszyt i runo tworzą liczne paprocie m.in. z rzędu olbrzymkowców diksonia antarktyczna i "Cyathea australis", poza tym "Sticherus flabellatus" (glejcheniowate), "Blechnum cartilagineum" (podrzeniowate), "Todea barbara" (długoszowate). Rosną tam także: "Lepidosperma urophorum" (ciborowate), "Pandorea pandorana" (bignoniowate), "Morinda jasminoides" (marzanowate) i "Parsonsia straminea" (toinowate). Wolemii towarzyszą też w wyższych partiach zboczy kanionów eukaliptusy z gatunków "Eucalyptus piperita" i "E. punctata" oraz krzewy "Leptospermum trinervum" (mirtowate) i "Persoonia linearis" (srebrnikowate).
Płytkie gleby na stanowiskach wolemii są pochodzenia aluwialnego, powstają z piaskowców z dużym udziałem materii organicznej i niewielkim łupków ilastych. W wielu miejscach korzenie wolemii rosną na nagich skałach, sięgając do szczelin dziesiątki metrów od pni. Gleby są silnie zakwaszone (często o pH w przedziale 3–4) i niezbyt żyzne, o wysokiej zawartości glinu, siarczanów i żelaza. Miejscami gleba jest silnie zasolona.
Warunki klimatyczne są typowe dla niższych wysokości Gór Błękitnych. Najwyższe temperatury letnie (od listopada do lutego) osiągają zwykle . Zimą tj. od czerwca do sierpnia temperatury spadają poniżej , sięgając do ok. . Maksymalne i minimalne temperatury odnotowane na stanowisku wynoszą odpowiednio i .
Ze względu na warunki występowania wolemii jest ona narażona na okresowe pożary oraz zniszczenie przez erodujące i spadające do kanionu skały. W takich przypadkach kluczową rolę pełni zdolność do odtwarzania pędów z korzeni i nasady pni. Gatunek jest bardzo wrażliwy na infekcje patogenów grzybowych takich jak "Phytophthora cinnamomi" i "Botyosphaeria" sp., które w doświadczeniach powodowały szybką śmierć porażonych roślin. Z kolei stwierdzono pewną odporność na grzyby z rodzajów "Rhizoctonia" i "Fusarium".
Zagrożenia i ochrona.
Ze względu na rzadkość występowania gatunku i jego nikłe zasoby, szczegółowa lokalizacja naturalnych stanowisk utrzymywana jest w tajemnicy przez wąskie grono ekspertów. Mimo to wiadomo, że już doszło do nieautoryzowanych penetracji stanowiska tego gatunku. Zagrożenia związane z odwiedzinami polegają na osłabieniu populacji poprzez nielegalny zbiór nasion, zawleczeniu śmiertelnego dla roślin australijskich lęgniowca "Phytophthora cinnamomi" lub innych organizmów inwazyjnych, zmianie struktury gleby (jej ubiciu), zadeptywaniu siewek i młodych odrostów, zaprószeniu ognia. Dodatkowo do najważniejszych zagrożeń zalicza się zmianę klimatu. W grupie drzew odkrytych jako pierwsze stwierdzono już na kilku okazach zamieranie listowia spowodowane infekcją "P. cinnamomi".
Wolemia w Czerwonej księdze gatunków zagrożonych IUCN uznana jest za gatunek krytycznie zagrożony. Objęta jest ochroną prawną na mocy ustawy federalnej "Environment Protection and Biodiversity Conservation Act" z 1999 roku oraz w związku z umieszczeniem jej w załączniku prowincjalnej ustawy "Threatened Species Conservation Act" z 1995 roku. Skutkiem ochrony prawnej jest obowiązek:
W 2006 roku opracowano odrębny plan ochrony (odnowy) wolemii. Podjęto szereg działań ochronnych:
W 2021 roku gatunek znajdował się w kolekcjach 129 ogrodów botanicznych, arboretów i banków nasion.
Zastosowanie.
Roślina polecana jest do uprawiania jako osobliwość botaniczna i oryginalna roślina ozdobna. Sadzona może być w parkach i dużych ogrodach oraz jako roślina pojemnikowa na tarasach i w widnych pomieszczeniach. Promocja wolemii jako rośliny kolekcjonerskiej realizowana jest jako jedno z działań zabezpieczających zasoby gatunku, przy okazji dostarczających funduszy na jego ochronę czynną. Handel wolemią jest licencjonowany, każda roślina znajdująca się w ofercie handlowej opatrzona jest certyfikatem i indywidualnym numerem. 
Ze względu na unikatowy charakter gatunku, jest on często obecny w mediach, co zostało wykorzystane komercyjnie. Pierwsze okazy trafiły na licytacje, gdzie osiągały ogromne ceny. Młode rośliny pojawiły się w ofercie rynkowej najpierw w Australii, a w 2006 roku w różnych krajach świata (do tego roku w samej Australii sprzedano 50 tysięcy młodych drzewek). W miarę rozpowszechniania młodych roślin i zaspakajania potrzeb uprawy gatunku w kolekcjach, powstają plany zaspokojenia spodziewanego zapotrzebowania na wyroby z drewna wolemii i dlatego planuje się uprawę plantacyjną tego gatunku.
Uprawa.
Gatunek namnażany i sadzony był początkowo w celu poznania jego biologii i ekologii oraz ochrony jego wątłych zasobów w naturze. Z czasem powodzenie w uprawie oraz ogromne zainteresowanie tą rośliną postanowiono wykorzystać dla znacznego zwielokrotnienia jej zasobów i uzyskania środków przeznaczanych na ochronę wolemii i innych gatunków zagrożonych w Nowej Południowej Walii. Roślina uprawiana jest w gruncie w obszarach o ciepłym klimacie umiarkowanym, dobrze rośnie też w widnych pomieszczeniach jako roślina pojemnikowa. Może być także utrzymywana w pojemnikach na tarasach i w małych ogrodach. Ze względu na osiągane rozmiary nie jest zalecana do sadzenia w niewielkich ogródkach w gruncie.

</doc>
