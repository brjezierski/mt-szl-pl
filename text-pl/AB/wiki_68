<doc id="102559" url="https://pl.wikipedia.org/wiki?curid=102559" title="Brzozów">
Brzozów

Brzozów – miasto w południowo-wschodniej Polsce, w województwie podkarpackim, w powiecie brzozowskim, siedziba gminy Brzozów. Miasto jest położone centralnie na Pogórzu Dynowskim, nad rzeką Stobnicą. Przez Brzozów przebiega droga wojewódzka nr 886 z Domaradza w kierunku Sanoka.
1 stycznia 2018 Brzozów liczył 7471 mieszkańców.
Brzozów położony jest w dawnej ziemi sanockiej. Miasto powstało w połowie XIV wieku. Nazwa pochodzi od lasu Brzozowe. Pod koniec XIV wieku znalazło się w posiadaniu biskupów przemyskich i do końca XVIII wieku było rezydencją jego właścicieli. Brzozów uzyskał prawo składu w 1638 roku. Po pierwszym rozbiorze Polski znalazło się w granicach austriackich. W XIX wieku zaczęto w Brzozowie wydobycie ropy naftowej, co sprzyjało rozwojowi miasta. W okresie pierwszej wojny światowej w mieście stacjonowały wojska austriackie i rosyjskie. Od 1918 roku, po uzyskaniu niepodległości przez Polskę, jest stolicą powiatu brzozowskiego. W okresie międzywojennym w Brzozowie powstały dwa uzdrowiska. Podczas drugiej wojny światowej w okolicach miasta działał Związek Walki Zbrojnej. W czasach PRL w mieście nastąpił rozwój przemysłu.
Położenie.
Brzozów położony jest centralnie na Pogórzu Dynowskim, nad rzeką Stobnicą. Od strony południowej Pogórze to łączy się z zapadliskiem kotlin podkarpackich, zwanym Dołami Jasielsko-Sanockimi. Na północy Pogórze Dynowskie przechodzi w prawie bezleśny krajobraz wzniesień o średniej wysokości 300–400 m n.p.m. Jest to Podgórze Rzeszowskie, będące swego rodzaju terenem przejściowym między Kotliną Sandomierską a wzgórzami Pogórza Strzyżowsko-Dynowskiego. Brzozów leży w obrębie Karpat Zewnętrznych, w jednostce tektonicznej zwanej śląską. Powiązania funkcjonalno-przestrzenne Brzozowa stanowi droga wojewódzka nr 886 (Rzeszów – Domaradz – Brzozów – Sanok), łącząca drogi krajowe nr 19 w Domaradzu i nr 28 w Sanoku.
Środowisko naturalne.
Rzeźba terenu.
Rejon Brzozowa charakteryzuje się rusztowym układem grzbietów. Ciągnące się z północnego zachodu na południowy wschód pasma wzgórz poprzedzielane są równoległymi dolinami rzek i potoków. Im bardziej ku południu, wzniesienia stają się coraz bardziej ostre i strome, sięgające niejednokrotnie wysokości 500 m n.p.m.
Geologia.
Region miasta wykazuje bardzo skomplikowaną budowę geologiczną, powstałą wskutek działania stosunkowo silnych ruchów tektonicznych. Miały one miejsce w starszym trzeciorzędzie, podczas fałdowań alpejskich. Obszar ten zbudowany jest ze skał należących do zespołu naprzemianległych warstw łupków ilastych, łupków marglistych, mułowców, piaskowców oraz zlepieńców. Wyróżniają się one zmienną grubością ławic, różną barwą i spoiwem. Dodatkową ich cechą, komplikującą strukturę, są liczne uskoki, wzdłuż których poszczególne części fałdów przesunęły się względem siebie. Osady te, zwane fliszem, osadzały się w ciągu 110 milionów lat w podłużnych basenach morskich, w obrębie geosynkliny karpackiej. Trzeciorzędowe ruchy tektoniczne powodowały fałdowanie się skorupy ziemskiej, co daje obecny obraz ukształtowania powierzchni.
W związku z budową geologiczną, występują złoża gazu ziemnego i ropy naftowej, a także nieliczne źródła mineralne o różnych właściwościach leczniczych.
System wodny.
Przez Brzozów przepływa kilka rzek, cieków i strumieni.
Przez południową część Brzozowa przepływa niewielki, bezimienny ciek. Swoje źródła ma w lesie niedaleko ulicy Polnej. Dalej płynie cały czas przy wspomnianej ulicy Polnej, jednak na poziomie ulicy Leśnej odpływa nieco dalej od drogi. Następnie, kierując swe wody w stronę Horybka musi minąć most przy ulicy Starej, a dalej mosty na ulicach: Chopina, 3 Maja, Rzecznej by skończyć swój bieg uchodząc do Stobnicy w okolicy ulicy Piastowej.
Klimat.
W regionie Brzozowa wyróżnia się dwa piętra klimatyczne: umiarkowane ciepłe, którego średnia temperatura waha się w granicach od do , oraz umiarkowanie chłodne, charakteryzujące się średnimi wieloletnimi temperaturami powietrza od do . Te dwa piętra należą do pluwialnego typu klimatu. Zimą średnia temperatura spada od do , natomiast średnia temperatura lipca waha się od do .
Wiatry wykazują stosunkowo małą siłę. Najczęściej występują dość umiarkowane o sile 5–10 m/s, przeważnie z kierunków południowo-zachodniego i południowego. Jesienią występuje zdecydowana przewaga wiatrów wschodnich i północno-wschodnich, natomiast w czerwcu, lipcu i sierpniu przewagę wykazują wiatry zachodnie. Coraz częściej występujące wiatry o prędkości powyżej 20 m/s wyrządzają duże szkody w drzewostanach, sieci elektrycznej i zabudowaniach, powodując m.in. zrywanie dachów.
Przeciętna roczna ilość opadów wynosi od 750 do 800 mm. Ich harmonogram w ciągu jednego roku stanowi dużą nierównomierność, gdyż stosunkowo największa ilość opadów przypada w okresie letnim (250–400 mm), a najmniejsza w zimie (80–180 mm). Okres trwania pokrywy śnieżnej kształtuje się w granicach od 60 do 150 dni. Szata śnieżna pojawia się najczęściej w drugiej połowie listopada lub na początku grudnia, a zanika na przełomie marca i kwietnia.
Flora i fauna.
Według podziału geobotanicznego Polski dokonanego przez Władysława Szafera, Brzozów leży w obrębie Prowincji Górskiej Środkowoeuropejskiej, podokręgu Pogórza Fliszowego. Według podziału Krystyny Towpasz, badany teren należy do okręgu Pogórzy Karpat Zewnętrznych, podokręgu Pogórzy Strzyżowsko-Dynowskiego, odcinka fliszowego.
Brzozów położony jest w Beskidzie Wschodnim, charakteryzującym się przejściowością. Występują elementy fauny zachodnioeuropejskiej, pontyjskiej i borealno-alpejskiej. Jeszcze za czasów ostatnich Piastów rozpościerała się tutaj puszcza pograniczna, spełniająca rolę pasa granicznego. Jednakże lasy były stopniowo karczowane przez ówczesnych mieszkańców tych ziem, którzy tym sposobem powiększali pola uprawne.
Stan środowiska.
Wody przepływające przez Brzozów charakteryzuje wysoki poziom zanieczyszczeń na prawie całej kontrolowanej długości z uwagi na wskaźniki biogenne oraz stan sanitarny. Stobnica prowadzi wody zanieczyszczone ponad dopuszczalne normy ze względu na zanieczyszczenia bakteriologiczne, spowodowane m.in. odprowadzaniem do niej ścieków przez brzozowski szpital. Według stosowanego do 2004 roku systemu trzech klas czystości, pod względem kryteriów fizyko-chemicznych, wody Stobnicy odpowiadały III klasie czystości, o czym decydowały zawarte w nich fosforany. Według obecnego systemu oceny jakości wód, stan ekologiczny Stobnicy w Godowej poniżej Brzozowa w 2008 roku był określany jako słaby, o czym zadecydowały wskaźniki okrzemkowe i zawartość azotu Kjeldahla. Z kolei wody Sietnicy w pobliskiej Przysietnicy, powyżej ujęcia wody dla Brzozowa, nie spełniały norm dla wody pitnej.
W systemie monitoringu powietrza Brzozów leży w strefie rzeszowsko-łańcuckiej. Stan powietrza Brzozowa i okolic jest w skali województwa dość dobry. W roku 2008 średnioroczne stężenie SO2 mieściło się w zakresie 2–3 μg/m³, NO2 w zakresie 12–14 μg/m³, benzenu w zakresie 0,8–1 μg/m³, a pyłu PM10 21–24 μg/m³.
W 2008 roku w Brzozowie badano hałas komunikacyjny w czterech punktach. W dwóch punktach (ul. Rzeszowska – między ul. Bohaterów II Wojny Światowej i Ogrodową oraz ul. Legionistów – za mostem na Stobnicy, w kierunku Domaradza) zbliżał się do granic norm, nie przekraczając ich, w jednym (ul. 3 Maja – wjazd do miasta) przekroczył nieznacznie, a w jednym (ul. Mickiewicza – centrum miasta) przekroczył o kilkanaście decybeli o każdej porze doby.
Toponimia.
Nazwa miasta pochodzi od nazwy lasu, części puszczy pogranicznej z województwem sandomierskim, która w dokumencie lokacyjnym wsi Kazimierza Wielkiego z 2 października 1359 roku nazywana jest "Brzozowe". Podobna nazwa wsi użyta jest w dokumencie Władysława Jagiełły z 14 czerwca 1396 roku, zatwierdzającym donację Marii Węgierskiej dla biskupstwa przemyskiego. Także pierwsza nazwa miejscowości jako miasta, w regestrze dokumentu Zyndrama z Maszkowic z 20 kwietnia 1413 roku, brzmi "Brzozowe". Obok tego, w dokumentach używana była nazwa "Brzezów", widniejąca m.in. w otoku pieczęci miasta z 1775 roku: "Sigillum Civitatis Brezow". Przyjmuje się, że potocznie używana była nazwa "Brzezów", zaś oficjalnie "Brzozów". Przedtem, gdy Brzozów był jeszcze wsią, używana była także nazwa "Brzozowa" lub "Brzezowa".
Historia.
Od epoki kamienia do epoki żelaza.
Badania archeologiczne wykazały, że pierwsze ślady pobytu człowieka w okolicach Brzozowa pochodzą z epoki górnego paleolitu. Datowane są na około 39 tys. lat p.n.e. Na początku nowej ery ludność z obecnego regionu brzostowskiego utrzymywała kontakty handlowe z obszarami pogranicznymi("limes rzymski") Imperium Rzymskiego. Świadczą o tym znalezione monety rzymskie z wizerunkami władców Marka Aureliusza, Antoninusa Piusa i Wespazjana.
Według badań archeologicznych z lat 2015–2017, z okolic górnegu biegu rzeki Stobnicy (góra Wroczeń) okolice na południe od Brzozowa zamieszkiwali Hasdingowie – odłam Wandalów. Ówczesna ludność okolic Stobnicy pozostawiła po sobie ślady w postaci broni, przedmiotów codziennego użytku, a nawet biżuterii.
W czasach Piastów i Andegawenów.
Według współczesnego stanu wiedzy okolice w których w miarę upływu średniowiecza rozwijał się Brzozów początkowo przynależały do wspólnoty terytorialnej którą nazywamy Grody Czerwieńskie. W najstarszej kronice kronikarza ruskiego Nestora z roku 981 znajduje się pierwsza wzmianka o terenach, na których położony był obszar późniejszego księstwa halickiego, autor napisał: "poszedł Włodzimierz na Lachów i zajął im grody ich Przemyśl, Czerwień i inne grody mnogie, które i do dziś są pod Rusią" Źródła historyczne mówią więc, że do 981 roku tereny nad Sanem i Bugiem obejmujące wówczas swym zasięgiem również Grody Czerwieńskie wchodziły w skład terytorium polskiego („Lachów”)
Utożsamianie „Lachów” z Polakami i państwem polskim sugeruje, że wspominany tu obszar już przed 981 rokiem wchodził w skład państwa Mieszka I, z czym zgadza się większość polskich historyków. Uważa się, że pierwszy polski historyczny władca sam zdobył to terytorium jakiś czas przed rokiem 981 lub też odziedziczył po swoich poprzednikach. Po blisko 40 latach władania terenem przez ruskich Rurykowiczów, Bolesław Chrobry przyłączył w 1018 roku tereny zajęte przez Włodzimierza do monarchii wczesnopiastowskiej, jednakże w wyniku osłabienia Polski wczesnopiastowskiej za panowania Mieszka II, w 1030 r. książę Rusi Kijowskiej ("Garðaríki") Jarosław(staronord."Jarisleif") zdobył Bełz a w rok później pozostałe Grody Czerwieńskie też weszły pod jego władzę.
W wyniku feudalnego rozpadu "Garðaríki" tj. Rusi Kijowskiej na pomniejsze księstwa władzę nad najbardziej zachodnimi obszarami przejęło Księstwo Halickie a później Halicko-Włodzimierskie.
Po śmierci w 1340 roku lokalnego władcy Bolesława Jerzego II – piastowica, syna Trojdena z Mazowsza i Marii Halickiej, tereny te stały się obiektem 8-letnich starć zbrojnych między Piastami, a możnowładztwem rusińskim stojącym za otruciem ich władcy, wspomnianego wcześniej Bolesława Jerzego. W roku 1344 Król Polski Kazimierz III wzmocnił działania i na trwale opanował Ziemię Przemyską, w roku 1345 polskie zbrojne oddziały stacjonowały na zamkach Przemyśl i Sanok. Wynikiem wszystkich działań Kazimierza Wielkiego tereny wokół Brzozowa zostały inkorporowane do Królestwa Polskiego.
2 października 1359 roku kancelaria króla Kazimierza III Wielkiego wydała dokument lokacyjny, zezwalający Stefanowi, synowi Wojosta z Sobniowa koło Jasła na lokację na prawie magdeburskim ("niemieckim") osady w lesie zwanym Brzozowe (niem. "Bresen").
Było to w kontekście woli Króla co do likwidacji pustek osadniczych ciągnących się wzdłuż polskich Karpatów, a zatem maksymalizacji przychodów królewskiego skarbu, co jak wiemy było ważnym punktem polityki Kazimierza Wielkiego. 
Dla realizacji tego celu osadzano przybyszy niemieckojęzycznych z gęsto zaludnionych okolic, głównie przybywających z okolic rzeki Saale(Soława), tj. z Biskupstwa Merseburga i wschodniej Turyngii. Koloniści również pochodzili z Księstwa Nysy, z północnego przedgórza Rudaw - okolic Chemnitz oraz rolniczej równiny pomiędzy Legnicą a Wrocławiem, niewykluczone że też z Erfurtu w Turyngii, który mając w XIV wieku 20 tysięcy ludności mógł odczuwać efekty przeludnienia. Taki proces rozwoju tych okolic możemy prześledzić choćby w historii Dynowa czy Frysztaku, a przykładowo dla Łańcuta urzędnicy królewscy do nowo kreowanego miasta ściągnęli osadników z Bawarii z miasta Landshut.
Nowo założoną osadę Bressen, czyli Brzozowe ulokowano po obu stronach rzeki Stobnicy. co było właściwe typową praktyką osadniczą na obszarach podgórskich zasiedlanych z zachodu w średniowieczu.
2 kwietnia 1384 roku za sprawą królowej węgierskiej, Marii Andegaweńskiej, wieś królewska przeszła w posiadanie biskupów przemyskich. Wraz z Domaradzem Brzozów tworzył tzw. „klucz brzozowski”.
I Rzeczpospolita.
Kilka wieków później, dzięki nowym lokacjom w regionie oraz nabytkom terytorialnym, Brzozów stał się najważniejszym ośrodkiem dóbr stołowych biskupstwa przemyskiego (w XVIII wieku pochodziło z niego około 40% dochodów biskupstwa). W 1386 roku wieś została przeniesiona na wzgórze obronne. W tymże roku Brzozów uzyskał prawa miejskie. Dla odróżnienia pierwotny Brzozów z czasem zaczęto nazywać Starą Wsią (określenie "Starawyesz" na przedmieścia Brzozowa pojawiła się po raz pierwszy w 1460 roku). Za panowania Władysława Jagiełły, ale przed 1413 rokiem, Brzozów otrzymał prawo miejskie wzorowane na prawie Magdeburga.
W 1430 roku biskup przemyski Janusz z Lubienia wykupił dla biskupstwa wójtostwo brzozowskie za 800 grzywien. W imieniu biskupa nad miastem panowali starosta i administrator (ekonom) klucza brzozowskiego. Władzę w mieście pełniły urząd burmistrzowski, wójtowsko-ławniczy i cech mistrzowski. Wybory do tych urzędów przeprowadzano co roku w obecności przedstawiciela biskupa. Około 1452 roku przy trakcie lwowskim w Brzozowie został wybudowany dwór biskupi, który z czasem stał się ulubioną rezydencją ordynariuszy i centrum administrowania diecezją. W 1460 roku po raz pierwszy zostały wspomniane w źródłach historycznych przedmieścia Brzozowa (m.in. "Starawyesz"): "Brzozów opidum cum suburbiis eiusdem opidi". Wiadomo także, że przed 1487 rokiem w mieście funkcjonowała szkoła parafialna. Pod koniec XV wieku napady tatarskie i zajazdy okolicznej szlachty przyczyniły się do zubożenia miasta. Informuje o tym wzmianka w źródle historycznym z 1488 roku. Około 1497 roku biskup Mikołaj Krajowski ufundował w Brzozowie przytułek dla ubogich, którego utrzymywanie należało do obowiązków mieszczan.
Na przełomie XV / XVI wieku nastąpił rozwój Brzozowa. Miasto czerpało swoje dochody głównie z handlu. W 1514 roku w Brzozowie powstało "Bractwo Rzemieślnicze" – organizacja skupiająca rzemieślników. Z czasem cech zmienił nazwę na "Wielki Cech miasta Brzozowa". W latach 1514–1528 w Brzozowie trwała budowa szpitala i drewnianego kościoła szpitalnego św. Zofii, ufundowanych przez radnych brzozowskich. Z 1543 roku pochodzą pierwsze wzmianki o szkole miejskiej. Pierwsza wzmianka o jednym z przedmieść Brzozowa, Porkówce (obecnie Borkówka) została odnotowana w 1552 roku. Porkówkę zamieszkiwało wówczas 26 kmieci. Na skutek pożaru 11 maja 1594 roku w Brzozowie spłonęło 77 domów, szpital dla ubogich wraz kościołem św. Zofii oraz dzwonnica kościoła parafialnego.
W XVII wieku Brzozów był wielokrotnie łupiony przez wojska Rakoczego, Tatarów oraz stacjonujące nieopodal miasta wojska koronne. W 1625 roku, na skutek najazdu wojsk Stanisława Lubomirskiego na pałac biskupi oraz najazdach Tatarów, biskup Achacy Grochowski ufundował miastu umocnienia ziemne. W 1631 roku biskup Adam Nowodworski zmienił status parafii brzozowskiej na prepozyturę. W latach 1637–1643 Brzozów otrzymał przywilej na skład wina. W mieście rozwijało się także rzemiosło grzebieniarskie. Rzemieślnicy na szeroką skalę wyrabiali grzebienie ozdobne, niekiedy inkrustowane miedzią i srebrem, które później eksportowano m.in. na Bałkany, Słowację, Węgry, a nawet do Francji.
W okresie potopu szwedzkiego Brzozów 12 marca 1657 roku został zdobyty, złupiony i spalony przez oddział siedmiogrodzki. Zniszczono archiwum grodu, zawierające m.in. przywileje miejskie. Wskutek najazdu śmierć poniósł burmistrz Stanisław Cegłowicz. W 1672 roku, w dobie wojny polsko-tureckiej, okolice miasta najechali Tatarzy i uprowadzili 44 mieszkańców Brzozowa i 48 mieszkańców Starej Wsi.
Miasto zaczęło się odradzać po najazdach w połowie lat 70. XVII wieku. W 1676 roku biskup Stanisław Sarnowski wydał zbiór nowych przywilejów dla mieszczan brzozowskich. Ostatnia ćwierć XVII wieku to także okres działalności w Brzozowie księdza Bartłomieja Misiałowicza (zmarł w 1693 roku) – prepozyta i dziekana krośnieńskiego. Jego zasługa dla miasta polegała na zaangażowaniu się w opiekę nad ubogimi mieszkańcami oraz w budowę nowej murowanej świątyni prepozyturalnej, ufundowanej w latach 1678–1686 przez biskupa Stanisława Sarnowskiego. W tym kościele odbywały się pod przewodnictwem biskupa Krzysztofa Szembeka obrady synodu diecezji przemyskiej w 1723 roku. Natomiast w 1724 roku kościół prepozyturalny został podniesiony do rangi kolegiaty, przy której funkcjonowała kapituła kolegiacka. Był to jeden z dwóch obdarzonych taką godnością kościołów w diecezji. W tym kościele w 1759 roku otrzymał święcenia kapłańskie Ignacy Krasicki, późniejszy arcybiskup gnieźnieński, nazywany „księciem poetów”. Kapituła została zniesiona dekretem administracji rządowej z 1788 roku, tym samym kościół utracił godność kolegiaty. 4 sierpnia 1760 roku biskup Wacław Hieronim Sierakowski zezwolił na utworzenie w Brzozowie seminarium duchownego misjonarzy św. Wincentego á Paulo dla sześciu alumnów, skasowane w 1783 roku.
W 1764 roku w mieście doszło do potyczki oddziału hetmana, wielkiego koronnego Jana Klemensa Branickiego z kolumną wojsk rosyjskich. W dobie konfederacji barskiej w okolicach miasta odbywały się walki. Do największej doszło w 1770 roku. W maju 1772 roku przez Brzozów przeszły wojska austriackie generałów Esterhazyego i Hadika. Wskutek pierwszego rozbioru Polski miasto znalazło się w granicach austriackich.
Okres zaborów.
Podczas zaboru austriackiego przez pewien czas miasto wchodziło w skład obwodu sanockiego.
W XIX wieku Brzozów posiadał status lokalnego ośrodku administracyjnego. Gospodarka miasta była powiązana z wydobyciem ropy naftowej.
W 1858 roku w brzozowskim kościele parafialnym odbyła się uroczystość ukoronowania diademami biskupimi wizerunku Matki Boskiej Ognistej przez księdza Józefa Ziemiańskiego, kanonika przemyskiej kapituły katedralnej obrządku łacińskiego.
W wyniku zmian administracyjnych w 1859 roku miasto zostało siedzibą władz powiatu. W 1873 roku w Brzozowie rozpoczął swoją działalność kredytową "Fundusz na Wsparcie Rzemieślników". Rok później hrabia Tadeusz Cybulski, właściciel realności w Humniskach, i doktor Franciszek Zbyszewski zainicjowali w mieście działalność Ochotniczej Straży Pożarnej. Dzięki inicjatywie księdza Marcina Białego, prepozyta brzozowskiego, oraz grupy obywateli miasta w 1888 roku w Brzozowie powstało Powiatowe Towarzystwo Zaliczkowe (projektantem gmachu był inż. Wilhelm Szomek z Sanoka). 13 stycznia 1893 roku utworzono w mieście komórkę ("Gniazdo") Towarzystwa Gimnastycznego „Sokół” pod prezesurą doktora Eugeniusza Gerarda Festenburga. Siedziba towarzystwa została ukończona dopiero w 1912 roku, dzięki wsparciu finansowemu obywateli i instytucji miejskich. W latach 1896–1898 trwała budowa ratusza według projektu Władysława Łuczyckiego. W 1907 roku w Brzozowie został ogłoszony pierwszy projekt przeprowadzenia linii kolejowej przez miasto. Przedtem kilka razy bezskutecznie planowano przeprowadzenie przez miasto linii kolejowej. W 1909 roku, dzięki staraniom parlamentarzystów – hrabiego Zdzisława Skrzyńskiego i doktora Stanisława Białego, a także miejscowego samorządu lokalnego, Ministerstwo Wyznań Religijnych i Oświecenia Publicznego w Wiedniu za pośrednictwem Rady Szkolnej Krajowej we Lwowie, została wydana zgoda na utworzenie Państwowego Gimnazjum w Brzozowie z polskim językiem wykładowym.
W wyniku wybuchu I wojny światowej w 1914 roku do armii austro-węgierskiej wcielono wielu rezerwistów i poborowych z Brzozowa. Ochotniczo Legionu Zachodniego wstąpiło 30 osób z drużyny strzeleckiej pod komendą Kazimierza Skarbka. Już na początku wojny część instytucji brzozowskich zostało ewakuowanych przed zbliżającym się frontem. W pierwszym roku wojny miasto znalazło się pod okupacją rosyjską – na zapleczu 3 Armii rosyjskiej. 10 maja 1915 roku, dzięki sukcesom końcowego stadium ofensywy gorlickiej, w okolice miasta dotarły jednostki niemieckie XLI Korpusu Rezerwowego, a następnie oddziały armii austro-węgierskiej. 2 listopada 1918 roku urzędnicy, nauczyciele i inni obywatele miasta stwierdzili wobec Tymczasowej Powiatowej Komisji Likwidacyjnej, iż „chcą i nadal będą spełniać swoje obowiązki (...) dla szczęśliwego rozwoju tworzącego się państwa polskiego”.
II Rzeczpospolita.
W 1925 roku w Brzozowie powstało uzdrowisko „Anatolówka” dla upamiętnienia fundatora biskupa Anatola Nowaka. Ulokowane zostało na gruntach należących do łacińskiego biskupstwa przemyskiego. W latach 1926–1928 w pobliżu „Anatolówki” utworzono drugie uzdrowisko – Brzozów-Zdrój. W 1929 roku został zorganizowany miejski chór „Lutnia”, który nawiązywał do tradycji Towarzystwa Muzycznego „Harmonia”. 14 maja 1933 w Brzozowie miał miejsce zamach na miejscowych działaczy narodowych, Jana Chudzika (poniósł śmierć) i mjr. Władsława Owoca (odniósł rany). W czerwcu 1934 roku w Brzozowie miał miejsce Jarmark Rzemieślniczy – impreza promującą brzozowskie rzemiosło. W 1937 roku w Brzozowie rozpoczął swoją działalność obywatelski komitet postulujący budowę linii kolejowej z Sanoka do Brzozowa. Rok później w mieście odbyły się uroczystości patriotyczne związane z przemarszem sanockiego 2 Pułku Strzelców Podhalańskich.
II wojna światowa.
Brzozów znalazł się pod okupacją niemiecką 9 września 1939 roku. Eksterminacji została wówczas poddana ludność polska i żydowska. W wyniku działań wojennych w pierwszej dekadzie września miasto znalazło się w strefie działań 14 Armii niemieckiej, a po ustaniu operacji militarnych pod okupacją niemiecką na terenie Generalnego Gubernatorstwa. W mieście został utworzony posterunek niemieckiej żandarmerii i więzienie, które początkowo mieściło się w siedzibie byłego starostwa, a następnie budynkach, należących do plebanii.
W styczniu 1940 roku Rudolf Ryba z polecenia inspektora por. rez. łącz. S. Pieńkowskiego zorganizował oddział Związek Walki Zbrojnej na terenie powiatu Brzozów. Pod koniec kwietnia 1940 roku Pieńkowski został mianowany komendantem Obwodu Związku Walki Zbrojnej Sanok. Jednocześnie rozbudował Związek Walki Zbrojnej na terenie Brzozowa. Funkcję komendanta Obwodu Związku Walki Zbrojnej Brzozów objął kapitan sł. st. piech. I. Wanic ps. „Jaksa”, rekomendowany przez Pieńkowskiego. W maju 1940 roku w Brzozowie rozpoczęło działalność seminarium duchowne diecezji przemyskiej obrządku łacińskiego. Tajna siedziba seminarium mieściła się w budynkach zdrojowych.
W czerwcu 1941 roku w okolicach miasta koncentrowały się niemieckie jednostki 17 Armii Polowej, przygotowujące się do wojny ze Związkiem Radzieckim. W tym roku również wychowawczyni przedszkola Sióstr Służebniczek NMP siostra Celestyna (Katarzyna Faron) została aresztowana przez niemiecką tajną policję państwową. Postawiono jej zarzut współpracy z polskim podziemiem. Po śledztwie, przeprowadzonym w więzieniach w Jaśle oraz Tarnowie, została wysłana do obozu koncentracyjnego Auschwitz-Birkenau, gdzie zmarła w 1944 roku. Została beatyfikowana w 1999 roku.
Na początku wojny w Brzozowie została utworzona dzielnica żydowska. 10 sierpnia 1942 roku została ona zlikwidowana, a około 1400 Żydów wymordowano w lesie w pobliżu Brzozowa-Zdroju. Ofiary zmuszono najpierw do wykopania dołów na zbiorowe mogiły, a następnie zamordowano strzałem w tył głowy lub uderzeniem żelaznym łomem. Zniszczeniu uległa także brzozowska synagoga, która nigdy nie została odbudowana.
3 sierpnia 1944 roku nastąpiło wyzwolenie miasta spod okupacji hitlerowskiej przez wojska 38. Armii I Frontu Ukraińskiego (dla ich uczczenia postawiono pomnik w Ogródku Jordanowskim, a w 1953 roku pomnik na cmentarzu wśród mogił żołnierzy).
Brzozów w okresie Polski Ludowej.
Po okresie okupacji mieszkańcy Brzozowa przystąpili do tworzenia organów administracji polskiej w ramach Polski lubelskiej.
Po drugiej wojnie światowej nastąpił rozwój ekonomiczny miasta. W Brzozowie powstały zakłady przemysłowe, szkoły średnie, nowe obiekty handlowe, usługowe, placówki służby zdrowia i bloki mieszkalne.
5 marca 1945 roku, na rozkaz zastępcy komendanta brzozowskiego obwodu „Nie” – porucznika Franciszka Woźniaka „Brzeszcza”, przeprowadzono próbę likwidacji inspektora szkolnego Leona Dobruckiego. W akcji, w wyniku której zginął starosta brzozowski Wacław Mambort-Orlicki, ranny został dowodzący nią wachmistrz Feliks Maziarski „Szofer” – dowódca rajdu na brzozowski areszt Urzędu Bezpieczeństwa.
24 października 1946 roku w pobliżu Brzozowa – w Malinówce – został zamordowany major Narodowych Sił Zbrojnych – Antoni Żubryd – wraz z żoną Jadwigą. Mordu dokonał agent Urzędu Bezpieczeństwa, Jerzy Vaulin ps. „Mar”. Zwłoki Żubryda i jego żony zostały wystawione obok siedziby Urzędu Bezpieczeństwa w Brzozowie.
W latach 1946–1947, w wyniku działalności grup ochronno-propagandowych 28 Pułku Piechoty oraz na skutek unieważnienia listy PSL w wyborach do Sejmu Ustawodawczego w okręgu 52, obejmującego m.in. Brzozów, zostali wybrani posłowie, związani z Blokiem Stronnictw Demokratycznych. W obejmującym miasto obwodzie nr 107, będącego w sferze propagandy aparatu bezpieczeństwa „miejscowa ludność szła demonstracyjnie, a szczególnie członkowie PPS, by głosować jawnie za Blokiem”.
W 1947 roku w budynku Towarzystwa Gimnastycznego Sokół została utworzona Biblioteka Powiatowa z Oddziałem Miejskim. Samo towarzystwo przestało działać dwa lata później z nakazu centralnych władz administracyjnych. W 1950 roku zostało zlikwidowane starostwo powiatowe, w jego miejsce utworzono Powiatową Radę Narodową. W 1959 roku w Brzozowie odbyły się uroczyste obchody z okazji 600-lecia lokacji miasta, 100-lecia istnienia powiatu, 50-lecia założenia gimnazjum i 15-lecia Polski Ludowej. W 1961 roku w Brzozowie utworzone zostało liceum ekonomiczne, w 1966 roku – technikum budowlane. W 1970 roku miasto otrzymało tytuł Mistrza Gospodarności Kraju. W 1970 został wybity medal upamiętniający o treści "Brzozów mistrz gospodarności kraju 1970". W 1974 roku miasto wygrało z Warką turniej telewizyjny "Bank Miast" oraz "Bank Banków".
W 1975 roku likwidacji uległ powiat brzozowski. W latach 1975–1976 na mocy dekretu prymasa kardynała Stefana Wyszyńskiego biskup Ignacy Tokarczuk wznowił działalność kapituły kolegiackiej. W 1980 roku nastąpiło otwarcie Muzeum Regionalnego PTTK, utworzonego dzięki staraniom miejscowego oddziału Polskiego Towarzystwa Turystyczno-Krajoznawczego.
W dobie „Solidarności” w Brzozowie dochodziło do strajków w zakładach pracy. Powstał również Międzyzakładowy Komitet Strajkowy i oddział NSZZ Solidarność, którego członkowie zostali aresztowani i internowani 13 grudnia 1981 roku.
Miasto w okresie III Rzeczypospolitej.
W 1990 roku w Brzozowie został powołany przez przedstawicieli samorządu lokalnego Związek Gmin Brzozowskich. W 1992 roku ukazał się pierwszy numer miesięcznika „Wiadomości Brzozowskie”. W 1999 roku, na skutek zmian administracyjnych, Brzozów stał się siedzibą władz powiatowych. W 2001 roku ukazał się pierwszy numer „Brzozowskiej Gazety Powiatowej”. W 2009 roku Brzozów obchodził 650. rocznicę lokacji miasta Brzozowa.
Demografia.
Pierwsze dane na temat liczby mieszkańców Brzozowa pochodzą z 1589 roku. Miasto zamieszkiwało wówczas 1960 obywateli. Przez dwa stulecia nastąpił spadek liczby mieszkańców do 671 w 1799 roku. Na początku XIX wieku liczba ta wzrosła – w 1816 roku wynosiła 856 mieszkańców, zaś w 1824 roku przekroczyła tysiąc. Według Pierwszego Powszechnego Spisu Ludności Rzeczypospolitej Polskiej w 1921 roku Brzozów liczył 4160 mieszkańców, a przed wybuchem II wojny światowej – 4106. W latach 1946–1971 nastąpił nieznaczny wzrost demograficzny. W ostatnich dwóch dekadach XX wieku liczba mieszkańców zwiększyła się prawie o 1,5, zaś na początku XXI wieku niemal podwoiła się (w porównaniu do 1946 roku) – w 2001 roku wynosiła 7739 mieszkańców. Przez kolejne lata utrzymywała się na równym poziomie – w 2009 roku wyniosła 7836 osób.
Powierzchnia miasta obejmuje 11,46 km², co przy obecnej liczbie mieszkańców daje gęstość zaludnienia równą 683,8 osób na 1 km². Miasto zajmuje 465. miejsce pod względem liczby ludności w Polsce, pomiędzy Barcinem a Pniewami.
Miasto liczyło w 2009 roku 7836 mieszkańców.
Architektura.
Układ urbanistyczny.
Miasto posiada zwartą, czytelną kompozycję. W centrum położony jest niewielki rynek, na środku którego zlokalizowany jest budynek ratusza, obecnie Muzeum Regionalne W obrzeżach miasta, na granicy z Przysietnicą i Starą Wsią, wyraźnie widoczna jest dzielnica przemysłowa. Są to obszary z konkretnie ukształtowaną funkcją przemysłową, składową i produkcyjną oraz z bazami przedsiębiorstw budowlanych i transportowych. W granicach miasta znaczny obszar stanowią tereny przeznaczone pod produkcję rolniczą, sadowniczą i hodowlaną. Znajdują się na nich, poza gruntami rolnymi, sadami, łąkami i pastwiskami – zagrody rolnicze, obiekty magazynowo-składowe, fermy, ośrodki obsługi maszynowej itp.
W Studium Uwarunkowań i Kierunków Zagospodarowania Przestrzennego Gminy Brzozów, w celu czytelnego ukształtowania przestrzeni gminy, wyodrębniono sześć stref odzwierciedlających jej układ przestrzenny. Brzozów zlokalizowany jest w strefie I, II i III:
Na podstawie opracowania "Poziom życia w miastach województwa podkarpackiego, a ich położenie, funkcje i pozycja w hierarchii", Brzozów został zaliczony do miast o funkcji mieszanej, polifunkcyjnej silnej.
Dzielnice.
Miasto posiada kilkanaście zwyczajowych dzielnic. Są to części miasta o wyróżniających się funkcjach (często historycznych), typie zabudowy lub zamieszkującej je ludności. Jedna z nich, Porkówka, była traktowana jako osada o charakterze przedmieścia. Została włączona do miasta w XV wieku i nazywana była "Przedmieściem". Od XVI wieku znana była jako Borkówka. W XVI wieku posiadała 18 łanów lub 26 gospodarstw. Miała m.in. prawo do korzystania z posług kilku poddanych na Porkówce. Wyznaczano ich do prac nad naprawą dróg, mostów i kościoła oraz pomocy przy organizowaniu transportu na rzecz miasta. Niektórzy biskupi, np. Aleksander Antoni Fredro, podkreślali wiejski charakter Porkówki.
Dzielnice zwyczajowe Brzozowa:
– Borkówka
– Widacz
– Zdrój
– Horybek
– Podlesie
– Podwale
– Rynek
Rynek.
Kamienice zlokalizowane w rynku powstały po 1907 roku, kiedy to pożar, który wybuchł w maju tego roku, zniszczył niemal całkowicie wcześniejszą przyrynkową zabudowę w formie parterowych, głównie szczytowych domów podcieniowych. Dopiero w trakcie odbudowy po 1907 roku wkroczyła na teren brzozowskiego rynku zabudowa piętrowa, zlokalizowana obecnie w jego zachodniej i częściowo północnej pierzei. Istniejące obecnie kamienice nie zachowały w swych murach pierwotnych elementów, ich wnętrza w znacznej mierze zostały przebudowane w okresie po II wojnie światowej. Pierwotnego kształtu nie zachowały także działki przyrynkowe. Pierzeja zachodnia rynku stanowi jeden z niewielu zachowanych jednorodnych zespołów budowlanych Brzozowa. Omawiane kamienice są to murowane, otynkowane, piętrowe budynki, wzniesione na rzutach prostokątów, nakryte dwuspadowymi dachami pobitymi blachą. Pierwsze kondygnacje, dekorowane pseudoboniowaniem, przebite są w większości otworami współczesnych witryn sklepowych. Kondygnacje rozdzielone są gzymsami kordonowymi. Na wysokości pięter kamienic występują różnorodne elementy wystroju architektonicznego, do których należą w szczególności: obramienia otworów okiennych, bardzo różnorodne w formie – uszate obramienia z trójkątnymi przyczółkami, profilowanymi parapetami i płycinowymi podokiennikami (Rynek 1), opaskowe obramienia z kluczem zwieńczone odcinkami belkowania (Rynek 2, 3), obramienie uszate z odokiennikami ze ślepą tralkową balustradą i zwieńczeniem w formie odcinków belkowania z fryzem perełkowym (Rynek 4); balkony z kutymi balustradami o różnorodnych wzorach ornamentalnych i roślinnych, w tym trzy balkony koszowe (Rynek 2, 3, 4, 6), odmienna od pozostałych dekoracja ostatniej kondygnacji kamienicy Rynek 3 o nieotynkowanej ścianie ozdobionej geometrycznymi wzorami ułożonymi z różnokolorowych cegieł. Wszystkie kamienice rynkowe posiadają wydzieloną gzymsem kordonowym ściankę kolankową z prostokątnymi okienkami oświetlającymi partię strychu, lecz tylko w jednej z nich (Rynek 5) pomiędzy okienkami zastosowano dekorację w formie girland umieszczonych w prostokątnych płycinach. Elewacje wszystkich tych budynków wieńczy profilowany gzyms koronujący.
Zieleń miejska.
W Brzozowie znajdują się 2 nieduże parki.
W Brzozowie znajdują się dwa pomniki przyrody wpisane do rejestru pomników przyrody byłego województwa krośnieńskiego pod numerami 125 i 143:
Ogród przy dawnym pałacu biskupim.
Ogród według planu katastralnego pochodzi z połowy XIX w. Był to jeden ze znakomitszych ogrodów w Polsce. Pałac zburzony został pod koniec XIX w. W połowie XX w. zniknął ślad po rezydencji biskupów przemyskich. Wycięto wówczas setki starych i pomnikowych lip oraz wiele drzew obcego pochodzenia, a także zasypano stawy.
Cmentarze.
Cmentarz wojenny.
Podczas walk niemiecko-radzieckich latem 1944 roku na terenie powiatu brzozowskiego zginęło ok. 3000 czerwonoarmistów. Nekropolia powstała w latach pięćdziesiątych, znajdująca się przy ul. Bohaterów II Wojny Światowej, kryje w 15 dużych mogiłach prochy 17 polskich żołnierzy poległych w latach 1939–1945, 500 żołnierzy 38 Armii Frontu Ukraińskiego i 1 żołnierza Czechosłowackiego Korpusu Armijnego, poległych w walce z Niemcami w 1944 roku na terenie powiatu brzozowskiego, złożone tam w latach 1951–1953. Pomiędzy zbiorowymi mogiłami została wzniesiona betonowa kolumna, zwieńczona głowicą z pięciopromienną gwiazdą na szczycie. Tablica na cokole kolumny została umieszczona 11 listopada 1992 roku dla upamiętnienia poległych żołnierzy czechosłowackich, polskich i radzieckich.
Cmentarz żydowski.
Założony w XIX wieku. Został zdewastowany podczas okupacji hitlerowskiej. Większość nagrobków została użyta przez Niemców do brukowania ulic w Brzozowie i Dynowie. Po wojnie część nagrobków była przechowywana w Muzeum Regionalnym. W 1994 roku Natan Weiss z Izraela wybudował wokół cmentarza ogrodzenie. Na powierzchni 0,36 ha zachowało się kilkadziesiąt macew. Nagrobki posiadają inskrypcje w języku hebrajskim.
Gospodarka.
Przemysł.
Brzozów nigdy nie stał się ośrodkiem wielkiego przemysłu. Najdłuższą tradycję ma wydobycie ropy naftowej, które obecnie jest realizowane przez Sanocki Zakład Górnictwa Nafty i Gazu. Zakład przemysłu „Grupa Koronki” S.A. był zaliczany do największych producentów koronek klockowych w Europie. Przedsiębiorstwo produkowało odzież damską z koronki, firany, zasłony, obrusy, serwety i inne elementy galanterii tekstylnej. Branżę drzewną reprezentują spółki: „Polikat”, „Polsal” i „Holmar”, spożywczą: „Gran-Pik”, budowlaną: „BJS Brzozów”, „Eleo-Budmax”. Na terenie miasta działają także takie przedsiębiorstwa, jak: zakład tworzyw sztucznych „ArtGos”, huta szkła gospodarczego „KAMa” oraz firma handlowa „Alta”.
Najliczniejszą grupą podmiotów gospodarczych jest sektor średnich i małych przedsiębiorstw, których liczba na początku 2007 roku na terenie gminy wynosiła 1231. Prowadzą działalność w następujących branżach:
Rolnictwo.
Gospodarstwa rolne na terenie Brzozowa to w przeważającej większości gospodarstwa o powierzchni do 1 ha. Rozdrobnienie rolnictwa jest spore – przeciętna powierzchnia gospodarstwa rolnego w Polsce wynosi 9 ha, w Unii Europejskiej – 19,4 ha, a w województwie podkarpackim – 2,8 ha, podczas gdy w Brzozowie zaledwie 1,2 ha. Większość gospodarstw rolnych (52%) nie prowadzi żadnej działalności gospodarczej, a 34% prowadzi wyłącznie działalność rolniczą. Dominującą rolę wśród upraw roślinnych na analizowanym obszarze stanowią ziemniaki oraz pszenica ozima. Na terenie Brzozowa dominują gospodarstwa bez chowu zwierząt.
W miejscowości działało Państwowe Gospodarstwo Rolne – w 1993 jako "Ośrodek Hodowli Zarodowej Skarbu Państwa Brzozów".
Kultura i sztuka.
Brzozowski Dom Kultury.
Dom kultury w Brzozowie został utworzony w 1956 roku. Od początku istnienia jego siedzibą jest zabytkowy gmach z 1910 roku, należący do 1949 roku do Polskiego Towarzystwa Gimnastycznego „Sokół”. Dom kultury patronuje kilkunastu zespołom artystycznym oraz prowadzi zajęcia w sekcjach zainteresowań, np. aerobiku czy plastyki. Przy domu kultury trenuje także drużyna siatkówki "Jazzmani BDK". W gmachu Brzozowskiego Domu Kultury funkcjonuje kino "Sokół", oraz galeria "Na Strychu". Z inicjatywy domu kultury odbywają się w Brzozowie imprezy miejskie, takie jak: "Warsztaty Jazzowe", "Mikołajkowe Debiuty", "Przeglądy Dziecięcych Zespołów Artystycznych", "Dni Brzozowa", eliminacje do "Konkursu Piosenki Polskiej „Wygraj Sukces”". Brzozowski Dom Kultury prowadzi sekcje muzyczną i plastyczną. Ponadto sprawuje opiekę nad dwoma grupami "Estrady Dziecięcej".
Zespoły artystyczne.
Brzozów posiada 18 zespołów muzycznych i 2 taneczne. Wszystkie, oprócz orkiestry dętej, działają pod opieką domu kultury.
Biblioteka.
W Brzozowie od 1947 roku działa biblioteka, która początkowo mieściła się w budynku Towarzystwa Gimnastycznego „Sokół”. Od 1956 roku w tym budynku działa Brzozowski Dom Kultury, biblioteka natomiast została przeniesiona na ul. Sienkiewicza. Początkowo instytucja pełniła opiekę nad bibliotekami na terenie powiatu brzozowskiego, jednak od 1975 roku jej aktywność została ograniczona do miasta i gminy. W 2003 roku zakres jej działalności został ponownie rozszerzony do powiatu. Placówka posiada osiem filii.
Oprócz biblioteki publicznej Brzozów posiada bibliotekę pedagogiczną.
Odniesienia w kulturze.
W Brzozowie kręcone były zdjęcia do pierwszego odcinka pt. „Podejrzany” polskiego serialu obyczajowego z 1976 „Znaki szczególne”.
Turystyka i rekreacja.
Szlaki piesze.
 Ścieżka przyrodniczo-dydaktyczna „Brzozów-Zdrój” na terenie Leśnictwa Podlesie (2 km na zachód od Brzozowa). Oznakowana, 3-kilometrowa trasa z 15 przystankami edukacyjnymi i 2 stanowiskami osobliwości florystycznych.
Szlaki rowerowe.
 Ścieżka dla wyczynowych rowerzystów:
Oznakowana, 5-kilometrowa trasa dla wyczynowych rowerzystów.
Oświata.
W Centrum Doskonalenia i Kształcenia Podyplomowego WSP w Rzeszowie z siedzibą w Brzozowie prowadzone są 5-letnie dzienne studia magisterskie oraz studia podyplomowe. Gmina sprawuje opiekę nad 10 szkołami podstawowymi i 6 gimnazjami, zaś powiat nad liceum ogólnokształcącym i zespołami szkół: ekonomicznych i budowlanych.
Infrastruktura.
Komunikacja.
W Brzozowie znajduje się oddział PKS – spółka Veolia Transport Bieszczady, która dysponuje bezpośrednimi połączeniami komunikacji autobusowej z Warszawą i Lublinem oraz gęstą siecią połączeń lokalnych. Na terenie miasta rozlokowanych jest 6 przystanków, zarówno dla pasażerów wsiadających, jak i wysiadających. Komunikacja autobusowa łączy Brzozów ze stacjami kolejowymi w Krośnie, Przemyślu, Rzeszowie, Rymanowie (Wróblik Szlachecki) i Sanoku. Brzozów nie posiada linii kolejowej. Przed I wojną światową kilkakrotnie przedstawiano projekty przeprowadzenia jej przez miasto, jednak nie zostały one wcielone w życie. Mówi się, że Brzozów jest miastem ze stacją kolejową bez torów, która niesłusznie bywa identyfikowana z przedwojennym budynkiem restauracji żydowskiej.
W 2015 r. przy ul. ks. Bielawskiego oddano do użytku sanitarne lądowisko helikopterów.
Gospodarka komunalna.
W zabudowie mieszkaniowej Brzozowa występują budynki jednorodzinne, wielorodzinne oraz budownictwo zagrodowe. Budownictwo jednorodzinne to przede wszystkim budynki wolnostojące. Z kolei budynki wielorodzinne to w większości zabudowa blokowa, czyli tzw. klatkowce. Stan techniczny obiektów będących własnością miasta oraz spółdzielni mieszkaniowych podlega okresowej kontroli. Na terenie miasta znajdują się obecnie 3 budynki, które ze względu na bardzo zły stan techniczny kwalifikują się do wyłączenia z użytkowania. Aktualne zasoby mieszkaniowe na terenie miasta liczą w sumie 2399 mieszkań, w tym 1148 to domy mieszkalne. Na terenie miasta około 8% ogółu mieszkań, stanowi zasoby miasta Brzozowa. Największy odsetek mieszkań (72%) w strukturze według własności stanowią lokale będące własnością osób fizycznych, znacznie mniejszą grupę stanowią mieszkania będące w posiadaniu spółdzielni mieszkaniowych (18%), a 8% stanowią mieszkania gminne.
Infrastruktura techniczna.
Drogi.
W granicach administracyjnych miasta Brzozowa występują 4 rodzaje dróg:
Na terenie miasta znajduje się 66 ulic, z czego utrzymanie 34 dróg o łącznej długości 18,17 km leży w gestii urzędu miejskiego. Układ komunikacji drogowej na terenie miasta Brzozowa jest stosunkowo dobrze rozwinięty. Stan techniczny jezdni jest zróżnicowany. Zdecydowana większość posiada nawierzchnię twardą ulepszoną, jednak pozostałe drogi o nawierzchni gruntowej nieutwardzonej wymagają
remontów, zwłaszcza po okresie zimowym.
Wysiłek miasta w zakresie infrastruktury drogowej ukierunkowany jest na:
W listopadzie 2015r. została oddana do użytku obwodnica Brzozowa biegnąca w ciągu drogi wojewódzkiej nr 886.
Wodociągi.
Zaopatrzeniem w wodę na terenie miasta zajmuje się Przedsiębiorstwo Gospodarki Komunalnej sp. z o.o. w Brzozowie. Źródłem zaopatrzenia w wodę są głównie ujęcia wód podziemnych, w skład których wchodzą:
W administracji PGK sp. z o.o. w Brzozowie znajduje się także ujęcie powierzchniowe z potoku bez nazwy na Jakli Wielkiej, a także studnia wiercona przy ul. Parkowej, studnia głębinowa przy ul. Bielawskiego oraz druga studnia głębinowa znajdująca się przy ul. Podwale.
Mieszkańcy korzystający z wodociągu miejskiego stanowią od 75% do 80% ogólnej ich liczby. Zgodnie z danymi za rok 2008 zużyto ogólnie 247500 m³ wody, w tym gospodarstwa domowe 154600 m³, na cele produkcyjne zużyto 10600 m³ oraz na pozostałe cele wykorzystano 82300 m³ wody.
Sieć kanalizacyjna.
Ścieki sanitarne z terenu miasta odprowadzane są do biologiczno-mechanicznej oczyszczalni ścieków „Brzozów-Borkówka” przy ul. Traugutta w Brzozowie. Oczyszczalnia charakteryzuje się kilkustopniowym poddawaniem neutralizacji i oczyszczeniu ścieków w systemie przepływu ciągłego i oczyszczeniu w lagunie hydroponicznej. W efekcie uzyskiwana jest najwyższa klasa czystości wody zrzutowej. Budowę oczyszczalni rozpoczęto w 1997 roku. Po zakończeniu budowy I etapu przepustowość oczyszczalni ścieków wynosiła 800 m³/dobę po zastosowaniu nowatorskich rozwiązań napowietrzania ścieków oraz systemu technologicznego. W 2009 roku zakończony został II etap rozbudowy oczyszczalni ścieków, maksymalna przepustowość wynosi obecnie 1800 m³/dobę i jest wystarczająca na potrzeby aglomeracji Brzozów. Łączna długość sieci kanalizacyjnej na terenie miasta wynosi 30 km. Na sieci wybudowanych jest siedem przepompowni, które umożliwiają doprowadzenie ścieków z terenów położonych niżej w stosunku do istniejącej sieci kanalizacyjnej.
Oczyszczanie miasta.
Utrzymywaniem czystości oraz porządku na terenie Brzozowa zajmuje się Przedsiębiorstwo Gospodarki Komunalnej sp. z o.o. w Brzozowie. Prace porządkowe wykonywane przez PGK sp. z o.o. w Brzozowie obejmują:
Na terenie miasta znajdują się także punkty wyposażone w 3 pojemniki do zbiórki selektywnej oraz 7 kontenerów siatkowych do zbiórki plastiku.
Energetyka.
Zaopatrzenie w energię elektryczną gospodarstw domowych oraz zakładów przemysłowych i usługowych następuje poprzez urządzenia Zakładu Energetycznego w Rzeszowie. Zasilanie urządzeń odbywa się poprzez 124,262 km linii napowietrznych i kablowych, z tego:
Zużycie energii na jednego mieszkańca w 2008 roku wyniosło: 1165,70 kWh, na odbiorcę: 3064,73 kWh.
Ciepłownictwo.
Na terenie miasta nie ma jednego źródła zaopatrzenia w energię cieplną. Obecnie w Brzozowie działa jedna kotłownia ogrzewająca budynki wielorodzinne przy ul. Kopernika, będąca w posiadaniu Spółdzielni Mieszkaniowej. W skład kotłowni wchodzi sześć gazowych kotłów grzewczych, cztery z nich o mocy 330 kW oraz dwa pozostałe o mocy 470 kW. Na terenie miasta znajduje się również jedna kotłownia o mocy 1,34 MW, ogrzewająca domy wielorodzinne oraz Przedszkole Samorządowe nr 2, zarządzana przez Przedsiębiorstwo Gospodarki Komunalnej w Brzozowie sp. z o.o.
Gazyfikacja.
Brzozów obsługiwany jest przez sieć gazową niskiego i średniego ciśnienia. Długość sieci średniego ciśnienia wynosi 37631 m, a niskiego – 47775 m (31 lipca 2009). Punkt Dystrybucji Gazu obsługuje na terenie Brzozowa 2593 odbiorców. Wszystkie dzielnice miasta są wyposażone w sieci gazowe.
Telekomunikacja.
Według danych TP S.A. na terenie Brzozowa zarejestrowanych jest 2023 abonentów (21 lipca 2009). Oprócz telefonii stacjonarnej na terenie miasta i okolicy rozwija się telefonia komórkowa. Teren Brzozowa objęty jest zasięgiem wszystkich operatorów sieci komórkowej. Główna stacja przekaźnikowa znajduje się za budynkiem Urzędu Miejskiego w Brzozowie. Administratorem masztu telefonii komórkowej jest PTK Centertel w Warszawie.
Ochrona zdrowia.
Brzozów posiada znany w tej części Polski Szpital Specjalistyczny im. ks. Bronisława Markiewicza wraz z Podkarpackim Ośrodkiem Onkologicznym. Mieszkańców gminy obsługuje Samodzielny Publiczny Zakład Opieki Zdrowotnej w Brzozowie, posiadający przychodnie w Grabownicy Starzeńskiej i Przysietnicy oraz punkty lekarskie w Górkach i Zmiennicy.
Administracja.
Mieszkańcy Brzozowa wybierają 6 z 21 radnych do rady miejskiej. Pozostałych 15 radnych wybierają mieszkańcy terenów wiejskich gminy Brzozów.
Gmina Brzozów utworzyła w obrębie miasta 2 jednostki pomocnicze: Osiedle nr 1 i Osiedle nr 2. Organem uchwałodawczym w obu osiedlach jest ogólne zebranie mieszkańców. Wybiera ono organ wykonawczy, którym jest zarząd osiedla składający się z 5 członków, z przewodniczącym na czele. Do każdego z osiedli przypisane są ulice.
Mieszkańcy Brzozowa wybierają parlamentarzystów z okręgów wyborczych z siedzibą komisji w Krośnie, a posłów do Parlamentu Europejskiego z okręgu wyborczego nr 9.
Miasta partnerskie.
Spis miast, które zawarły porozumienie o partnerstwie z Brzozowem:

</doc>
<doc id="102560" url="https://pl.wikipedia.org/wiki?curid=102560" title="Wollemia nobilis">
Wollemia nobilis



</doc>
<doc id="102562" url="https://pl.wikipedia.org/wiki?curid=102562" title="Aces Club">
Aces Club

Aces Club to brydżowy system licytacyjny na bazie silnego trefla, który został opracowany przez Boba Hammana i Bobby'ego Wolfa z amerykańskiej drużyny "American Aces Team". "Aces Club" bazuje na włoskim systemie Blue Team Club.
 1♣ 17+ PH Układ dowolny
 1 11-16PH 3+ kara, możliwe canapé
 1 11-16PH 4+ kiery, możliwe canapé
 1♠ 11-16PH 4+ piki, możliwe canapé
 1BA 13-15PH 5młodszy-3-3-2 lub 4młodszy-3-3-3 (przed partią)
 16-17PH Układ zrównoważony (po partii)
 2♣ 11-16PH 6+ trefli
 2 17-24PH Dowolny układ 4-4-4-1 lub 5-4-4-0
 2 11-16PH 5+ kierów i 4+ piki
 2♠ 6-10PH 6 pików
 2BA 22-23PH Układ zrównowżony
Po otwarciu 1♣:
Dalsza licytacja po otwarciu 1♣ jest w zasadzie naturalna.
Jeżeli po otwarciu 1//♠ w następnym okrążeniu otwierający zalicytuje nowy kolor, to drugi kolor jest dłuższy od koloru otwarcia {canapé).

</doc>
<doc id="102567" url="https://pl.wikipedia.org/wiki?curid=102567" title="Stare Rybie">
Stare Rybie

Stare Rybie – wieś w Polsce położona w województwie małopolskim, w powiecie limanowskim, w gminie Limanowa.
Wieś jest położona 50 km od Krakowa, 18 km od Limanowej, 7 km od Łapanowa.
W latach 1975–1998 miejscowość administracyjnie należała do województwa nowosądeckiego.

</doc>
<doc id="102570" url="https://pl.wikipedia.org/wiki?curid=102570" title="Akademia Platońska">
Akademia Platońska



</doc>
<doc id="102571" url="https://pl.wikipedia.org/wiki?curid=102571" title="Aces Scientific">
Aces Scientific

Aces Scientific – brydżowy system licytacyjny opracowany w Ameryce i używany przez drużynę "American Aces" którą założył Ira Corn. Głównym architektem systemu był Bobby Goldman, autorzy systemu twierdzą, że jest to pierwszy system licytacyjny przy użyciu którego skorzystano z pomocy komputera który służył do analizy statystycznej. Otwarcia w tym systemie wyglądały następująco:
 1♣/ 12+ PH 3+ karty, lepszy młodszy
 1/♠ 12+ PH 5+ kierów/pików
 1BA 15-18PH Układ zrównoważony
 2♣ Sztuczne i forsujące, "Acol"
 2//♠ 5-11PH Słabe dwa
 2BA 21-22PH Układ zrównoważony
Otwarcia "Aces Scientific" były bazowane na systemie Standard American, ale w dalszej licytacji system ten używał wielu niestandardowych konwencji i ustaleń, często bardzo skomplikowanych i teoretycznie zaawansowanych (szczególnie biorąc pod uwagę, że system ten powstał jeszcze w latach sześćdziesiątych).
Po otwarciach 1♣/ skok odpowiadającego w tym kolorze był nieforsujący ("limit"), a skok drugim kolorem młodszym był forsujący do końcówki z fitem.
Po otwarciach 1/♠, 1BA było forsujące na jedno okrążenie (Forsujące 1BA), 2♣/ forsowały do końcówki, skok w kolorze otwarcia był nieforsujący, skok w drugim kolorze starszym obiecywał 10-12PH, fit i boczny singleton, 3BA obiecywało fit, bocznego singletona i 13-15PH, a 2BA obiecywało fit i przynajmniej 16PH. Odpowiedzi od 4♣/ to zmodyfikowana Konwencja Szwajcarska obiecujące czterokartowy fit (lub trzykartowy z dwoma honorami) i 12-14PH (4♣) lub 14-16PH (4).
Po 1BA używano zmodyfikowanego Staymana, transferów Jacobiego, a odpowiedź 2♠ obiecywała oba kolory młodsze, 3♣/ były słabe i naturalne, 3/♠ to próby lekkie szlemikowe z dobrym kolorem treflowym lub kierowym. Po pytaniu Staymana, rebid 3♣ był próba uzgodnienia koloru młodszego, a 3 było sztuczne - pokazywało silny kolor młodszy i było silnym inwitem szlemowym. Po odpowiedzi 2/♠ na Staymana, rebid na poziomie trzech w drugim kolorze starszym był próba szlemikową obiecującą fit czterokartowy i boczną krótkość.
Inne z konwencji używanych przez "Aces Scientific" to między innymi: Blackwood, Gerber, Super Gerber.
"Aces Team" grający tym systemem wygrał Bermuda Bowl w latach 1970, 1971. Sama drużyna odniosła wiele późniejszych sukcesów aż do jej rozwiązania około roku 1983.

</doc>
<doc id="102576" url="https://pl.wikipedia.org/wiki?curid=102576" title="Albarran">
Albarran

Albarran to raczej staroświecka i już nieużywana brydżowa konwencja licytacyjna używana po silnym, "acolowskim" otwarciu 2♣. Według tej konwencji, po silnym otwarciu 2♣ odpowiadający ma do dyspozycji następujące odzywki:
 2 Brak asów i najwyżej 7PH
 2/♠ Pokazuje asa w kierach/pikach
 2BA Brak asów, ale przynajmniej 8PH
 3♣/ Pokazuje asa trefl/karo
 3/♠ AKDxxx w kolorze licytowanym
 3BA Obiecuje 2 asy
 4♣/ AKDxxx w kolorze licytowanym
 4BA Obiecuje 3 asy

</doc>
<doc id="102581" url="https://pl.wikipedia.org/wiki?curid=102581" title="Kazimierz Dobrowolski (socjolog)">
Kazimierz Dobrowolski (socjolog)

Kazimierz Wojciech Dobrowolski (ur. 20 grudnia 1894 w Nowym Sączu, zm. 26 marca 1987 w Krakowie) – etnolog i socjolog polski, profesor Uniwersytetu Jagiellońskiego, członek Polskiej Akademii Nauk; twórca podstaw metody integralnej w badaniach socjologicznych. Jego żona Maria Dobrowolska była znanym polskim geografem.
Życiorys.
Był absolwentem Gimnazjum św. Jacka w Krakowie. Studiował na Uniwersytecie Jagiellońskim (1912–1914) i Uniwersytecie Wiedeńskim (1915–1916); w 1919 obronił doktorat. Uzupełniał studia w dziedzinie socjologii i antropogeografii na paryskiej Sorbonie (1925) oraz w dziedzinie antropologii społecznej w London School of Economics (1934). W latach 1920–1935 pracował w Bibliotece Jagiellońskiej. W 1932 habilitował się, od 1935 był profesorem nadzwyczajnym Uniwersytetu Jagiellońskiego; wykładał socjologię i etnologię. Znalazł się w gronie 183 krakowskich uczonych, aresztowanych 6 listopada 1939 w ramach hitlerowskiej Sonderaktion Krakau i trafił do obozu koncentracyjnego w Sachsenhausen; po uwolnieniu 8 lutego 1940 wrócił do Krakowa i brał udział w tajnym nauczaniu uniwersyteckim. Powrócił do pracy na uczelni po wojnie; w 1946 mianowany profesorem zwyczajnym. Przeszedł na emeryturę w 1965.
Od 1962 był członkiem korespondentem, od 1969 członkiem rzeczywistym Polskiej Akademii Nauk; był honorowym przewodniczącym Komisji Socjologicznej Oddziału PAN w Krakowie. Organizował i pełnił funkcję dyrektora Wyższej Szkoły Nauk Społecznych Towarzystwa Uniwersytetów Robotniczych w Krakowie (1946–1950). Był członkiem honorowym Instytutu Zachodniego w Poznaniu, członkiem Polskiego Towarzystwa Ludoznawczego i Węgierskiego Towarzystwa Etnograficznego, działał w ruchu walki z alkoholizmem. Otrzymał doktorat "honoris causa" Uniwersytetu Jana Amosa Komeńskiego w Bratysławie (1965), był odznaczony m.in. Krzyżem Kawalerskim i Komandorskim Orderu Odrodzenia Polski, Medalem Komisji Edukacji Narodowej, Medalem Uniwersytetu Jagiellońskiego "Merentibus". W 1920 brał udział w pracach Komitetu Plebiscytowego Spisko-Orawskiego w Nowym Targu.
W 1984 otrzymał Krzyż Wielki Orderu Odrodzenia Polski. Pochowany na Cmentarzu Salwatorskim w Krakowie (sektor SC 12, rząd C, grób 6).
Metoda integralna.
Metoda integralna (nazywana też "podejściem integralnym" lub "metodą genetyczno-integralną") była oryginalną propozycją metodologiczną Kazimierza Dobrowolskiego. Wychodząc od krytyki rozdrobnienia i specjalizacji nauk społecznych Dobrowolski wskazywał na konieczność holistycznego podejścia do badań i konieczność korzystania z różnych technik i metod badawczych, by następnie łączyć i porównywać ich wyniki. Badając zjawiska społeczne należy skupić się na ich funkcjonalnych związkach, oraz tzw. podłożu historycznym. Podłoże historyczne jest tu pojmowane jako zbiór czynników o charakterze demograficznym, ekonomicznym, geograficznym, kulturowym, politycznym, technicznym czy psychicznym. Uwzględnienie tak szerokiego spektrum czynników pozwoli nie tylko rozumieć istniejące zjawiska społeczne, ale także zdobyć wiedzę na temat przeszłych stanów społeczeństwa.
Metoda integralna stała się podstawą badań historyczno-terenowych.
Badania historyczno-terenowe.
Badania historyczno-terenowe miały za zadanie, opierając się na metodzie integralnej Dobrowolskiego, łączyć perspektywę historyczną i socjologiczną. Dzięki nim badania socjologiczne mogły być uzupełnione poprzez badanie podłoża historycznego współczesnych zjawisk społecznych. Wiele elementów z tego podłoża stanowi tzw. przeżytki, czyli pozostałości po dawnych epokach historycznych (np. formy własności ziemskiej, zwyczaje, narzędzia pracy). Badania historyczno-terenowe przy odtwarzaniu podłoża historycznego sięgają również do pamięci ludzkiej, oraz do badania tzw. "materialnych pomników źródłowych" (narzędzi, urządzenia wnętrz). Dzięki temu historycy, opierający się najczęściej na badaniach archiwalnych, mogą pogłębić swoją wiedzę o dawnych epokach i uzupełnić niekompletne źródła.
Zgodnie z założeniami metody integralnej, przy badaniach historyczno-terenowych Dobrowolski zalecał stosowanie szerokiej gamy technik badawczych (wywiady, ankiety, obserwacja).
Koncepcja badań historyczno-terenowych kształtowała się w oparciu o przedwojenne badania osadnictwa ludowego w Karpatach i na Podhalu. W rozwiniętej postaci zastosowana została po wojnie, do badaniach przeżytków pańszczyźnianych w małopolskich wsiach.

</doc>
<doc id="102582" url="https://pl.wikipedia.org/wiki?curid=102582" title="Dick White">
Dick White

Sir Dick White, "Goldsmith" (ur. 20 grudnia 1906, zm. 21 lutego 1993) – długoletni pracownik brytyjskich tajnych służb, od 1953 do 1956 roku Dyrektor Generalny Security Service, następnie od 1956 do 1968 roku Dyrektor Generalny MI6.

</doc>
<doc id="102583" url="https://pl.wikipedia.org/wiki?curid=102583" title="Antic">
Antic



</doc>
<doc id="102584" url="https://pl.wikipedia.org/wiki?curid=102584" title="Teszub">
Teszub

Teszub – główne bóstwo w panteonie hurycko-urartyjskim. Bóg burzy, który władał błyskawicami, wiatrem i deszczem. Król wszystkich bogów, syn Kumarbi, małżonek Hebat – Wielkiej Bogini. 
U Hetytów czczony również pod imieniem Tarhun.
Miejsce jego kultu znajdowało się w mieście Kummi, a poświęconym mu zwierzęciem był byk.
Przedstawiany był jako potężny, brodaty mężczyzna z włócznią, maczugą lub podwójnym toporem w jednej ręce i piorunem w drugiej. Najczęściej ubrany był w krótką tunikę i szpiczastą czapkę z rogami.
Mity o Teszubie przetrwały w hetyckich wersjach. Według jednego z nich Teszub pokonał "ojca bogów" - Kumarbiego i zajął jego miejsce. Pokonany Kumarbi zapłodnił skałę, z której narodził się Ullikummi - Kamienny Bóg, wobec którego Teszub był bezsilny i musiał zrzec się zwierzchnictwa. Na niebiański tron Teszub wrócił dzięki Ea, który pozbawił mocy diorytowego giganta, obcinając mu stopy piłą o nazwie "kuruzzi", którą dawni bogowie niegdyś rozdzielili niebo i ziemię.

</doc>
<doc id="102593" url="https://pl.wikipedia.org/wiki?curid=102593" title="August Derleth">
August Derleth

August William Derleth (ur. 24 lutego 1909, zm. 4 lipca 1971) – amerykański pisarz, twórca wydawnictwa Arkham House.
Był autorem ponad 150 tomów dzieł literackich, głównie horrorów, ale też poezji i powieści historycznych.
Derleth był przyjacielem H.P. Lovecrafta, z którym zaczął wymieniać listy w 1925 roku – lecz nigdy nie spotkali się osobiście.
Po śmierci Lovecrafta w 1937 r. razem z zebrali twórczość tego pisarza i postanowili ją wydać. Ponieważ istniejący wydawcy nie okazywali zainteresowania, w roku 1939 założyli własne wydawnictwo – Arkham House.
Derleth jest twórcą terminu "mitologia Cthulhu", który wydał mu się idealny do opisania cech wspólnych utworów Lovecrafta. Po śmierci pisarza rozwijał jego pomysły, wykorzystywał też fragmenty zapisków. Powstało tak wiele utworów: "Spadkobierca", "Czyhający w progu" oraz niedokończone "Obserwatorzy spoza czasu", nad którym Derleth pracował aż do śmierci.

</doc>
<doc id="102595" url="https://pl.wikipedia.org/wiki?curid=102595" title="Jeździec z Madary">
Jeździec z Madary

Jeździec z Madary (bułg. Мадарски конник, także "Madarski konik", "Jeździec tracki z Madary") – średniowieczny relief naskalny, wpisany w 1979 r. na listę światowego dziedzictwa UNESCO. Jest jedynym zabytkiem tego rodzaju w Europie. Znajduje się w pobliżu wsi Madara we wschodniej części Bułgarii (17 km od Szumenu i 75 km od Warny).
Historia.
Relief, wykuty w pionowej skale na wysokości ok. 23 m od podnóża 100-metrowego urwiska skalnego, przedstawia jeźdźca niemal naturalnej wielkości oraz biegnącego za nim psa; jeździec włócznią przeszywa lwa, który leży pod przednimi nogami konia. Wyobrażenie jeźdźca jest bardzo realistyczne i pozbawione w zasadzie zbędnych szczegółów. Cały relief jest przykładem wczesnobułgarskiej sztuki średniowiecznej i jest datowany na przełom VII i VIII wieku.
Powstanie reliefu wiąże się z imieniem bułgarskiego chana Terweła i odnosi się do początków VIII wieku.
Płaskorzeźba ta przypomina triumfalne sceny reliefowe znane z irańskiej (czy szerzej: środkowoazjatyckiej) tradycji artystycznej. Inskrypcje w języku średniogreckim (średniowiecznej grece) znajdujące się wokół reliefu opowiadają o czynach władców bułgarskich (Terweła, Kormisosza oraz Omurtaga) i ważnych wydarzeniach w okresie między VIII a IX wiekiem. Inskrypcje oraz drobne detale utrwalone na reliefie potwierdzają datowanie zabytku oraz protobułgarskie pochodzenie reliefu. Ze względu na postępującą erozję zabytku (relief został wykuty w piaskowcu), w Madarze prowadzi się aktualnie prace konserwatorskie i zabezpieczające.
Order.
Od 1966 roku jest przyznawany Order Jeźdźca z Madary i jest to najwyższe odznaczenie nadawane cudzoziemcom przez prezydenta Republiki Bułgarii.
Symbol Bułgarii.
Relief został w 1979 roku wpisany na listę światowego dziedzictwa UNESCO. W 2008 roku jeździec z Madary został uznany za narodowy symbol Bułgarii. Z inicjatywy Bułgarskiego Stowarzyszenia na rzecz Informacji Biznesowej i Turystycznej odbyło się głosowanie, w którym mogli wziąć udział Bułgarzy z kraju i zagranicy.
Turystyka.
Relief znajduje się na terenie, ustanowionego w 1958 roku, Rezerwatu Historyczno-Archeologiczngo w Madarze. W 2018 roku ze środków zebranych podczas II edycji kampanii „Kochamy Bułgarię” (Ние обичаме България) został zainstalowany przed Centrum Informacji Rezerwatu Historyczno-Archeologicznego w Madarze teleskop, dzięki któremu można oglądać Jeźdźca z Madary. Sfinansowano również nowe tablice informacyjne, zakupiono ekrany multimedialne i przygotowano multimedialna grę dla dzieci. 
Projekt „Kochamy Bułgarię” powstał w 2016 roku i jego celem jest wspieranie utrzymania narodowych zabytków Bułgarii. II edycję, podczas której zbierano pieniądze na unowocześnienie Centrum Informacyjnego, zakończył koncert charytatywny w Arena Armeec Sofia.
Literatura.
W 1963 roku w wydawnictwie „Książka i Wiedza” został wydany "Jeździec z Madary: Szkice o ziemi bułgarskiej" Lesława Bartelskiego. Punktem wyjścia do napisania o historii Bułgarii był relief z Madary. 

</doc>
<doc id="102596" url="https://pl.wikipedia.org/wiki?curid=102596" title="Polonia (statek)">
Polonia (statek)



</doc>
<doc id="102597" url="https://pl.wikipedia.org/wiki?curid=102597" title="Ahura">
Ahura



</doc>
<doc id="102599" url="https://pl.wikipedia.org/wiki?curid=102599" title="Stanisław Tym">
Stanisław Tym

Stanisław Aleksy Tym (ur. 17 lipca 1937 w Małkini Górnej) – polski aktor teatralny, telewizyjny i filmowy, satyryk, reżyser, scenarzysta i literat.
Życiorys.
W 1953 zdał maturę w CLXV Liceum Ogólnokształcącym w Warszawie. Na przełomie lat 50. i 60. XX wieku studiował w Warszawie, m.in. chemię na Politechnice Warszawskiej, przetwórstwo na SGGW, a także na Wydziale Aktorskim PWST, którego jednak nie ukończył, oblewając egzamin z dykcji.
W czasie studiów pisał teksty i występował w kabaretach studenckich. Od 1956 pracował w klubach studenckich. Był bramkarzem i szatniarzem w klubie „Stodoła”, gdzie następnie występował w kabarecie. W 1964 zdał w Warszawie eksternistyczny egzamin aktorski. W latach 1960–1972 był aktorem, autorem i reżyserem oraz dyrektorem warszawskiego Studenckiego Teatru Satyryków. W latach 1966–1970 był współautorem tekstów i aktorem kabaretów "Owca", "Dudek", "Lopek" i "Wagabunda".
Autor wielu sztuk teatralnych, skeczy (jednym ze słynniejszych jest "Ucz się Jasiu" w wykonaniu Jana Kobuszewskiego, Wiesława Gołasa i Wiesława Michnikowskiego, prezentowany w kabarecie „Dudek”) i słuchowisk radiowych, a także scenariuszy do filmów Stanisława Barei, w których również występował i był współreżyserem. Był odtwórcą improwizowanej roli pasażera bez biletu, mylnie uznanego za kaowca, którą współtworzył w filmie Marka Piwowskiego "Rejs". Był odtwórcą postaci Ryszarda Ochódzkiego w filmach "Miś" i "Rozmowy kontrolowane". Szeroką popularność przyniosły mu zwłaszcza telewizyjne transmisje występów kabaretowych.
W styczniu 1976 podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. Nazwisko Stanisława Tyma znajdowało się na specjalnej liście, na której umieszczono autorów pod szczególnym nadzorem peerelowskiej cenzury. Tomasz Strzyżewski w swojej książce o cenzurze w PRL publikuje poufną instrukcję cenzorską z 21 listopada 1976 Głównego Urzędu Kontroli Prasy, Publikacji i Widowisk, na której umieszczono nazwisko satyryka oraz następujące wytyczne: „Wszystkie własne publikacje autorów z poniższej listy zgłaszane przez prasę i wydawnictwa książkowe oraz wszystkie przypadki wymieniania ich nazwisk należy sygnalizować kierownictwu Urzędu, w porozumieniu z którym może jedynie nastąpić zwolnienie tych materiałów. Zapis nie dotyczy radia i TV, których kierownictwo we własnym zakresie zapewnia przestrzeganie tych zasad. Treść niniejszego zapisu przeznaczona jest wyłącznie do wiadomości cenzorów”.
W latach 1984–1986 był dyrektorem Teatru Dramatycznego w Elblągu. Od 1987 r. pracował jako reżyser teatralny. W latach 1987–1994 był związany z Teatrem Rampa, natomiast w latach 1994–2006 z Teatrem Powszechnym.
Jest uznawany za mistrza drobnych, zwłaszcza humorystycznych form literackich. W drugiej połowie lat 90. pisał felietony do tygodnika „Wprost”, dziennika „Rzeczpospolita”, obecnie stały felietonista „Polityki”. Prowadzi także autorski kanał w serwisie YouTube.
Laureat wielu nagród, m.in. za najlepszy scenariusz do filmu "Rozmowy kontrolowane" na FPFF w Gdyni w 1992, Nagrody Kisiela dla najlepszego publicysty w 1998, nagrody telewizyjnego "Pegaza" „za poczucie humoru i przenikliwość umysłu” w 2002.
W 2005 ukazał się zbiór jego tekstów i rysunków pt. "Mamuta tu mam" (który jest palindromem). Jest członkiem Stowarzyszenia Pisarzy Polskich.
W 2010 został laureatem nagrody w programie społecznym Mistrz Mowy Polskiej, mającym na celu popularyzację języka polskiego.
Został członkiem komitetu poparcia Bronisława Komorowskiego przed przyspieszonymi wyborami prezydenckimi 2010.
Życie prywatne.
Jego przodek, Daniel Tym, był ludwisarzem królewskim, który na zamówienie Władysława IV Wazy wykonał odlew posągu Zygmunta III Wazy. Jest wegetarianinem. Mieszka w jednej z suwalskich wsi nad jeziorem Wigry. Ma brata, Antoniego, który zagrał epizodyczne role w filmach "Miś" (1980) i "Ryś" (2007).

</doc>
<doc id="102602" url="https://pl.wikipedia.org/wiki?curid=102602" title="Macierz osobliwa">
Macierz osobliwa



</doc>
<doc id="102604" url="https://pl.wikipedia.org/wiki?curid=102604" title="Hebat">
Hebat

Hebat ("Hepat", "Hepit", "Hepatu") – główna bogini panteonu huryckiego i hetyckiego. Bogini Matka, Królowa Niebios, bogini płodności i piękna. Była partnerką Teszuba – boga burzy oraz matką Szarruma. Zwierzęciem poświęconym Hebat był lew; czasem przedstawiana była jako stojąca na jego grzbiecie. Niebiańskiej parze oddawano cześć w Kummi (klasyczna "Comana Cappadociae") i Halab – obecnie Aleppo. 

</doc>
<doc id="102605" url="https://pl.wikipedia.org/wiki?curid=102605" title="Manewr krokodyla">
Manewr krokodyla

Manewr krokodyla (ang. "crocodile coup" lub "alligator coup") to w brydżu manewr obrońcy polegający na zagraniu karty wyższej niż jest na to potrzeba w celu uniknięcia wzięcia lewy przez partnera - na przykład, jeżeli jeden z obrońców ma w kolorze ADW, partner ma singlowego króla, a rozgrywający gra małą kartę w tym kolorze, to zagranie przez obrońcę asa z konfiguracji ADW jest właśnie "manewrem krokodyla". Wyższy honor "połyka" niższy honor partnera. Dobrze ilustruje to poniższy przykład, rozdanie zostało rozegrane pomiędzy drużynami USA i Francji w ćwierćfinale Mistrzostw Świata, licytacja potoczyła się następująco:
 W N E S
 - pas pas 2♦*
 2♠ 2BA 4♠ 5♣
 5♠ 6♣ pas...
2♦ pokazywało silną rękę na dowolnym kolorze, W zawistował w asa pik, a rozdanie wyglądało tak:
 ♠ D 9 8 2
 ♥ K W 10
 ♦ 9 7 4 3
 ♣ A 6
 ♠ A K 10 7 4 3 ♠ W 6 5
 ♥ 9 2 ♥ 8 7 6 4 3
 ♦ K W 10 6 5 ♦ D
 ♣ - ♣ 10 8 5 3
 ♥ A D 5
 ♦ A 8 2
 ♣ K D W 9 7 4 2
Rozgrywający przebił pierwszy wist i zorientował się, że wygranie tego kontraktu będzie wymagało ustawienia przymusu karowo-pikowego. Aby do sytuacji przymusowej mogło jednak dojść musi on najpierw oddać jedną lewę (przeprowadzić redukcję lewy). Jedyny sposób aby tego dokonać, to oddanie lewy w karach z nadzieją na to, że jeden z obrońców ma singlowego króla w tym kolorze i po wzięciu lewy nie będzie kontynuował kar, gdyż zrywa to komunikację do przymusu.
Rozgrywający przebił więc wist pikowy, zagrał cztery razy atuty i wyszedł z ręki blotką karo. Obrońca W powinien w tym momencie przeprowadzić "manewr krokodyla" czyli wskoczyć królem karo, aby "połknąć" damę partnera, nie dając mu na nią wziąć lewy. Niestety, z punktu widzenia obrony, W tę lewę przepuścił i została ona zdobyta przez E na jego singlową damą, a ponieważ nie miał on już więcej kar rozgrywający zdołał ułożyć swój przymus. Przebił kontynuację pikową, pociągnął do końca atuty i zagrał dwa razy kiery kończąc na stole, doprowadzając do następującej końcówki:
 ♠ D
 ♥ K
 ♦ 9
 ♠ K ♠ W 
 ♥ - ♥ 7 4
 ♦ K W ♦ -
 ♠ -
 ♥ 5
 ♦ A 8
Zagrał teraz króla kier ze stołu i gracz W stanął w przymusie pikowo-karowym. Zaniedbanie przez niego przeprowadzenia "manewru krokodyla" poprzez wskoczenie królem karo na zagraną z ręki blotkę pozwoliło na zrealizowanie tego kontraktu.

</doc>
<doc id="102608" url="https://pl.wikipedia.org/wiki?curid=102608" title="Macierz podstawowa">
Macierz podstawowa

Macierz podstawowa formula_1 ma następujące własności:
gdzie formula_4 to macierz jednostkowa.
Macierz podstawową wykorzystuje się do rozwiązywania liniowych układów różniczkowych. Jest kilka metod wyznaczania macierzy podstawowej układu, m.in.:
Wyznaczenie macierzy podstawowej formula_1 metodą odwrotnego przekształcenia Laplace’a, polega na rozwiązaniu równania:
gdzie:

</doc>
<doc id="102609" url="https://pl.wikipedia.org/wiki?curid=102609" title="ANTI">
ANTI

ANTI to brydżowa konwencja licytacyjna, jedna z wielu form obrony po otwarciu przeciwnika 1BA. Nazwa "ANTI" jest najprawdopodobniej akronimem angielskich słów "Against No Trump" (czyli po prostu "Przeciwko Bez Atu"). Wejścia "ANTI" wyglądają następująco:
 Kontra Siłowa, 15+PH
 2♣ Jednokolorówka w karach lub dwukolorówka w kolorach starszych
 2 Jednokolorówka w kierach lub dwukolorówka piki z kolorem młodszym
 2 Dwukolorówka kiery z kolorem młodszym
 2♠ Jednokolorówka pikowa
 2BA Oba kolory młodsze

</doc>
<doc id="102611" url="https://pl.wikipedia.org/wiki?curid=102611" title="Uniwersytet Śląski w Katowicach">
Uniwersytet Śląski w Katowicach

Uniwersytet Śląski w Katowicach (UŚ) – polski uniwersytet w Katowicach; został utworzony 8 czerwca 1968 jako dziewiąta tego typu placówka funkcjonująca w ówczesnej Polskiej Rzeczypospolitej Ludowej.
Historia.
Inicjatywa.
Podejmowane w dwudziestoleciu międzywojennym starania o utworzenie w polskiej części Górnego Śląska uniwersytetu były procesem złożonym, a jego początek należy datować na rok 1921. Pierwsza inicjatywa powołania w województwie śląskim w 1921 uczelni należała do bpa Stanisława Adamskiego oraz Wojciecha Sosińskiego, posłów na Sejm Ustawodawczy. Z wnioskiem ustawodawczym nr 2455 z dnia 3 lutego 1921 r. na forum parlamentarnym wystąpili posłowie m.in.: ks. dr Władysław Chrzanowski, ks. Dachowski, ks. Kaczyński, ks. Hałko, W. Sosiński i inni z Chrześcijańsko-Narodowego Stronnictwa Pracy. Zgłoszenie wniosku o przygotowanie założenia w województwie śląskim uniwersytetu i politechniki nie miało jednak szans na realizację, przede wszystkim z powodu niedoboru personelu naukowo-dydaktycznego.
Myśl o utworzeniu w województwie śląskim tego typu placówki pojawiła się ponownie pod koniec lat 20 XX w. Potrzeba stworzenia w Katowicach instytucji, która m.in. podnosiłaby kwalifikacje nauczycieli szkół powszechnych i średnich zaowocowała powołaniem w 1928 roku Instytutu Pedagogicznego w Katowicach. Z czasem planowano przekształcenie ośrodka na uniwersytet, ambitnych założeń nie udało się jednak wtedy urzeczywistnić. Pierwotnie program studiów w Instytucie obejmował głównie przedmioty pedagogiczne, w miarę upływu czasu oferta edukacyjna poszerzała się o studia: historyczne, polonistyczne, przyrodnicze, geograficzne i matematyczno-fizyczne. Poza działalnością dydaktyczną, Instytut angażował się w prace naukowo-badawcze oraz wydawnicze. Wybuch II wojny światowej przerwał rozwój katowickiego ośrodka dydaktycznego, jednak już w marcu 1945 roku rozpoczęto działania zmierzające do jego reaktywacji.
Instytut Pedagogiczny w Katowicach nie posiadał uprawnień szkoły wyższej, a potrzeba powołania do życia instytucji zaspokajającej nie tylko potrzeby edukacyjne województwa śląskiego, ale również pełniącej funkcję ogniska polskiej kultury była nadal żywa. Z tego też powodu ponownie podjęto starania o utworzenie w Katowicach uniwersytetu. W maju 1945 roku powstał "Obywatelski Komitet Przygotowawczy Uniwersytetu Śląskiego w Katowicach". Efektem pracy Komitetu był "Memoriał w sprawie założenia Uniwersytetu w województwie śląsko-dąbrowskim" szeroko uzasadniający postulat utworzenia Uniwersytetu Śląskiego. „Komitet ten wypracował konkretny plan organizacyjny, kadrowy, lokalowy i gospodarczy”. Wbrew oczekiwaniom i nadziejom, ówczesne warunki społeczno-polityczne nie były sprzyjające dla tej inicjatywy.
W 1946 powołano Wyższą Szkołę Pedagogiczną w Katowicach. W 1947 została jednak przeniesiona do Łodzi decyzją władz państwa (w 1956 włączona w skład UŁ). W 1950 roku powołano do życia Państwową Wyższą Szkołą Pedagogiczną w Katowicach, która zajęła miejsce likwidowanego ostatecznie Instytutu Pedagogicznego w Katowicach. W ten sposób PWSP w Katowicach – pierwotnie utworzona w 1946 roku wznowiła swą działalność na terenie Katowic, a jej rektorem został prof. Józef Pieter. Pierwsze lata funkcjonowania uczelni były trudne, jednak późniejszy okres przyniósł znaczny rozkwit uczelni; PWSP w Katowicach uzyskała pełnię praw akademickich, stworzono kilka kierunków studiów humanistycznych.
W latach 50 XX w. na nowo odżyły nadzieje związane z utworzeniem w woj. śląskim wyższej uczelni humanistycznej. W 1957 roku na łamach tygodnika „Przemiany” prof. Józef Pieter pisał: „W ramach zasadniczej rewizji naszego szkolnictwa wyższego miejsce poczesne powinna znaleźć stara i zaniedbana, lecz wciąż aktualna, sprawa uniwersytetu dla okręgu górnośląskiego; sprawa Uniwersytetu Śląskiego w Katowicach. Aktualna jest ona nieledwie od chwili przyłączenia Górnego Śląska do Polski, to jest od roku 1921. […]
Największe w Polsce, około trzymilionowe skupisko ludności Górnego Śląska powinno mieć swoją wszechstronną uczelnię akademicką w postaci uniwersytetu. Nie mając jej, ludność Śląska jest w sposób jawny pokrzywdzona. […]
Kilka wyższych szkół już jest, to prawda, lecz jako uczelnie zawodowe mają one niewielkie szanse rozwoju […]. Uniwersytet to nie jest po prostu wieloliczbowa szkoła zawodowa. Jest to i być powinien – najbardziej twórczy ośrodek nauki i kultury, ośrodek intelektualny z najlepszymi warunkami do pracy badawczej […]. Takiego właśnie ośrodka naukowego Śląsk Górny żąda dla siebie ze względów kulturalnych i politycznych […]”.
Tymi słowami, w artykule "Kiedy Uniwersytet w Katowicach?", ówczesny rektor PWSP w Katowicach upominał się o utworzenie w stolicy województwa wyższej szkoły humanistycznej. Kwestię tę podnosił również publicysta Stowarzyszenia PAX Szczepan Balicki. W artykule zatytułowanym "Dziś Śląsk czeka na uniwersytet" pisał: „Sieć wyższych uczelni już na pierwszy rzut oka wykazuje rażąca niesprawiedliwość polegającą na tym, że najludniejsze województwo, tj. katowickie, pozbawione jest uniwersytetu. Sprawa ta urosła do rangi poważnego problemu […]. Stworzono Politechnikę, Akademię Medyczną, W(yższą) S(zkołę) P(edagogiczną). Lecz na uniwersytet zabrakło tchu…”.
W czerwcu 1962 roku podjęto efektywne próby zainstalowania Filii Uniwersytetu Jagiellońskiego w Krakowie w Katowicach, było to przełomowe wydarzenie dla inicjatywy tworzenia uniwersytetu. Początkowe plany uruchomienia w Katowicach zamiejscowych studiów humanistycznych uległy znacznej modyfikacji, ostatecznie otworzono kierunki matematyczne, fizyczne, nauki chemiczne? oraz studia prawnicze. Stanowisko prorektora do spraw Filii UJ objął prof. Kazimierz Popiołek. Ciągle żywa potrzeba utworzenia samodzielnego ośrodka uniwersyteckiego w miarę upływu czasu nabierała bardziej realnych kształtów, między innymi dzięki koncepcji połączenia dwóch uczelni – Wyższej Szkoły Pedagogicznej w Katowicach i Filii UJ w Katowicach. Rozmowy prowadzone z Ministerstwem Oświaty i Szkolnictwa Wyższego zaowocowały opracowaniem perspektyw rozwoju katowickiego ośrodka uniwersyteckiego, docelowo otwarcie uczelni przewidywano w roku 1975.
Ostatecznie decyzja Rady Państwa PRL w sprawie powołania uniwersytetu zapadła w 1968 roku, w "Projekcie połączenia Wyższej Szkoły Pedagogicznej z Filią Uniwersytetu Jagiellońskiego" możemy przeczytać: „[…] 3. Wnioskuje się, aby przed rozpoczęciem nowego roku akademickiego 1968/1969 do miesiąca września 1968 r. połączonym uczelniom Filii UJ i WSP nadać nazwę »UNIWERSYTET ŚLĄSKI W KATOWICACH«”. Na stanowisko rektora nowej uczelni powołany został prof. Kazimierz Popiołek, uroczysta inauguracja pierwszego roku akademickiego odbyła się 1 października 1968 roku. Uczelnia rozpoczęła działalność, licząc 5724 studentów (na studiach dziennych, wieczorowych i zaocznych) kształcących się na czterech wydziałach: Humanistycznym; Matematyki, Fizyki i Chemii; Prawa i Administracji; Wychowania Technicznego.
Władze uczelni.
Władze uczelni w kadencji 2020–2024:
Podstawowe statystyki.
Od rozpoczęcia działalności jako uniwersytet w 1968 do 2009 studia na tej uczelni ukończyło około 141 tysięcy absolwentów, w tym ponad 75 tysięcy po studiach dziennych.
Według Webometrycznego rankingu uniwersytetów świata z lutego 2017 roku, opracowanego przez hiszpański instytut Consejo Superior de Investigaciones Científicas uczelnia zajmuje 9 miejsce w Polsce wśród uniwersytetów, a na świecie 891 pośród wszystkich typów uczelni.
Program dydaktyczny.
Od 22 lutego 1983 roku w strukturze uczelni działa również Uniwersytet Trzeciego Wieku, który funkcjonuje dzięki współpracy z innymi uczelniami w Katowicach: Śląski Uniwersytet Medyczny w Katowicach, Akademia Muzyczna im. Karola Szymanowskiego w Katowicach, Akademia Sztuk Pięknych w Katowicach oraz Akademia Wychowania Fizycznego im. Jerzego Kukuczki w Katowicach.
Kampusy i budynki uczelniane.
Siedziba władz uczelni i większości wydziałów znajduje się w Katowicach. Pozostałe wydziały i inne jednostki dydaktyczne uczelni zlokalizowane są w innych miastach województwa śląskiego: Cieszynie, Chorzowie i Sosnowcu. Od października 2001 r. do 30 września 2013 r. w Rybniku, Uniwersytet Śląski w Katowicach współtworzył razem z Uniwersytetem Ekonomicznym w Katowicach oraz Politechniką Śląską kampus akademicki zwany Zespołem Szkół Wyższych. Do 2009 roku w Jastrzębiu Zdroju funkcjonował Ośrodek Dydaktyczny Uniwersytetu Śląskiego w Katowicach, początki tej jednostki dydaktycznej sięgają 1998 roku.
Badania naukowe.
Wysoki poziom badań naukowych potwierdzają m.in. kategorie jednostek przyznane przez ministra nauki i szkolnictwa wyższego w ocenie parametrycznej jednostek naukowych oraz przyznanie statusu KNOW Centrum Studiów Polarnych, w którym jednostką wiodącą jest Wydział Nauk o Ziemi Uniwersytetu Śląskiego w Katowicach.
W konkursie ogłoszonym przez ministra nauki i szkolnictwa wyższego Centrum uzyskało status Krajowego Naukowego Ośrodka Wiodącego (KNOW) w obszarze nauk przyrodniczych w dziedzinie nauk o Ziemi na okres od 1 stycznia 2014 r. do 31 grudnia 2018 r.
O status KNOW mogą ubiegać się m.in. jednostki prowadzące badania naukowe na najwyższym poziomie oraz zapewniające wysokiej jakości kształcenie.
Współpraca międzynarodowa.
Uniwersytet Śląski w Katowicach jest stroną ponad 250 międzynarodowych umów, dzięki którym możliwa jest wymiana studentów i kadry naukowo-dydaktycznej, a także prowadzenie wspólnych badań naukowych. Jednocześnie uczelnia aktywnie uczestniczy w międzynarodowych programach edukacyjnych i badawczych, należy również do międzynarodowych organizacji akademickich, w tym m.in.: IAU, CRE, AUDEM, IAUP, CBUR.

</doc>
<doc id="102615" url="https://pl.wikipedia.org/wiki?curid=102615" title="Arctic Club">
Arctic Club

Arctic Club to brydżowy system licytacyjny opracowany w klubie brydżowym "Farthest North Bridge Club" na Alasce. "Arctic Club" należy do rodziny systemów trefla wieloznacznego Trefla Wiedeńskiego i jest zbliżony do polskiego systemu Wspólny Język. Otwarcia w "Arctic Club" wyglądają następująco:
 1♣ 11-13PH Układ zrównoważony
 17-20PH Układ zrównoważony
 24+ PH Układ zrównoważony
 19+ PH Układ niezrównoważony
 13-18PH 5+ trefli bez innej piątki, może być 4=4=1=4 (singleton karo)
 1♦ 11-18PH 5+ kar, możliwe układy 4♦-4-4-1 lub 4♦-5♣
 1♥ 11-18PH 5+ kierów
 1♠ 11-18PH 5+ pików
 1BA 14-16PH Układ zrównoważony
 2♣ 7-13PH 6+ trefli bez renonsu, możliwa starsza czwórka
 2♦ 7-13PH 6+ kar bez renonsu, możliwa starsza czwórka
 2♥ Słabe dwa
 2♠ Słabe dwa
 2BA 21-23PH Układ zrównoważony
Większość sekwencji licytacyjnych jest naturalna (1♦ po 1♣ to odpowiedź negatywna (0-7) lub pozytywna z karami (11+)).

</doc>
<doc id="102616" url="https://pl.wikipedia.org/wiki?curid=102616" title="Julio Cortázar">
Julio Cortázar

Julio Cortázar (ur. 26 sierpnia 1914 w Brukseli, zm. 12 lutego 1984 w Paryżu) – argentyński pisarz, tłumacz, filozof i intelektualista. Światowej sławy twórca prozy latynoamerykańskiej, znany jest przede wszystkim dzięki powieściom, m.in. "Gra w klasy", "62. Model do składania", oraz opowiadaniom. Cortázar zdobył uznanie głównie dzięki oryginalnej technice swojego pisarstwa. Jego utwory to nowatorska, pełna humoru i fantastyki proza latynoamerykańska, ukazująca niezwykłe pokłady wyobraźni i pomysłowości pisarza.
Życiorys.
Rok, w którym Julio Cortázar przyszedł na świat, był początkiem I wojny światowej i kryzysu gospodarczego. Rodzice Julia znajdowali się wówczas w Brukseli, jako że ojcu Julia udało się dostać posadę w ambasadzie. Zaledwie dwa miesiące po narodzinach pisarza rozpoczęły się działania wojenne, w związku z tym, Cortazarowie zdecydowali się na powrót do Ameryki Południowej. Droga powrotna do Argentyny nie była łatwa; początkowo rodzina tułała się po Europie aż do roku 1918, kiedy to w Barcelonie znaleźli bezpieczny sposób na przedostanie się na rodzimy kontynent.
Po powrocie do kraju rodzina Cortazarów rozpadła się: ojciec Julia postanowił odejść i już na zawsze bliscy stracili z nim kontakt. Jego matka, Herminia, z dwójką małych dzieci udała się do Banfield, gdzie pisarz spędził większość dzieciństwa. Jego wrażliwość artystyczną kształtowały poematy Edgara Allana Poe i powieści Jules’a Verne’a, co istotnie wpłynęło na etapy jego późniejszej twórczości.
Julio Cortázar wcześnie podjął pracę zarobkową, aby pomóc matce w utrzymaniu rodziny. W roku 1932 zatrudnił się w szkole i pracował jako nauczyciel, jednak praca ta nie przynosiła mu żadnej satysfakcji. Oprócz swoich wewnętrznych rozterek, czuł niepokój związany z wydarzeniami dziejącymi się w ówczesnej Argentynie. Kryzys, nieudane eksperymenty gospodarcze i polityczne zawirowania, to typowe problemy jakie dotykały kraje Ameryki Łacińskiej w wieku XX. W roku 1935 Cortázar rozpoczął studia na Uniwersytecie w Buenos Aires na wydziale nauk humanistycznych. Dziewięć lat później wyjechał do stolicy prowincji Mendoza, gdzie znalazł zatrudnienie na Narodowym Uniwersytecie w Cuyo. Kiedy w 1946 r. Juan Domingo Perón wygrał wybory prezydenckie, Julio Cortázar postanowił zrezygnować ze stanowiska, ze względu na różnicę w poglądach politycznych i groźby ze strony władz uniwersyteckich. Powrócił do Buenos Aires, gdzie nawiązał współpracę z wydawnictwem i czasopismami, takimi jak „Realidad”, „Verbum” i „Sur”. W roku 1948 Julio Cortázar otrzymał tytuł tłumacza języka francuskiego i angielskiego. Od tej chwili zajmował się wyłącznie pisarstwem i tłumaczeniem na zlecenie od międzynarodowej organizacji rządowej ONZ. W tym okresie opublikował wiele opowiadań, które przyjęte zostały z wielkim entuzjazmem.
W roku 1951 Cortázar wyjechał do Paryża dzięki rządowemu stypendium naukowemu. We Francji zajął się porównywaniem relacji między literaturą francuską a angielską. W tym samym roku, spotkał Aurorę Bernárdez, tłumaczkę i pisarkę argentyńską, z którą ożenił się w roku 1953. Po piętnastu latach związku para postanowiła się rozwieść, zachowując przy tym przyjacielskie stosunki. W czasie pobytu we Francji pisarz opublikował wiele opowiadań i książek, które przyniosły mu rozgłos w Argentynie. W wieku lat pięćdziesięciu stał się jednym z najbardziej popularnych i respektowanych pisarzy XX wieku, tuż obok takich osobistości jak Gabriel García Márquez czy Mario Vargas Llosa.
W 1970 pisarz ożenił się drugi raz z Carol Dunlop, młodą pisarką i aktywistką amerykańską, z którą podróżował po całym świecie, m.in. do Meksyku, Nikaragui, Włoch, Kuby, Nowego Jorku, etc. W latach osiemdziesiątych ich życie uległo niespodziewanej zmianie. U Cortázara wykryto przewlekłą białaczkę. Jeszcze w roku 1983 ukazała się, napisana wspólnie z żoną, jego ostatnia powieść, "Astronauci z kosmostrady", która była uwieńczeniem wspólnej podróży furgonetką z Paryża do Marsylii. W 1982 r. Carol zmarła na egzotyczną chorobę, która prawdopodobnie była wynikiem podróży do Nikaragui. Ostatnie lata życia Cortázar spędził spokojnie na wsi, w otoczeniu swoich najbliższych przyjaciół, m.in. Aurory Bernárdez, byłej żony. 12 lutego umarł na atak serca.
Twórczość.
Pierwszym, głośnym dziełem opublikowanym w wydawnictwie Sudamericana, był zbiór opowiadań zatytułowany "Bestiario". Zbiór został wydany jeszcze przed wyjazdem pisarza do Francji i był początkiem kariery. W tomie znalazły się m.in. opowiadania: "Zajęty dom", "Aksolotl", "Daleka". Julio Cortázar w swojej twórczości zawarł wszystkie gatunki literackie, jednak został zapamiętany głównie jako mistrz krótkiej formy. Większość jego utworów ma charakter fantastyczny, irracjonalny. Dalej opublikował dzieła takie jak "Tajemna broń", "Opowieści o kronopiach i famach i inne historie". Swój sukces zawdzięcza przede wszystkim utworom takim jak: "62. Model do składania", "W osiemdziesiąt światów dookoła dnia", "Ostatnia runda". Jego najwybitniejszą książką, która stała się symbolem Cortazarowskiej prozy, jest "Gra w klasy". Cortázar publikował również dzieła o charakterze politycznym, które w czasach siedemdziesiątych miały ogromne znaczenie ze względu na panującą cenzurę. Są to dzieła takie jak: "Książka dla Manuela", "Dossier Chile: el libro negro".
Ekranizacje.
Dzieła Cortázara inspirowały wielu reżyserów, m.in. Manuela Antína, Michelangela Antonioniego ("Powiększenie") i Luisa Buñuela.
Styl.
Cortázar należy do grupy pisarzy, którzy wyznaczyli własną ścieżkę jeśli chodzi o styl i zrewolucjonizowali generalny pogląd o literaturze w drugiej połowie XX wieku. W jego prozie uwagę zwraca kunsztowny język, przeplatanie się świata rzeczywistego i fantastycznego, który pojawia się nagle i często w związku z uczuciami bohatera, grami, które sam ze sobą uprawia, wykrzywioną pseudonaturalistyczną konstrukcją świata. Pisał także opowiadania będące zabawami z pogranicza filologii i wyobraźni, zawierające neologizmy (np. nazwy tańców: tregua, espera, katala w opowieściach o kronopiach i famach) i raptowne przekształcenia utartych językowych fraz, urywania zdań w nieoczekiwanych momentach lub zawiłe, złożone wypowiedzi, które rzadko pozostają jednoznaczne. Proza Cortazara utrzymuje się na granicach absurdu, niejasności, umyślnie wprowadzając czytelnika w stan oderwania od rzeczywistości, zmuszając do raptownej zmiany perspektywy. Wplątywane neologizmy, gra słowotwórcza to typowe zabiegi wykorzystywane przez pisarza. Jego dzieła są ciągłym dialogiem z czytelnikiem, któremu zostawił możliwość budowania własnego kontekstu i interpretacji, co w tamtych czasach było podejściem nowatorskim. Jego utwory są pełne ukrytej symboliki, alegorii i pytań egzystencjalnych. Autor stworzył niezwykły świat pełen magii i niezwykłej atmosfery; w jego utworach panuje melancholiczny i tajemniczy nastrój. Postaci Cortázara są prawdziwe, a zarazem zdeformowane, zupełnie oderwane od rzeczywistości, jakby wyciągnięte ze snu. Autor demonstruje przy tym, że w świecie literackim nie ma ograniczeń, nie ma miejsca na tabu, które przejawia się konwencjonalną metodą pisarstwa, szablonowym trzymaniem się formy prozatorskiej. Autor stara się nam przedstawić „inną rzeczywistość” poprzez łamanie stereotypów i pozorów. Aby zrozumieć „mowę” Cortázara, niezbędna jest wyobraźnia, która pomaga nam w interpretacji. Pisarz trzymał się koncepcji „innej rzeczywistości”, która oznaczała próbę przełożenia świata prozaicznego na świat metafizyczny. To wizja świata i człowieka z perspektywy niezwykłości. W utworach Cortázara chronologia wydarzeń jest często zaburzona, autor łączy wszystkie epizody na zasadzie przejść czasowych; przykładem tego jest "Gra w klasy", która jest także grą z dotychczasową linearną formą powieści. Nowoczesne teorie literackie uznają ją za jeden z pierwszych przykładów hipertekstu. We wstępie do powieści czytamy, że można czytać ją na co najmniej dwa sposoby – tradycyjnie i poruszając się po wytyczonym przez pisarza szlaku, który polega na przemieszczaniu się od rozdziału do rozdziału w innej niż normalna kolejności. W dużej mierze na formę prozy pisarza wpłynęło zainteresowanie ruchem surrealistycznym, w szczególności dadaizmem. Więź autora z dynamicznie rozwijającym się kierunkiem awangardowym można zaobserwować przede wszystkim w utworze W osiemdziesiąt światów dookoła dnia. Każdy utwór Cortázara to metafizyczna przeprawa w głąb duszy człowieka osamotnionego we współczesnym świecie.
Książki Cortázara tłumaczyły na język polski Zofia Chądzyńska i Marta Jordan.

</doc>
<doc id="102617" url="https://pl.wikipedia.org/wiki?curid=102617" title="Julio Cortazar">
Julio Cortazar



</doc>
<doc id="102620" url="https://pl.wikipedia.org/wiki?curid=102620" title="Aspro (brydż)">
Aspro (brydż)

Aspro to brydżowa konwencja licytacyjna, jedna w wielu form obrony po otwarciu 1BA przeciwnika, odmiana konwencji Astro opracowana przez angielskiego eksperta Terence'a Reese'a. Nazwa "Aspro" pochodzi od popularnej w Anglii odmiany aspiryny. Wejścia "Aspro" wyglądają następująco:
 Kontra Siłowa, karna.
 2♣ Dwukolorówka kiery i inny
 2♦ Dwukolorówka piki i kolor młodszy
 2♥ Jednokolorówka z kierami
 2♠ Jednokolorówka z pikami
 2BA Oba kolory młodsze
 3♣/3♦ Blok na długim kolorze młodszym

</doc>
<doc id="102621" url="https://pl.wikipedia.org/wiki?curid=102621" title="Astpro">
Astpro

Astpro to brydżowa konwencja licytacyjna, jedna w wielu form obrony po otwarciu 1BA przeciwnika, odmiana konwencji Astro i Aspro. Wejścia "Astpro" wyglądają następująco:
 Kontra Siłowa, karna.
 2♣ Dwukolorówka kiery i inny
 2♦ Dwukolorówka piki i inny
 2♥ Jednokolorówka z kierami
 2♠ Jednokolorówka z pikami
 2BA Oba kolory młodsze
 3♣/3♦ Blok na długim kolorze młodszym
Z kolorami starszymi i układem 5-4 pokazujemy krótszy kolor (to znaczy z 4♥ i 5♠ licytujemy 2♣, a z 4♠ i 5♥ licytujemy 2♦.

</doc>
<doc id="102622" url="https://pl.wikipedia.org/wiki?curid=102622" title="Astro">
Astro

Astro – brydżowa konwencja licytacyjna, jedna w wielu form obrony po otwarciu 1BA przeciwnika, opracowali ją brydżyści Allinger, Stern i Rosler. Wejścia "Astro" wyglądają następująco:
 Kontra Siłowa, karna.
 2♣ 5+ kierów i młodsza piątka lub czwórka pików
 2♦ 5+ pików i młodsza piątka lub czwórka kierów
 2♥ Jednokolorówka z kierami
 2♠ Jednokolorówka z pikami
Zobacz też: Aspro, Astpro i Astro.

</doc>
<doc id="102623" url="https://pl.wikipedia.org/wiki?curid=102623" title="Auby-rutern">
Auby-rutern

Auby-rutern ("Karo Aubiego", ang. "Auby Diamond") – brydżowy system licytacyjny opracowany przez szwedzkiego gracza Daniela Auby. Otwarcia w tym systemie wyglądają następująco:
 Pas 0-5 PH Układ dowolny, lub
 16+ PH Układ dowolny
 1♣ 11-15PH Układ niezrównoważony
 13-15PH Układ zrównoważony
 1♦ 5-8 PH Układ mniej, więcej zrównoważony
 1♥ 6-10PH 4+ kiery, możliwy dłuższy kolor młodszy
 1♠ 6-10PH 4+ piki, możliwy dłuższy kolor młodszy
 1BA 9-12PH Układ mniej, więcej zrównoważony
 2♣/♦ 6-10PH 5+trefli/kar bez starszej czwórki
 2♥/♠ 6-10PH 5+ kierów/pików 5+ w kolorze młodszym
Po otwarciu "pas", 1♣ pokazuje 0-8, 1♦ to 19+, a inne odzywki są naturalne i pokazują 8-18PH. Po pas-1♣, otwierający pasuje z siła 0-5, a z 16+ licytuje według systemu Carrotti, podobnie jak po odpowiedzi 1♦.
Po otwarciu 1♣, 1♦ to 0-9 lub 13+, 1BA to 11-13, a inne odpowiedzi mają znaczenia identyczne do pierwszych otwarć ale w sile 10-14.
Po otwarciu 1♦, 2BA jest inwitujące, a 1♥/♠ jest forsujące (może być "lepszy starszy" bez starszej czwórki).
Po innych otwarciach licytacja jest identyczna jak w systemie Carrotti.

</doc>
<doc id="102625" url="https://pl.wikipedia.org/wiki?curid=102625" title="Acquis">
Acquis

Acquis (fr. „dorobek”, czyt. /a’ki/, przed Traktatem z Lizbony "acquis communautaire" – „dorobek wspólnotowy”, czyt. /a’ki kɔmyno’tɛʁ/) – dorobek prawny Wspólnot Europejskich i Unii Europejskiej, obejmujący wszystkie traktaty założycielskie i akcesyjne oraz umowy międzynarodowe je zmieniające (tzw. prawo pierwotne), przepisy wydawane na ich podstawie przez organy Unii (prawo wtórne), umowy międzynarodowe zawarte przez Wspólnoty i Unię Europejską, orzecznictwo Trybunału Sprawiedliwości, a także deklaracje i rezolucje oraz zasady ogólne prawa wspólnotowego. Obowiązkiem każdego państwa wstępującego do Unii Europejskiej jest przestrzeganie "acquis".
Szerszym pojęciem jest Acquis politique.

</doc>
<doc id="102627" url="https://pl.wikipedia.org/wiki?curid=102627" title="Betelgeza">
Betelgeza

Betelgeza ("Betelgeuse", "Alfa Orionis") – czerwony nadolbrzym w gwiazdozbiorze Oriona, dziewiąta pod względem jasności gwiazda na nocnym niebie (+0,45). Jest odległa od Słońca o około 640 lat świetlnych, jednak odległość jest wyznaczona z dużą niepewnością.
Nazwa.
Tradycyjna nazwa tej gwiazdy, Betelgeza (Betelgeuse), wywodzi się od arabskiego "Yad al-Jauzā", „Ręka Centralnej” (naszego Oriona), lub "Ibṭ al-Jauzā’", „pacha” tejże. Nazwa ta występuje już w książce arabskiego astronoma Abda Al-Rahmana Al Sufiego opisującej gwiazdozbiory i gwiazdy stałe. Międzynarodowa Unia Astronomiczna w 2016 roku formalnie zatwierdziła użycie nazwy Betelgeuse dla określenia tej gwiazdy.
Charakterystyka obserwacyjna.
Betelgeza jest jedną z najjaśniejszych gwiazd na niebie i najbardziej interesujących. Jest widoczna na „prawym ramieniu” postaci Oriona i tworzy wierzchołek trójkąta zimowego, asteryzmu złożonego z jasnych gwiazd dobrze widocznych zimą z Polski. Ma barwę wyraźnie czerwoną, co można zauważyć gołym okiem. Pomimo że gwiazda ma oznaczenie Bayera „Alfa”, nie jest najjaśniejszą gwiazdą gwiazdozbioru. Na pierwszym miejscu jest Beta Orionis, Rigel. Betelgeza jest gwiazdą zmienną półregularną, której obserwowana wielkość gwiazdowa zmienia się od 0,3 do 1,1 z kilkoma nakładającymi się okresami zmian, trwającymi od pół roku do sześciu lat, a być może także dłuższymi.
Była to pierwsza gwiazda, której średnica kątowa została zmierzona. W 1921 roku dokonali tego Francis Gladheim Pease i Albert Michelson. Rozmiar okazał się jednak zależny od długości fali, w której dokonywany jest pomiar, gdyż gaz tworzący jej otoczkę i atmosferę ma różną grubość optyczną w zależności od zakresu promieniowania. Ponadto okazało się, że w zakresie mikrofal w trakcie obserwacji przez 15 lat obserwowano systematyczne kurczenie się gwiazdy.
Pomiar odległości nastręcza problemów, gdyż paralaksa wyznaczona przez sondę "Hipparcos" jest wyraźnie większa, niż obliczona na podstawie pomiarów emisji radiowych. Łącząc dane z obu rodzajów pomiarów i uwzględniając występujące w nich niepewności pomiarowe, określono „kompromisową” wartość około 200 parseków. Pomiar utrudnia duży rozmiar kątowy tarczy, znacznie przewyższający jej paralaksę.
Betelgeza ma dziewięciu optycznych towarzyszy, oddalonych o 38–240 sekund kątowych; są to słabe gwiazdy o wielkościach gwiazdowych 11–14,5. Zasugerowano także istnienie dwóch bliskich towarzyszy, gwiazd, które miały być związane grawitacyjnie z Betelgezą, jednak nowe obserwacje przeczą ich istnieniu.
Spadek jasności 2019–2020.
Od października 2019 do lutego 2020 nastąpił największy od stu lat (gdy jej jasność jest monitorowana detektorami) spadek jasności Betelgezy. Jej obserwowana wielkość gwiazdowa 19–22 grudnia wahała się w granicach od 1,273 do 1,294. Betelgeza spadła wtedy na około 21. pozycję na liście najjaśniejszych gwiazd nocnego nieba. W styczniu 2020 jasność gwiazdy nadal zmniejszała się, osiągając 17 stycznia 1,494, a 18 stycznia 1,506. Od września 2019 do 18 stycznia 2020 jasność Betelgezy zmniejszyła się o prawie 25%. Pomiar z 30 stycznia 2020 wynosił 1,614 ± 0,0012. Tak znaczny spadek jasności Betelgezy mógł wynikać niekoniecznie ze zmiany intensywności promieniowania samej gwiazdy, lecz również np. ze zmian położenia pyłu okołogwiazdowego lub zmian lokalizacyjnych jej jasnych i ciemnych obszarów.
Na zdjęciu Betelgezy z grudnia 2019, wykonanym instrumentem SPHERE, zainstalowanym na Very Large Telescope, widać było, że gwiazda zmienia kształt na bardziej owalny i pociemniała głównie w dolnej swej części.
W związku z obserwowanym po raz pierwszy tak znacznym spadkiem blasku Betelgezy, pojawiły się spekulacje, czy zakończy ona swój żywot, stając się supernową. Astronomowie sugerowali jednak, że takie zmniejszenie jasności wcale nie musi zwiastować bliskiego końca gwiazdy.
W dniach 7–13 lutego 2020 zaobserwowano minimum blasku Betelgezy, wynoszące 1,614 ± 0,008. Od 18 lutego jasność gwiazdy zaczęła rosnąć, osiągając 18 lutego 1,585, 20 lutego 1,574, 22 lutego 1,522. Pomiary w bliskiej podczerwieni również wykazały wartości minimalne w połowie lutego 2020. Jednocześnie podczas obserwacji w średniej podczerwieni nie zanotowano zmian intensywności promieniowania. Oznacza to, że nie zmieniła się całkowita energia emitowana z wnętrza gwiazdy, a przyciemnienie wynikało ze zjawisk przypowierzchniowych, takich jak obecność pyłu okołogwiazdowego czy zmiany temperatury powierzchni.
Obserwacje poczynione w lutym 2020 poprzez obserwatorium SOFIA wskazują, że spadek jasności Betelgezy był spowodowany zmianami w pobliżu jej fotosfery. Prawdopodobnie został zaobserwowany większy, nieco chłodniejszy obszar gwiazdy, który tymczasowo pojawił się na widocznej z Ziemi stronie.
Właściwości fizyczne.
Jasność i rozmiar.
Betelgeza jest czerwonym nadolbrzymem o typie widmowym M1-2. Jej rozmiar kątowy został zmierzony po raz pierwszy w 1921 roku, ale zależy on od długości fali i pulsacji gwiazdy, a dodatkowo niepewność wyznaczenia odległości utrudnia określenie rzeczywistej średnicy gwiazdy. Oceny z 2016 roku wskazują, że ma ona promień 887 ± 203 razy większy od słonecznego, czyli około 3–5 au. Gdyby znajdowała się na miejscu Słońca, wypełniałaby Układ Słoneczny do orbity Jowisza. Jasność tej gwiazdy, przy założeniu odległości około 640 lat świetlnych, 105 tysięcy razy przewyższa jasność Słońca.
Zmiany jasności Betelgezy spowodowane są głównie zmianami średnicy i temperatury powierzchni gwiazdy. Temperatura powierzchni jest równa typowo około 3500 K, ale występują na niej jasne plamy prawdopodobnie będące gorętszą materią z wnętrza gwiazdy, wyniesioną w wyniku konwekcji. Na jeden obrót wokół własnej osi Betelgeza potrzebuje 17 lat.
Masa i ewolucja.
Ocenia się, że gwiazda ta ma obecnie masę równą 15–20 mas Słońca. Rozpoczęła życie jako błękitna, gorąca gwiazda typu widmowego O około 8–8,5 miliona lat temu. Jej masę początkową ocenia się na 20 , ale od czasu przekształcenia w czerwonego nadolbrzyma traci masę w dużym tempie przez potężny wiatr gwiazdowy.
Astronomowie przewidują, że znajdująca się przy końcu ewolucji gwiazda w stosunkowo niedalekiej przyszłości wybuchnie jako supernowa. Ocenia się, że nastąpi to w czasie krótszym niż 100 tysięcy lat; będzie to najbliższa supernowa w historii, około 19 razy bliższa niż supernowa Keplera. Osiągnie wówczas blask przekraczający jasność Księżyca w pełni i będzie widoczna w dzień, jednak nie zagrozi życiu na Ziemi. Pozostanie po niej gwiazda neutronowa o masie około 1,5 .
Ruch i pochodzenie.
Betelgeza jest gwiazdą uciekającą, która przemieszcza się przez ośrodek międzygwiazdowy z prędkością naddźwiękową, emitując silny wiatr gwiazdowy (odpowiednik wiatru słonecznego). Obserwacje w wysokiej rozdzielczości wykonane przez teleskop satelitarny AKARI ujawniły falę uderzeniową wzbudzaną w materii międzygwiazdowej. Intensywny wiatr gwiazdowy, zjawisko charakterystyczne dla gwiazd w późnym stadium ewolucji, zderza się z otaczającym ośrodkiem, tworząc łuki widoczne na zdjęciach w dalekiej podczerwieni. Rozmiar i kształt tych łuków pozwoliły na oszacowanie prędkości gwiazdy względem otaczającego ośrodka na około 30 km/s.
Kierunek ruchu Betelgezy wskazuje, że 2,5 miliona lat temu przeszła ona przez asocjację gwiazdową Ori OB1a, obszar formowania się gwiazd. Najprawdopodobniej wywodzi się ona z tego obszaru, którego wiek zgadza się z szacowanym wiekiem gwiazdy. Powstała jako składnik układu wielokrotnego o dużej masie, który został rozerwany przez oddziaływanie grawitacyjne innych gwiazd, w wyniku czego wyrzucona w przestrzeń Betelgeza opuściła asocjację.

</doc>
<doc id="102628" url="https://pl.wikipedia.org/wiki?curid=102628" title="Betelgeuse">
Betelgeuse



</doc>
<doc id="102630" url="https://pl.wikipedia.org/wiki?curid=102630" title="Urząd Publikacji Oficjalnych">
Urząd Publikacji Oficjalnych



</doc>
<doc id="102631" url="https://pl.wikipedia.org/wiki?curid=102631" title="Hepit">
Hepit



</doc>
<doc id="102632" url="https://pl.wikipedia.org/wiki?curid=102632" title="Hepatu">
Hepatu



</doc>
<doc id="102634" url="https://pl.wikipedia.org/wiki?curid=102634" title="Agenda 2000">
Agenda 2000

Agenda 2000 – nazywana również pakietem Santera, ponieważ została przedłożona Parlamentowi Europejskiemu przez Jacques’a Santera. Jest to poprzedzony przez tzw. Białą Księgę (7 lutego 1995), a opublikowany przez Komisję Europejską 16 lipca 1997 r. pakiet reform, który zawierał dwie podstawowe grupy zagadnień:
Dokument zawiera także opinie Komisji Europejskiej dotyczące wniosków o członkostwo w UE 10 państw Europy Środkowej i Wschodniej. Opinie przyjęte później przez Radą Europejską w Luksemburgu 12/13 grudnia 1997 były podstawą decyzji rozpoczęcia 30 marca 1998 rokowań akcesyjnych z państwami określanymi mianem grupy luksemburskiej. Dokument został przyjęty przez Radę Europejską w marcu 1999 roku w Berlinie.

</doc>
<doc id="102635" url="https://pl.wikipedia.org/wiki?curid=102635" title="Charlie Chaplin">
Charlie Chaplin

Charlie Chaplin, właśc. Charles Spencer Chaplin, KBE (ur. 16 kwietnia 1889 w Londynie, zm. 25 grudnia 1977 w Vevey) – brytyjski aktor i reżyser okresu kina niemego, później także filmów udźwiękowionych; producent, scenarzysta i kompozytor muzyki filmowej. Ikona kultury popularnej. Jeden z najwybitniejszych i najlepiej rozpoznawalnych aktorów i reżyserów w historii światowego kina. American Film Institute umieścił go na 10. miejscu w rankingu „50 największych legend amerykańskiego ekranu” ("The 50 Greatest American Screen Legends").
Życiorys.
Młodość, rodzina.
Urodził się 16 kwietnia 1889 ok. godz. 20:00 na East Lane w Walworth w Londynie. Jego ojcem był Charles Chaplin, a matką Hannah Harriette Hill, występująca również pod pseudonimem Lily Harley (oboje w ćwierci romskiego pochodzenia). Oboje rodzice byli aktorami wodewilowymi, rozstali się rok po narodzinach Charlesa juniora, który odtąd pozostawał pod opieką matki. Pierwsze miesiące życia spędził przy St. George’s Road na West Square w Lambeth. Wychowywał się ze starszym o cztery lata bratem, Sydneyem, synem Hannah z poprzedniego związku. W 1884 ich matka podupadła na zdrowiu i straciła posadę w teatrze, po czym zaczęła dorabiać jako krawcowa. Żyli w skrajnie trudnych warunkach i narastającej biedzie, przeprowadzając się do coraz mniejszych pokoi (mieszkali m.in. na Oakley Street). W 1886 matce Charliego nie udało się znaleźć pracy, dlatego w 1896 we troje trafili do przytułku. Po kilku tygodniach zostali przeniesieni do Szkoły dla Sierot i Ubogich Dzieci w Hanwell. Będąc nastolatkiem, z powodu trudnej sytuacji materialnej podjął pracę w warsztacie samochodowym w Lambeth. Opuściwszy przytułek, ponownie zamieszkał z bratem i matką. Po tym, jak Hannah dostała obłędu i wkrótce została umieszczona w szpitalu psychiatrycznym w Cane Hill, trafił wraz z bratem pod opiekę ojca i macochy, Louise, która źle ich traktowała, m.in. nie wpuszczała ich na noc do domu (przy Kennington Road 287), przez co konieczna była interwencja Towarzystwa Ochrony Dzieci przed Okrucieństwem. Charlie z tego związku ojca ma młodszego prawie cztery lata brata przyrodniego, z którym jednak nie stworzył żadnych więzi. Matka ponownie zajęła się synem po wyjściu szpitala psychiatrycznego; zamieszkali przy Pownall Palace 3 w londyńskiej dzielnicy Kennington. Jako dziecko chorował na astmę. Kiedy miał 12 lat, jego ojciec zmarł w wieku 37 lat z powodu alkoholizmu, a matka jakiś czas później ponownie trafiła do Cane Hill z powodu obłędu. W tym okresie 12-letnim Charliem zajęła się jego ciotka, a następnie brat Sydney, który wrócił z kilkutygodniowej wyprawy statkiem pasażerskim (na którym pracował jako trębacz). Hannah zmarła w 1928 w Kalifornii kilka dni po ataku woreczka żółciowego, otoczona opieką syna.
Pierwszy raz wystąpił na scenie, mając pięć lat, w musicalu wystawianym w 1894 w teatrze Canteen w Andershot. Tego wieczoru występowała jego matka, a on czekał na nią za kurtyną, ale kiedy schorowanej Hannah głos odmówił posłuszeństwa i została zmuszona do przerwania występu, dyrektor teatru wypchnął na scenę Charliego, a ten zaczął naśladować matkę, która nauczyła go śpiewać i grać na scenie. Gdy był dzieckiem, jego matka siadywała z nim przy oknie i odgrywała sceny tego, co działo się za szybą.
Kariera.
Gdy miał osiem lat, dołączył do trupy tanecznej The Eight Lancashire Lads (pol. „Ośmiu chłopców z Lancashire”), z którą występował w Londynie. Wraz z trupą występował m.in. jako komiczny kot w pantomimie "Kopciuszek" w hipodromie w Londynie. By wesprzeć matkę finansowo, przerwał naukę w szkole i imał się różnych prac dorywczych, m.in. był chłopcem na posyłki w mydlarni, recepcjonistą i sprzątaczem w gabinetach lekarskich i lokajem w bogatej rodzinie Kinsey-Taylorów, a także obsługiwał maszyny w drukarni, udzielał lekcji tańca i rąbał drzewa. W tym okresie zapisał się do agencji teatralnej Blackmore’a, dzięki której zdobył angaż do roli Sammy’ego, chłopca sprzedającego gazety, w sztuce Harry’ego Arthura Saintbury’ego "Jim, czyli romans cockneya", która zebrała głównie negatywne recenzje, choć sam Chaplin był chwalony za swój występ. Następnie przez kilka sezonów grał Billy’ego, chłopca na posługi, w objazdowej sztuce teatralnej o Sherlocku Holmesie, w której występował również jego brat. Od października do grudnia 1905 występował w westendowskiej inscenizacji tego spektaklu (jednoaktówce pt. "Sherlock Holmes w ciężkich opałach") w Duke of York’s Theatre u boku Williama Gillette. W wieku 16 lat rozpoczął naukę gry na wiolonczeli i skrzypcach. Dołączywszy do zespołu wodewilowego „Cyrk Caseya”, zaczął występować na estradzie z parodiami rozbójnika Dicka Turpina i iluzjonisty Walforda Bodie’ego.
Po dłuższym okresie niepowodzeń (m.in. komercyjnym fiasku skeczu "Wesoły major", w którym zagrał główną rolę, oraz przerwaniu realizacji autorskiego skeczu "Dwunastu sprawiedliwych" w jego reżyserii) dołączył do trupy Franka Karno. Po ciepło przyjętym przez publiczność debiucie w burlesce "Mecz futbolowy" podpisał roczny kontrakt z trupą, z którą przez kolejne 14 tygodni występował w Londynie, po czym odbył trasę objazdową po kraju. W kolejnych latach kontynuował współpracę z trupą, z którą występował m.in. w "Milczących ptaszkach" i "Jeździe na wrotkach", poza tym grali za granicą, np. w Folies Bergère w Paryżu. Przejął także po Harrym Weldonie główną rolę w "Meczu futbolowym". .
Według rejestrów imigracyjnych, do Ameryki przyjechał po raz pierwszy 2 października 1912. Występował tam m.in. jako główny bohater w burlesce "The Wow-wows", która początkowo została chłodno przyjęta przez tamtejszą publiczność, jednak w końcu zyskała uznanie widzów, dzięki czemu trupa przedłużyła kontrakt i odbyła trasę po całym kraju. Dla amerykańskiej widowni występował także jako pijak w "Wieczorze w angielskim Music–Hallu". Po powrocie do Anglii odbył z trupą Karno kilkutygodniową trasę objazdową, a w 1913 ponownie wyleciał do USA, gdzie występował m.in. jako pijak w komedii "Noc w klubie". Dzięki roli w "Wieczorze w angielskim Music-Hallu" został zauważony przez producenta kina niemego, Macka Sennetta, który zaoferował mu zatrudnienie w swoim studiu Keystone Film Company. Chaplin przyjął propozycje i w styczniu 1914 rozpoczął pracę dla Keystone Studios ze stawką 150 dol. tygodniowo. Sennett znany był ze swojej spontaniczności, a filmy produkowane w jego studiu często nie posiadały scenariuszy, co było szansą dla Chaplina, który obdarzony był umiejętnościami improwizacyjnymi. W pierwszym filmie, "Aby zarobić na życie", postać grana przez Chaplina nie jest jeszcze dopracowana – nosi cylinder i ma sumiaste wąsy, które zasłaniają mimikę twarzy, kluczową w niemym kinie.
Przy pracy nad filmem "Dziwna przygoda Mabel" (1914) Sennett, zdesperowany brakiem gagów, zlecił Chaplinowi ucharakteryzowanie się i zagranie bez przygotowania. Aktor udał się do garderoby i stworzył postać trampa, z którą wciąż jest najbardziej utożsamiany, tj. mężczyznę z manierami dżentelmena, noszącą ciasny żakiecik, przyduże spodnie, rozchodzone buty, melonik, bambusową laseczkę i wąsik. 
W kolejnych filmach ponownie kreował postać trumpa. Często proponował reżyserom i producentom własne gagi, jednak z uwagi na chęć utrzymania przez nich szybkiego tempa akcji filmu były one albo wycinane podczas montażu, albo odrzucane jeszcze przed rozpoczęciem zdjęć. To skłoniło Chaplina do podjęcia decyzji o reżyserowaniu filmów. Jako reżyser zadebiutował filmem "Bójka na deszczu" (1914), po którego premierze otrzymał zlecenia dla Keystone. W ramach kontraktu zagrał m.in. w filmach: "Dwadzieścia minut miłości, Charlie piekarczykiem, Gaz rozweselający" i "Pomocnik sceniczny", a ostatnią produkcją zrealizowaną dla firmy była komedia "Jego przedhistoryczna przeszłość". Przed zakończeniem umowy z Keystone Records do Chaplina zgłosiło się konkurencyjne studio The Essanay Film Manufacturing Company z Chicago, które zaoferowało reżyserowi 1250 dolarów i jednorazowy bonus za przejście w wysokości 10 tys. dol. W tym okresie rosła jego popularność w branży filmowej oraz wśród kinomanów, zaczął także stawać się ikoną popkultury, idolem tłumów i inspiracją dla innych wykonawców, którzy imitowali wylansowaną niego postać trampa. Dla wytwórni Essanay zrealizował m.in. film "Charlie gra Carmen" (1915). W 1915 zaczął pracę dla studia The Mutual Film Corporation, od którego otrzymywał pensję w wysokości 10 tys. dol. tygodniowo i jednorazowo 150 tys. dol. premii za podpisanie z nimi kontraktu. W ramach umowy z wytwórnią zrealizował 12 filmów: "Charlie kierownikiem działu, Charlie strażakiem, Charlie włóczęga, Późny powrót Charliego, Charlie i hrabia, Lichwiarz, Charlie gra w filmie, Charlie na ślizgawce, Charlie na kuracji, Spokojna ulica, Imigrant" i "Charlie ucieka". Następnie stał się najlepiej opłacanym aktorem świata – za podpisanie kontraktu z wytwórnią First National otrzymał 1,2 mln dol. Stworzył dla studia m.in. filmy "Psie życie", "Charlie żołnierzem" i "Idylla na wsi", a także "Brzdąca", który osiągnął wielki sukces, zbierając szczególnie dobre recenzje i ostatecznie stając się klasykiem. Następnie nakręcił dla wytwórni jeszcze cztery filmy, m.in. "Nieroby, Dzień zapłaty" i "Piegrzym". Pozostając w First National, w 1919 wraz z Mary Pickford, Douglasem Fairbanksem i Davidem Warkiem Griffithem założył studio United Artists, powstałe dla ochrony ich niezależności i walki z planowaną fuzją filmowych spółek produkcyjnych. Pierwszym filmem, który zrealizował dla wytwórni, była "Gorączka złota", która miała premierę dopiero w 1925. Następnie nakręcił także "Paryżankę" (1923) i "Cyrk" (1928), do którego nagrał także tytułową piosenkę („The Circus”).
Mimo że filmy udźwiękowione stały się głównym nurtem kinematografii wkrótce po ich wprowadzeniu w 1927, Chaplin nie zdecydował się na ten krok aż do lat 30., ponieważ uważał, że w kinie nadal jest przestrzeń dla filmów niemych oraz twierdził, iż w filmach dźwiękowych nie zdoła osiągnąć doskonałości, jaką wypracował przy filmach niemych. W tym okresie odczuwał mniejsze zainteresowanie wytwórni jego filmami. Mimo to nakręcił nieme "Światła wielkiego miasta" (1931), które odniosły sukces komercyjny i zebrały pochlebne recenzje. Po premierze filmu odczuwał kryzys twórczy związany z brakiem popytu na kino nieme, toteż rozważał zakończenie kariery. Ostatecznie jednak zdecydował się na nakręcenie jeszcze jednej niemej produkcji – "Dzisiejszych czasów" (1936), które cieszyły się uznaniem krytyków i widzów. Na ścieżce dźwiękowej filmu umieścił skomponowany przez siebie utwór „Smile”, który stał się przebojem, a w późniejszych latach śpiewali ją m.in. Nat King Cole, Michael Jackson oraz zespół Soulsavers z Davidem Gahanem.
Podczas II wojny światowej często przemawiał do Amerykanów, wypowiadając się przeciwko Adolfowi Hitlerowi i zachęcając amerykański rząd do utworzenia drugiego frontu. Ze względu na lewicowe poglądy znalazł się na tzw. czarnej liście Hollywood. Swoim kolejnym filmem, antyhitlerowską komedią "Dyktator" (1940), naraził się zwolennikom niemieckiego zbrodniarza wojennego. Jednocześnie dzięki temu filmowi osiągnął swój wówczas największy sukces kasowy.
W pierwszej połowie lat 40. został niesłusznie oskarżony o ojcostwo urodzonej w 1943 Carol Ann, córki aktorki Joan Barry, która przez wiele tygodni nagabywała Chaplina. Mimo że badania krwi temu zaprzeczyły, sąd nałożył na aktora alimenty w wysokości 75 dol. tygodniowo, które miał wypłacać przez kolejne 21 lat. Oburzony wyrokiem, a także zmęczony namolnością prasy, na kilka tygodni opuścił kraj i zamieszkał w Nyack. W międzyczasie pracował nad filmem "Cień i substancja", którego w końcu jednak nie nakręcił.
Powrócił do kin filmem "Pan Verdoux" (1947), który zebrał pochwalne recenzje i cieszył się uznaniem publiczności. Mimo początkowego sukcesu komedii, amerykańska prasa wraz z narodowymi organizacjami (m.in. Legionem Amerykańskim) wciąż krytykowała Chaplina za jego lewicowe poglądy i utrudniała dalszą dystrybucję filmu. Zmęczony nieustającymi atakami ze strony prasy, opuścił USA. Początkowo mieszkał w Londynie, ostatecznie osiadł z żoną, Ooną O’Neill, i dziećmi w szwajcarskiej wsi Corsier-sur-Vevey.
Niezrażony krytyką amerykańskiej prasy, nakręcił "Światła rampy" (1952). Film przyniósł mu rekordowo duże zyski, mimo że zostałyzbojkotowany przez amerykańskie kina. W tym okresie został komandorem Legii Honorowej Francji oraz uzyskał honorowe członkostwo w Societe des Auteurs et Compositeurs Dramatiques. Wcześniej został mianowany Kawalerem Legii Narodowej Francji. W 1957 wypuścił swój ostatni film w karierze, "Król w Nowym Jorku". W 1975 otrzymał odznaczenie, a zarazem brytyjski tytuł szlachecki – Order Imperium Brytyjskiego.
Śmierć i pochówek.
Od października 1977 był w poważnym stanie. Zmarł we śnie, rankiem 25 grudnia 1977 w Vevey. Po skromnej uroczystości pogrzebowej odprawionej w obrządku anglikańskim został pochowany na cmentarzu w Corsier-sur-Vevey w Szwajcarii. Trzy miesiące po pochówku wandal wykradł z grobu jego ciało, a osiem tygodni później zwłoki zostały odnalezione i ponownie pochowane, ale tym razem po uprzednim umieszczeniu ich w betonowym sarkofagu.
Życie prywatne.
Był związany z aktorką Edną Purviance. 23 października 1918 poślubił 18-letnią Mildred Harris. W 1919 urodził im się syn Norman, który jednak zmarł trzy dni po urodzeniu. Rozwiedli się 19 listopada 1920 z powodu „duchowego okrucieństwa”. Był związany z Polą Negri, a według informacji prasowej z 1923 nawet był z nią zaręczony, czemu jednak on sam zaprzeczył w swojej autobiografii. 26 listopada 1924 ożenił się z Litą Grey, z którą w sierpniu 1927 wziął rozwód. Mieli dwóch synów: Charlesa Jr. i Sydneya (zm. 3 marca 2009 w Kalifornii). W latach 1936–1942 jego żoną była aktorka Paulette Goddard. 16 czerwca 1943 poślubił młodszą o 37 lat Oonę O’Neill, córkę dramaturga Eugene O’Neilla, z którą pozostał do swojej śmierci w 1977. Doczekali się ósemki dzieci: Geraldine, Michaela, Josephine, Jane, Eugene, Victorii (ur. 1951), Christophera i Annette-Emilie.
Filmografia.
Zestawienie obejmuje wybrane filmy, w których występował Charlie Chaplin.
Aktor.
Jako aktor wystąpił łącznie w prawie 90 produkcjach filmowych krótko- i długometrażowych.
Nagrody.
Chaplin otrzymał trzy Oscary: Nagrodę Honorową za „wszechstronność i geniusz w aktorstwie, scenariuszu, reżyserii i produkcji "Cyrku"” w 1929 roku, drugą Nagrodę Honorową za „nieobliczalny wpływ, jaki wywarł na tworzenie filmów artystycznych w tym wieku” w 1972 roku oraz nagrodę dla najlepszej ścieżki dźwiękowej w 1973 roku za "Światła rampy" (wspólnie z Rayem Raschem i Larrym Russellem). Ponadto był nominowany w kategoriach: najlepszy aktor, najlepszy scenariusz oryginalny i najlepszy film (jako producent) za film "Dyktator", a kolejną nominację otrzymał za najlepszy scenariusz oryginalny do filmu "Pan Verdoux""." W 1976 roku Chaplin został członkiem Brytyjskiej Akademii Sztuki Filmowej i Telewizyjnej (BAFTA).

</doc>
<doc id="102636" url="https://pl.wikipedia.org/wiki?curid=102636" title="Fundusz kohezyjny">
Fundusz kohezyjny



</doc>
<doc id="102637" url="https://pl.wikipedia.org/wiki?curid=102637" title="Świeca (ujednoznacznienie)">
Świeca (ujednoznacznienie)



</doc>
<doc id="102640" url="https://pl.wikipedia.org/wiki?curid=102640" title="Longint">
Longint



</doc>
<doc id="102641" url="https://pl.wikipedia.org/wiki?curid=102641" title="Kielich">
Kielich



</doc>
<doc id="102642" url="https://pl.wikipedia.org/wiki?curid=102642" title="Longword">
Longword



</doc>
<doc id="102645" url="https://pl.wikipedia.org/wiki?curid=102645" title="Hadrian (imię)">
Hadrian (imię)

Hadrian – imię męskie wywodzące się od łacińskiej nazwy własnej Hadria.
W Polsce imię to poświadczone jest trzykrotnie w dokumentach Uniwersytetu Jagiellońskiego w postaci „Adryjan”. Obocznym imieniem, po zaniku głoski -h, jest Adrian. 
Hadrian imieniny obchodzi: 4 marca, 5 marca, 8 lipca, 8 września i 8 listopada.
Żeński odpowiednik: Hadriana

</doc>
<doc id="102646" url="https://pl.wikipedia.org/wiki?curid=102646" title="Kielich (botanika)">
Kielich (botanika)

Kielich (łac., ang. "calyx") – najbardziej zewnętrzna część kwiatu, składająca się z okółka zielonych działek kielicha (łac. "sepala", ang. "sepals"), które rozwinęły się głównie z normalnych liści podkwiatkowych. Zasadniczą funkcją kielicha jest osłanianie wewnętrznych części kwiatu. Zwykle jest zielony. U niektórych roślin kielich pełni dodatkowo funkcję powabni, mającej za zadanie przywabianie owadów. Zazwyczaj ma to miejsce w kwiatach o zredukowanych płatkach korony. Wówczas kielich pełni funkcję płatków korony i jest jaskrawo ubarwiony.
Pod kielichem u niektórych roślin występuje kieliszek ("epikalyx") np. u truskawki.
Rodzaje kielicha ze względu na jego trwałość:
Rodzaje kielicha ze względu na budowę:
Ze względu na kształt wyróżnia się wśród kielichów zrosłodziałkowych następujące typy:

</doc>
<doc id="102647" url="https://pl.wikipedia.org/wiki?curid=102647" title="Gerazym">
Gerazym

Gerazym — imię męskie pochodzenia greckiego, pochodzące od słowa γερας, które oznacza „stary” lub „godny”. Jego patronem jest św. Gerazym, mnich żyjący w V wieku. Imię to na gruncie wschodniosłowiańskim brzmiało Harasym; pochodzą od niego liczne znane w Polsce nazwiska. 
Gerazym imieniny obchodzi 5 marca.
Gerazym w innych językach:
Zobacz też:

</doc>
<doc id="102648" url="https://pl.wikipedia.org/wiki?curid=102648" title="Hermes (imię)">
Hermes (imię)

Hermes – imię męskie pochodzenia greckiego, oznaczające „drogowskaz”. Nosił je jeden z bogów greckich. Innym bóstwem o tym imieniu jest Hermes Trismegistos, synkretyczne bóstwo hellenistyczne powstałe z połączenia cech greckiego boga Hermesa i egipskiego Thota. Od Hermesa utworzone zostało żeńskie imię Hermia – imię jednej z postaci "Snu nocy letniej" Williama Szekspira. W Kościele katolickim istnieje sześciu świętych patronów imienia.
Hermes imieniny obchodzi 28 sierpnia, jako wspomnienie św. Hermesa, męczennika rzymskiego.
Znane postaci o imieniu Hermes:

</doc>
<doc id="102649" url="https://pl.wikipedia.org/wiki?curid=102649" title="Honoriusz (imię)">
Honoriusz (imię)

Honoriusz, Honory – imię męskie pochodzenia łacińskiego, wywodzące się od wyrazu pospolitego "honor", co oznacza 'cześć, godność, honor'.
Honoriusz imieniny obchodzi 24 kwietnia, jako wspomnienie św. biskupa zm. w 586 i 30 września, jako wspomnienie św. Honoriusza, biskupa Canterbury, zm. w 653 roku.
Znane osoby o tym imieniu:
Zobacz też:

</doc>
<doc id="102650" url="https://pl.wikipedia.org/wiki?curid=102650" title="Charles Chaplin">
Charles Chaplin



</doc>
<doc id="102651" url="https://pl.wikipedia.org/wiki?curid=102651" title="Centrino">
Centrino

Centrino (także zwane Centrino Mobile Technology – „Mobilna Technologia Centrino”) – inicjatywa marketingowa firmy Intel, zawierająca połączenie CPU, chipsetu płyty głównej i interfejsu sieci bezprzewodowej w formie komputera przenośnego. Rozwiązanie to pozwoliło na uzyskanie ponad dwukrotnej oszczędności energii zużywanej przez dotychczasowe układy zestawów przenośnych firmy Intel.
„Carmel”.
Ta pierwsza generacja Centrino ukazała się 12 marca 2003 i składała się z następujących elementów:
Obsługiwała:
„Sonoma”.
To druga generacja Centrino ukazała się w styczniu 2005 i składała się z następujących elementów:
Dodano obsługę:
„Napa”.
Centrino Duo – trzecia generacja Centrino ukazała się 5 stycznia 2006 i rywalizowała z platformą AMD Kite. Składała się z następujących elementów:
Z tą generacją weszły w użycie procesory dwurdzeniowe Intel Core Duo, a technologia zyskała nazwę Centrino Duo.
„Santa Rosa”.
Czwarta generacja Centrino – Centrino Duo (w notebookach domowych) i Centrino Pro (w notebookach biznesowych) – ukazała się 10 maja 2007.
Opcjonalnie:
„Montevina”.
Centrino 2 czyli piąta generacja Centrino, konkurencyjna dla platform AMD Puma oraz NVidia ION.
Premiera 15 lipca 2008 roku.
Nazwa kodowa „Montevina”, handlowa Centrino 2.
Opcjonalnie:
Centrino 2 wprowadziła świat komputerów przenośnych do wymiaru technologicznego 45 nanometrów, za pomocą procesorów opartych na jądrze Penryn. Nie bez znaczenia może być też wprowadzenie technologii Intel AMT 4.0, która pozwala na zdalną diagnozę systemów i wykonywanie takich operacji, jak aktualizacja oprogramowania układowego poszczególnych urządzeń czy nawet BIOSu. Centrino 2 to także pełne wsparcie DirectX 9.0 oraz szyfrowania HDCP wraz z pełną gamą wyjść (DisplayPort, HDMI, DVI, UDI). Karta graficzna Intel GMA 4500MHD jest dwa razy szybsza od swojego poprzednika (X3100). Nie zapomniano także o wsparciu funkcji ReadyBoost oferowanej przez Windows Vista. Robson 2.0 pozwoli nie tylko na przyśpieszenie startu systemu, ale także na natychmiastowe wyłączanie i włączanie komputera. Oficjalna prezentacja Centrino 2 odbyła się w dniach 3-4 czerwca na targach „Computex Taipei 2008”.
„Calpella”.
Szósta generacja Centrino, konkurencyjna wobec platform AMD Tigris oraz AMD Eagle.
Premiera planowana była na 3. kwartał 2009 roku, miała miejsce 23 września 2009 roku.
„Huron River”.
Siódma generacja Centrino planowana na przełom 2010 i 2011 roku, premiera miała miejsce 6 stycznia 2011, konkurencyjna wobec platformy AMD Fusion.
„Chief River”.
Ósma generacja Centrino planowana na początek 2012 roku, premiera miała miejsce 23 kwietnia 2012 roku. Konkurencyjna wobec platformy AMD Fusion 2. generacji.
„Shark Bay”.
Dziewiąta generacja Centrino planowana na 2013 rok, konkurencyjna wobec platformy AMD Fusion 3. generacji.

</doc>
<doc id="102652" url="https://pl.wikipedia.org/wiki?curid=102652" title="Imisław">
Imisław

Imisław, Jimisław, Himisław – staropolskie imię męskie, po raz pierwszy odnotowane w 1212 roku. Składa się z członów: "Imi-", pochodzącego od prasł. "*jęti", w trybie rozkazującym "*jьmi" („jąć”, „rozpocząć”) i "-sław" („sława”). Nie ma odpowiedników w innych językach słowiańskich. Mogło oznaczać „ten, który zapoczątkowuje sławę”.
Możliwe niektóre staropolskie zdrobnienia: Imiąt(ek), Jimiąt(ek), Imiąt(ko), Jimiąt(ko), Imek, Jimek. Według Stanisława Rosponda, także Masław wywodzi się od niezachowanego "*Jimasław" (w którym doszło do zaniku nagłosowego "j-"), które zostało wyparte przez Imisława, ale wielk. i małop. – Jimisława. 
Imisław imieniny obchodzi 12 lipca i 30 września.
Znane osoby noszące imię Imisław:
Żeński odpowiednik – Imisława.

</doc>
<doc id="102655" url="https://pl.wikipedia.org/wiki?curid=102655" title="Imisława">
Imisława

Imisława – staropolskie imię żeńskie. Składa się z członu "Imi-" („jąć”, „rozpocząć”) i "-sława" („sława”). Mogło oznaczać „ta, która zapoczątkowuje sławę”. W źródłach polskich poświadczone w XIV wieku (1398 rok).
Imisława imieniny obchodzi 25 maja i 12 lipca.
Męskie odpowiedniki: Imisław, Jimisław, Himisław.

</doc>
<doc id="102656" url="https://pl.wikipedia.org/wiki?curid=102656" title="Izyda (imię)">
Izyda (imię)

Izyda - imię żeńskie pochodzenia egipskiego. W Europie rozpowszechniło się od imienia egipskiej bogini Izydy.

</doc>
<doc id="102657" url="https://pl.wikipedia.org/wiki?curid=102657" title="Jacław">
Jacław

Jacław – imię męskie o budowie neologizmu, być może utworzone poprzez połączenie imienia Jacek z typową dla imion słowiańskich końcówką "-sław".
Jacław imieniny obchodzi 5 sierpnia.

</doc>
<doc id="102658" url="https://pl.wikipedia.org/wiki?curid=102658" title="Jaczewoj">
Jaczewoj

Jaczewoj – staropolskie imię męskie, złożone z członów "Jacze-" („znakomitszy, mocniejszy”) i "-woj" („wojownik”). Ma ono charakter życzący i oznacza „ten, który będzie wojownikiem świetniejszym niż inni”.
Jaczewoj imieniny obchodzi 17 sierpnia.

</doc>
<doc id="102659" url="https://pl.wikipedia.org/wiki?curid=102659" title="Jarmiła">
Jarmiła

Jarmiła – imię żeńskie, współczesny neologizm naśladujący imiona słowiańskie, znany u Słowian Południowych. Znaczenie według członów, wywodzi się z elementów słowiańskich „jary” żywiołowy, silny, impulsynwny i „mil” kochająca, miła. Całość imienia tłumaczy się jako „Żywioł miłości, impuls miłości”. Imię Jarmiła występuje również w nieco zmienionej formie Jarmila. Zdrobnienia tych imion to: Jarmi, Jarmilka, Misia, Milusia, Jarcia. W Polsce, zgodnie z listą imion żeńskich w rejestrze PESEL stan na 24.01.2022 nadano dziewczynkom 64 razy imię Jarmila, natomiast imię Jarmiła było nadane 18 razy. 

</doc>
<doc id="102660" url="https://pl.wikipedia.org/wiki?curid=102660" title="Jaśmina">
Jaśmina

Jaśmina – imię żeńskie, wywodzące się od , od którego pochodzi słowo jaśmin. Do Polski trafiło na nieco szerszą skalę za pośrednictwem języka angielskiego i być może niemieckiego (w którym to języku imię to jest z kolei identyfikowane jako współczesne, stanowiące wynik wpływów angielskich i francuskich). Z drugiej strony, nadanie imienia Jaśmina w Polsce odnotowano już w latach dwudziestych XX wieku.
Według badań w Kalifornii Jaśmina w latach 90. XX wieku należała do 20 imion (nowo nadawanych) najbardziej typowych dla czarnoskórej społeczności (wersje "Jazmine", "Jasmin", "Jazimn" i "Jasmine" zajmowały od 15. do 18. miejsca w pierwszej dwudziestce imion, które zostały nadane dziewczynkom w znakomitej większości czarnoskórym). Inne formy imienia "Jasmine":
Imieniny.
Jaśmina imieniny obchodzi 24 listopada.

</doc>
<doc id="102661" url="https://pl.wikipedia.org/wiki?curid=102661" title="Jerosława">
Jerosława



</doc>
<doc id="102662" url="https://pl.wikipedia.org/wiki?curid=102662" title="Jewdocha">
Jewdocha



</doc>
<doc id="102663" url="https://pl.wikipedia.org/wiki?curid=102663" title="Jurata (imię)">
Jurata (imię)

Jurata – imię żeńskie, pochodzenia litewskiego (lit "Jūra"- morze, "Jūratē" - syrena).
Jurata imieniny obchodzi 12 kwietnia.

</doc>
<doc id="102664" url="https://pl.wikipedia.org/wiki?curid=102664" title="Jadwiga (imię)">
Jadwiga (imię)



</doc>
<doc id="102665" url="https://pl.wikipedia.org/wiki?curid=102665" title="Warna (hinduizm)">
Warna (hinduizm)

Warna (sanskryt: वर्ण trl. varṇa) – staroindyjski termin oznaczający klasę społeczną. Istnienie kilku warn jakościujących hinduistów jest formą i wyrazem hinduizmu jako systemu religijno-społecznego. Przynależność do warny jest dziedziczna.
Warny tworzą system społeczny, wiążący się z wiarą w reinkarnację. Jednostki, które nie przestrzegają rytuałów i obowiązków swojej warny, w następnym wcieleniu (inkarnacji) odrodzą się w niższej warstwie społecznej. System warn określa dozwolone formy kontaktowania się członków hierarchii społecznej.
Etymologia.
Słowo to pochodzi od rdzenia czasownikowego "vṛ-" o znaczeniu „zamykać” ().
Zwraca się również na znaczenie "warna" jako „barwa”.
Historia.
Początkowo był to system w miarę egalitarny, oparty na idei odmiennych, lecz uzupełniających się ról społecznych.
Sam termin "warna" pierwotnie oznaczał kolor, barwę. Jego związek z konkretnymi barwami nie jest jasny. Spotyka się przypisanie do braminów – kapłanów ubioru białego, kszatrijów – rycerzy koloru czerwonego, wajsjów – kupców, rolników – koloru żółtego i siudrów – wyrobników koloru czarnego.
System społeczny w postaci trzech lub też czterech warn (trl. "cāturvarṇya"), mimo prób utrzymania go przez prawodawców indyjskich, nie przetrwał w samych Indiach, przekształcając się stopniowo w system kastowy, natomiast zachował się w stosunkowo czystej postaci na indonezyjskiej wyspie Bali. Występuje tam system tzw. "triwangsa" (trzech wyższych klas) i śudrów, stojących niżej w hierarchii społecznej.
"Piąta" warna ("pańćama") obejmować mogła też potomstwo związków kastowo niedozwolonych, hinduistów wykluczonych z dźati wyrokiem jej pańćajatu oraz członków grup plemiennych (szczególnie tych, którzy wyemigrowali z plemiennej społeczności).
Idea podziału według kwalifikacji.
O pozycji, jaką człowiek zajmuje w tym systemie, decydują jego pochodzenie, kwalifikacje i rodzaj wykonywanej pracy ("guna-karma").
Bhagawadgita mówi o "strijo wajśjas tatha śudrah", a Śrimadbhagawatam o "strija-śudra-dwidźabandhunam". Zgodnie z tymi stwierdzeniami, kobiety, śudrowie i "dwidźa-bandhu" należą do tej samej kategorii. Termin "dwidźa-bandhu" odnosi się do osoby, która narodziła się w wysoko postawionej rodzinie braminów albo kszatrijów, lecz sama nie posiada wymaganych kwalifikacji. Jest to bardzo praktyczne. Zdarza się jednak, że kiedy ktoś przychodzi na świat w rodzinie bramina, to nawet, jeśli nie ma cech bramińskich twierdzi, że jest braminem. Taki człowiek może nie zasługiwać nawet na miano śudry, a mimo to ludzie uznają go za bramina. Takie podejście doprowadziło do upadku cywilizacji wedyjskiej.
Podział taki ma odpowiadać kwalifikacjom nabytym dzięki wykształceniu i ma on utrzymać społeczeństwo w stanie spokoju i zapewnić mu dobrobyt. Cechy wymienione takie jak: wolność od strachu, oczyszczenie życia, kultywowanie wiedzy duchowej, dobroczynność, samokontrola, spełnianie ofiar, studiowanie Wed, pokuty i prostota, łagodność, prawdomówność, wolność od złości, wyrzeczenie, spokój, niechęć do krytykowania, współczucie dla wszystkich żywych istot, wolność od żądzy, delikatność, skromność i mocna determinacja; wigor, zdolność przebaczania innym, hart ducha, czystość, wolność od zazdrości i pragnienia honorów przynależą ludziom pobożnym o boskiej naturze i zwane są transcendentalnymi. Dzięki tym cechom osoby posiadające je mogą zrobić postęp w poznaniu duchowym i wyzwolić się z tego materialnego świata.
W Indiach system zdegradował się do postrzegania jedynie pochodzenia, przyporządkowując ludzi jedynie ze względu na przynależność do danej rodziny. Obecnie wciąż żywy system kastowy najsilniej wpływa na zawieranie małżeństw, gdzie rodzice wywierają zdecydowany wpływ na przyszłość dzieci. 
Szczyt piramidy.
Za głowę albo mistrza duchowego wszystkich statusów i porządków społecznych w instytucji ćaturaśrama uważany jest sannjasin, czyli osoba w wyrzeczonym porządku życia.
Pierwszą cechą sannjasina powinna być nieustraszoność. Ponieważ sannjasin musi być zawsze sam, bez żadnego wsparcia czy gwarancji wsparcia, ma on polegać jedynie na łasce Boga. Jeżeli myśli: „Kto będzie mnie chronił po tym, jak zerwę wszelkie związki?”, to nie powinien przyjmować wyrzeczonego porządku życia.

</doc>
<doc id="102666" url="https://pl.wikipedia.org/wiki?curid=102666" title="Jaropełk">
Jaropełk

Jaropełk – imię męskie pochodzenia słowiańskiego, ruskie, nienotowane w źródłach staropolskich.
Jaropełk imieniny obchodzi 21 listopada.

</doc>
<doc id="102667" url="https://pl.wikipedia.org/wiki?curid=102667" title="Herb mieszczański">
Herb mieszczański

Herb mieszczański – charakterystyczny znak rodowy ustalony według określonych reguł heraldycznych używany w średniowieczu na wzór herbu rycerskiego przez patrycjat miejski i bogatsze mieszczaństwo.
Charakterystyka.
Herb mieszczański zwykle posiadał kilka cech odróżniających go od herbu szlacheckiego. Cechy te były niekiedy zwyczajowe, w niektórych krajach (Niemcy, Holandia) zaś określone ściśle prawem heraldycznym. Głównymi wyróżnikami herbu mieszczańskiego jest najczęściej stosowanie hełmu turniejowego zamkniętego (tzw. żabi pysk), bez medalionu na szyi i niezwieńczanie go koroną rangową. Cechą herbów mieszczańskich jest też dość powszechne stosowanie jako godeł narzędzi, symboli zawodów, cechów, handlu itp.
W Polsce niekiedy zwany był również herbikiem, co było chyba wyrazem pewnej pogardy stanu szlacheckiego dla mieszczaństwa. Wywodzi się ze znaków własnościowych lub rozpoznawczych, w toku ewolucji natomiast prawie całkowicie upodobnił się do herbu rycerskiego, mimo tego, że ich posiadacze nie należeli do tego stanu. W wypadku nobilitacji (nadanie szlachectwa) pozostawiano często nobilitowanym ich herby mieszczańskie. W takim przypadku były one udostojnione poprzez dodanie korony rangowej lub hełmu typu szlacheckiego, czasem przez odmiany samego herbu.
W niektórych krajach o silnym mieszczaństwie, m.in. w Niemczech, herby były w powszechnym użyciu wśród szerszych warstw mieszczaństwa, a nawet bogatego chłopstwa. Nie wiązało się to z przywilejami szlacheckimi, herb nadawał władca bądź upoważniony urząd (heroldia, w Niemczech także Hofpfalzgraf) tzw. listem herbowym (niem. "Wappenbrief"). Był to zresztą często pierwszy krok ambitnej rodziny w kierunku awansu w hierarchii społecznej. Sporadycznie takie nadania herbów bez nobilitacji zdarzały się w Polsce, np. nadanie herbu Tylmanowi z Gameren przez Jana III Sobieskiego lub nadanie herbu przez Jana Albrechta Radziwiłła geometrze Mikołajowi Hybnerowi w 1615.
Mieszczaństwo warstw średnich i biedniejszych używało powszechniej jako znaków rodowo-własnościowych głównie gmerków, często również umieszczanych na tarczy herbowej, a w miarę wzrastania rodu w ambicje i znaczenie upodobnianego do pełnego herbu. Podobne do gmerków znaki własnościowe - merki - stosowane były na Kaszubach, głównie wśród rybaków, m.in. na Mierzei Helskiej.
Współcześnie tradycje herbów mieszczańskich kultywowane są w niektórych krajach posiadających heroldie oficjalne, głównie w monarchiach, i nieurzędowe, działające przy stowarzyszeniach heraldycznych. W Niemczech np. herby są współcześnie rejestrowane przez stowarzyszenie "Herold" w Berlinie, publikowane zaś w Deutsche Wappenrolle. Niektóre niemieckie instytucje czy stowarzyszenia rejestrujące i często tworzące nowe herby mieszczańskie powstały jeszcze w XIX w. ("Zum Kleeblatt" e.V w Hamburgu). 
Literatura.
Antonín Markus, Josef Pilnáček: "Znamení a znaky nešlechticů. Zvláštní otisk z Časopisu Rodopisné společnosti československé v Praze, ročník V, 1933", Edice PRAMÍNEK, 2004, Wersja elektroniczna w jęz. czeskim

</doc>
<doc id="102668" url="https://pl.wikipedia.org/wiki?curid=102668" title="Herbik">
Herbik



</doc>
<doc id="102669" url="https://pl.wikipedia.org/wiki?curid=102669" title="Kalina (imię)">
Kalina (imię)

Kalina – imię żeńskie o niejasnym pochodzeniu, stanowiące być może przekształcone na gruncie białoruskim imię Akwilina, lub powstałe na gruncie wschodniosłowiańskim pod wpływem wyrazu kalina. Zgodnie z rosyjskimi źródłami, Kalinka to zdrobnienie zarówno męskie od Kalinika, jak i żeńskie – od żeńskiego rosyjskiego odpowiednika tego imienia, tj. "Kallinikii" ("Каллиникня"). Należy też podkreślić, iż forma Kalina spotykana była jako męska forma skrócona imienia Kalinik już w źródłach pochodzących z lat 1479–1584 z monastyru sołowieckiego.
Kalina imieniny obchodzi 11 lipca.
Znane osoby noszące imię Kalina:

</doc>
<doc id="102670" url="https://pl.wikipedia.org/wiki?curid=102670" title="Jurata">
Jurata



</doc>
<doc id="102673" url="https://pl.wikipedia.org/wiki?curid=102673" title="Stephen Sou Hwan Kim">
Stephen Sou Hwan Kim



</doc>
<doc id="102674" url="https://pl.wikipedia.org/wiki?curid=102674" title="Tomasz Gollob">
Tomasz Gollob

Tomasz Robert Gollob (ur. 11 kwietnia 1971 w Bydgoszczy) – polski żużlowiec, w latach 1995–2013 uczestnik cyklu Grand Prix na żużlu. Jeden z najbardziej utytułowanych żużlowców w historii zarówno na arenie krajowej, jak i międzynarodowej. 7-krotny mistrz świata na żużlu (1 raz indywidualnie w sezonie 2010 i 6 razy z drużyną w sezonach 1996, 2005, 2007 i 2009-2011). Osobowość Roku 2010 FIM. 30-krotny mistrz Polski w różnych konkurencjach (7-krotny drużynowo, 8-krotny indywidualnie, 11-krotny w parze, 3-krotny młodzieżowy indywidualnie i 1-krotny młodzieżowy w parze). Zdobył także drużynowe mistrzostwo Wielkiej Brytanii z drużyną Ipswich Witches w 1998 roku i drużynowe mistrzostwo Szwecji z drużyną Västervik Speedway w 2005 roku. Od sezonu 2013 startował w indywidualnych mistrzostwach Europy na żużlu.
Życiorys.
W młodości trenował piłkę nożną – był zawodnikiem juniorów Polonii Bydgoszcz i Zawiszy Bydgoszcz.
Karierę w sporcie żużlowym (wcześniej startował w zawodach motocrossowych i wyścigach motocyklowych) rozpoczął w 1988 roku w Polonii Bydgoszcz, z którą – poza rocznym epizodem w Wybrzeżu Gdańsk (sezon 1989 – na czas służby wojskowej) – był związany do 2003 roku. W sezonach 2004–2007 jeździł w Unii Tarnów. W latach 2008–2012 w Stali Gorzów, następnie 2013–2014 w Unibaxie Toruń, od sezonu 2015 w GKM Grudziądz.
W finale indywidualnych mistrzostw świata na żużlu po raz pierwszy występował w 1993 roku. Po zmianie systemu rozgrywania mistrzostw wygrał pierwszy w historii turniej Grand Prix, który odbył się we Wrocławiu 20 maja 1995 roku. Od tego czasu nieprzerwanie był zawodnikiem uczestniczącym w cyklu, z wyjątkiem sezonu 1996, kiedy startował z dziką kartą w 3 turniejach. W sezonie 2010 wywalczył złoty, w sezonach 1999 i 2009 srebrny, a w sezonach 1997, 1998, 2001 i 2008 brązowy medal indywidualnych mistrzostw świata. W dorobku ma również sześć złotych medali (sezony 1996, 2005, 2007, 2009–2011) oraz cztery srebrne (sezony 1994, 1997, 2001, 2008) z mistrzostw świata w drużynie (wraz z DPŚ). 7 grudnia 2013 roku ogłosił, że wycofuje się z cyklu Grand Prix po 18 latach startów.
W latach 1992–1995 oraz 2001–2002, 2006 i 2009 zdobywał złote medale indywidualnych mistrzostw Polski, w karierze ponadto wywalczył pięć srebrnych (sezony 1998, 1999, 2003, 2005, 2007) i trzy brązowe (sezony 1989, 1990, 1997) medale tych rozgrywek. Jako junior trzykrotnie z rzędu zdobył tytuł młodzieżowego mistrza Polski (w latach 1990–1992). W 1999 roku wygrał Plebiscyt „Przeglądu Sportowego” na najlepszego sportowca Polski. Mimo zmiany barw klubowych cały czas mieszka z rodziną w Bydgoszczy, w dzielnicy Miedzyń.
W 16. sezonie Grand Prix IMŚ, w roku 2010, Tomasz Gollob – jako drugi Polak w historii – został indywidualnym mistrzem świata. Tytuł zapewnił sobie w przedostatnim turnieju we włoskim Terenzano. Zdobył tam 22 punkty wygrywając sześć z siedmiu biegów (w swoim pierwszym biegu był trzeci). W finale pokonał Brytyjczyka Chrisa Harrisa, Amerykanina Grega Hancocka i Duńczyka Nickiego Pedersena. Wcześniej Polak wygrał trzy rundy (GP Czech, GP Polski i GP Nordyckie w Danii), dwukrotnie zajmował drugie miejsce (GP Szwecji i GP Danii) oraz raz był trzeci (GP Skandynawii w Szwecji). Tylko w pierwszym turnieju o GP Europy w Lesznie Polak nie znalazł się w pierwszej ósemce turnieju.
W 2013 r. został rekordzistą pod względem liczby zdobytych punktów w rozgrywkach ligowych.
10 czerwca 2007 roku przeżył wypadek lotniczy. Awionetka, którą podróżował na mecz rozbiła się po nieudanej próbie lądowania na lotnisku sportowym w Tarnowie, u podnóża góry św. Marcina. Na pokładzie znajdowali się również Rune Holta i Wojciech Malak – mechanik. Najcięższych obrażeń doznał Władysław Gollob – ojciec Tomasza, który pilotował wspomnianą awionetkę – złamanie obojczyka oraz kości podudzia. Przyczyną wypadku była prawdopodobnie próba lądowania awionetką na zbyt małym lotnisku, nieprzystosowanym dla maszyn o takiej wadze. Prokuratura ustaliła, że w niedzielę lądowisko było zamknięte i nikt z obsługi nie był przygotowany na lądowanie jakiegokolwiek samolotu. Urząd Lotnictwa Cywilnego potwierdził także, że lądowisko w Tarnowie nie jest w ogóle wpisane do rejestru lądowisk.
21 września 2013 roku w czasie zawodów Grand Prix Szwecji w Sztokholmie Tomasz Gollob przeżył groźny wypadek. Podczas pokonywania drugiego łuku pierwszego okrążenia toru na tylne koło motocykla polskiego sportowca najechał Brytyjczyk Tai Woffinden. Polak został poważnie poturbowany, stracił przytomność. Został przewieziony karetką do najbliższego szpitala. Diagnoza medyczna wykazała wstrząśnienie mózgu oraz przesunięcie siódmego kręgu w kręgosłupie. Kontuzja Tomasza Golloba stała się główną przyczyną oddania meczu finałowego Ekstraligi żużlowej w sezonie 2013 przeciwko Falubazowi Zielona Góra na ich stadionie następnego dnia walkowerem 0:40, przez co drużynowym mistrzem Polski została drużyna z Zielonej Góry.
Pod koniec sezonu 2013 zapowiedział zakończenie startów w cyklu IMŚ Grand Prix, w którym uczestniczył od jego powstania w 1995 roku. Przez 19 sezonów wystartował w 162 turniejach (nie uczestnicząc w tym czasie zaledwie w sześciu turniejach). Łącznie 53 razy stanął na podium, a w 22 turniejach zwyciężył (m.in. w historycznym pierwszym turnieju, we Wrocławiu w 1995 roku), zdobywając łącznie 1977 punktów.
23 kwietnia 2017 roku podczas treningu motocrossowego w Chełmnie Gollob uległ wypadkowi. W wyniku upadku odniósł poważne obrażenia kręgosłupa, doznał stłuczenia klatki piersiowej i płuc. Przeszedł wielogodzinną operację i utrzymywany był w stanie śpiączki farmakologicznej.
Życie prywatne.
Tomasz Gollob z byłą żoną – Brygidą, ma jedną córkę – Wiktorię. Znanym żużlowcem jest także jego starszy brat – Jacek Gollob (ur. 1969).
Został członkiem komitetu poparcia Bronisława Komorowskiego przed przyspieszonymi wyborami prezydenckimi 2010.
Mistrzostwa Polski.
Drużynowe Mistrzostwa Polski – Sezon Zasadniczy Najwyższej Klasy Rozgrywkowej.
W nawiasie miejsce w danej kategorii (przy założeniu, że zawodnik odjechał minimum 50% spotkań w danym sezonie)
Podsumowanie
W nawiasie miejsce w danej kategorii biorąc pod uwagę wszystkich zawodników kiedykolwiek startujących w najwyższej klasie rozgrywkowej w sezonie zasadniczym w Polsce.

</doc>
<doc id="102675" url="https://pl.wikipedia.org/wiki?curid=102675" title="Stephan Sou Hwan Kim">
Stephan Sou Hwan Kim



</doc>
<doc id="102676" url="https://pl.wikipedia.org/wiki?curid=102676" title="Krzesisława">
Krzesisława

Krzesisława, Krzesława – staropolskie imię żeńskie, złożone z członów "Krzesi-" („wskrzeszać, przywracać do życia, podnosić”) i "-sława". Znaczenie imienia: „odnawiająca sławę”. W zapisach staropolskich zachowała się jedynie forma Krzesława i zdrobniała Krzechna (1388 rok).
Zdrobnienia: Krzesia, Krzysia.
Krzesisława imieniny obchodzi 22 maja i 11 września.
Męskie odpowiedniki: Krzesisław, Krzecsław, Krzesław, Krzysław.

</doc>
<doc id="102677" url="https://pl.wikipedia.org/wiki?curid=102677" title="Richard Avenarius">
Richard Avenarius

Richard Heinrich Ludwig Avenarius (ur. 19 listopada 1843 w Paryżu, zm. 18 sierpnia 1896 w Zurychu) – niemiecki filozof, twórca radykalnie pozytywistycznego kierunku filozoficznego zwanego empiriokrytycyzmem lub „drugim pozytywizmem”.
Życie i twórczość.
Drugi syn niemieckiego wydawcy Eduarda Avenariusa i Cecile Wagner, najmłodszej siostry Richarda Wagnera, który był jego ojcem chrzestnym. Brat niemieckiego pisarza i poety Ferdinanda Avenariusa.
Od 1876 docent w uniwersytecie w Lipsku, od 1877 profesor filozofii w Zurychu. Jego pisma, szczególnie "Kritik der reinen Erfahrung", są znane z wielkiej trudności.
Postulował "filozofię naukową", która miała polegać na czystych opisach opartych na doświadczeniu, a wolnych od interpretujących koncepcji takich jak zarówno metafizyka, jak i materializm. – Należy opierać się na „czystym doświadczeniu”, odrzucając metafizyczne pojęcia takie jak: „absolut”, „jaźń”, także „atom”, „substancja”, „przyczyna”. Jego krytyka materialistycznych twierdzeń Karla Vogta znalazła oddźwięk w ostrej (choć rzadko dobrze ocenianej merytorycznie) krytyce, jakiej poglądy jego i całego empiriokrytycyzmu poddał Lenin w dziele "Materializm a empiriokrytycyzm", gdzie głównym zarzutem jest zarzut idealizmu.
Także jego znane stwierdzenie, że rozróżnianie pomiędzy rzeczami istniejącymi na zewnątrz umysłu i obrazów w czyimś umyśle stanowi błąd „introjekcji” może przyczynić się do oskarżeń o idealizm. W istocie jednak jest to forma epistemologicznego monizmu, odrzucenie dualizmu percepcji i świata sprowadzonych do kategorii właśnie czystego doświadczenia, co – także poprzez wprowadzenie tzw. praw kojarzenia myślenia – przypomina filozofię Davida Hume’a. W duchu krytyki pojęć wychodzących poza doświadczenie naukę określa nie jako opis „czystego doświadczenia”, ale ekonomiczny opis faktów.
Wywarł znaczny wpływ na filozofię Ernsta Macha i Bera Borochova, a także Williama Jamesa.
Wybrane dzieła.
"Kritik der reinen Erfahrung" (1889-1890), 2 tomy
zob. http://dispatch.opac.d-nb.de/DB=4.1/REL?PPN=116389311 – lista z Die Deutsche Bibliothek.

</doc>
<doc id="102678" url="https://pl.wikipedia.org/wiki?curid=102678" title="Krzywosąd (imię)">
Krzywosąd (imię)

Krzywosąd – staropolskie imię męskie, złożone z członów "Krzywo-" ("krzywo, błędnie") i "-sąd" ("sądzić").
Krzywosąd imieniny obchodzi 3 sierpnia.

</doc>
<doc id="102679" url="https://pl.wikipedia.org/wiki?curid=102679" title="Ksenofont (imię)">
Ksenofont (imię)

Ksenofont — greckie imię męskie, powstałe ze złożenia członów "ksenos" — "obcy" i "phōnē" — "głos". Imię to nosił grecki historyk, uczeń Sokratesa. Patronem tego imienia w Kościele katolickim jest św. Ksenofont z Palestyny (VI wiek).
Ksenofont imieniny obchodzi 26 stycznia.
Znane osoby noszące imię Ksenofont:
Zobacz też:

</doc>
<doc id="102680" url="https://pl.wikipedia.org/wiki?curid=102680" title="Kwiatosława">
Kwiatosława



</doc>
<doc id="102681" url="https://pl.wikipedia.org/wiki?curid=102681" title="Ksaweryna">
Ksaweryna



</doc>
<doc id="102682" url="https://pl.wikipedia.org/wiki?curid=102682" title="Grupa wyszehradzka">
Grupa wyszehradzka



</doc>
<doc id="102683" url="https://pl.wikipedia.org/wiki?curid=102683" title="Władysław Kuboszek">
Władysław Kuboszek

Władysław Kuboszek ps. "„Bogusław”, „Kuba”, „Lubosz”, „Bober”, „Cześ”, „Rogosz”, „Robak"”, „Kościelny”" (ur. 12 października 1912 w Wiśle Małej, zm. 28 sierpnia 1944 w KL Auschwitz-Birkenau) – porucznik piechoty Wojska Polskiego.
Życiorys.
Był synem Ludwika Kuboszka (1873–1947) i Marii z domu Brandys (1879–1950). Był siostrzeńcem księży Pawła i Jana Brandysów. Jego babcia od strony ojca natomiast pochodziła z patriotycznej rodziny Wrzołów z Zabrzega.
Uczęszczał do Seminarium Nauczycielskiego w Pszczynie, a potem do gimnazjum w Cieszynie. Po zdaniu matury rozpoczął studia prawnicze na Uniwersytecie Poznańskim. W tym czasie odbył również służbę wojskową w 4 pułku strzelców podhalańskich w Cieszynie. Po ukończeniu studiów podjął pracę w Banku Rolnym w Katowicach, potem w kopalni „Wujek” w Katowicach. Latem 1939 r. Kuboszek, jako oficer rezerwy, otrzymał powołanie do wojska. Po zakończeniu kampanii wrześniowej wrócił do rodzinnego domu w Wiśle Małej.
Działalność konspiracyjną rozpoczął już w pierwszych miesiącach okupacji. W październiku lub listopadzie 1939 r. skontaktował się z komendantem Służby Zwycięstwu Polski (SZP) i założycielem Polskiej Organizacji Powstańczej (POP) Józefem Korolem, który wówczas przebywał w Goczałkowicach. Po zaprzysiężeniu do SZP Kuboszkowi powierzono misję tworzenia struktury tej organizacji w powiecie rybnickim. Od listopada 1939 r. Kuboszek rozpoczął podporządkowywanie pod swoje rozkazy sieci komórek dywersji pozafrontowej i opanowywanie powierzonego mu terenu. Wkrótce Kuboszek podporządkował pod swoje rozkazy konspirację powiatu pszczyńskiego pod dowództwem Jana Roericha. W pierwszym kwartale 1940 r. zwierzchnictwo Kuboszka uznały rybnickie jednostki Polskiej Organizacji Powstańczej (POP), którymi dowodził Stanisław Wolny, a także tworzone struktury rybnickiego ZWZ Stanisława Sobika. Najpóźniej podporządkowywany został obwód wodzisławski Organizacji Orła Białego (OOB) kpt. Jana Jackowskiego, który uznał zwierzchność Kuboszka dopiero w czerwcu 1940 r.
W czerwcu 1940 r., w związku z podziałem terytorialnym Śląska na inspektoraty, Kuboszek został mianowany inspektorem rybnickim ZWZ. W skład inspektoratu wchodziły początkowo powiaty rybnicki i pszczyński. W 1940 r. objął komendę również nad powiatami Racibórz i Koźle, a w 1942 r. na terenach powiatu cieszyńskiego i Zaolzia.
Aresztowany 9 lutego 1944 r. w Zbytkowie koło Strumienia, został przewieziony najpierw do więzienia w Mysłowicach, a następnie do niemieckiego obozu koncentracyjnego Auschwitz-Birkenau, gdzie zginął 28 sierpnia 1944 r. Pośmiertnie awansowany do stopnia porucznika czasu wojny.

</doc>
<doc id="102685" url="https://pl.wikipedia.org/wiki?curid=102685" title="Histereza">
Histereza

Histereza – zjawisko zależności aktualnego stanu układu od stanów w poprzedzających chwilach. Inaczej – opóźnienie w reakcji na czynnik zewnętrzny. Zjawisko odkrył i nazwał James Alfred Ewing w roku 1890. Ponadto termin ten został zapożyczony przez nauki społeczne.
Najbardziej znane przypadki histerezy występują w materiałach magnetycznych, głównie w ferromagnetycznych, gdzie namagnesowanie następuje dopiero po pewnym wzroście zewnętrznego pola magnetycznego. Histereza występuje także w układach mechanicznych (materiały elastyczne, mięśnie) oraz w procesie adsorpcji.
Na wykresie dwóch zależnych od siebie wielkości, zjawisko histerezy ukazuje się najczęściej jako pętla. W przypadku braku histerezy wykres jest pojedynczym łukiem krzywej (w szczególności odcinkiem dla materiałów liniowych).
Tzw. histereza kapilarna dotyczy izoterm adsorpcji na materiałach porowatych posiadających pory w kształcie otwartych obustronnie cylindrów lub butelek i oznacza inny przebieg adsorpcji (przy podwyższaniu ciśnienia adsorbatu) i desorpcji (przy obniżaniu ciśnienia). Zjawisko to jest wykorzystywane m.in. do badania struktury porowatych ciał stałych.
Histereza magnetyczna.
W urządzeniach, w których następuje wielokrotne magnesowanie (np. rdzenie transformatorów), histereza postrzegana jest jako problem, ponieważ jej pole powierzchni jest proporcjonalne do strat energii podczas jednego cyklu przemagnesowania. W takich sytuacjach, poprzez odpowiedni skład chemiczny, obróbkę plastyczną i obróbkę termiczną dąży się do minimalizacji jej powierzchni. Najlepsze materiały magnetycznie miękkie mogą posiadać koercję nawet mniejszą niż 0,1 A/m (np. kobaltowa amorficzna taśma magnetyczna).
Substancje wykazujące histerezę (materiały magnetycznie półtwarde) są wykorzystywane do zapisu informacji w twardych dyskach, dyskietkach, taśmach magnetycznych, kartach kredytowych itp. Po namagnesowaniu fragmentu materiału półtwardego i usunięciu pola magnesującego materiał taki pozostaje namagnesowany. Namagnesowanie to jest zależne (prawie proporcjonalnie) od natężenia pola magnesującego, co jest wykorzystywane w analogowych systemach zapisu dźwięku i obrazu. W systemach cyfrowych magnesuje się ferromagnetyk do nasycenia, zmiana stanu na przeciwny oznacza zmianę sygnału. Sygnał koduje się zazwyczaj czasem między kolejnymi przemagnesowaniami.
W materiałach magnetycznie półtwardych powierzchnia pętli histerezy jest optymalizowana jako kompromis pomiędzy ilością energii zgromadzonej w magnetyku a łatwością jego przemagnesowania (łatwością odczytu/zapisu informacji). Wartości stosowanych koercji materiałów magnetycznie półtwardych są pośrednie pomiędzy materiałami miękkimi i twardymi (jednak bardziej w kierunku materiałów twardych – stąd też nazwa "półtwarde").
W materiałach magnetycznie twardych (czyli w magnesach trwałych) parametrem najważniejszym jest ilość zgromadzonej energii magnetycznej, toteż dąży się do osiągnięcia maksymalnej szerokość pętli histerezy. Parametrem charakterystycznym każdego magnesu jest wartość (B·H)max, którą wylicza się jako wartość maksymalną iloczynu BH z fragmentu histerezy leżącego w drugiej ćwiartce układu osi współrzędnych (tzw. krzywa odmagnesowania). W najnowszych materiałach magnetycznie twardych wartość koercji może osiągać nawet powyżej 20 MA/m.
Histereza kąta zwilżania.
Kąt zwilżania cieczy postępującej wzdłuż powierzchni przekracza wartość kąta zwilżania cieczy cofającej się na tej powierzchni. Efekt ten można zauważyć poprzez obserwację kropel na szybie okiennej lub powierzchniach pochyłych. Różnica tych kątów nazywana jest histerezą kąta zwilżania, która potrafi być całkiem duża, aż do 50° dla wody na powierzchniach minerałów. Efekt ten ma duże znaczenie w procesach nakładania powłok.
Histereza jest ogólnie przypisywana powierzchniom chropowatym, niejednorodnym, zanieczyszczeniom roztworu adsorbującymi się na powierzchni, pęcznieniu, reorganizacji lub zmianie powierzchni przez rozpuszczalnik. Miejscowe nachylenie chropowatej powierzchni lub miejscowe różnice w energiach międzyfazowych na powierzchniach niejednorodnych mogą powodować różnice kąta zwilżania. Nie jest do końca pewne, jak w innych zjawiskach histeretycznych (jak w magnetyzmie), czy histereza kąta zwilżania może zostać opisana poprzez nieodwracalne przejścia lub „skoki” pomiędzy domenami stanów równowagowych.
Histereza przemiany fazowej ciało stałe-ciecz.
Histereza występuje w przemianach fazowych kiedy temperatury topnienia i krzepnięcia są różne. Na przykład, agar topi się w temperaturze ok. 85 °C, a krzepnie w zakresie od 32 do 40 °C. Oznacza to, że agar stopiony przy temperaturze 85 °C pozostaje w stanie ciekłym do temperatury 40 °C. Stąd też od temperatury 40 do 85 °C, zależnie od stanu wyjściowego, agar może być w postaci ciekłej lub stałej.
Histereza sprężysta.
Histereza sprężysta – wykres w kształcie pętli zależności odkształcenia ciała stałego od naprężenia; przejaw tarcia wewnętrznego i rozpraszania energii na skutek rozciągania i ściskania sprężystego ciała stałego w nie w pełni odwracalnym procesie.
Alternatywne stany stabilne.
W ekologii efekt histerezy występuje przy przechodzeniu między dwoma stanami ekosystemu określanymi jako alternatywne stany stabilne. Przykładem jest stan ekologiczny żyznych jezior (mezotroficznych i eutroficznych), zwłaszcza płytkich. Przy umiarkowanej żyzności na roślinność takich jezior składają się głównie makrofity, utrudniając uwalnianie biogenów z osadów do toni wodnej, przez co biomasa fitoplanktonu jest umiarkowana, a woda przezroczysta. Przy wzroście żyzności albo zaburzeniu struktury zbiorowisk makrofitów, ilość biogenów w toni wodnej wzrasta, przez co zwiększa się udział fitoplanktonu i mętność wody, co – zacieniając dno – utrudnia rozwój makrofitów. Po przejściu ze stanu czystej wody (dominacja makrofitów) do stanu mętnej wody (dominacja fitoplanktonu) obniżenie żyzności nie powoduje automatycznego powrotu do stanu poprzedniego. Następuje to dopiero po znacznym obniżeniu żyzności, a proces przechodzenia między oboma stanami wyrażony jest krzywą histerezy.
Histereza poza naukami przyrodniczymi.
Termin histereza został z nauk przyrodniczych zapożyczony także do nauk społecznych. Stąd wziął się makroekonomiczne pojęcie histerezy na rynku pracy – odnoszące się do wpływu zjawisk występujących w przeszłości na długookresową równowagę rynku pracy.

</doc>
<doc id="102686" url="https://pl.wikipedia.org/wiki?curid=102686" title="Lubgost">
Lubgost

Lubgost — staropolskie imię męskie, złożone z członów "Lub-" („miły, przyjemny, kochany”) i "-gost" („gość”). Mogło oznaczać „ten, który lubi gości”.
Lubgost imieniny obchodzi 16 października i 29 października.
Zobacz też:

</doc>
<doc id="102687" url="https://pl.wikipedia.org/wiki?curid=102687" title="Lubomysł">
Lubomysł

Lubomysł — staropolskie imię męskie, zrekonstruowane na podstawie nazwy wsi Lubomyśle, złożone z członów "Lubo-" ("miły, luby, kochany") i "-mysł" ("myśleć").
Lubomysł imieniny obchodzi 15 lipca.

</doc>
<doc id="102689" url="https://pl.wikipedia.org/wiki?curid=102689" title="Machabeusz (imię)">
Machabeusz (imię)

Machabeusz – imię męskie pochodzenia semickiego.
Machabeusz imieniny obchodzi 14 sierpnia.
Znane osoby o imieniu Machabeusz:

</doc>
<doc id="102690" url="https://pl.wikipedia.org/wiki?curid=102690" title="Józef Korol">
Józef Korol

Józef Korol ps. „Starosta”, „Hajducki”, „Konig” (ur. 10 grudnia, 1900 w Strzelcach Opolskich, zm. 27 sierpnia 1940 w Wiśle-Jaworniku) – pracownik administracji publicznej, starosta tarnogórski w latach 1931–1935, działacz narodowy.
Życiorys.
Syn Karola i Gertrudy. Ojciec był robotnikiem kolejowym, a od 1919 r. naczelnikiem stacji kolejowej w Starym Oleśnie. Do czteroletniej szkoły ludowej uczęszczał początkowo w Strzelcach Opolskich, a następnie w Jełowie i Opolu. W Opolu też w 1911 r. rozpoczął naukę w gimnazjum humanistycznym. Przerwało ją powołanie do armii niemieckiej z dniem 1 grudnia 1917 r. Z 6. batalionem strzelców polowych walczył od 1 marca 1918 r. na froncie francuskim, m.in. nad Marną, pod Cambrai i Ypres. Wyróżniał się w walce, za co odznaczony został Krzyżami Żelaznymi I i II klasy, ukończył też kurs oficerski. Zdemobilizowany został 28 listopada 1918 r. w stopniu sierżanta i aspiranta na oficera.
Po ukończeniu w 1919 r. specjalnego kursu dla uczestników wojny w Gimnazjum Królewskim w Kluczborku i uzyskaniu świadectwa dojrzałości (17 września) podjął studia na Wydziale Prawa Uniwersytetu we Wrocławiu. W 1920 r. z powodu zaangażowania w akcję plebiscytową przerwał studia. Od stycznia 1920 r. pracował bezpłatnie w Polskim Komisariacie Plebiscytowym, gdzie został przydzielony do służby wywiadowczej. 20 marca 1921 r. podczas trwania akcji plebiscytowej jego ojciec, pracujący jako dyżurny ruchu na stacji kolejowej w Oleśnie Śląskim, został zabity przez niemiecką bojówkę.
Od maja do czerwca 1921 r. brał udział w III powstaniu śląskim. Po zakończeniu powstania przeniósł się do Świętochłowic, gdzie podjął się pracy urzędnika. Następnie w 1927 r. uzyskał tytuł magistra prawa po ukończeniu studiów w Krakowie. Działał w Związku Powstańców Śląskich. Z ramienia ZPŚ był opiekunem Oddziału Młodzieży Powstańczej.
Od 1927 r. był wicestarostą w Świętochłowicach. W sierpniu 1931 r. objął funkcję starosty w Tarnowskich Górach, w 1937 r. powołany został na stanowisko dyrektora biur Zarządu Miejskiego w Chorzowie, zaś w kwietniu 1939 r. awansował na wiceprezydenta tego miasta. 1 września 1929 r. został awansowany do stopnia podporucznika rezerwy piechoty, z 740 lokatą oraz z przydziałem do Oficerskiej Kadry Okręgowej numer V w Krakowie.
Aktywność Korola w zwalczaniu organizacji hitlerowskich na Śląsku przyczyniła się do wpisania jego nazwiska do książki Sonderfahndungsbuch Polen, co równoznaczne było z nakazem aresztowania go przez hitlerowskie służby specjalne po zajęciu tego obszaru przez III Rzeszę. Po wybuchu wojny Korol zmuszony był się ukrywać, jednak od początku okupacji niemieckiej czynnie włączył się w prace konspiracyjne, zakładając Polską Organizację Powstańczą (POP), która swym zasięgiem objęła cały Górny Śląsk. W październiku 1939 r., na rozkaz Komendy Obszaru Krakowskiego Służby Zwycięstwu Polski (SZP), rozpoczął tworzenie struktur SZP na Śląsku. W grudniu 1939 r. został komendantem Okręgu Śląskiego SZP. W tym czasie ukrywał się kolejno w domu maszynisty kolejowego Posza w Niedzieliskach, od połowy października 1939 r. w mieszkaniu Augustyny i Jerzego Kołoczków w Katowicach przy ul. Wileńskiej 11, a następnie w Goczałkowicach-Zdroju, Dziedzicach, Wiśle (w willi Szalińskiego) oraz w wiślańskich Głębcach (w willi Halamy).
Po utworzeniu Związku Walki Zbrojnej (ZWZ) podporządkował jej swe struktury SZP i został komendantem ZWZ Okręgu Śląskiego. Latem 1940 r. ukrywał się w zakonspirowanej kwaterze w willi „Lusia” w Wiśle-Jaworniku. W dniu 28 sierpnia 1940 r. do willi przybyła grupa żandarmerii niemieckiej w celu wywłaszczenia właściciela i przejęcia budynku. Ukrywający się w budynku Korol posiadał przy sobie pocztę, która miała być zabrana poprzedniego dnia przez kurierkę. Gdy hitlerowcy dobijali się do drzwi, począł pospiesznie palić dokumenty. Nie doczekawszy się otwarcia, żandarmi odchodzili już w przekonaniu, że budynek jest niezamieszkany, lecz jeden z nich zauważył dym unoszący się z komina. Na ten widok cała grupa żandarmów zawróciła. Korol, przebywający w willi bez ubezpieczenia, otworzył do nich ogień i po krótkiej walce zginął.
Józef Korol był żonaty z Władysławą z domu Lazar. Mieli troje dzieci. Jego rodzina do końca II dekady września ukrywała się w Kołkowie w okolicach Pińczowa, a następnie do początków października w Niedzieliskach koło Szczakowej. Dalszą część lat wojennych spędzili ukrywając się w Warszawie, gdzie Władysława poznała swego przyszłego drugiego męża, aktora Bolesława Mierzejewskiego.
Upamiętnienie.
Na budynku w Wiśle-Jaworniku, w którym się ukrywał i zginął Józef Korol, znajduje się tablica pamiątkowa.
W Tarnowskich Górach jedną z ulic nazwano imieniem Józefa Korola.

</doc>
<doc id="102691" url="https://pl.wikipedia.org/wiki?curid=102691" title="Marina (imię)">
Marina (imię)



</doc>
<doc id="102693" url="https://pl.wikipedia.org/wiki?curid=102693" title="Marzanna (imię)">
Marzanna (imię)

Marzanna – imię żeńskie, będące najprawdopodobniej przekształceniem imienia "Maryjana/Maryjanna" (Marianna). Drugie wytłumaczenie źródłosłowu tego imienia to pochodzenie od praindoeuropejskiego rdzenia "mor", śmierć (patrz opis postaci mitycznej Marzanny). Imię dość rzadko nadawane w Polsce w związku ze zwyczajem topienia Marzanny, symbolu śmierci, zła i odchodzącej Zimy. 
Marzanna imieniny obchodzi: 21 marca i 2 czerwca.
Znane osoby o tym imieniu:
Zobacz też: Marzanna

</doc>
<doc id="102696" url="https://pl.wikipedia.org/wiki?curid=102696" title="Miłowit">
Miłowit

Miłowit, Miłwit — staropolskie imię męskie, złożone z członów "Mił(o)-" ("miły") i "-wit" ("pan, władca"). Imię to mogło oznaczać np. "miłujący władcę" albo "umiłowany przez władcę".
Jest to jedno z najwcześniej notowanych w Polsce imion, po raz pierwszy zapisane w 1136 roku, w Bulli gnieźnieńskiej. Nie występuje w innych językach słowiańskich.
Niektóre możliwe staropolskie zdrobnienia: Miłowan, Miłwan, Mila (masc.), Milan, Milana (masc.), Milec, Mileczko, Milej, Milejko, Milel, Mileń, Milesz, Milesza (masc.), Milęta, Milich, Milik, Miłach, Miłacz, Miłaczek, Miłaj, Miłajek, Miłak, Miłek, Miłka (masc.), Miłko, Miłoch, Miłocien, Miłoj, Miłoń, Miłost, Miłościech, Miłościej, Miłot, Miłota (masc.), Miłuj, Miłusz, Mich, Michej, Michna (masc.), Michnik, Michno, Michol, Michola, Micholak, Michoł, Michoła, Michołak, Michoń, Michońko, Misz, Miszo, Misza (masc.), Miszak, Miszala (masc.), Miszała (masc.), Miszec, Miszej, Miszejko, Miszek, Miszko, Miszka (masc.), Miszota, Miszyna (masc.).
Inne imiona staropolskie o pierwszym członie "Mił(o)-": Miłobąd, Miłobor, Miłobrat, Miłochat, Miłodrog, Miłodziad, Miłogost, Miłosław, Miłorad, Miłostryj, Miłowuj.
Miłowit, Miłwit imieniny obchodzi 6 stycznia.
Znane osoby noszące imię Miłowit, Miłwit:

</doc>
<doc id="102697" url="https://pl.wikipedia.org/wiki?curid=102697" title="Mirogod">
Mirogod

Mirogod – staropolskie imię męskie, złożone z członów "Miro-" ("pokój, spokój, dobro") oraz "-god" ("robić coś w stosownym czasie, dopasowywać, czynić odpowiednim"). Mogło oznaczać "ten, który czyni pokój". Por. Godzimir, imię złożone z tych samych członów w odwrotnej kolejności.
Mirogod imieniny obchodzi 26 czerwca.

</doc>
<doc id="102698" url="https://pl.wikipedia.org/wiki?curid=102698" title="Kworum">
Kworum

Kworum (z łac. quorum; "[praesentia sufficit]" - których "[obecność jest wystarczająca]") – minimalna liczba członków zgromadzenia (parlamentu, stowarzyszenia, związku zawodowego), niezbędna do prowadzenia obrad lub podjęcia wiążących decyzji, np. w przedmiocie wyborów, podjęcia uchwały.
Przykładowo uchwalenie ustawy przez Sejm Rzeczypospolitej Polskiej wymaga obecności co najmniej połowy ustawowej liczby posłów; kworum wynosi więc 230 posłów. W przypadku komisji sejmowych kworum wynosi 1/3 składu.
Znane są również względnie niskie wymogi w zakresie kworum. Brytyjska Izba Lordów, licząca obecnie około 750 członków, może prowadzić debatę w obecności zaledwie 3 członków, w tym przewodniczącego obrad. Kworum w trakcie głosowań wynosi 30 głosujących (brytyjska procedura parlamentarna nie przewiduje głosu wstrzymującego się).

</doc>
<doc id="102699" url="https://pl.wikipedia.org/wiki?curid=102699" title="Mironiega">
Mironiega

Mironiega – żeńska forma imienia Mironieg. W tej formie imię nienotowane w źródłach staropolskich.
Mironiega imieniny obchodzi 19 listopada.

</doc>
<doc id="102701" url="https://pl.wikipedia.org/wiki?curid=102701" title="Quorum">
Quorum



</doc>
<doc id="102702" url="https://pl.wikipedia.org/wiki?curid=102702" title="Mironieg">
Mironieg

Mironieg – staropolskie imię męskie, złożone z członów "Miro-" (prasłowiańskie "mirъ" „pokój”, porównaj "mir", "mier" „pokój, bezpieczeństwo, przyjaźń”) i "-nieg" (prasłowiańskie "něga" „rozkosz”). Możliwe również, że nazwa pochodzi od Mironek. 

</doc>
<doc id="102703" url="https://pl.wikipedia.org/wiki?curid=102703" title="Mścibor">
Mścibor

Mścibor – staropolskie imię męskie, złożone z dwóch członów: "Mści-" („mścić”) i "-bor" („walczyć, zmagać się”). Mogło oznaczać „tego, który mści się bojem”.
Mścibor imieniny obchodzi 10 września.

</doc>
<doc id="102706" url="https://pl.wikipedia.org/wiki?curid=102706" title="Hans Vaihinger">
Hans Vaihinger

Hans Vaihinger (ur. 25 września 1852, zm. 18 grudnia 1933) – filozof niemiecki, profesor uniwersytetu w Halle.
Vaihinger uważany był za zwolennika Kanta, jednak w 1911 publikując pracę "Die Philosophie des Als Ob" wyraził poglądy odbiegające od stanowiska kantystów, a zbliżone do empiriokrytycyzmu. Sam określał swoje poglądy jako "pozytywizm krytyczny", lecz w literaturze są najczęściej określane jako "fikcjonalizm".
Vaihinger "fikcję" rozumiał jako pojęcie, które nie odpowiada rzeczywistości, ale jest użyteczne. Za fikcje uważał większość pojęć i teorii naukowych, pojęć filozoficznych, czy prawniczych. Fikcje mogą być przez pewien czas niezbędne, ale zostaną zastąpione przez nowe i bardziej użyteczne fikcje. Zadaniem nauki nie jest bowiem poznawanie rzeczywistości, ale tylko umożliwienie działania i ulepszanie życia przez przewidywanie przyszłych wrażeń.

</doc>
<doc id="102707" url="https://pl.wikipedia.org/wiki?curid=102707" title="Niż Wschodniobałtycko-Białoruski">
Niż Wschodniobałtycko-Białoruski

Niż Wschodniobałtycko–Białoruski (84) jest częścią Europy Wschodniej, jako położony na fundamencie prekambryjskiej platformy wschodnioeuropejskiej z pokrywą paleo- i mezozoiczną. 
We współczesnych granicach Polski leży jego południowo-zachodni kraniec o ukształtowaniu powierzchni podobnym jak na Niżu Polskim. Jedynie na południu i południowym wschodzie wykształcił się odmienny typ krajobrazu, nazywany poleskim, o przewadze równin akumulacji wodnej, małych nachyleniach powierzchni, utrudnionym odpływie wód i zabagnieniach. Pod względem krajobrazowym można wyróżnić kilka podprowincji, m.in. Polesie. Część tej prowincji położona w Polsce obejmuje ok. 12,8% powierzchni kraju.

</doc>
<doc id="102708" url="https://pl.wikipedia.org/wiki?curid=102708" title="Polesie Wołyńskie">
Polesie Wołyńskie

Polesie Wołyńskie (845.3) – makroregion fizycznogeograficzny, lekko pofalowana równina między Polesiem Zachodnim na północy, Wyżyną Lubelską na zachodzie i południu oraz Wyżyną Zachodniowołyńską na południowym wschodzie. Obszar ten jest regionem o cechach przejściowych. Wśród równin wznoszą się garby zbudowane z margli kredowych i piaskowców trzeciorzędowych, często o znacznych wysokościach (najwyższe między Rejowcem Fabrycznym a Chełmem, 240-260 m).
W granicach Polski wyróżnia się na Polesiu Wołyńskim 3 mniejsze jednostki fizycznogeograficzne: Obniżenie Dorohuckie i Obniżenie Dubieńskie oraz Pagóry Chełmskie. Na tym obszarze istnieją 3 parki krajobrazowe i 12 rezerwatów przyrody.

</doc>
<doc id="102709" url="https://pl.wikipedia.org/wiki?curid=102709" title="Pagóry Chełmskie">
Pagóry Chełmskie

Pagóry Chełmskie (845.32) – to na szeroko pojętej Lubelszczyźnie region skrajny pod względem rozbicia. Tak bardzo zaawansowane efekty erozji i denudacji umożliwione zostały litologią (występowaniem kredy piszącej), a zapewne i tektoniką. To rozbicie rośnie ku północy; w części południowej można mówić jeszcze o grzbietach kredowych, podczas gdy na północy formy wypukłe zmieniają się we wzgórza wyspowe.
Masywność tych form skłania więc do nazwania ich właśnie pagórami, które podobne są do ostańcowych gór stołowych, osiągających wysokości do 274 m n.p.m. Jednak w południowej części przechodzą w zdecydowanie wyższe i bardziej bagienne Działy Grabowieckie znajdujące się w powiecie zamojskim. Pagóry te nie tworzą zwartej wyżyny, a obniżenia między nimi wypełniają obniżenia zasypane piaskami akumulacji fluwioglacjalnej, rzecznej i jeziornej. Zarówno podmokłe doliny rzek, jak i bezwodne niecki denudacyjne, są szerokie. Bezpośrednio na osadach kredowych, jak i na cienkiej pokrywie akumulacyjnej, rozsiane są liczne zagłębienia krasowe.
Występująca w tym regionie sieć rzeczna jest średniej gęstości – a większość odcinków rzek jest uregulowanych. Podmokłość obniżeń warunkuje obfitość łąk na drobnoziarnistych piaskach, torfach i mułkach. Krótka wiosna, wysokie amplitudy roczne temperatury oraz niewielkie opady znamionują znaczny stopień kontynentalizmu.
W okolicach Chełma są dwa rezerwaty roślinności stepowej: „Stawska Góra” (4 ha) i „Wolwinów” (1,1 ha). Największym ośrodkiem jest Chełm.

</doc>
<doc id="102710" url="https://pl.wikipedia.org/wiki?curid=102710" title="Bramini">
Bramini



</doc>
<doc id="102712" url="https://pl.wikipedia.org/wiki?curid=102712" title="Empiriokrytycyzm">
Empiriokrytycyzm

Empiriokrytycyzm, drugi pozytywizm – pozytywistyczny nurt filozoficzny z przełomu XIX i XX wieku. Jego najważniejszymi przedstawicielami byli Ernst Mach i Richard Avenarius, od którego empiriokrytycyzm otrzymał swą nazwę. Główną tezą programu empiriokrytycyzmu było podanie jasnych kryteriów rozróżnienia wiedzy naukowej i nienaukowej i odrzucenie jako nienaukowych wszelkich rozważań metafizycznych, tj. nie opartych na doświadczeniu. Empiriokrytycyzm usiłował znieść przeciwstawności idealizmu i materializmu wysuwając teorię o psychologicznej naturze wrażeń (tzw. teorię czystego doświadczenia), do których sprowadzał całą rzeczywistość (stanowiącą sumę elementów naturalnych, tj. danych zmysłowych). Według empiriokrytycyzmu rzeczywistość jest tylko jedna, mieszcząca w sobie treść naszych wrażeń. "Czyste doświadczenie" nie jest rozdwojone i wszelkie doznania wrażeniowe są w sobie jedne i niezależne od czynników zewnętrznych ani wewnętrznych; wyklucza wszelkie dodatki lub wkłady subiektywno-indywidualne.
Włodzimierz Lenin poddał krytyce filozofię empiriokrytycyzmu w swej książce "Materializm a empiriokrytycyzm", gdzie twierdził, że powoływanie się machistów na „czyste doświadczenie” bynajmniej nie czyni ich filozofii filozofią naukową i broni faktycznie punktu widzenia idealizmu subiektywnego. Lenin potępił jako szarlataństwo filozoficzne ich próbę wzniesienia się ponad materializm i idealizm za pomocą słówek „elementy neutralne”.
Kontynuatorami tego kierunku filozoficznego byli pozytywiści logiczni.

</doc>
<doc id="102715" url="https://pl.wikipedia.org/wiki?curid=102715" title="Herb korporacji">
Herb korporacji

Herb korporacji – indywidualny znak ukształtowany według reguł heraldycznych, przysługujący instytucji posiadającej osobowość prawną.
Herbem takim posługiwała się dana korporacja, czasem również osoby do niej należące, zazwyczaj w formie pieczęci. Stosowany też na sztandarach, drukach, dekoracjach, odznakach itp. Używany był w średniowieczu m.in. przez uniwersytety, cechy rzemieślnicze, instytucje kościelne (kapituły, opactwa, zakony rycerskie itd.), wiele herbów korporacyjnych używanych jest też współcześnie.
W niektórych krajach, np. w Wielkiej Brytanii również i dziś urzędy heroldów nadają i kontrolują używanie herbów korporacyjnych, tworzonych współcześnie zgodnie z zasadami heraldyki dla koncernów, różnych firm, związków zawodowych, sportowych, organizacji społecznych i stowarzyszeń.

</doc>
<doc id="102717" url="https://pl.wikipedia.org/wiki?curid=102717" title="USS Enterprise (CV-6)">
USS Enterprise (CV-6)

USS Enterprise (CV-6) – amerykański lotniskowiec, nickname: "The Galloping Ghost of the Oahu Coast", "Big E", "Lucky E", najliczniej udekorowany okręt II wojny światowej, który odegrał kluczową rolę w zwycięstwie United States Navy w wojnie na Pacyfiku. „Enterprise” był siódmym amerykańskim okrętem noszącym tę nazwę, chronologicznie szóstym w kolejności amerykańskim lotniskowcem i drugą jednostką lotniskowców uderzeniowych typu "Yorktown". Jednostka o wyporności standardowej 19 800 ton i długości pokładu 246,74 metra, została zwodowana 3 października 1936 roku w stoczni Newport News w Wirginii, przyjęta zaś do służby w United States Navy 12 maja 1938 roku.
Operując w składzie Floty Pacyfiku, 7 grudnia 1941 roku nie znajdowała się w bazie Pearl Harbor, dzięki czemu uniknęła losu amerykańskich pancerników zniszczonych podczas japońskiego ataku na tamtejsze bazy wojskowe. Trzy dni później bombowce nurkujące Douglas SBD Dauntless z jej grupy lotniczej zatopiły I-70 – pierwszy w tej wojnie okręt podwodny utracony przez imperium japońskie. W lutym 1942 roku okręt wziął udział w rajdzie na wyspy Marshalla i Gilberta, w kwietniu zaś towarzyszył USS „Hornet” (CV-8) w rajdzie Doolittle’a. Z powodu wypadu na macierzyste wyspy japońskie nie wziął udziału w bitwie na Morzu Koralowym, był już jednak gotowy do największej bitwy 1942 roku, pod Midway. W starciu 4 czerwca SBD Dauntless z eskadr VB-6 i VS-6 grupy lotniczej USS „Enterprise”, zatopiły trzy z czterech lotniskowców Kidō Butai admirała Chūichi Nagumo, dwa dni zaś później ciężki krążownik „Mikuma”.
Na początku sierpnia tego roku „Enterprise” ochraniał amerykański desant na Guadalcanal, zaś jego samoloty pokładowe zestrzeliły wówczas 17 maszyn japońskich. 24 sierpnia 1942 roku podczas bitwy u wschodnich Wysp Salomona „Enterprise” został trafiony trzema bombami, powrócił więc do Pearl Harbor, gdzie przeszedł dwumiesięczny remont. Wziął następnie udział bitwie koło wysp Santa Cruz, gdzie ponownie został trafiony trzema bombami, był jednak w stanie nadal prowadzić operacje lotnicze, a nawet przyjąć samoloty z zatopionego wówczas „Horneta”. Po tej bitwie został tymczasowo jedynym amerykańskim lotniskowcem na Pacyfiku. 13 listopada samoloty torpedowe Grumman TBF Avenger ze grupy lotniczej „Enterprise” zatopiły uszkodzony pancernik „Hiei”, następnego zaś dnia eskadry okrętu zniszczyły konwój 11 statków z żołnierzami.
Do połowy następnego roku przechodził planowy remont, 15 listopada 1943 roku natomiast samoloty torpedowe okrętu przeprowadziły pierwszy na świecie skuteczny nocny lotniczy atak torpedowy. W lutym 1944 roku „Enterprise” wziął udział w operacji Hailstone dokonując rajdu na największą japońską bazę morską poza samą Japonią w Truk. W czerwcu tego roku uczestniczył w bitwie na Morzu Filipińskim i związanym z nią „wielkim strzelaniu do indyków nad Marianami”. „Enterprise” kontynuował następnie działania aż do 14 maja 1945 roku, kiedy trzeci już kolejny atak kamikaze na okręt powiódł się, i okręt musiał udać się do Stanów Zjednoczonych na poważny remont, co zakończyło działania bojowe okrętu w wojnie.
Za swoje zasługi wojenne Big E został udekorowany 19 medalami "Battle Star" – co uczyniło go najbardziej udekorowanym okrętem US Navy. Jako taki był dobrym kandydatem do zachowania go w charakterze pomnika. Starania w tym zakresie okazały się jednak bezowocne, i w 1958 roku „Enterprise” został sprzedany na złom. Nazwę po nim przejął USS „Enterprise” (CVN-65) – pierwszy w historii lotniskowiec z napędem nuklearnym.
Geneza.
Lotniskowce typu "Yorktown", a wśród nich USS „Enterprise”, mają swe źródła z wielkim kryzysie przełomu lat 20. i 30., gdy w szczycie depresji gospodarczej 73. Kongres autoryzował budowę „Yorktown” i „Enterprise”, jako część wielkiego programu wspierania odbudowy gospodarki określonego ustawą National Industrial Recovery Act (NIRA). „Enterprise” znalazł się wówczas na liście 34 000 projektów rządowych, obok m.in. San Francisco Bay Bridge i Washington National Airport. W 1933 roku nowa administracja prezydenta Roosevelta – jako narzędzie nadzwyczajne – używała wówczas środków z utworzonego przez NIRA Funduszu Robót Publicznych, dla budowy m.in. lotniskowców, sześciu krążowników i dwudziestu pięciu mniejszych okrętów.
16 czerwca 1933 roku prezydent Roosevelt przeznaczył dla marynarki kwotę 238 milionów dolarów na budowę nowych okrętów, w tym dwóch lotniskowców, zaś niecałe dwa miesiące później podpisano kontrakty na budowę lotniskowców numer 5 i 6. 11 sierpnia 1933 roku wiceadmirał Ernest J. King – szef Bureau of Aeronautics – zarekomendował sekretarzowi marynarki Claude’owi Swansonowi nazwę Enterprise dla lotniskowca numer 6. Stępkę pod okręt położono 16 lipca 1934 roku w stoczni Newport News Shipbuilding and Dry Dock Company w Newport News, ze stoczniowym numerem kadłuba 360 3 października 1936 roku okręt został zwodowany, zas jego matką chrzestną została żona sekretarza marynarki Lulie Lyons Hall Swanson. Po trwającym około 20 miesięcy okresie wyposażania i testów okrętu, jednostka weszła do służby 12 maja 1938 roku.
Konstrukcja.
Okręty typu "Yorktown" były ostatnimi amerykańskimi jednostkami dotkniętymi limitami tonażu wynikającymi z międzywojennych traktatów ograniczających zbrojenia na morzu, mimo to USS „Enterprise” był jednym z największych w swoim czasie okrętów marynarki wojennej Stanów Zjednoczonych. „Enterprise” ustanowił też podstawowy standard konstrukcyjny dla następnej generacji lotniskowców.
W konstrukcji CV-6 zastosowano doświadczenia wynikłe z eksploatacji jego znacznie większych poprzedników, USS „Lexington” (CV-2) i „Saratoga” (CV-3) o wyporności 33 000 ton. Dowództwo marynarki uważało w tym czasie, że minimalną efektywną wielkością okrętów tej klasy jest 20 000 ton wyporności, co stało się nominalną wypornością konstrukcyjną typu "Yorktown", choć w praktyce zbudowany okręt miał 19 800 ton wyporności standardowej. Jako przedstawiciel drugiego – po USS „Ranger” (CV-4) – typu lotniskowców od początku projektowanego jako okręt tej klasy, „Enterprise” był znacznie większy od swojego poprzednika – większa wyporność tej konstrukcji umożliwiała jej lepszy balans między maszynownią, systemami lotniczymi oraz ochronnymi. „Ranger” był jednak bardzo nowoczesnym w czasie budowy okrętem, toteż przy konstrukcji „Enterprise” wykorzystano niektóre zawarte w nim rozwiązania, w tym półotwarty pokład hangarowy
Kadłub i struktura.
Kadłub okrętu miał długość 809 stóp i 6 cali (246,5 metra), zaś długość na linii wodnej wynosiła 770 stóp (234,6 metra). Zanurzenie okrętu wynosiło 26 stóp (7,9 metra). Decyzja marynarki o budowie okrętu o wyporności 20 000 ton umożliwiła ujęcie w jego konstrukcji opancerzenia elementów żywotnych z punktu widzenia przeżywalności na polu walki. Celem ochrony przed ogniem artyleryjskim krążowników i niszczycieli, kadłub chroniony był pasem pancernym o grubości od 4 do 2,5 cala (10,16–6,35 cm), podobnie jak nadbudówka okrętu która miała czterocalowy pancerz po bokach oraz dwucalowy na szczycie. Podobnie opancerzony był przedział maszyny sterowej, z pancerzem o takiej samej grubości. Wewnątrz kadłub podzielony był pancernymi grodziami o grubości 4 cali.
Najsłabszym punktem konstrukcji „Enterprise” była powodowana traktatowymi limitami wyporności podatność maszynowni okrętu na atak podwodny – eksplozja podwodna pojedynczej torpedy zdolna była do przebicia relatywnie słabej ochrony przeciwtorpedowej, co mogło wyłączyć z użytku całą siłownię. Dlatego też w 1943 roku okręt został zmodernizowany m.in. poprzez dodanie bąbli przeciwtorpedowych po obu stronach kadłuba.
Siłownia/maszynownia.
Siłownia okrętu umieszczona była w środkowej części jednostki, w jej skład wchodziło dziewięć kotłów Babcock &amp; Wilcox, turbiny Parsonsa z przekładniami, przez cztery wały przenoszącymi energię na pędniki. Układ ten zapewniał moc 120 000 shp, zaś gazy spalinowe odprowadzane były do charakterystycznego dużego komina umieszczonego w tylnej części nadbudówki. Pozwalało mu to na rozwinięcie prędkości 32,5 węzła. Okręt mógł pomieścić 4360 ton paliwa okrętowego co zapewniało mu zasięg 12 000 mil morskich przy prędkości 15 węzłów.
Pokład lotniczy.
Typowy dla lotniskowców z tej epoki stalowy pokład startowy w jednej osi, pokryty był belkami tarcicy, i w chwili wejścia okrętu do służby miał długość 816 stóp (248.7 metra), przy maksymalnej szerokości jednostki wynoszącej 109 stóp (33,5 metra). Odmiennie od wojennych lotniskowców brytyjskich, z powodu traktatowych limitów wyporności pokład Enterprise nie był opancerzony.
Konstrukcja „Enterprise” przywracała w amerykańskiej marynarce hydrauliczne katapulty startowe. Pierwsze testy katapulty typu H Mark II przeprowadzono na „Enterprise” w 1938 roku, jednak próby te zakończyły się eksplozją. Cztery urządzenia tego rodzaju, dwie na pokładzie startowym i dwie umieszczone w poprzek okrętu na pokładzie hangarowym, zapewniały możliwość rozpędzenia samolotu o masie 7000 funtów (3,2 tony) do prędkości 70 mph (112 km/h). W trakcie wojny jednak, CV-6 został wyposażony w przewidziane początkowo dla lotniskowców eskortowych katapulty typu H 2-1. Umożliwiały one rozpędzenie samolotu o masie 11 000 funtów (4,98 tony) do prędkości 70 mph na dystansie 73 stóp (22 metrów). W rzeczywistości jednak, niemal do końca wojny katapulty były nieczęsto używane – zwłaszcza wyrzutnie na pokładzie hangarowym. Toteż czerwcu 1942 roku katapulty zostały usunięte z pokładu hangarowego.
Pokład startowy wyposażony był w cztery aerofiniszery (liny hamujące), których zadaniem było wyhamowywanie samolotów tuż po przyziemieniu. USS „Enterprise” otrzymał najnowszą odmianę rozwijanych od lat 20. aerofiniszerów oznaczoną jako Mark 4, mogącą zatrzymać samolot o masie 10 000 funtów lecący z prędkością 70 mph. Na okręcie zastosowano jednak podział na aerofiniszery początkowe – z hydraulicznymi hamulcami Mod 2 zatrzymującymi samolot o masie 8500 funtów (3,85 tony) na dłuższym dystansie wyhamowania, umieszczone na początku strefy lądowania – oraz z hamulcami Mod 1, o krótszym dystansie hamowania, na końcu strefy lądowania. Te ostatnie, opracowane oryginalnie dla aerofiniszerów Mark 3 zastosowanych jako unowocześnienie w lotniskowcach USS „Lexington” (CV-2) i „Saratoga” (CV-3), zostały jednak zastąpione pionową elastyczną barierą połączoną bezpośrednio do hamulca hydraulicznego Mark 4 Mod 2, celem zwiększenia efektywności absorpcji energii. W miarę wzrostu osiągów i masy samolotów opracowane zostały hamulce hydrauliczne Mod 3A (16 000 funtów przy 85 mph) – zastosowane po raz pierwszy na USS „Hornet” (CV-8) – które „Enterprise” otrzymał w maju 1941 roku.
Pokład hangarowy.
Pokład hangarowy stanowił pojedynczy hangar okrętu o długości 645 stóp (196,5 metra), szerokości 68 stóp (20,7 metra) i 17 stóp (5 metrów) wysokości. Był on lekką strukturą z dużymi otwartymi ścianami bocznymi w postaci rolet, zamykanymi w wypadkach złej pogody. Ułatwiało to załadunek ekwipunku, sprzętu i uzbrojenia, i co szczególnie istotne podczas operacji bojowych, przez naturalną wentylację hangaru także swobodną pracę silników samolotów poniżej pokładu startowego w celu ich rozgrzania. Przeznaczony do pomieszczenia całej grupy lotniczej hangar, zapewniał miejsce na 96 samolotów, wynoszonych na pokład startowy za pomocą trzech wind, umieszczonych w części dziobowej, tuż za umieszczoną w śródokręciu nadbudówką oraz w części rufowej. Głębokie wnęki między dźwigarami pokładu lotniczego, które łączyły ze sobą także pomosty dolnych pokładów, zapewniały jednak miejsce dla przechowania dużej liczby podwieszonych w nich zapasowych samolotów – teoretycznie wystarczającej do zastąpienia nawet połowy grupy lotniczej (nawet do 120 samolotów).
Uzbrojenie.
„Enterprise” został oryginalnie wyposażony w osiem dział podwójnego przeznaczenia dział 127 mm L/38 Mark 12 z analogowym system kierowania ogniem Mark 33 na szczycie nadbudówki oraz 24 chłodzone wodą karabiny maszynowe Browning 0,5 cala (12,7 mm). Wszystkie okręty tego typu wyposażone miały być oryginalnie w dwa poczwórne działka 1,1 cala (28 mm) tuż przed nadbudówką, trzecie na pokładzie startowym w tylnej części okrętu za masywnym dźwigiem samolotów i łodzi, czwarte zaś dalej na rufie na pomoście poniżej pokładu na sterburcie. „Enterprise” otrzymał je jednak z rocznym opóźnieniem względem jednostki wiodącej, razem z unowocześnionym radarem CXAM-1.
Już jednak w sierpniu 1941 roku marynarka podjęła decyzję o generalnym zastąpieniu poczwórnych działek 1,1 cala na dużych okrętach przez podwójne działka 40-milimetrowe oraz półcalowych karabinów przez działka 20-milimetrowe. Aż do następnego roku jednak, żadne z nich nie były jeszcze dostępne, toteż w lutym 1942 roku „Enterprise” wciąż jeszcze wyposażony był w karabiny Browninga. Wiosną 1942 roku wszystkie karabiny 12,7 mm zostały wymienione na silniejszą niż w przypadku okrętów siostrzanych baterię 32 działek Oerlikon 20 mm. Po bitwie pod Midway liczba działek Oerlikona została zwiększona do 38, zaś „Enterprise” otrzymał na dziób swój piąty poczwórny zestaw artyleryjski kalibru 40 mm. W listopadzie 1942 roku, podczas napraw uszkodzeń odniesionych na Salomonach, cztery poczwórne działka kalibru 1,1 cala z pokładu startowego, zostały zastały zastąpione przez poczwórne działka Boforsa 40 mm Mk1/Mk2, zaś jego bateria 20 mm Oerlikona została zwiększona do 46 działek. Chłodzone wodą działka 40 mm Boforsa miały szybkostrzelność 160 pocisków na minutę, podczas gdy zastąpione przez nie działka 28 mm jedynie 150/min. Same pociski działka Boforsa miały ponad dwukrotnie większą masę i niemal dwukrotnie większy zasięg. Toteż ich wymiana, stanowiła bardzo duże wzmocnienie systemu samoobrony USS „Enterprise”.
Magazyny amunicji CV-6 mieściły m.in. 504 bomby o wagomiarze 100 funtów (45 kg), 288 ogólnego przeznaczenia bomb 500 funtowych (227 kg) i 288 bomb pół-przeciwpancernych, po 378 1000-funtowych (453,5 kg) bomb ogólnego przeznaczenia, pół-przeciwpancernych i przeciwpancernych oraz 36 torped Mark XIII. W pełni zaopatrzony, „Enterprise” przenosił 670 ton amunicji lotniczej oraz okrętowej amunicji artyleryjskiej. Szczegóły ładunku amunicji lotniczej USS „Enterprise” (CV-6) – według stanu na październik 1943 roku – przedstawia tabela.
Modernizacja 1943 roku.
Podczas remontu w połowie 1943 roku okręt otrzymał nowe systemy kontroli ognia – przelicznik artyleryjski Mark 37 wraz z antenami radaru kierowania ogniem Mark 12, które zastąpiły oryginalne układy kontroli ognia Mark 33 w przedniej i tylnej części nadbudówki. Otrzymał także radar wskazywania pułapu celu SM. Radarowo kontrolowane systemy kierowania ogniem zapewniały odtąd dokładne namiary celu, ze wskazaniem koniecznego kąta podniesienia lufy, odległości i prędkości celu. „Enterprise” został wówczas wyposażony w nowy radar obserwacji przestrzeni powietrznej SK. W tej konfiguracji systemu kontroli obszaru i kierowania ogniem, okręt pozostał już to końca wojny.
Doświadczenia działań wojennych 1942 roku, zwłaszcza bitew morskich w rejonie Gudalcanal i wysp Salomona, wykazały słabą skuteczność działek kalibru 1,1" oraz karabinów maszynowych 12,7 mm, toteż były one intensywnie zastępowane działkami Oerlikona 40 mm. W ramach przeprowadzonej wówczas modernizacji, USS „Enterprise” trzymał także sześć dodatkowych zestawów poczwórnie sprzężonych Bofors 40 mm Mk1/Mk2. Cztery z nich zastąpiły zestawy 1,1", dwa dodatkowe zaś na poziomie pokładu hangarowego, w tylnej części okrętu na bakburcie. Zainstalowanych zostało wówczas także osiem dodatkowych podwójnie sprzężonych stanowisk dział 40 mm – jedno na dziobie, po dwa po każdej stronie pomostu przed przednią parą dział 127 mm, dwa na bakburcie i sterburcie na pomoście za tylnymi działami 127 mm, oraz jedno w tylnej części nadbudówki na wysokości dźwigu samolotów. Zwiększeniu do 48 uległa także bateria działek 20 mm Oerlikon. „Enterprise” otrzymał jednak wówczas także dwie eksperymentalne podstawy – jedną z podwójnie sprzężonymi działkami 20 mm oraz jedną z trzema działkami sprzężonymi. Podstawy te zostały jednak wkrótce zastąpione pojedynczym działkiem.
Reorganizacja 1945 roku.
Po uszkodzeniach okrętu dokonanych przez ataki kamikaze wiosną 1945 roku, „Enterprise” został ponownie przezbrojony, kończąc swój udział w wojnie z baterią 54 działek 40 mm (11 poczwórnych i pięć na podstawie podwójnej): dwie nowe poczwórne podstawy zostały zamontowane na sponsonie w przedniej części bakburty na poziomie pokładu hangarowego, inna podstawa została zamontowana na poziomie pomostu na bakburcie, dwie podwójne zaś podstawy działek 40 mm w części dziobowej (na bakburcie i sterburcie) zostały zastąpione podstawami poczwórnymi. Celem jednak zmniejszenia wagi przeciążonego dziobu okrętu, podwójne działka Boforsa zostały usunięte, zaś bateria działek 20 mm została zredukowanado 16 działek podwójnie sprzężonych.
Grupa lotnicza Enterprise.
Przydzielone jednostce samoloty, przybyły na pokład 30 czerwca 1938 roku, w liczbie 81 maszyn. Znajdowało się wśród nich 20 Grumman F3F-2, dwa O3U-3, 21 SBC-3 Helldiver, 13 Northrop BT-1 i 20 TBD Devastator. Dzień później utworzona została grupa lotnicza lotniskowca, która składała się z czterech eskadr: myśliwskiej "Fighter Squadron Six" (VF-6), bombowej "Bombing Squadron Six" (VB-6), torpedowej "Torpedo Squadron Six" (VT-6) oraz rozpoznania "Scouting Squadron Six" (VS-6). Okręt dysponował także jednostką samolotów dyspozycyjnych składającą się z dwóch dodatkowych O3U-3, dwóch Grumman J2F-1 oraz TBD-1. Bureau of Aeronautics autoryzowało 18 maszyn dla każdej eskadry, jednak ich liczba w rzeczywistości wahała się, czy to z powodu wypadków, czy to z powodu koniecznych napraw, eskadry często używały również samolotów zastępczych.
Trzon grupy lotniczej okrętu tworzyły wówczas samoloty torpedowo-bombowe TBD Devastator oraz dwupłatowe myśliwce F3F-2 i bombowce nurkujące SBC-3 Helldiver. Te ostatnie, od 6 maja 1938 roku były już jednak częściowo zastępowane w marynarce nowocześniejszymi Northrop BT-1, przydzielonymi do eskadry VB-6 – ostatni z nich, o numerze seryjnym BuNo 0637, dotarł na „Enterprise” 15 listopada tego roku.
Wprawdzie eskadra VB-5 bliźniaczego USS „Yorktown” (CV-5) ucierpiała na skutek serii wypadków BT-1, a nowe maszyny eskadry VB-6 były równie skłonne do przeciągnięć, na CV-6 nie zdarzył się żaden wypadek tego samolotu aż do 23 stycznia 1939 roku, kiedy BT-1 o numerze BuNo 0619 spadł podczas lądowania z pokładu. Szczęśliwie uratowano wówczas załogę dwuosobowego bombowca. W lutym 1941 roku eskadra straciła jednak aż trzy maszyny tego typu, ze śmiercią wszystkich członków ich załóg, co stanowiło koniec maszyny Northropa na pokładzie „Enterprise” – zaraz potem „Big E” zaczął otrzymywać nowe samoloty Douglas SBD-2 Dauntless. Do 1941 roku CV-6 opuściły wszystkie samoloty dwupłatowe, zaś ostatni BT-1 opuścił „Enterprise” 20 kwietnia 1941 roku.
W przededniu wojny grupa lotnicza „Enterprise” (CV-6) składała się z podzielonych na dwie eskadry 36 bombowców nurkujących Douglas SBD Dauntless, 18 Douglas TBD Devastator w jednej eskadrze torpedowej i 18 nowych Grumman F4F-3 Wildcat w jednej eskadrze myśliwskiej. Składała się wówczas z 84 samolotów – licząc łącznie z samolotami dyspozycyjnymi i innego przeznaczenia, okręt przenosił jednak wówczas również 37 samolotów zapasu, większość z nich podwieszonych pod sklepieniem pokładu hangarowego. Początkowo eskadry „Big E” otrzymały Dauntlessy w wersji SBD-2, te jednak niemal natychmiast zaczęły być zastępowane przez model SBD-3 – pierwszą w pełni "combat ready" odmianę Dauntlessa, z samouszczelniającymi się zbiornikami paliwa i opancerzeniem kokpitu. W rezultacie, w grudniu 1941 roku VB-6 była wyposażona w 18 SBD-2, natomiast VS-6 miała 18 SBD-2 i SBD-3. Każda z eskadr okrętu miała po dwie lub trzy dodatkowe maszyny w rezerwie, w razie konieczności natychmiastowego – z powodu awarii lub uszkodzenia – zastąpienia któregoś z samolotów wyznaczonych do lotu.
Tuż przed rozpoczęciem wojny z Japonią grupa lotnicza „Enterprise” dowodzona była przez "Commander, Enterprise Air Group" (CEAG) Cmdr. Howarda Younga, który kierował wszystkimi eskadrami ze specjalnego SBD-3. W lotach operacyjnych, dowódcy grupy towarzyszyło zwykle dwóch młodszych pilotów z eskadr VS-6 bądź VB-6, którzy pilotując swoje SBD mieli za zadanie fotografować przebieg operacji. Eskadra torpedowa VT-6 dowodzona była przez Lt. Cmdr. Eugene Lindseya, eskadra myśliwska VF-6 przez Lt. Cmdr. Wade’a McClusky’ego VS-6 przez Hallsteda Hoppinga, zaś VB-6 dowodził Lt. Cmdr. William Hollingsworth.
Każda z eskadr miała obok pilotów dodatkową grupę osób – mechaników, zaś eskadry torpedowe i bombowe także strzelców pokładowych. Mechanicy podzieleni byli na dwie osobne grupy – osób zajmujących się silnikami oraz mechaników odpowiedzialnych za pozostałe sprawy techniczne samolotów. Inną grupę żołnierzy wchodzących w skład eskadry stanowili strzelcy pokładowi, którzy wybierani byli spośród grona marynarzy okrętu. Marynarze „Enterprise” chcący uczestniczyć lotach w charakterze członków załóg i otrzymywać związane z tym wyższe wynagrodzenie, musieli posiąść dodatkowe umiejętności, w tym uruchomienia samolotu na pokładzie startowym, posługiwania się karabinem maszynowym tylnego strzelca, odczytywania sygnałów okrętowych, posługiwania się radiem, a także – w przypadku SBD Dauntless – podstawowe umiejętności pilotażu, niezbędne do doprowadzenia samolotu na własny okręt w razie niesprawności pilota, za pomocą prostych urządzeń kontrolnych znajdujących się w kabinie strzelca SBD.
Grupy lotnicze CV-6 zmieniały się kilkakrotnie w trakcie służby operacyjnej okrętu. 10 października 1942 roku oryginalna Enterprise Air Group, została zamieniona na Air Group Ten pod dowództwem Cmdr Richarda Gainesa. 9 listopada 1943 roku Lt. Cmdr Edward O’Hare objął dowództwo nowo utworzonej Air Group Six, której nazwa już 24 grudnia 1943 roku została ponownie zmieniona przywróceniem nazwy Air Group Ten, którą dowodził od tego dnia Cmdr Roscoe Newman. 4 sierpnia 1944 grupa lotnicza USS Enterprise została ponownie przeklasyfikowana jako Air Group Twenty, i ostatecznie 24 grudnia 1944 roku skrzydło powietrzne CV-6 otrzymało nazwę Night Air Group Ninety, gdy dowództwo nad nim objął Cmdr William Martin.
Okres przedwojenny.
W okresie przedwojennym operował przez większość czasu z Zachodniego Wybrzeża na Pacyfiku – przede wszystkim z San Diego, prowadząc szkolenia i biorąc udział w ćwiczeniach floty. Zanim jednak CV-6 udał się na Ocean Spokojny, od 9 stycznia do 12 kwietnia uczestniczył m.in. we wspólnych ćwiczeniach z USS „Yorktown” (CV-5). Oba bliźniacze okręty uczestniczyły wówczas także w dorocznych ćwiczeniach Fleet Problem XX, których zadaniem było przeprowadzenie zakrojonych na szeroką skalę manewrów w możliwie najbardziej realistycznych warunkach. Manewry z licznym udziałem lotniskowców, pancerników i wielu innych okrętów niemal wszystkich klas oceanicznych, obserwowane były m.in. przez prezydenta Roosevelta z pokładu ciężkiego krążownika USS „Houston” (CA-30), a następnie pancernika USS „Pennsylvania” (BB-38).
Operując z na Zachodnim Wybrzeżu z San Diego, „Enterprise” prowadził testy wystrzeliwania samolotów ze swoich katapult hydraulicznych, a także oceniał wystrzeliwanie samolotów myśliwskich i rozpoznawczych z katapult w hangarze, w sytuacji zapełnienia pokładu startowego innymi samolotami.
Po niemieckim ataku na Polskę we wrześniu 1939 roku, 5 października, jako okręt flagowy nowego „Hawaiian Detachment” (Oddziału Hawajskiego) CV-6 udał się z San Diego do Pearl Harbor w towarzystwie dwóch dywizjonów ciężkich krążowników, dwóch eskadr niszczycieli, lekkiego krążownika i jednostek pomocniczych, gdzie pozostawał przez następne miesiące. W 1940 roku USS „Yorktown” był jednym z sześciu okrętów które zostały zaopatrzone w pierwszą wersję nowych radarów CXAM, „Enterprise” otrzymał radar dopiero rok później, jednak w ulepszonej wersji. Mimo że w zawiązku ze wzrostem zagrożenia ze strony niemieckich okrętów podwodnych, w kwietniu 1941 roku jego bliźniaczy „Yorktown” – wraz z trzema pancernikami – udał się na Atlantyk, „Big E” wciąż operował z Oʻahu. Jego grupa powietrzna pracowała wówczas nad opracowywaniem i szlifowaniem różnorodnych taktyk powietrznych i zasad działania załóg samolotów. Wkrótce otrzymał nickname: "The Galloping Ghost of the Oahu Coast".
9 lutego 1940 roku powrócił na Zachodnie Wybrzeże, aby w stoczni Puget Sound Navy Yard przejść planowy remont. Po zakończonym remoncie, 16 i 17 lipca „Enterprise” wziął udział w produkcji filmu "Dive Bomber" wytwórni Warner Bros z Errole Flynnem i Fredym MacMurrayem w rolach głównych, po czym 26 lipca zacumował ponownie w Pearl Harbor. Pod koniec roku CV-6 udał się na Zachodnie Wybrzeże, aby w dniach grudniu poddać się w Puget Sound instalacji nowych systemów przeciwlotniczych.
9 kwietnia 1941 roku dowódcą Enterprise Air Group został Cmdr. Howard Young, okręt kilkakrotnie w następnych miesiącach przemierzał trasę między San Diego i Pearl Harbor, zaś w listopadzie wziął udział w manewrach na wodach hawajskich. W tym czasie – od czerwca 1940 roku – dowódcą Carrier Division 2 oraz Aircraft Battle Force był wiceadmirał William Halsey, który słynął z bardzo bezpośredniego stosunku do członków załogi swojego okrętu flagowego. Tymczasem eskadry okrętu poddane były bardzo intensywnym ćwiczeniom, przeprowadzanym zarówno w dzień, jak i w nocy, ze szczególnym uwzględnieniem szybkich startów i lądowań. Halsey żądał bowiem, aby każda eskadra (18 samolotów) była w stanie wystartować w ciągu dziewięciu minut, z przerwami między samolotami nieprzekraczającymi 30 sekund, natomiast lądowania grupy lotniczej „Enterprise” miały odbywać się w ciągu czterech minut na eskadrę. W bezksiężycowe noce, eskadry CV-6 ćwiczyły także nocne starty i formowania w powietrzu bez włączonych świateł, co było bardzo niebezpieczne, lecz konieczne na wypadek konieczności operowania w przyszłości na wodach kontrolowanych przez przeciwnika.
Bombowce nurkujące ćwiczyły także współdziałanie z samolotami torpedowymi. Podczas ataku torpedowego, jeden lub dwa SBD Dauntless miały w locie nurkowym zrzucać pojemniki dymne, które tworzyć miały chmury dymu, za którymi kryć miały się TBD Devastatory, które po wyjściu z zadymionego obszaru zrzucać miały przenoszone przez siebie torpedy Mark XIII, po czym ponownie kryć się w kłębach dymu. Taktyka taka powodować miała, iż powolne Devastatory były narażone na ogień przeciwlotniczy przeciwnika jedynie przez kilka sekund. Podczas tego typu ćwiczeń, na jaw wychodziły wady wczesnych wersji torped Mk. XIII, które na skalę masową bądź tonęły po drodze, bądź też zbaczały z kursu.
Służba wojenna.
Wzrost napięcia wojennego w relacjach między Japonią i Stanami Zjednoczonymi spowodował, że w listopadzie 1941 roku okręt zaczął przygotowywać się do działań wojennych. Z lotniskowca usunięto wszelkie drewniane meble i inne łatwopalne przedmioty, w mesie oficerskiej pozostawiono jednak pianino. Przemalowano również samoloty. Górne powierzchnie były odtąd niebiesko-szare w celu wtopienia się w kolor morza, dolne zaś jasnoszare, celem upodobnienia do koloru nieba.
28 listopada 1941 roku w eskorcie trzech krążowników i dziewięciu niszczycieli okręt wyszedł z Pearl Harbor, celem dostarczenia na Wake dwóch eskadr myśliwców F4F. Tego samego dnia, komandor George Murray ogłosił zaakceptowany przez Halseya "Battle Order Number One" – rozkaz bojowy nr 1, o postawieniu okrętu w stan gotowości bojowej oraz początku funkcjonowania okrętu w warunkach wojennych, łącznie z rozkazem zwalczania wrogich okrętów podwodnych. Decyzja miała wprawdzie swe uzasadnienie we wzroście napięcia wojennego w ostatnich dniach listopada, wywołała jednak kontrowersje w sztabie admirała Halseya. W trakcie rejsu na Wake rozpoczęto także przygotowania bojowej amunicji okrętowej i lotniczej, między innymi wypełnione wodą ćwiczebne głowice torped zamieniono na głowice bojowe. Rozpoczęto także wydawanie ostrej amunicji okrętowych systemów przeciwlotniczych. Piloci eskadry myśliwskiej VF-6 prowadzili w tym czasie szkolenia dla niedoświadczonych pilotów VMF211, którzy mieli wkrótce wystartować z pokładu udając się na wyspę Wake.
Począwszy od 5 grudnia bombowce torpedowe oraz nurkujące rozpoczęły regularne patrole, celem odnalezienia jakichkolwiek śladów aktywności okrętów japońskich. Okręt miał planowo zawinąć do Pearl Harbor 6 grudnia, pogarszająca się pogoda spowodowała, że towarzyszące ciężkiemu zespołowi niszczyciele miały trudności z utrzymaniem prędkości, toteż zespół okrętów zwolnił, a admirał Halsey postanowił zawinąć do portu następnego dnia rano.
Japoński atak na Pearl Harbor.
7 grudnia 1941 roku o godzinie 6:15 rano, z pokładu „Enterprise” wystartował w swoim SBD dowódca grupy lotniczej okrętu, Cmdr Howard Young, w ślad zaś za nim część bombowców nurkujących SBD Dauntless eskadr VS-6 i VB-6. Grupa samolotów miała samodzielnie udać się na patrol na zachód od Hawajów, a następnie wylądować na lotniskach hawajskich baz. Dowodzący grupą lotniczą Cmdr Young osobiście dostarczyć miał na wyspę Ford w sercu Oʻahu, tajny raport z dostawy samolotów na Wake. Dwie godziny po starcie, o 8:10 rano, w pomieszczeniu radiowym USS „Enterprise” odebrano przekaz radiowy z Dauntlessa o numerze taktycznym S-B-3 (Six-Baker-Three) pilotowanego przez Manny Gonzaleza o ataku na jego samolot. Grupa amerykańskich samolotów z lotniskowca Enterprise, przypadkowo wleciała bowiem w sam środek japońskiego ataku na Perl Harbor. Według świadków Marines z lotniska Ewa, inny SBD – pilotowany prawdopodobnie przez Johna H. L Vogta – został na niskiej wysokości zaatakowany przez dwa bądź trzy japońskie myśliwce Mitsubishi A6M „Zero”, i gwałtownie manewrował próbując uniknąć zestrzelenia, co doprowadziło do zderzenia z jednym z Zero. Zaatakowane zostały również samoloty Clarence’s Dickinsona oraz jego skrzydłowego Maca McCarthy’ego, którzy zostali zaatakowani przez pięć Zero. Zginął wówczas tylny strzelec Dickinsona, który sam ratował się skokiem na spadochronie z płonącego samolotu. Podobnie skok na spadochronie uratował Maca McCarthy’ego, jednak jego tylny strzelec także poniósł śmierć. Ogółem, Japończycy zestrzelili pięć z osiemnastu zaskoczonych atakiem samolotów „Enterprise”.
Gdy pierwsze wiadomości zaczęły docierać na „Enterprise”, adm. Halsey był przekonany, że to artyleria przeciwlotnicza Hawajów omyłkowo ostrzeliwuje jego samoloty. Gdy jednak doświadczony pilot, zastępca dowódcy eskadry Scouting Six, Lt. Earl Gallaher zameldował przez radio że trwa atak japońskich samolotów na Pearl Harbor, na okręcie ogłoszono natychmiast alarm bojowy, a z rozkazu Halseya, na maszt USS „Enterprise” po raz pierwszy podczas tej wojny wciągnięto proporzec bojowy US Navy. Wkrótce informacje pilotów CV-6 zostały potwierdzone dwoma oficjalnymi ostrzeżeniami dowództwa w Pearl Harbor o japońskim rajdzie, z których ostatni został odebrany na „Enterprise” o godzinie 8:23. Wkrótce tez po raz pierwszy w tej wojnie, z pokładu wystartowały pierwsze maszyny CAP (Combat Air Patrol) – cztery samoloty myśliwskie F4F Wildcat, których zadaniem było zapewnienie zespołowi okrętów, w tym przede wszystkim „Enterprise”, obrony bezpośredniej przed atakiem.
Halsey przekazał swoim samolotom torpedowym i bombowym rozkaz przygotowania do ataku na japoński zespół uderzeniowy, a samoloty rozpoznawcze z wyspy Ford rozpoczęły przeszukiwania sektorów położonych między kierunkami północno-wschodnim i północno-zachodnim, nie znalazły jednak japońskich okrętów. Bez rezultatów pozostały także podjęte na własną rękę poszukiwania prowadzone przez Earla Gallahera, który skierował się na północny zachód, w kierunku w jakim odlatywały japońskie samoloty. Tymczasem obsługa stacji radionamiernika na Hawajach, późnym popołudniem zameldowała o japońskiej formacji na południe od Oahu. Formacja uderzeniowa eskadry torpedowej VT-6 i sześciu SBD eskadry VB-6 odnalazła tam jednak jedynie kilka amerykańskich krążowników i niszczycieli, którym udało się ujść z Pearl Harbor i próbowały dołączyć do zespołu Halseya. Następnego dnia zespół uderzeniowy USS „Enterprise” – około 32 godzin po japońskim ataku – wpłynął do wciąż zadymionej bazy Pearl Harbor, a po dokonanym w rekordowo krótkim czasie uzupełnieniu zapasów, 9 grudnia rano wypłynął z powrotem w morze.
W następnych kilku dniach samoloty CV-6 prowadziły rozpoznanie na północny zachód od Hawajów, 9 grudnia SBD eskadry VS-6 wykrył i zbombardował japoński okręt podwodny I-70, uszkadzając go w stopniu uniemożliwiającym zanurzenie. Następnego dnia SBD wykryły trzy japońskie okręty podwodne – dwie jednostki uniknęły amerykańskiego ataku przez awaryjne zanurzenie, trzecia jednak uszkodzona poprzedniego dnia, podjęła walkę na powierzchni z Dauntlessem pilotowanym przez Dickinsona z VS-6, i została zatopiona zrzuconą przez niego bombą. I-70 został w ten sposób pierwszym japońskim okrętem zatopionym podczas właśnie rozpoczętej wojny przez amerykańską marynarkę wojenną.
Rajd na wyspy Marshala.
Po 7 grudnia, „Enterprise” przeprowadził cztery patrole – 9 grudnia, 19 grudnia, 3 stycznia i 11 stycznia. Ostatni z nich był operacją powietrzno-morską na dużą skalę – jej celem był bombardowanie Wysp Marshalla. Po szoku związanym z atakiem na Pearl Harbor, United States Navy znalazła się w sytuacji rażącej dysproporcji sił. Marynarka amerykańska miała do dyspozycji na Pacyfiku trzy lotniskowce, podczas gdy marynarka japońska 10, żadnego sprawnego pancernika, podczas gdy flota japońska 10. Japończycy mieli do dyspozycji też więcej krążowników, niszczycieli i samolotów, w większości też nowocześniejszych od swoich amerykańskich odpowiedników. Po zastąpieniu adm. Husbanda Kimmela przez adm. Chestera Nimitza na stanowisku dowódcy Floty Pacyfiku, nowy dowódca floty adm. Ernest King, skierował z Atlantyku na Pacyfik dwa dodatkowe lotniskowce USS „Yorktown” (CV-5) i „Hornet” (CV-8), które przybyły na Hawaje odpowiednio w styczniu i w marcu. Już jednak 11 stycznia skierowana na Hawaje z San Diego na Zachodnim Wybrzeżu USS „Saratoga” (CV-3) została storpedowana przez japoński okręt podwodny, i wyłączona ze słuzby operacyjnej na kolejne sześć miesięcy. Na początku więc 1942 roku, Enterprise był jedynym obok „Yorktowna” i „Lexingtona” czynnym lotniskowcem na Pacyfiku. W tej sytuacji adm. Nimitz mógł sobie pozwolić wówczas jedynie na szybkie uderzenia lotnicze, nie będąc w stanie przeprowadzać większych operacji uderzeniowych, przeciwko znacznie silniejszej flocie japońskiej.
Pierwszym takim uderzeniem, był rajd na wyspy Marshala i Gilberta, przeprowadzony przez Task zespół Task Force 8 z lotniskowcem „Enterprise” i Task Force 17 skupiony wokół „Yorktowna”. Mimo że w sztabie Floty Pacyfiku istniały wątpliwości co do celowości tego rajdu, miał on gorące wsparcie admirała Halseya, który upatrywał w nim sposobu na zwolnienie tempa japońskiej ofensywy na południowym Pacyfiku. W skład dowodzonego przez adm. Halseya zespołu, obok CV-6, wchodziły krążowniki USS „Chester” (CA-27), „Salt Lake City” (CA-25) i „Northampton” (CA-26) oraz siedem niszczycieli. TF8 opuścił Pearl Harbor 11 stycznia, 23 stycznia zaś na zachód od Samoa „Enterprise” spotkał się z zespołem „Yorktowna” po czym oba zespoły podążyły razem w kierunku Wysp Marshala. W drodze, adm. Halsey otrzymał kodowaną wiadomość od adm. Nimitza, zezwalającą mu na rozciągnięcie ataków w czasie, gdyż z przechwyconych przez HYPO na Hawajach japońskich wiadomości radiowych wynikało, że nie istnieje bezpośrednie zagrożenie ze strony japońskich lotniskowców. Atak samolotów torpedowych i bombowców nurkujących miał jednak zostać przeprowadzony bez eskorty samolotów myśliwskich, na tym etapie wojny bowiem, marynarka nie miała wystarczającej liczby myśliwców zarówno do przeprowadzania bezpośredniej osłony zespołu floty (CAP), jak i eskorty samolotów. 37 bombowców nurkujących SBD Dauntless zaatakować miało wyspę Roi na atolu Kwajalein, podczas gdy dziewięć torpedowych Devastatorów zaatakować miało statki i okręty w nieodległej lagunie. Pierwsza zaatakowała swoje cele na Roi eskadra VS-6, która spotkała się z intensywnym ogniem przeciwlotniczym i została zaatakowana przez japońskie myśliwce Nakajima Ki-27 „Nate”, skutkiem czego zestrzelony został SBD pilotowany przez Lt. Cmdr. Halsteada Hoppinga.
W tym czasie samoloty torpedowe zaatakowały statki na kotwicowisku. Po meldunku dowodzącego eskadrą torpedową VT-6 Lt. Cmdr. Eugene Lindseya o dużej liczbie odpowiednich celów, admirał Halsey wysłał z „Enterprise” kolejne dziewięć Devastorów, które trzymane były dotąd w rezerwie. Samoloty Lindseya trafiły torpedami kilka statków, do ataku na nie dołączyła się także grupa Dauntlessów, a po chwili także TBD wysłane dodatkowo przez adm. Halseya. Atakujące samoloty zatopiły transportowiec o pojemności 6500 ton i ścigacz okrętów podwodnych, uszkodziły także dziewięć innych jednostek w tym lekki krążownik „Katori”. Zniszczonych bądź uszkodzonych zostało także 18 samolotów bombowych i myśliwskich. Śmierć poniosło około 90 Japończyków, w tym dowódca garnizonu na wyspach Marshala wiceadmirał Yokichi Yashiro. Gdy samoloty bombowe powróciły z nad Roi, ich piloci mogli słuchać w swoich "Ready Rooms" transmitowane „na żywo” przez radiowęzeł okrętowy rozmowy radiowe prowadzone przez pilotów eskadry myśliwskiej VF-6 atakującej w tym czasie cele na wyspach Wotje i Taroa
Ataki na Wotje i Taroa nie zniszczyły jednak wielu celów, w tym przede wszystkim bombowców, toteż SBD eskadr VB-6 i VS-6 przeprowadziły jeszcze trzy kolejne naloty. Zamiast wiec szybkiego uderzenia, atak przerodził się w dziewięciogodzinne rotacyjne bombardowanie japońskich baz na Marshalach. We wczesnych godzinach popołudniowych, TF8 został zaatakowany przez pięć ocalałych dwusilnikowych bombowców Mitsubishi G3M, które zrzuciły na „Enterprise” swoje 100-kilogramowe bomby. Szczęściem, radykalne manewry dowodzącego okrętem kmdr. Muraya pozwoliły wymanewrować precyzyjnie zrzucone japońskie bomby Jeden z uszkodzonych ogniem przeciwlotniczym japońskich bombowców zawrócił jednak, w zamiarze rozbicia się o pokład „Enterprise”. Reagując na to, strzelec pokładowy jednego z bombowców eskadry VS-6. Bruno Gaido, wskoczył do kabiny strzelca jednego z zaparkowanych SBD i ostrzeliwał nurkujący japoński samolot, który przestał w rezultacie manewrować i wpadł do wody, zahaczając jedynie skrzydłem o krawędź pokładu lotniskowca oraz przecinając nim na pół kadłub SBD z którego ostrzeliwał go Gaido. Japońskie bombardowanie zakończyło operację CV-6 na Marshallach, i okręt wycofał się w kierunku Hawajów.
Wake i Marcus.
Trzy tygodnie po rajdzie na Kwajalein, 24 lutego 1942 roku, Enterprise ponownie zaatakował japońskie pozycje, wykonując uderzenia na zajętą przez Japończyków wyspę Wake, zaś 4 marca na wyspę Marcus. W wyniku rajdu na wyspę Wake, Japończycy utracili kilkaset tysięcy litrów paliwa i kilka samolotów, zniwelowało to jednak na kilka miesięcy wojskową użyteczność atolu.
Zanim „Enterprise” zdołał powrócić z Wake do Pearl Harbor, okręt otrzymał rozkaz wykonania uderzenia na najdalej na wschód wysuniętą japońską wyspę Marcus. Wadm. Halsey oddelegował jednak do portu niszczyciele eskorty, postanawiając przeprowadzić kolejny rajd w osłonie jedynie krążowników „Salt Lake City” i „Northampton”, z którymi mógł poruszać się z maksymalną prędkością. Znajdująca się 650 mil od Wake wyspa Marcus, była bowiem odległa o 1000 mil od Tokio i 600 mil od dużej japońskiej bazy na wyspach Bonin, na wodach znajdujących się pod całkowitą kontrolą japońską. Uderzenie lotnicze zostało przeprowadzone o świcie 4 marca przez 32 bombowce nurkujące SBD Dauntless eskadr VB-6 i VS-6, w eskorcie sześciu samolotów myśliwskich F4F Wildcat. Atak zakończył się zbombardowaniem japońskiego magazynu paliw, stacji radiowej, warsztatów oraz pasa startowego. Grupa lotnicza „Enterprise” utraciła w trakcie ataku jeden bombowiec SBD, który uszkodzony ogniem przeciwlotniczym został zmuszony do wodowania, a jego załoga wzięta do niewoli. Przeprowadzona w większości w ciemnościach operacja, była pierwszym amerykańskim atakiem lotniczym przeprowadzonym przy użyciu okrętowego radaru CXAM do naprowadzania samolotów na cel lądowy.
Podobnie jak o kilka dni wcześniejsze rajdy na wyspy Marshalla oraz na Atol Wake, atak na Marcus nie miał większego znaczenia militarnego – nie mógł spowolnić japońskich postępów w Azji południowo-zachodniej. Przez bliskość jednak do rdzennych wysp japońskich uświadomił japońskiemu dowództwu zagrożenie ze strony amerykańskich lotniskowców, przyczyniając się w ten sposób, do podjęcia próby ich zniszczenia pod Midway. Rajd na Marcus był bowiem kolejnym po rajdzie na wyspy Marshalla ostrzeżeniem dla japońskich dowództw, że stolica imperium jest w zasięgu amerykańskiego lotnictwa.
Bitwa pod Midway.
Po powrocie do bazy Pearl Harbor, „Enterprise” został skierowany w celu wzmocnienia grupy lotniskowców operujących na Morzu Koralowym, jednakże z powodu zbyt dużego dystansu, nie dotarł tam na czas i nie wziął udziału w bitwie na Morzu Koralowym 4–8 maja 1942 roku.
28 maja 1942 roku „Enterprise” wypłynął w morze jako okręt flagowy kontradmirała Raymonda Spruance’a w składzie zespołu operacyjnego TF 16, w celu przeciwdziałania japońskiej flocie, zamierzającej uderzyć na wyspę Midway. Oprócz niego, w skład TF 16 wchodził lotniskowiec „Hornet”, 6 krążowników i 10 niszczycieli. W celu wsparcia zespołu, wysłano także drugi zespół TF 17 z lotniskowcem USS „Yorktown”. 4 czerwca 1942 roku doszło do powietrzno-morskiej bitwy pod Midway, w wyniku której samoloty z amerykańskich lotniskowców doprowadziły do zniszczenia wszystkich 4 japońskich lotniskowców, biorących udział w bitwie. Bezpośrednio bombowce nurkujące z „Enterprise” zbombardowały lotniskowce „Kaga” i „Akagi”, brały też udział w ataku na lotniskowiec „Hiryū”, aczkolwiek nie uzyskały na nim trafień. Bitwa ta była zwrotnym punktem w walkach na Pacyfiku, po którym Japonia straciła inicjatywę i dużą część wyszkolonych pilotów lotnictwa morskiego. „Enterprise” nie odniósł uszkodzeń, chociaż utracił sporą część samolotów pokładowych; między innymi zniszczeniu uległ prawie cały dywizjon samolotów torpedowych VT-6 (11 z 14 samolotów), jako jeden z pierwszych atakujący japońskie okręty. W bitwie zaś zatonął jego bliźniaczy okręt „Yorktown”. Następnego dnia samoloty „Enterprise” uszkodziły japoński krążownik „Mikuma”, który następnie zatonął.
Kampania Salomonach.
Po miesiącu przerwy, „Enterprise” został skierowany 15 lipca 1942 roku na południowy Pacyfik, gdzie dołączył do zespołu operacyjnego TF 61, wspierającego 8 sierpnia desant morski na wyspie Guadalcanal w archipelagu Wysp Salomona. 24 sierpnia 1942 roku „Enterprise” wziął udział w powietrzno-morskiej bitwie koło wschodnich Wysp Salomona. Jego samoloty prowadziły rozpoznanie i wzięły udział w zatopieniu lekkiego lotniskowca „Ryūjō”. Sam „Enterprise” padł ofiarą ataku samolotów z lotniskowców „Shōkaku” i „Zuikaku” i został uszkodzony 3 bezpośrednimi trafieniami bomb oraz kilkoma bliskimi wybuchami, odnosząc najpoważniejsze uszkodzenia z okrętów amerykańskich w tym starciu i tracąc 74 zabitych i 95 rannych. Jedna z bomb przebiła tylny podnośnik samolotów i wybuchła w hangarze, dwie wybuchły na pokładzie lotniczym. Załoga okrętu zdołała jednak opanować sytuację, mimo kilkustopniowego przechyłu i pożarów, i powrócił on do Pearl Harbor o własnych siłach.
Po remoncie w Pearl Harbor trwającym od 10 września do 16 października 1942 roku, „Enterprise” powrócił w skład grupy operacyjnej TF 61 na Wyspach Salomona. 26 października wziął udział w powietrzno-morskiej bitwie koło wysp Santa Cruz, w której jego samoloty ponownie prowadziły rozpoznanie, lecz zdołały także uszkodzić bombą i wyłączyć z akcji lekki lotniskowiec „Zuihō”. „Enterprise” z kolei ponownie został uszkodzony dwoma bombami samolotów ze „Shōkaku” i kilkoma bliskimi wybuchami, tracąc 44 zabitych i 75 rannych. Mimo to, zdołał przyjąć na pokład wracające po bitwie samoloty swoje i ciężej uszkodzonego, następnie zatopionego bliźniaczego „Horneta”. Po pośpiesznych i prowizorycznych naprawach w bazie Nouméa w Nowej Kaledonii, już 13 listopada samoloty „Enterprise” wzięły udział w bitwie pod Guadalcanalem, pomagając w zatopieniu unieruchomionego pancernika „Hiei”. Oprócz tego, w tym okresie samoloty „Enterprise” brały również udział w zatopieniu innych mniejszych okrętów.
Dalsze działania.
Od lutego 1943 roku lotniskowiec operował przez trzy miesiące z bazy Espiritu Santo. 20 lipca 1943 roku „Enterprise” udał się do stoczni Puget Sound Naval Shipyard na remont połączony z modernizacją, z którego powrócił w listopadzie (m.in. wzmocniono uzbrojenie, ochronę przeciwtorpedową i zamontowano nowsze radary). Od 19 do 21 listopada „Enterprise” uczestniczył w zapewnianiu osłony lotniczej dla desantu Marines na atolach Tarawa i Makin. 26 listopada z jego pokładu wypuszczono po raz pierwszy myśliwce w nocy, do ataku na grupę japońskich bombowców. Od 29 stycznia do 3 lutego 1944 roku samoloty lotniskowca w składzie zespołu TF 58 bombardowały Wyspy Marshalla i wspierały lądowanie na atolu Kwajalein. 17 lutego w nocy 12 samolotów TBF Avenger z „Enterprise” zaatakowało bazę japońskiej floty w atolu Truk, dokonując po raz pierwszy nocnego ataku bombowego z lotniskowca, wyszukując cele za pomocą radaru. Atak ten spowodował 1/3 strat wywołanych przez akcję floty amerykańskiej przeciwko atolowi Truk 17–18 lutego.
Przez kolejne miesiące „Enterprise” w składzie grup operacyjnych z innymi lotniskowcami wspierał desanty na wyspach Pacyfiku, w tym na Marianach, Saipanie, Rota i Guam. 19 i 20 czerwca 1944 roku, w składzie TF 58, „Enterprise” wziął udział w wielkiej lotniczo-morskiej bitwie na Morzu Filipińskim. 23–26 października wziął udział w bitwie w zatoce Leyte. Jego grupa lotnicza przyczyniła się do zatopienia m.in. superpancernika „Musashi”. W tym okresie i w ciągu najbliższych miesięcy lotniskowiec operował głównie w obszarze Filipin, a jego lotnictwo atakowało również Okinawę, a następnie inne cele na Wyspach Japońskich.
Od 10 lutego 1945 roku „Enterprise” wspierał lądowanie i walki Marines na Iwo Jima. Cały czas biorąc udział w akcjach, 18 marca padł pierwszy raz ofiarą samobójczego ataku samolotu kamikaze, odnosząc lekkie uszkodzenia. Powrócił do akcji 5 kwietnia, wspierając operacje przeciw Okinawie. 11 kwietnia został poważniej uszkodzony atakiem kamikaze. Po naprawach w atolu Ulithi, 6 maja ponownie powrócił do akcji, przejmując rolę okrętu flagowego zespołu TF 58. 14 maja 1945 roku został jednak poważnie uszkodzony przez kamikaze, który zniszczył jego przedni podnośnik samolotów, zabijając 14 i raniąc 34 ludzi. 7 czerwca lotniskowiec przybył do remontu do Puget Sound Navy Yard, gdzie zastał go koniec wojny.
Okres powojenny.
„Enterprise” zakończył ostatnią modernizację dopiero w chwili zakończenia wojny, toteż zamiast powrócić do prowadzenia operacji bojowych, został zaangażowany do transportu amerykańskich żołnierzy z zagranicy. Okręt który uczestniczył w niemal każdej bitwie, uważany był za symbol amerykańskiego zwycięstwa na Pacyfiku. Jako hołd dla wszystkich amerykańskich lotniskowców, Biuro Okrętów sporządziło zbiorczy raport o wszystkich uszkodzeniach bojowych odniesionych przez „Enterprise” w latach 1942 do 1945, zaś w roku 1946 podjęto decyzję o przekazaniu jednostki stanowi Nowy Jork w charakterze pomnika wojennego. Mimo że 17 lutego 1947 roku oficjalnie zakończył służbę w United States Navy, w 1949 roku plan przekazania okrętu Nowemu Jorkowi uległ zawieszeniu, a 1 października 1952 roku jednostka została przeklasyfikowana na lotniskowiec wsparcia ZOP pod oznaczeniem CVA-6. Decyzję taką podjęto mimo nie przeprowadzenia na okręcie żadnych zmian przystosowujących go do tej roli. Okręt nie prowadził też żadnych działań w tym okresie. 8 sierpnia 1953 desygnacja jednostki została po raz ostatni zmieniona na CVS-6. W październiku 1956 roku uznano go za niezdatny do dalszej służby, zaś w styczniu następnego roku skreślono z listy okrętów floty.
Przekazanie okrętu na złom opóźniło się jednak, w związku z faktem że Enterprise Asociacion wraz z admirałem Halseyem prowadziło starania o uczynienie okrętu muzeum. Starania te okazały się jednak bezowocne, i do końca następnego roku okręt został pocięty na złom w Kearny w stanie New Jersey.
Bibliografia.
On line

</doc>
<doc id="102721" url="https://pl.wikipedia.org/wiki?curid=102721" title="Sydney Brenner">
Sydney Brenner

Sydney Brenner (ur. 13 stycznia 1927 w Germiston, zm. 5 kwietnia 2019 w Singapurze) – brytyjski biolog, laureat Nagrody Nobla w dziedzinie fizjologii lub medycyny w 2002.
Życiorys.
Urodził się w Związku Południowej Afryki jako syn niepiśmiennego imigranta Morrisa Brennera i jego żony Leah (z domu Blecher); oboje pochodzili z terenu późniejszych państw bałtyckich.
Ukończył studia medyczne na University of the Witwatersrand, a w 1952 rozpoczął pracę nad swoim doktoratem w Oksfordzie. Od 1956 pracował w Laboratorium Cavendisha w Cambridge, gdzie miał okazję współpracować m.in. z Maxem Perutzem i Francisem Crickiem (należał do pierwszych osób, do których dotarła informacja o odkryciu struktury cząsteczki DNA). Z Crickiem opublikował pracę (1961), opisującą kodowanie DNA kolejności aminokwasów w białku. Razem z François Jacobem i Matthew Meselsonem odkrył mRNA (związek, który przenosi informacje o budowie białek z jądra komórki do cytoplazmy, 1961).
W kolejnych latach podjął badania w dziedzinie regulacji długości życia komórek, wybierając za obiekt doświadczeń nicień "Caenorhabditis elegans" (o istnieniu tego gatunku dowiedział się z książki, którą otrzymał w prezencie od żony). Za odkrycia w dziedzinie genetycznej regulacji rozwoju organów (zob. np. ogólny plan budowy kończyn) i regulacji długości życia komórek (zjawisko apoptozy) otrzymał w 2002 Nagrodę Nobla, wspólnie z Robertem Horvitzem i Johnem Sulstonem. Odkrycia uczonych przyczyniły się do wyjaśnienia przyczyn m.in. AIDS i nowotworów złośliwych. Brenner otrzymał również dwukrotnie prestiżową Nagrodę Laskera (1971 i 2000), a także Nagrodę Kioto w dziedzinie zaawansowanych technologii w 1990. W 2001 podjął pracę na Uniwersytecie Kalifornijskim w Berkeley. Następnie osiadł w Singapurze – zajmował się tam doradzaniem różnym instytucjom rządowym. Laureat Medalu Copleya.
Ożenił się z May Covitz, która podobnie jak on wyjechała z Południowej Afryki do Anglii celem kontynuowania kształcenia (znali się jeszcze z okresu studiów w Johannesburgu). Doczekali się trójki wspólnych dzieci, May miała ponadto syna z pierwszego małżeństwa.

</doc>
<doc id="102724" url="https://pl.wikipedia.org/wiki?curid=102724" title="Wilhelm Wundt">
Wilhelm Wundt

Wilhelm Maximilian Wundt (ur. 16 sierpnia 1832 w Neckarau, zm. 31 sierpnia 1920 w Großbothen) – niemiecki psycholog i filozof, uważany za twórcę psychologii eksperymentalnej.
Psychologia.
Wundt wskazał jako zadanie dla psychologii analizowanie procesów życia duchowego metodami eksperymentalnymi, dlatego ma on ogromne znaczenie dla rozwoju psychologii naukowej. W psychologii przyjmuje pewne elementy duchowe, których dalej rozłożyć nie można. Z elementów stara się rozbudować życie psychiczne na podstawie praw połączeń. Za najważniejsze prawo uważa zasadę twórczej syntezy. Wyniki badań nad najprostszymi formami procesów duchowych stara się zastosować do psychologii ludów („Völkerpsychologie”). W metafizyce był zwolennikiem woluntaryzmu, w etyce ewolucjonizmu.
W 1879 roku Wundt założył w Lipsku słynne laboratorium psychologiczne. Data ta jest uważana za początek psychologii klasycznej (eksperymentalnej).
Filozofia.
Filozofię Wundt uważał za światopogląd, który zaspokaja potrzeby umysłu oraz uczucia, a także hipotetyczne uzupełnienie nauk szczegółowych. Jego zdaniem umysł przechodzi przez trzy fazy poznania:
W trzecim etapie wychodzi poza doświadczenie budując metafizykę. Ten proces jest nieuchronny i konieczny, bo metafizyka jest potrzebą psychiczną na pewnym etapie rozwoju. 
Metafizyka Wundta miała spirytualistyczny charakter: jego zdaniem świat jest zgromadzeniem istot, obdarzonych wolną wolą. Ponieważ działania tych istot powodują nieprzewidziane skutki, zatem stawiają sobie wciąż nowe cele i nowe idee („heterogenia celów”)
Wundt także zajmował się badaniami nad sferą sacrum oraz religiami. Podobnie jak ewolucjoniści antropologii uważał, że i religia ma swój stadialny rozwój od form prostych do bardziej złożonych. Za pierwotną formę religii uważał animizm pierwotny, za kolejne stadium totemizm oraz manizm. Dopiero z nich wykształcona wiara w istnienie dusz dała możliwość rozwoju religii właściwej. Animizm uważał za przedreligijne stadium wiedzy. Samą religię zaś za świadomość przynależności człowieka i bytu do wyższego świata (sacrum).

</doc>
<doc id="102727" url="https://pl.wikipedia.org/wiki?curid=102727" title="Arthur Hailey">
Arthur Hailey

Arthur Frederick Hailey (ur. 5 kwietnia 1920, zm. 24 listopada 2004 w Lyford Cay na Bahamach) – pisarz kanadyjski pochodzenia brytyjskiego.
Życiorys.
Urodził się w Luton (Bedfordshire, Anglia) i w okresie II wojny światowej służył w lotnictwie RAF. W 1947 przeniósł się do Kanady i zajął pracą pisarską. Był m.in. scenarzystą popularnego serialu CBS "Flight Into Danger". W 1965 osiadł w USA (Kalifornia), ale już cztery lata później zamieszkał na Bahamach, aby uniknąć podwójnego, amerykańskiego i kanadyjskiego, opodatkowania.
W swoich powieściach umieszczał problemy i konflikty międzyludzkie w dokładnie opisanych światach różnych gałęzi życia i działalności człowieka, np. hotelarstwie, dziennikarstwie, polityce. Wiele z jego utworów figurowało na czołowym miejscu listy bestsellerów „New York Timesa”, były tłumaczone na 40 języków oraz wielokrotnie przenoszone na ekran kinowy i telewizyjny. Żona pisarza, Sheila Hailey, opublikowała wspomnienia "I Married a Best-Seller" (1978).
Najbardziej znanym jego dziełem jest napisana wspólnie z Johnem Castle powieść "Runway Zero-Eight", bardzo dobrze przyjęta przez czytelników i krytyków (wyd. polskie pt. "714 wzywa pomocy" w przekładzie Jana Zakrzewskiego, kilkakrotnie wznawiana). Napisana na podstawie wcześniejszego o dwa lata scenariusza "Flight Into Danger" powieść oparta jest na motywie masowego zatrucia pokarmowego na pokładzie samolotu pasażerskiego, którego ofiarami padają m.in. obaj piloci, a stery samolotu z konieczności przejmuje pasażer, dawny lotnik wojskowy. Powieść zekranizował ponownie Bernard L. Kowalski w 1971 r. Będący podstawą powieści motyw potrzeby przejęcia sterów samolotu przez pasażera był potem wielokrotnie zapożyczany. Między innymi znana stała się parodia "Czy leci z nami pilot?" z 1980 r., a wcześniej, w 1962 r. film "713 prosi o pozwolenie na lądowanie" nakręcił w ZSRR Grigorij Nikulin.
Niektóre powieści:

</doc>
<doc id="102729" url="https://pl.wikipedia.org/wiki?curid=102729" title="Faustus Korneliusz Sulla Feliks">
Faustus Korneliusz Sulla Feliks

Faustus Cornelius Sulla Felix (ur. 22 n.e., zm. 62 n.e.) – przedstawiciel dynastii julijsko-klaudyjskiej, potomek dyktatora Sulli. Prawnuk Marka Antoniusza i Oktawii, siostry cesarza Augusta. Brat przyrodni, po tej samej matce, cesarzowej Messaliny.
Wywód przodków.
W 47 n.e. jego kuzyn, cesarz Klaudiusz, zaaranżował ślub Faustusa ze swoją córką Klaudią Antonią. Mieli jednego syna, który zmarł przed ukończeniem drugiego roku życia. Faustus Sulla był konsulem w 52 n.e. W 58 były niewolnik pałacowy fałszywie oskarżył go o spiskowanie przeciwko cesarzowi Neronowi. Faustus został uznany przez Nerona za winnego, wygnany i uwięziony w Massilii (dzisiejszej Marsylii). W 62 n.e. Ofoniusz Tygellinus, minister i faworyt Nerona, wysłał siepaczy, którzy zamordowali Sullę w czasie obiadu i ucięli mu głowę. Głowę wysłano do Rzymu, do pałacu. Neron, który nie lubił i obawiał się Sulli, naśmiewał się z jego głowy. Według Tacyta Sulla miał bojaźliwy, podły charakter i był niezdolny do spiskowania przeciw Neronowi.

</doc>
<doc id="102731" url="https://pl.wikipedia.org/wiki?curid=102731" title="Pegmatyt">
Pegmatyt

Pegmatyty – rodzaj skał magmowych charakteryzujących się szczególną mega- lub gigantokrystaliczną teksturą, wzbogaconych w pierwiastki niekompatybilne oraz minerały zawierające składniki lotne jak fluor, bor, fosfor i inne. Najczęstszym typem są pegmatyty granitoidowe, ale występują również pegmatyty gabrowe, sjenitowe, skał wysoko alkalicznych (pegmatyty agpaitowe i miaskitowe). Nazwa pochodzi od "gr. pegma" – silne łącze, stwardniałość, dla odwzorowania zwięzłości granitu pismowego. Skałę tę wyróżnił i opisał po raz pierwszy René-Just Haüy w 1813 roku.
Charakterystyka petrograficzna pegmatytów.
Struktura i tekstura.
Pegmatyty mają zazwyczaj masywne i zbite struktury oraz bezładne tekstury. Są skałami jawnokrystalicznymi o bardzo dużych kryształach (od kilku centymetrów do kilkunastu metrów). Zdarzają się pegmatyty miarolityczne z gniazdami wypełnionymi szczotkami krystalicznymi najlepiej wykształconych minerałów. Podstawową strukturą pegmatytową są przerosty pismowe, zwane także granitem pismowym (przypominające pismo hebrajskie). Strefy pismowe występują zazwyczaj przy kontakcie ze skałami osłony obok strefy aplitowej.
Odznaczają się białą barwą, ale także zieloną, żółtawą, różową, czerwoną, czarną. Występują w formach żyłowych, soczewach i gniazdach.
Skład mineralny.
Główne minerały pegmatytów, szczególnie granitoidowych i gabrowych, są takie same jak skał otoczenia, odróżnia je tylko rozmiar. Przykłady największych kryształów opisanych z pegmatytów to:
Największe okazy znalezione w Polsce to:
Strefowość pegmatytów.
Strefowość skał żyłowych pochodzenia magmowego lub metamorficznego jest rezultatem interakcji minerałów krystalizujących ze skałami osłony. Wymienione niżej strefy pegmatytów powstałych z kwaśnych magm opisane są w kolejności od stref kontaktowych (zewnętrznych) do jądra pegmatytu. Pegmatyty skał zasadowych i alkalicznych nie wykazują strefowości, a jedynie gigantokrystaliczną strukturę.
Dla granitoidowych
Dla hybrydalnych
Rodzaje pegmatytów.
Granitoidowe.
Występują bezpośrednio w skałach granitoidowych (granitowe, granodiorytowe, pegmatyty kwaśne). Zwykle ich główny skład mineralny jest taki jak skał otoczenia. Różnią się natomiast składem ilościowym pierwiastków, co zostało przedstawione w poniższej tabel:
Agpaitowe.
Pegmatyty agpaitowe stowarzyszone są ze nefelinowymi sjenitami – peralkalicznymi skałami agpaitowymi, tj. charakteryzującymi się m.in. występowaniem złożonych krzemianów Ti, Zr i REE (np. eudialit, cyrkonolit) zamiast typowych minerałów Ti-Zr jak tytanit, cyrkon czy ilmenit. Charakteryzuje je stosunek K2O + Na2O / Al2O3 &gt; 1. Są szczególnie wzbogacone w cyrkon i tytan. Ich skład mineralny przedstawia się następująco: nefelin, mikroklin, eudialit, egiryn, ramzait, lamprofylit, sodalit, elpidyt, katapleit, ilmenit i inne. Ich powstawanie i historię opisuje się w trzech etapach:
Występują na Półwyspie Kola, na Grenlandii (kompleks alkaliczny Ilímaussaq), a także w Polsce w intruzji Ełku.
Miaskitowe.
Jest to rodzaj pegmatytów skał wysoko-alkalicznych typu sjenitów nefelinowych. Charakteryzuje ten rodzaj stosunek K2O + Na2O / Al2O3 &lt; 1. Nazwa pochodzi od miejscowości Miass na Uralu. Zawierają minerały bogate w niob, tantal i ziemie rzadkie. Ich charakterystyczny skład mineralny to: nefelin, mikroklin, albit, biotyt, egiryn, tytanit, cyrkon, pirochlor, apatyt, monacyt, bastnazyt, cyrkonalit i fluoryt.
Hybrydowe (desilifikowane).
Powstają w wyniku intruzji skały kwaśnej w masyw ultrazasadowy (np. serpentynitowy). Charakteryzują się zawartością pierwiastków typowych dla skał ultramaficznych, które nie są powiązane genetycznie ze skałami kwaśnymi – np. Cr. W tego typu pegmatytach występują między innymi szmaragdy lub apatyt manganowy. W Polsce występują np. w kopalni rud niklu „Marta” w Szklarach lub w Wirach.
Anatektyczne.
Powstają na bardzo dużych głębokościach i są powiązane ze skałami wysokiego stopnia metamorfizmu jak granulity i migmatyty. Powstają w wyniku krystalizacji z wtórnej magmy anatektycznej. Przykładem są pegmatyty Gór Sowich na Dolnym Śląsku.
Modele genetyczne pegmatytów.
Model genetyczny Fersmana.
Opublikowany w 1940 roku przedstawia etapy powstawania poszczególnych rodzajów pegmatytów granitowych:
Podział genetyczny pegmatytów kwaśnych ze względu na głębokość powstawania.
Podział ten obejmuje pegmatyty intragranitowe (wewnątrz intruzji) lub bez przestrzennego związku z granitami w skałach metamorficznych.
Złoża pegmatytowe.
W geologii złóż pegmatyty dzieli się na dwie kategorie: pegmatyty proste (kwarc, ortoklaz, mika) i złożone (kwarc, miki litowe, kasyteryt, beryle, turmaliny, topaz, fluoryt, apatyt). Rozmiary ciał pegmatytowych są zróżnicowane, do kilku km. Pegmatyty zalegające na średnich głębokościach są źródłem niobu, tantalu, toru, berylu, cyny i litu. Pegmatyty powstałe stosunkowo płytko są źródłem drogich kamieni, fluorytu w asocjacji z kwarcem. Istnieje wyraźny związek stref pegmatytowych ze skrajnie kwaśnymi intruzjami granitowymi środkowego stadium geosynklinalnego. Ponieważ pasy geosynklinalne i towarzyszące im intruzje posiadają liniowy przebieg, to strefy pegmatytowe również posiadają pasmowe rozprzestrzenienie. Długości pasm są znaczne np. północnoamerykańskie 4000 km, brzeżne syberyjskie 4500 km. Starsze pasma (przedpaleozoiczne) odznaczają się występowaniem pegmatytów muskowitowych. Pegmatyty młodsze zawierają częściej metale rzadkie. Występują w nich grejzeny, kwarcowoskaleniowe, kwarcowo-turmalinowe i kwarcowe rudy cynku, wolframu (pasmo malajskie, brazylijskie, południowo-afrykańskie). Pegmatyty przekrystalizowane i strefowe są jedynym źródłem muskowitu i ważnym źródłem skaleni, kwarcu, kamieni szlachetnych (beryl-akwamaryn, turmalin, granat, ametyst, topaz). Są praktycznie jedynym źródłem litu (lepidolit, spodumen, cynwaldyt), berylu, cezu, (polucyt), rubidu (domieszki w lepidolicie i polucycie), niobu, tantalu, cyny (kasyteryt), wolframu (wolframit), rzadziej uranu (uraninit, thorianit).
Występowanie.
W obrębie masywów granitoidowych, gabrowych, sjenitowych, fojaitowych, a także w skałach metamorfizmu wysokiego stopnia (granulity, migmatyt) – tzw. pegmatyty anatektyczne.

</doc>
<doc id="102732" url="https://pl.wikipedia.org/wiki?curid=102732" title="Computer Vision Syndrome">
Computer Vision Syndrome



</doc>
<doc id="102735" url="https://pl.wikipedia.org/wiki?curid=102735" title="Lubomirz">
Lubomirz



</doc>
<doc id="102739" url="https://pl.wikipedia.org/wiki?curid=102739" title="Ziemia lubliniecka">
Ziemia lubliniecka

Ziemia lubliniecka – obszar historyczny Górnego Śląska znajdujący się na terenie tzw. Śląska Białego. Głównym miastem jest Lubliniec. 
Historycznie ziemia lubliniecka ("districtus Lublinensis") od XIV wieku rozciągała się od Woźnik po Dobrodzień. Podlegała pod panowanie czeskie, Habsburgów oraz pruskie do czasu powstań śląskich, gdy przyłączona została do Polski. W jej skład wchodzi zasadniczo całość obszaru obecnego powiatu lublinieckiego, bez dwóch terytoriów w gminie Herby, położonej w północnej części powiatu, mianowicie: terytorium dawnej gminy Herby Polskie (część wsi Herby), terytorium wsi Łebki oraz Pietrzaki. Do historycznej ziemi lublinieckiej należy również gmina Dobrodzień, znajdująca się obecnie w powiecie oleskim województwa opolskiego oraz gmina Kalety. Ziemia ta ma charakter rolniczy, do XIX wieku rozwijało się tu także hutnictwo.
Większe miejscowości położone na jej terenie to poza Lublińcem: Kalety (bez dzielnic Jędrysek i Truszczyca, które należą do ziemi bytomskiej), Dobrodzień, Woźniki, Koszęcin i Boronów.

</doc>
<doc id="102741" url="https://pl.wikipedia.org/wiki?curid=102741" title="SVN">
SVN



</doc>
<doc id="102743" url="https://pl.wikipedia.org/wiki?curid=102743" title="Joe Perry (snookerzysta)">
Joe Perry (snookerzysta)

Joe Perry (ur. 13 sierpnia 1974) – angielski snookerzysta. Plasuje się na 19 miejscu pod względem zdobytych setek w profesjonalnych turniejach, ma ich łącznie 359.
Kariera zawodowa.
W gronie zawodowych snookerzystów występuje od 1991. Jego największym osiągnięciem w turniejach rankingowych był finał European Open na Malcie w 2001. Wygrał w tym turnieju m.in. z Matthew Stevensem, Jimmym White'em i Markiem Williamsem, a uległ w finale 2:9 Stephenowi Hendry'emu. Przez kilka sezonów figurował w czołowej "16" rankingu światowego (2002 jako nr 13).
W mistrzostwach świata w 2004 wyeliminował w II rundzie obrońcę tytułu M. Williamsa, w ćwierćfinale przegrał z M. Stevensem 10:13. W pojedynku z Williamsem osiągnął swój najwyższy break w turniejach – 145 punktów.
Podczas mistrzostw świata w 2008 osiągnął swój najlepszy wynik w tej imprezie, awansując do półfinału. W kwalifikacjach wygrał z byłym mistrzem świata Johnem Parrottem 10:8, mimo iż przegrywał już 5:8, natomiast w fazie głównej turnieju pokonał kolejno Graeme'a Dotta, Stuarta Binghama oraz Stephena Maguire'a. W walce o finał mistrzostw przegrał jednak z Allisterem Carterem 15:17.
Do końca sezonu 2010/2011, na swoim koncie zapisał 119 breaków stupunktowych.
W 2014 roku na Wuxi Classic miał szansę na pierwsze zwycięstwo w turnieju rankingowym, ale na drodze stanął mu Neil Robertson, który go pokonał 10-9.
W 2015 roku wygrał swój pierwszy turniej rankingowy zwyciężając w finale 2015 Players Championship. W turnieju Masters 2017 dotarł do finału przegrywając 7:10 z Ronnie'm O’Sullivan'em.

</doc>
<doc id="102744" url="https://pl.wikipedia.org/wiki?curid=102744" title="Jarosław Mogutin">
Jarosław Mogutin

Jarosław „Sława” Mogutin, Jarosław Jurjewicz Mogutin (ros. Ярослав Юрьевич Могутин) (ur. 12 kwietnia 1974 w Kiemierowie na Syberii) – rosyjski artysta, przebywający od 1995 na emigracji w Nowym Jorku. Jest gejem, przedstawicielem kultury queer.
Życiorys.
Kontrowersyjny poeta i prozaik, a także fotograf, artysta malarz i pornomodel. Zagrał w gejowskiej produkcji "Skin Flic" pod pseudonimem Tom International (reż. Bruce LaBruce). Autor siedmiu książek o życiu społeczności LGBT (nie ukazały się w Polsce): "Ćwiczenia językowe" (1997), "Ameryka w moich spodniach" (1999), "30 wywiadów" (2001), "SuperMogutin. Nadludzkie superteksty" (2000), "Romans z Niemcem" (2000), "Muskuł termojądrowy" (2001), "Deklaracja niezależności" (2004).
Laureat Nagrody im. Andrieja Biełego (2000).

</doc>
<doc id="102747" url="https://pl.wikipedia.org/wiki?curid=102747" title="Jan Beyzym">
Jan Beyzym

Jan Beyzym (ur. 15 maja 1850 w Beyzymach Wielkich, zm. 2 października 1912 na Madagaskarze) – polski duchowny katolicki (prezbiter), jezuita, misjonarz, błogosławiony Kościoła katolickiego.
Życiorys.
Był najstarszym synem z pięciorga dzieci Jana, właściciela dóbr Onacków, herbu własnego i Olgi z hrabiów Stadnickich, herbu Szreniawa. Gdy miał 13 lat, w wyniku upadku Powstania styczniowego jego ojciec został zaocznie skazany na karę śmierci. Należący do Beyzymów dwór w Onackowcach spalili Kozacy. Matka razem z dziećmi przeniosła się do Kijowa, gdzie Jan Beyzym w latach 1864–1871 ukończył II Gimnazjum. W 1872 roku przedostał się do Galicji, gdzie wstąpił do nowicjatu OO. Jezuitów w Starej Wsi 11 grudnia 1872. Odbył w kolegium starowiejskim studia humanistyczne i filozoficzne, a następnie teologiczne w Krakowie. Święcenia kapłańskie przyjął 26 lipca 1881 z rąk biskupa Albina Dunajewskiego i powrócił do Tarnopola, gdzie był znów wychowawcą, aż do zamknięcia tutejszego konwiktu (1881–1887). Po złożeniu ostatnich ślubów zakonnych (2 lutego 1886), jesienią 1886 roku przybył do Chyrowa, gdzie przez 10 następnych lat w Zakładzie naukowo-wychowawczym Ojców Jezuitów był wychowawcą młodzieży. 
Jako misjonarz podjął pracę wśród trędowatych na Madagaskarze, co wymagało wielu wysiłków. Leprozorium w Ambahivorace składało się z 4 budynków, w których 150 chorych pozbawionych opieki medycznej wegetowało w skrajnej nędzy, niekiedy umierając częściej z głodu niż z powodu samej choroby: "Katolicy i poganie, mężczyźni, kobiety, dzieci, stłoczeni razem, jak zwierzęta". Beyzym podjął ciężką i rozpaczliwą pracę, chcąc poprawić stan zdrowia i morale chorych, a także zwalczyć ich stygmatyzację społeczną.
Postanowiwszy wybudować w Maranie szpital dla 200 chorych, przedłożył jego projekt zwierzchnikom. Koszt projektu wynosił 30 tysięcy franków, na co misja jezuicka nie miała funduszy, więc Beyzym rozpoczął szeroko zakrojoną kampanię listowną, prosząc rodaków z Polski, Austrii i Niemiec o datki, i do końca 1900 roku zebrał 25 tysięcy franków.
Budowa szpitala trwała 8 lat. Do prac Beyzym włączył wszystkich podopiecznych na tyle, na ile pozwalał ich stan zdrowia. W 1911 roku oddano do użytku obiekt wyposażony w bieżącą wodę, zatrudniono personel medyczny. Szpital istnieje do dziś pod wezwaniem Matki Boskiej Częstochowskiej. 
Prócz pracy z chorymi, o. Beyzym stworzył także słownik polsko-malgaski i pisywał artykuły do prasy misyjnej. W ostatnim okresie życia planował udać się na Sachalin by tam nieść pomoc więzniom. Wyczerpany pracą, zmarł 2 października 1912 roku na Madagaskarze. Spoczął na cmentarzu w Maranie, a w 1993 roku, po ekshumacji dokonanej w związku z procesem beatyfikacyjnym, jego szczątki zostały złożone w sarkofagu przygotowanym w kaplicy tamtejszego szpitala. Relikwie znajdują się również w bazylice Serca Pana Jezusa przy ul. Kopernika w Krakowie.
Pamiątki.
Pamiątki po bł. Janie Beyzymie – ryngraf odziedziczony po rodzicach, jego alba, sznur, różaniec, wyroby z drewna jego autorstwa (w tym m.in. krucyfiks, plakieta z Matką Boską Częstochowską, relikwiarzyk), przybory medyczne i wiele innych – przechowywane są w zbiorach Muzeum Towarzystwa Jezusowego Prowincji Polski Południowej w Starej Wsi koło Brzozowa (woj. podkarpackie).
Kult.
Beatyfikacji o. Jana Beyzyma dokonał Jan Paweł II 18 sierpnia 2002 w Krakowie.
Wspomnienie liturgiczne bł. Jana obchodzone jest 12 października.

</doc>
<doc id="102748" url="https://pl.wikipedia.org/wiki?curid=102748" title="Herb miejski">
Herb miejski

Herb miejski – charakterystyczny znak miejskiej wspólnoty samorządowej skonstruowany na wzór znaku terytorialnego według określonych reguł heraldycznych. W Polsce herby miast mogą być tworzone zgodnie z ustawą z dn. 21 grudnia 1978 r. o odznakach i mundurach.
Herby miast mogą być również herbami gmin i innych jednostek terytorialnych.
Historia.
Herby miejskie zaczęły kształtować się wraz z prawem miejskim w II połowie XIII w. Ich wizerunki umieszczano, początkowo bez tarcz herbowych, na pieczęciach miejskich, dopiero później stopniowo niektóre z nich stawały się prawdziwymi, w pełni ukształtowanymi herbami.
O wyborze herbu decydował zazwyczaj wójt lub rada miasta, sporadycznie robił to monarcha. Często zdarzało się w przypadku miast prywatnych, że w momencie zmiany pana, zmieniało się również godło herbowe takiego miasta, lub dodawano symbole związane z nowym rodem, tak działo się w herbie Szydłowca, gdzie obok krzywaśni Radziwiłłowie dodali mitrę książęcą.
Po upadku Rzeczypospolitej zaborcy usuwali herby, zastępując je godłem państwowym. W okresie międzywojennym herbami miejskimi zajęło się Ministerstwo Spraw Wewnętrznych wraz z Ministerstwem Wyznań Religijnych i Oświecenia Publicznego. Do 1939 r. zatwierdzono 104 herby miast. Po II wojnie herbami nikt się prawnie nie zajmował. Dopiero w 1978 r. uchwalono ustawę o odznakach i mundurach, która zezwalała na ustanawianie herbów miejskich i wojewódzkich. Ustawa o samorządzie terytorialnym z 1990 r. zezwoliła także gminom na ustalenie herbu. Zabrakło w niej jednak jakichkolwiek przepisów wykonawczych, dlatego w heraldyce terytorialnej panuje całkowita dowolność.
Herby tworzone dla jednostek samorządowych często łamią wiele podstawowych zasad heraldyki, często są także przeładowane nadmierną symboliką i źle skomponowane plastycznie. Poprawę przyjętego wzoru herbu utrudnia fakt, że podstawą urzędowego herbu jest niepoprawny heraldycznie opis (jak np. we Francji), ale wzór graficzny, często wykonywany przez plastyka amatora lub osobę nieznającą zasad heraldyki. Środowiska heraldyków, zwłaszcza Polskie Towarzystwo Heraldyczne wyrażały wielokrotnie zaniepokojenie panującym w dziedzinie herbów miast i gmin chaosem.
20 stycznia 2000 r. została powołana rozporządzeniem Ministra Spraw Wewnętrznych i Administracji Komisja Heraldyczna, mająca za zadanie opiniować i konsultować projekty nowych herbów. Fachową pomocą władzom samorządowym w projektowaniu poprawnych heraldycznie i plastycznie herbów, mających właściwe odniesienie do historii i tradycji miejscowości służą także niektóre komercyjne firmy i instytucje heraldyczne.
Heraldyka miejska.
Najstarszym motywem w heraldyce miejskiej były podobizny lub atrybuty świętych patronów, wzorowane na symbolice różnych instytucji kościelnych. Z czasem jednak galeria symboli używanych w herbach miast znacznie się powiększyła. Godła te w swej symbolice nawiązywały bardzo często do prawnej odrębności miast – ich samorządności. Stąd wzięły się mury miejskie z basztami i bramami nawet w herbach takich miast, które nigdy w swych dziejach takich murów nie posiadały. Ten element występuje w godle herbowym wielu miast z obszaru nowego województwa łódzkiego, m.in.: Brzezin, Zgierza, Aleksandrowa Łódzkiego, Rawy Mazowieckiej, Radomska, Przedborza, Pajęczna, Sieradza, Warty i Łęczycy. Orzeł Biały, zazwyczaj, choć nie zawsze ukoronowany, występujący w herbie danego miasta świadczył o tym, że było ono niegdyś własnością królewską. Pozbawienie orła korony (jak w przypadku Piotrkowa) to przykład tzw. uszczerbienia herbu dla odróżnienia go od godła nadawcy (króla). Można tu wskazać herby: Tuszyna, Zgierza, Piotrkowa Trybunalskiego, Sieradza, Tyszowiec i Warty.
Jeszcze częściej w herbach miast prywatnych umieszczano znaki ich właścicieli dla podkreślenia ich uprawnień zwierzchnich w stosunku do samorządu miejskiego. Mogły to być herby instytucji kościelnych, np. w przypadku Pabianic (kapituły krakowskiej) czy Skierniewic (arcybiskupstwa gnieźnieńskiego). Nagminnie w okresie przedrozbiorowym umieszczano w herbie miast godła szlacheckich właścicieli. Do zwyczaju tego powracano i później – w XIX i XX w., przy czym często przypominano w herbie miast znaki rodowe ich prawdziwych, albo domniemanych założycieli. Ten typ reprezentują godła: Strykowa, Ozorkowa, Konstantynowa, Białej Rawskiej, Tomaszowa Mazowieckiego, Opoczna, Wieruszowa, Łasku, Zduńskiej Woli i inne. Herbem pojawiającym się dość często w godłach miast polskich i czeskich jest Odrowąż (Szydłowiec, Bílovec, Opoczno). Także i w tej kategorii herbów stosowano uszczerbianie godeł.
Herby niektórych miast nawiązują do charakterystycznych elementów architektonicznych, wież pobliskiego klasztoru, dawnego zamku właścicieli czy miejskiego ratusza – np. Sulejowa, Wielunia, Wieruszowa i Żychlina, inne do scen biblijnych, kultu świętych albo starych podań – np. Bełchatowa, Głowna czy Łowicza.
Dla twórczości heraldycznej ostatnich dwu stuleci charakterystyczne są herby z motywami „przemysłowymi” nawiązującymi do roli gospodarczej danego ośrodka. Dla przykładu można tu wymienić herby Ozorkowa i Koluszek. Specyficzny typ herbów stanowią tzw. „herby mówiące”. Godło herbowe stanowiące ich treść oddaje swym znaczeniem nazwę danej miejscowości. Czasem znak herbowy wskazuje na rzeczywistą etymologię nazwy danego miasta (np. Poddębice – to rzeczywiście miasto powstałe pod dębami). Kiedy indziej w tarczy herbowej umieszczano przedmiot, którego nazwa przypadkiem pokrywała się, z brzmieniem nazwy tej miejscowości. Herby tworzono w ten sposób już w epoce staropolskiej – klasycznym przykładem jest tu Łódka w herbie Łodzi), znana niemal od początków istnienia miasta (pierwsza pieczęć z tym herbem – 1535 r.). Można jeszcze wymienić godło Głowna (głowa na misie; jego geneza jest jednak dyskusyjna). Spośród herbów zaprojektowanych w XIX w. ten rodzaj reprezentuje jeszcze symbol Aleksandrowa (miasto Aleksandra).
Niektóre z funkcjonujących obecnie herbów miast województwa łódzkiego czerpią swą inspirację z dawnych wizerunków na pieczęciach miast, używanych do pieczętowania najważniejszych aktów w XIV-XVIII w. Genezę XIV-wieczną mają godła: Rawy Mazowieckiej, Piotrkowa Trybunalskiego, Pajęczna, Wielunia, Łęczycy i Żychlina, z XV w. znane są herby: Sulejowa, Przedborza, Sieradza, Kutna. Najwięcej pieczęci z używanymi do chwili obecnej herbami pochodzi z XVI w.: herby Łodzi, Brzezin, Tuszyna, Głowna, Pabianic, Łowicza, Skierniewic, Wieruszowa, Warty, Łasku; z XVIII w. znamy obecną wersję herbu Radomska i Zgierza. Z kolei projekty późniejsze, XIX-wieczne to herby: Strykowa, Aleksandrowa Łódzkiego, Białej Rawskiej, Tomaszowa Mazowieckiego, Bełchatowa i Poddębic. Zostały one wymyślone do „Albumu Heroldii Królestwa Polskiego” w połowie minionego stulecia (ok. 1849 r.). Pomysły XX-wieczne stanowią z kolei herby Ozorkowa, Konstantynowa, Zduńskiej Woli i Koluszek.
Bardzo rzadko zdarza się stosowanie w heraldyce miejskiej herbów podwójnych. Jest to dopuszczone wyjątkowo tylko wówczas, gdy dane miasto powstało z połączenia dwóch oddzielnych miast o utrwalonych w tradycji, odrębnych herbach (np. miasto Bielsko-Biała powstałe z połączenia dwóch sąsiadujących miast: Bielska i Białej ma prawidłowy herb podwójny, niezgodny z zasadami jest natomiast herb Zduńskiej Woli).
Tarcze herbowe miast mają prawo być zwieńczane koroną w kształcie murów miejskich, nazywaną po łacinie corona muralis. Rangę miasta określa liczba baszt w koronie, zwykle od trzech do pięciu widocznych. 
Herby niektórych miast mogą być ozdabiane koroną królewską. W heraldyce polskiej odnosi się to głównie do obecnej i byłych stolic państwa lub dawnych jednostek terytorialnych.
Herby miast portowych może wieńczyć corona navalis – korona ozdobiona dziobami żaglowców. Stosowane jest to głównie w heraldyce zachodnioeuropejskiej, głównie brytyjskiej.
Wykorzystanie herbów do celów prywatnych i komercyjnych.
Sposoby wykorzystania herbu, w tym do celów komercyjnych, często zastrzega statut miejski, przy czym przepisy państwowe nie regulują tego w sposób wystarczający, a orzecznictwo sądowe jest niejednoznaczne. W niektórych sprawach sądy uznały, że:
W przepisach prawnych nie ma jednoznacznych zapisów pozwalających gminom na pobieranie przez nie opłat za zgodę na używanie herbów do celów komercyjnych.

</doc>
<doc id="102749" url="https://pl.wikipedia.org/wiki?curid=102749" title="Howard Robert Horvitz">
Howard Robert Horvitz

Howard Robert Horvitz (ur. 8 maja 1947 w Chicago) – amerykański biolog, laureat Nagrody Nobla z medycyny 2002.
Studiował na Harvardzie, gdzie uzyskał także doktorat (1974). Po studiach wyjechał do Wielkiej Brytanii i został członkiem zespołu badawczego w Laboratorium Cavendisha w Cambridge, gdzie współpracował z Sydneyem Brennerem. Przedmiotem badań Horvitza był nicień "Caenorhabditis elegans". Uczony wykrył obecność programu samozniszczenia w DNA wszystkich komórek tego organizmu. Horvitz kontynuował badania po powrocie do USA (podjął pracę w Massachusetts Institute of Technology) i przyczynił się do wyjaśnienia zjawiska apoptozy.
Wraz z Sydneyem Brennerem i Johnem Sulstonem otrzymał w 2002 Nagrodę Nobla za odkrycia w dziedzinie genetycznej regulacji rozwoju organów i regulacji długości życia komórek.

</doc>
<doc id="102752" url="https://pl.wikipedia.org/wiki?curid=102752" title="Herb państwowy">
Herb państwowy

Herb państwowy (lub krajowy) – charakterystyczny znak, symbol państwa, ustalony według określonych reguł heraldycznych.
Geneza.
Herb państwowy lub krajowy wykształcił się z herbów terytorialnych lub z herbu osobistego władcy, względnie dynastii. W średniowieczu był on często złożony, tzn. w jego skład wchodził herb terytorium naczelnego lub władcy, oraz herby terytoriów nabytych. Czasem dodawane były herby ziem do których władcy rościli sobie pretensje, nie posiadając jednak faktycznego zwierzchnictwa feudalnego (np.herb Francji w dawnym herbie Anglii). W niektórych przypadkach, w związku z rozdrobnieniem feudalnym, herby państwowe składały się z wielkiej ilości herbów poszczególnych ziem. Skrajnymi przykładami są tu herby Świętego Cesarstwa Rzymskiego lub Królestwa Prus złożone z kilkudziesięciu herbów.
Herby państwowe ulegały historycznym przemianom, związanym z wstępowaniem na tron nowych dynastii, z nabywaniem lub podbojem nowych ziem lub utratą dawnych. W większości państw o dawnym rodowodzie zasadnicze elementy herbu pozostawały wszelako te same, choć ulegały stylizacji zgodnie z duchem epoki.
Herby nowych państw lub krajów, np. postkolonialnych, często są tworzone według zasad heraldyki, lecz ze względu na brak tradycji dynastycznych czy historycznych zawierają współcześnie utworzone symbole. W państwach socjalistycznych i ludowo-demokratycznych było częstą praktyką kształtowanie herbu wbrew zasadom heraldyki, w stylizacji wywodzącej się od godła ZSRR. Symbole te są raczej godłami państwowymi niż herbami, zgodnie zresztą z intencjami ich twórców, gdyż oficjalna nomenklatura socjalistyczna unikała terminu herb, jako kojarzącego się ze społeczeństwem klasowym. Podobnie Republika Francuska, znosząc symbole "ancient régimeu", nie wprowadziła herbu republikańskiego i do dziś symbolem Francji jest godło państwowe. W przypadku niektórych symboli państwowych, nieodpowiadających europejskim normom heraldycznym, lecz wywodzącym się z dawnej tradycji danego kraju i kształtowanym według określonych reguł, przyjęto również nazwę herb. Dotyczy to na przykład herbu Japonii lub Indii.
Polski herb państwowy wykształcił się na przełomie XIII i XIV w. i wywodzi się prawdopodobnie ze znaku osobistego władcy. W ciągu wieków herb polski ulegał ewolucji heraldycznej, ale zawsze przedstawiał Białego Orła heraldycznego. Od unii z Litwą pojawia się drugie godło – Pogoń litewska i stąd przybiera formę herbu złożonego. Od elekcji królewskich – na piersiach Orła lub w miejscu centralnym herbu złożonego, umieszczano herb osobisty króla.
Herby państwowe lub krajowe, tak jak inne rodzaje herbów, często występują w wersjach bardziej uroczystych, pełnych – tzw. herb wielki – lub skromniejszych (herb średni lub mały) przedstawiających czasem samą tarczę herbową.
Dawne herby Polski w wersji uroczystej przedstawiane były z insygniami orderów (Złotego Runa lub św. Stanisława), z płaszczem heraldycznym i trzymaczami. W wersji uproszczonej przedstawiana była zazwyczaj sama tarcza herbowa zwieńczona koroną. 
Obecnie w wielu krajach przyjęto uproszczone wersje herbów państwowych, ograniczające się do tarczy herbowej z godłem i tarczą.

</doc>
<doc id="102758" url="https://pl.wikipedia.org/wiki?curid=102758" title="Dziennik (prasa)">
Dziennik (prasa)

Dziennik – zbiór publikacji prasowych ukazujący się codziennie. Najczęściej dzienniki nie ukazują się w niedziele i święta. Pierwszy dziennik powstał pod auspicjami Gajusza Cezara z rodu Julii i wydawany był na papirusie.
Dzienniki w Polsce.
Zgodnie z obowiązującym w Polsce prawem prasowym (Ustawa – Prawo prasowe z dnia 26 stycznia 1984 r. ()), dziennik jest to „ogólnoinformacyjny druk periodyczny lub przekaz za pomocą dźwięku oraz dźwięku i obrazu, ukazujący się częściej niż raz w tygodniu”.
Największe dzienniki ogólnopolskie.
Najbardziej rozpowszechnione (dane Związku Kontroli Dystrybucji Prasy za I kwartał 2019):
Największe dzienniki regionalne.
Najbardziej rozpowszechnione (dane Związku Kontroli Dystrybucji Prasy za I kwartał 2019):

</doc>
<doc id="102759" url="https://pl.wikipedia.org/wiki?curid=102759" title="Puchar Billie Jean King">
Puchar Billie Jean King

Puchar Billie Jean King, dawniej Fed Cup, Puchar Federacji – drużynowe rozgrywki tenisowe krajowych reprezentacji kobiecych, odpowiednik męskiego Pucharu Davisa.
Rozgrywki odbywają się corocznie pod auspicjami Międzynarodowej Federacji Tenisowej. Początkowo miały formę tygodniowego turnieju, w czasie którego wyłaniano triumfatorki. W 1995 przyjęto zmianę, zbliżającą Puchar Federacji do rozgrywek Pucharu Davisa, z meczami na przemian na własnym terenie i na wyjeździe, w ciągu kilku tygodni całego sezonu, jednocześnie skracając nazwę angielską "Federation Cup" do "Fed Cup". Utworzono na wzór Pucharu Davisa grupy (odpowiednik poziomów), na czele z najwyższą Grupą Światową (zrzeszającą zespoły bezpośrednio walczące o trofeum). W 2020 roku zmagania Grupy Światowej postanowiono rozegrać w formie jednotygodniowego turnieju z dwunastoma zespołami podzielonymi na cztery grupy, których zwycięzcy rywalizują w półfinale i finale o końcowy triumf, ale z powodu pandemii COVID-19 pierwszy turniej finałowy przełożono na rok 2021. W 2020 roku zmieniono również nazwę zawodów, nazywając je imieniem Billie Jean King. Był to pierwszy przypadek nazwania ogólnoświatowych zmagań drużynowych na cześć kobiety.
Jedną z inicjatorek Pucharu była tenisistka i żona trenera australijskiego Harry’ego Hopmana, Nell. Chciała ona w ten sposób rozszerzyć tradycyjną rywalizację zespołów kobiecych Anglii i USA, toczoną od 1923 jako Puchar Wightman.
Reprezentacja Polski.
Polska zadebiutowała w rozgrywkach w erze tenisa amatorskiego w 1966 roku, osiągając drugą rundę. Najlepszym wynikiem reprezentacji był ćwierćfinał w 1992 roku. Najwięcej zwycięstw w grze pojedynczej i najwięcej zwycięstw łącznie uzyskała Agnieszka Radwańska, natomiast najwięcej zwycięstw w grze podwójnej i najwięcej rozegranych spotkań zaliczyła Alicja Rosolska, która także występowała w największej liczbie edycji zawodów. Najskuteczniejszym deblem była para Klaudia Jans-Ignacik–Alicja Rosolska. Kapitanem drużyny jest Dawid Celt.

</doc>
<doc id="102760" url="https://pl.wikipedia.org/wiki?curid=102760" title="Bolko V Husyta">
Bolko V Husyta

Bolko (Bolesław) V Husyta (Wołoszek, Głogówecki) (ur. ok. 1400, zm. 29 maja 1460) – koregent w księstwie opolskim w latach 1422–1424, książę głogówecki i prudnicki od 1424, książę niemodliński i strzelecki od 1450, na Oleśnie od 1455.
Życiorys.
Był najstarszym synem księcia opolskiego Bolka IV i Małgorzaty z Gorycji. Edukację zakończył na uniwersytecie w Pradze, gdzie spotkał się z poglądami reformatora religijnego i społecznego Jana Husa. Na Górny Śląsk Bolko powrócił zapewne przed 1417, w związku z zawarciem małżeństwa z Elżbietą Granowską, córką Wincentego Granowskiego i Elżbiety z Pilczy (po śmierci Granowskiego została trzecią żoną Władysława Jagiełły). Dzięki małżeństwu Bolko zyskał miasteczko Pilicę i skoligacenie z polskim dworem królewskim.
Od 1422 razem z ojcem współrządził w księstwie opolskim, zaś dwa lata później, dzięki cesji ojca i stryja Bernarda, został samodzielnym księciem na Głogówku i Prudniku.
Po wkroczeniu w 1428 na Śląsk wojsk husyckich książę Bolko przebywający wówczas w Gliwicach nie widząc szans na obronę nie tylko zdecydował się wpuścić husytów do miasta, ale chcąc uniknąć zniszczenia swojego księstwa i przy okazji się wzbogacić sekularyzacją dóbr kościelnych (jedną z pierwszych decyzji było unieważnienie fundacji Bolka IV względem kolegiaty w Głogówku), przystał do husytów, co potwierdził uroczystą przysięgą. Niebawem też przysłał im na pomoc swoje wojska. Przyłączenie Bolka do husytów nastąpiło nie tylko ze względów materialnych, ale również ideologicznych. Nie bez znaczenia dla księcia była bowiem sprawa postępującej germanizacji Śląska, co wobec elementów narodowych w nauce Jana Husa było szczególnie ważnym aspektem. Jeszcze w tym samym roku przejął wszelkie dobra kościelne w swoim księstwie.
W 1429 w związku z zaangażowaniem husytów na innych frontach Bolko V opanował na własny rachunek sąsiadujące z księstwem dobra biskupie w kasztelanii nyskiej. W roku następnym razem ze swymi sojusznikami wyprawił się na Jasną Górę leżącą w granicach Polski, oraz wtargnął do należącej do książąt brzeskich ziemi namysłowskiej, gdzie udało mu się zdobyć Kluczbork (Namysłów obronił się dzięki pomocy Wrocławian). Również w kolejnych latach książę głogówecki nie próżnował, stając się władcą większości terenów na Górnym Śląsku i części Dolnego. W swoich podbojach Bolko korzystał z cichej pomocy swoich najbliższych krewnych – ojca księcia opolskiego Bolka IV i stryja, księcia niemodlińskiego Bernarda. Szczęśliwa gwiazda odwróciła się od Bolka V w 1433 w związku z klęską w bitwie pod Trzebnicą zadaną przez księcia Mikołaja Raciborskiego. Pomimo tego że Piastowicz przejmował majątek będący w posiadaniu kleru oraz rabował klasztory i kościoły zdołał się utrzymać do końca życia w większości przejętych dóbr ziemskich należących do kleru. W 1443 za swoje czyny książę został ukarany przez hierarchię kościelną ekskomuniką.
W latach 1444–1452 doszło do wojny księcia Bolka V Husyty z biskupem krakowskim Zbigniewem Oleśnickim w związku z zakupieniem w 1443 przez biskupa księstwa siewierskiego. Wojna, która toczyła się ze zmiennym szczęściem, mogła trwać tak długo, gdyż wojska biskupa Oleśnickiego z obawy przed reakcją Habsburgów i cesarza nie zapuszczały się w głąb Śląska. Do ostatecznej zgody doszło na sejmie w Piotrkowie w 1452, gdzie Bolko V zaproponował nawet Kazimierzowi Jagiellończykowi pożyczkę pod zastaw ziemi wieluńskiej, w związku z przygotowaniami Polski do rozprawy z zakonem krzyżackim (propozycja nie została przyjęta).
Wcześniej, bo w 1450, stryj księcia głogóweckiego Bernard niemodliński nie posiadając męskich potomków, zdecydował się oddać większość swoich włości bratankowi. Do dzierżaw Bolka V zostały dołączone wówczas księstwa niemodlińskie i strzeleckie. Pięć lat później, w związku ze śmiercią Bernarda, do spadku zostało dołączone również Olesno.
Książę zmarł 29 maja 1460 w ulubionym przez siebie Głogówku i został pochowany w tutejszym kościele franciszkanów. Dzierżawy Bolka V Husyty zostały przejęte po jego śmierci przez brata księcia, władcę Opola Mikołaja I.
Rodzina.
Bolko V był dwukrotnie żonaty. Pierwsze małżeństwo zawarte z córką Elżbiety z Pilicy (zmarła w 1453) rozpadło się około 1450 (Pochodził z niego jedyny syn – Wacław ur. około 1433, jego śmierć w 1453 bardzo załamała Bolka V Husytę). W 1451 książę ożenił się z Jadwigą Bessówną. Małżeństwo to pozostało bezdzietne. 
Bolko V w literaturze.
Bolko V jest jednym z bohaterów powieści Andrzeja Sapkowskiego: "Narrenturm", "Boży bojownicy" i "Lux perpetua".

</doc>
<doc id="102761" url="https://pl.wikipedia.org/wiki?curid=102761" title="Lutosława">
Lutosława

Lutosława - żeńska forma imienia Lutosław, nienotowana w źródłach staropolskich. Znaczenie imienia: "sławna ze srogości".
Zdrobnienie: Lutochna

</doc>
<doc id="102762" url="https://pl.wikipedia.org/wiki?curid=102762" title="Pieśni i tańce śmierci">
Pieśni i tańce śmierci

Pieśni i tańce śmierci – cykl czterech pieśni na głos z fortepianem Modesta Musorgskiego powstały na przestrzeni lat 1875–1877. 
Pieśni te zaliczane są do najwybitniejszych utworów w dorobku kompozytora. Środkami muzycznymi Musorgski oddał tragizm i okrutne prawdy tekstów A. Goleniszczewa-Kutuzowa. Cztery maski śmierci - nienawidzącej, okrutnej w swej hipokryzji i bezwzględności - są zwycięskie w stosunku do prawdziwej miłości, marzeń i pragnień ludzkich.
Interesującym jest fakt, iż czwartą pieśń - "Wódz" - Musorgski zbudował w oparciu o polską pieśń powstańczą ""Chorał" ("Z dymem pożarów")" Józefa Nikorowicza. Dotychczas pozostają niezbadane powody powiązania wykorzystanej pieśni Nikorowicza z tematyką finałowej pieśni cyklu, jak i ze stosunkiem kompozytora wobec wydarzeń w Polsce.

</doc>
<doc id="102763" url="https://pl.wikipedia.org/wiki?curid=102763" title="Varg Vikernes">
Varg Vikernes

Varg Vikernes (ur. 11 lutego 1973 w Bergen jako Kristian Larsson Vikernes), znany również jako Count Grishnackh – norweski muzyk, kompozytor, wokalista, autor tekstów i multiinstrumentalista, a także producent muzyczny, pisarz, morderca i podpalacz skazany wyrokami sądowymi. Twórca black metalowego projektu Burzum. Współpracował także z innymi norweskimi zespołami metalowymi – Mayhem, Old Funeral i Darkthrone.
Życiorys.
W 1993 został skazany i otrzymał najwyższą z możliwych kar (co w norweskim prawie karnym wynosi 21 lat pozbawienia wolności) za zabójstwo muzyka Mayhem Øysteina "Euronymousa" Aarsetha oraz podpalenie trzech kościołów na początku lat 90. XX wieku, w tym kościoła Fantoft w Bergen.
W 2003, gdy Vikernes odbywał wyrok w zakładzie karnym o obniżonym rygorze, uciekł z więzienia. Następnego dnia został złapany w skradzionym samochodzie dzięki zorganizowanej akcji policyjnej. Prokurator wniósł o dodatkowy wyrok więzienia. Jednakże po oświadczeniu prawnika Vikernesa, że muzyk prosi, by zapomniano mu wszystko i pragnął tylko wrócić do rodziny, darowano mu dodatkowy wyrok. W czerwcu 2006 i w kwietniu 2008 roku starał się o zwolnienie warunkowe, ale prośby zostały odrzucone. 24 maja 2009 Varg Vikernes został warunkowo zwolniony z więzienia, po odbyciu 16 z 21 lat kary.
Po opuszczeniu więzienia zamieszkał wraz z żoną i dziećmi na farmie w okolicach Telemark. Następnie przeniósł się wraz z rodziną do Francji. W tamtejszym rejestrze meldunkowym figuruje jako Louis Cachet.
16 lipca 2013 roku Varg Vikernes został zatrzymany we Francji. Był podejrzany o planowanie rozboju oraz o posiadanie nielegalnych materiałów wybuchowych. 18 lipca 2013 roku został zwolniony po tym, jak nie udowodniono mu działań związanych z planowaniem zamachu terrorystycznego.

</doc>
<doc id="102765" url="https://pl.wikipedia.org/wiki?curid=102765" title="Marcus">
Marcus

Miejscowości w USA:
Gminy w USA:
A także:

</doc>
<doc id="102768" url="https://pl.wikipedia.org/wiki?curid=102768" title="John Sulston">
John Sulston

John Edward Sulston (ur. 27 marca 1942 w Cambridge, zm. 6 marca 2018) – brytyjski biolog i biochemik, laureat Nagrody Nobla z dziedziny fizjologii i medycyny w roku 2002 za wyjaśnienie zjawiska apoptozy.
W 1963 ukończył studia na Uniwersytecie Cambridge. W 1969 został profesorem w MRC Laboratory of Molecular Biology (Laboratorium Biologii Molekularnej) Uniwersytetu Cambridge. Był kierownikiem Human Genome Project w Wielkiej Brytanii, mającego na celu analizę ludzkiego DNA. W 1998 jako pierwszy opisał wszystkie geny zwierzęcia – nicienia "Caenorhabditis elegans", którym się zajmuje od ponad 30 lat. Prowadził też badania nad mechanizmami molekularnymi w procesie rozwoju organów oraz apoptozy, wykrył jako pierwszy gen powodujący apoptozę.
Prowadził, wspólnie z Sydneyem Brennerem, badania w Laboratorium Cavendisha w Cambridge nad nicieniem "Caenorhabditis elegans" i przyczynił się do wyjaśnienia zjawiska apoptozy. Za badania genetycznego mechanizmu procesu rozwoju organów (zob. np. ogólny plan budowy kończyn) w 2002 otrzymał Nagrodę Nobla, razem z Brennerem i H. Robertem Horvitzem.
Jego odkrycia pomogły w leczeniu m.in. chorób nowotworowych.

</doc>
<doc id="102769" url="https://pl.wikipedia.org/wiki?curid=102769" title="John E. Sulston">
John E. Sulston



</doc>
<doc id="102772" url="https://pl.wikipedia.org/wiki?curid=102772" title="Multifunkcja">
Multifunkcja

Multifunkcja lub funkcja wielowartościowa – uogólnienie pojęcia funkcji poprzez dopuszczenie przyporządkowania każdemu elementowi dziedziny więcej niż jednego elementu przeciwdziedziny. Z drugiej strony, pojęcie to definiuje się jako szczególny przypadek pewnego rodzaju funkcji.
Definicja.
Niech formula_1 i formula_2 będą niepustymi zbiorami. Multifunkcją formula_3 między zbiorami formula_1 i formula_2 nazywa się przyporządkowanie każdemu formula_6 niepustego zbioru formula_7 Jeśli formula_3 jest multifunkcją między formula_1 i formula_10 to oznacza się to czasami symbolem
Dla multifunkcji definiuje się, analogicznie jak dla funkcji, pojęcia obrazu, wykresu, mutlifunkcji odwrotnej czy złożenia. Traktując multifunkcję formula_3 jako funkcję formula_13 pojęcia te "nie" pokrywają się ze swoimi klasycznymi odpowiednikami.
Ponadto dla multifunkcji formula_23 definiuje się (dla formula_28):
"m"-produkt.
Pojęcie "m"-produktu rodziny zbiorów niepustych niejako „naśladuje” pojęcie produktu rodziny zbiorów.
Niech formula_31 będzie rodziną zbiorów niepustych. "m"-produktem formula_32 tej rodziny nazywamy rodzinę wszystkich multifunkcji
Jeśli formula_34 dla każdego formula_35 to "m"-produkt formula_32 oznaczamy symbolem formula_37 Jeśli formula_38 to multifunkcję formula_39 daną wzorem
nazywamy rzutowaniem na formula_41
Topologia w "m"-produkcie.
Jeśli formula_42 są przestrzeniami topologicznymi, to w "m"-produkcie formula_32 można wprowadzić topologię poprzez analogię do topologii Tichonowa w produkcie kartezjańskim przestrzeni topologicznych. Topologię tę definiuje się poprzez zadanie podbazy postaci

</doc>
<doc id="102773" url="https://pl.wikipedia.org/wiki?curid=102773" title="Alians Ewangeliczny w RP">
Alians Ewangeliczny w RP

Alians Ewangeliczny w RP – polska organizacja międzywyznaniowa zrzeszająca Kościoły, zbory i inne organizacje (np. fundacje) związane z ewangelikalnym protestantyzmem. Jego celem jest reprezentowanie i wspieranie działalności ewangelicznego chrześcijaństwa w Polsce. Polski Alians współpracuje ze Światowym Aliansem Ewangelikalnym oraz z Europejskim Aliansem Ewangelikalnym. Od lutego 2019 przewodniczącym Aliansu jest pastor dr Marek Kamiński.
Historia.
Utrata korzyści związanych z członkostwem w PRE spowodowała, że KZ próbował zrekompensować te straty na drodze rozwoju własnego Kościoła oraz inicjatyw ekumenicznych skierowanych do innych ugrupowań o charakterze zielonoświątkowym. Rozmowy z innymi kościołami zielonoświątkowymi nie powiodły się, wobec tego liderzy KZ (głównie Kazimierz Sosulski i Edward Czajko) wystąpili z inicjatywą utworzenia Aliansu Ewangelicznego. 21 czerwca 1999 w siedzibie Kościoła Zielonoświątkowego w Warszawie odbyła się konferencja przedstawicieli Kościołów ewangelikalnych w Polsce, podczas której podjęto uchwałę o utworzeniu Aliansu. W spotkaniu uczestniczyli przedstawiciele następujących kościołów: Kościół Zielonoświątkowy, Kościół Zborów Chrystusowych, Kościół Ewangelicznych Chrześcijan, Kościół Chrześcijan Wiary Ewangelicznej, Kościół Boży w Chrystusie, Ewangeliczna Wspólnota Zielonoświątkowa, Ursynowska Społeczność Chrześcijańska, Kościół Dobrego Pasterza oraz organizacje ewangelikalne.
21 stycznia 2000 został wpisany do rejestru kościołów i innych związków wyznaniowych jako krajowa organizacja kościelna, dział B pozycja 5. W 2007 roku do Aliansu przystąpił Kościół Chrześcijan Baptystów. W 2009 roku powstała Komisja Wspólna Przedstawicieli Rządu RP i Aliansu Ewangelicznego w RP. We wrześniu 2010 roku szeregi Aliansu opuścił Kościół Zielonoświątkowy w RP, główny inicjator Aliansu, ponieważ niewielkie wspólnoty miały ten sam głos, co wiodące, w wyniku czego KZ był marginalizowany. KZ zarzucał też dla KCh zawłaszczenie sobie Aliansu. 15 stycznia 2015 Kościół ten ponownie stał się jego członkiem (przedtem jednak dokonano zmian w Statucie i odtąd do Zarządu wchodzić mogą tylko zwierzchnicy najważniejszych kościołów ewangelikalnych).
Alians bywa krytykowany za niewielką skuteczność.
Przewodniczący Aliansu
Sekretarze generalni Aliansu
Członkostwo.
Członkami zwyczajnymi Aliansu są Kościoły ewangelikalne, zaś członkiem stowarzyszonym może być także inna organizacja.

</doc>
<doc id="102774" url="https://pl.wikipedia.org/wiki?curid=102774" title="Kamień Krajeński">
Kamień Krajeński

Kamień Krajeński (do 1951 r. "Kamień Pomorski", niem. "Kamin") – miasto w Polsce, położone w województwie kujawsko-pomorskim, w powiecie sępoleńskim, siedziba gminy miejsko-wiejskiej Kamień Krajeński.
Według danych GUS z 31 grudnia 2019 r. Kamień Krajeński liczył 2364 mieszkańców.
Miasto duchowne, własność arcybiskupstwa gnieźnieńskiego, pod koniec XVI wieku leżało w powiecie nakielskim województwa kaliskiego. 
Nazwa.
29 stycznia 1951 r. zmieniono nazwę miejscowości z Kamień Pomorski na Kamień Krajeński.
Administracja.
W latach 1954–1972 wieś była siedzibą władz, ale nie należała do gromady Kamień. W latach 1975–1998 miasto administracyjnie należało do województwa bydgoskiego.
Położenie.
Miasto jest położone pomiędzy dwoma jeziorami – Mochel i Brzuchowo, w północno-wschodniej części Krajny, na obszarze Krajeńskiego Parku Krajobrazowego, w pasie Pojezierza Południowopomorskiego (w tym Pojezierza Krajeńskiego), przy drodze krajowej nr 25, w odległości 73 km na północny zachód od Bydgoszczy.
Historia.
Kamień Krajeński jest jedną z najstarszych miejscowości województwa kujawsko-pomorskiego. Najstarsza wzmianka dotycząca Kamienia Krajeńskiego datowana jest na 1107 rok.
Kamień był siedzibą kasztelanii. Zazwyczaj siedzibą kasztelanii były okręgi administracyjne, które odpowiadają wielkością byłym powiatom, a na ich czele stali kasztelanowie, którzy zbierali podatki oraz daniny, dowodzili wojskami i sprawowali sądy. Od XIII w. Kamień Krajeński i jego okolice były własnością arcybiskupstwa gnieźnieńskiego, a ludzie zamieszkujący tereny podlegające arcybiskupstwu, zobowiązani byli poza tygodniową pańszczyzną, wynoszącą na ogół od jednego do trzech dni, wykonywać dodatkowe prace przy wysiewie zbóż, naprawach grobli, przędzeniu pańskiej przędzy oraz koszeniu łąki i zwózce siana. Gdy przyjeżdżał arcybiskup, mieszkańcy Kamienia Krajeńskiego musieli dodatkowo dostarczyć do kuchni jedną sztukę wołu ruskiego i jedno cielę holenderskie.
W 1339 r. Kamień Krajeński i jego okolice zostały przejściowo opanowane przez wojska krzyżackie. Przed nadaniem praw miejskich Kamień Krajeński nosił nazwę Wawrzeszkowo (Wawrzeszkowice) i był on osadą wiejską.
Przełom w historii miasta nastąpił 11 lutego 1359 roku. Wówczas to arcybiskup gnieźnieński Jarosław z Bogorii i Skotnik wydał przywilej, na mocy którego wieś Wawrzyszkowo zmieniono w miasto o ustroju magdeburskim. Odtąd miasto wraz z najbliższą okolicą stanowiło klucz kamieński arcybiskupów gnieźnieńskich. Król Kazimierz III Wielki w dokumencie wydanym 25 czerwca 1360 r. w Łowiczu potwierdził zarządzenie arcybiskupa, przy czym miasto otrzymało nazwę Kamień. W akcie lokacyjnym miasto otrzymało 10 włók (ok. 168 ha) ziemi, zaś od 1597 r. miało ich już 41 (688,8 ha) przy czym 4 włoki (67,2 ha) zajmował pleban. W ciągu wieków pisownia nazwy miasta ulegała wielu zmianom. I tak:
Krótko po lokacji miasta został wzniesiony zamek obronny z wieżą, który przetrwał do 1721 roku. W 1685 r. istniała jeszcze część zamku, zwana kamienicą z dwoma sklepami (piwnicami), nad którymi znajdowały się dwa pokoje, przygotowanymi na przyjazd arcybiskupa. Obok kamienicy stała wieża, w której urządzone były trzy więzienia dla przestępców. Tuż obok tych budynków stał drewniany dwór, który przeznaczony był dla dzierżawców lub rejentów. Składał się on z dwóch pokoi, alkierza, komory, kuchni i czeladnicy wystawionej w drugiej połowie XVII wieku. Nad rzeką Kamionką stał browar wraz z gorzelnią, zaopatrujący 17 karczm pańskich.
Jako że miasto stało się własnością kościelną, monarcha wyłączył je spod świeckiej władzy wojewodów. Ponadto władca wyraził zgodę na organizowanie w Kamieniu Krajeńskim stałych targów. Wraz z nadaniem praw miejskich arcybiskup ufundował osadzie drewniany kościół pod wezwaniem Najświętszej Marii Panny oraz śś. Apostołów Piotra i Pawła. Budowę obiektu zakończono ok. 1382 roku.
W XIV w. miasto otoczono murami obronnymi. Wzmocnienie obronności nie uchroniło jednak przed napadami. W 1383 r. najechał go książę mazowiecki Siemowit IV, zdobywając miasto i zamek. Jednak znacznie groźniejsze w skutkach były tzw. „rejzy” krzyżackie. W 1409 r. komturowie z Człuchowa i Tucholi przez osiem dni pustoszyli ziemię złotowską i nakielską. W tym też czasie zajęty i spalony został Kamień Krajeński. Krzyżacy w wyprawach z 1414 i 1422 r. ponownie spalili miasto. W czasie wojny trzynastoletniej z Zakonem Krzyżackim (1454–1466) Krajna i jej okolice nie uchroniły się od zniszczeń, jakie powodowały wojska krzyżackie. Dokument wydany 6 czerwca 1457 r. przez króla Kazimierza IV Jagiellończyka świadczy o znacznej randze miasta z tego okresu wojny z Krzyżakami. W dokumencie tym król poleca wystawić przez Kamień Krajeński trzech pieszych dla obrony Malborka (dla przykładu: Sępólno Krajeńskie było w stanie wystawić tylko 1 pieszego). Od tego czasu (1457 rok) Kamień Krajeński wzbogacił się o własną artylerię, co wzmocniło jego obronność. Odzyskanie przez Polskę w 1466 r. Pomorza diametralnie odmieniło sytuację i rangę miasta. Z nadgranicznej twierdzy, o dużym znaczeniu strategicznym, Kamień Krajeński stał się prowincjonalnym ośrodkiem handlowo-usługowym dla najbliższej okolicy. W 1512 r. arcybiskup Jan Łaski ustanowił przy kościele urząd archidiakona. Pod koniec XVI w. przez miasto przelała się fala reformacji, niemniej luteranizm aż do rozbiorów nie zyskał w mieście silnej pozycji. W 1597 r. arcybiskup Stanisław Karnkowski wydał nowy przywilej dla miasta. Potwierdził w nim stare prawa, wyznaczył nowe czynsze, wydał pozwolenie na warzenie piwa gdańskiego każdemu obywatelowi miasta, zobowiązał także burmistrza do urządzenia sklepów oraz gościnnego domu dla przybyszów. Źródła przekazują także, iż dom zajezdny w Kamieniu Krajeńskim wcale nie powstał, gdyż większość zatrzymujących się w mieście osób stanowili duchowni, korzystający z gościny w zamku arcybiskupa. W 1651 r. arcybiskup Maciej Łubieński wyniósł kościół kamieński do rangi kolegiaty. W XVII w. powstało w Kamieniu Krajeńskim seminarium duchowne. Na początku XVII w. ziemie krajeńskie stały się obszarem przewlekłych wojen polsko-szwedzkich. W czasie wojny (1675 rok) wojska szwedzkie pustoszyły tereny Kamienia Krajeńskiego i okolic. Za zniszczeniami spowodowanymi wojną szła groźba wybuchu epidemii, mogącej spowodować masowe wymieranie ludności. Dlatego też niektóre osady opustoszały zupełnie. Po ludności, która zamieszkiwała te tereny, pozostały tylko pustki porośnięte lasami. W ten sposób z terenu dzisiejszej gminy zginęły osady takie jak: Mochle, Stary Orzeł, Kruszewo, Żabienko, Ovialow, Preuschodorff. Ok. 1720 r. do kościoła od strony zachodniej dobudowano wieżę, a uroczysta konsekracja kościoła, której dokonał biskup chełmiński Adam Stanisław Grabowski, miała miejsce w 1738 roku (wydarzenie to upamiętnia tablica inskrypcyjna w głównej nawie kościoła).
W wyniku pierwszego rozbioru Polski (1772 rok) granica została przesunięta na południe, a Kamień Krajeński znalazł się na terytorium prowincji państwa pruskiego zwanej Prusami Zachodnimi. Wówczas utworzono również Obwód Nadnotecki, składający się z czterech powiatów, których siedzibami były: Wałcz, Kamień Krajeński, Bydgoszcz i Inowrocław. W 1809 r. w związku z licznym napływem ludności żydowskiej wybudowano w mieście synagogę. Od rozbiorów Polski, a zwłaszcza po wojnach napoleońskich, systematycznie zwiększał się odsetek ludności wyznania ewangelicko-augsburskiego. Dlatego też pod koniec XIX w. Kamień Krajeński wzbogacił się o nową świątynię: neogotycki kościół. Wiek XIX był wiekiem klęsk i nieszczęść. Najpierw w 1854 r. wybuchł pożar w Sępólnie. Wielu mieszkańców straciło wtedy dorobek całego swojego życia. Mieszkańcy okolicznych wsi (również Kamienia Krajeńskiego), choć byli bardzo biedni, zorganizowali pomoc dla ludzi z Sępólna. Po tym kataklizmie przyszedł następny. W grudniu 1855 r. na tereny Pomorza, a w tym i Krajny, nadciągnęły silne mrozy, niespotykane tutaj od wielu lat. Oprócz tego wybuchła epidemia cholery, dziesiątkująca ludność Krajny. Wtedy też, w roku 1866, do Kamienia Krajeńskiego przybyły trzy siostry elżbietanki, zwane wówczas szarymi siostrami (Perpetua Lorenz – przełożona, Karolina Sperlich i Pregryna Kirchner). Ich siedzibą stał się Zakład św. Elżbiety, oddany do użytku w 1905 roku. Siostry te przeprowadzały liczne działania w walce z epidemią: począwszy od organizowania „ochronki” dla dzieci pozbawionych rodziców, poprzez sprzątanie u ludzi chorych, po leczenie ich w szpitalu.
Po I wojnie światowej miasto włączono do Polski dopiero 28 stycznia 1920 roku. Lata dwudziestolecia międzywojennego to okres wzmożonego rozwoju miasta, a co za tym idzie kształtowanie się władzy samorządowej, rozwój przemysłu i handlu oraz oświaty (w tym czasie istniały dwie szkoły: powszechna i prywatna). W 1923 r. Kamień Krajeński i jego okolice były silnie obsadzone przez element gospodarczy żydowski i niemiecki. Kupiectwo w tym czasie było tu bardzo słabe. W tym czasie zaczęło się rozwijać, jednak sytuacja podatkowa i inne opłaty nakładane na handel, wstrzymały jego rozwój. Do 1923 r. liczebność kupiectwa polskiego była tak mała, że nie mogło ono tworzyć własnego towarzystwa, więc zostało włączone do towarzystwa niemieckiego. Kamień Krajeński i jego okolice (powiat sępoleński) – był buforową jednostką administracyjną, toteż zachodnie krańce powiatu stanowiły ówczesną granicę polsko-niemiecką. Powiat zamieszkiwało wielu Niemców, którzy z biegiem lat i w związku ze zmianami zachodzącymi w hitlerowskiej Rzeszy stawali się coraz bardziej butni i nieprzyjaźni. 
W latach 30. XX wieku w Kamieniu Pomorskim funkcjonował zakład poprawczy św. Anny.
1 września 1939 r. artyleria i samoloty Wehrmachtu rozpoczęły atak na Sępólno i okolice. Zaczęły się liczne aresztowania. Wiele osób z terenu powiatu sępoleńskiego wywieziono do Lipki. Zapełniły się też miejsca w obozach pracy w Radzimiu i Karolewie, gdzie zgładzono tysiące obywateli powiatu. Wielu nauczycieli i księży przetrzymywano w więzieniu w Zakładzie św. Anny (Kamień Krajeński). W połowie grudnia 1939 r. nauczyciele wraz z księżmi zostali zwolnieni albo wywiezieni do Stutthofu. Tragiczne losy mieszkańców powiatu sępoleńskiego związane z okupacją hitlerowską upamiętniają zbiorowe mogiły pomordowanych w Radzimiu i Karolewie, tablice pamiątkowe, obeliski i pomniki ku ich czci. Przerwana została także tradycyjna wielokulturowość etniczna i wyznaniowa.
Demografia.
Według danych GUS-u z 13 lutego 2009 r. miasto miało 2372 mieszkańców.

</doc>
<doc id="102775" url="https://pl.wikipedia.org/wiki?curid=102775" title="Ljupco Jordanovski">
Ljupco Jordanovski



</doc>
<doc id="102777" url="https://pl.wikipedia.org/wiki?curid=102777" title="Kanton (Szwajcaria)">
Kanton (Szwajcaria)

Kanton – podstawowa, terytorialna jednostka administracyjna Szwajcarii.
Szwajcaria jest państwem federacyjnym, składającym się z 26 kantonów, 143 okręgów i 2222 gmin, które posiadają bardzo szeroką autonomię. Aż do połowy XIX wieku kantony były samodzielnymi mini-państwami, które posiadały własne armie, same strzegły granic i biły własną monetę. Przekształcenie Szwajcarii z luźnej federacji nieposiadającej instytucji centralnych w państwo federalne nastąpiło dopiero w 1848 roku.
W XVI wieku Konfederacja Szwajcarska składała się z 13 niezależnych małych państw, protoplastów obecnych kantonów. Formalnie stanowiły one część Rzeszy Niemieckiej i były nazywane przez administrację Rzeszy kantonami. Były one dzielone na kantony „leśne” i kantony „miejskie”. Uzyskały one praktyczną niezależność po wspólnym pokonaniu cesarza Maksymiliana w 1499 r.
W sześciu „leśnych” kantonach funkcjonowała demokracja bezpośrednia, polegająca na podejmowaniu wszelkich wspólnych decyzji na wiecach kantonalnych. Siedem kantonów „miejskich” było zarządzanych formalnie przez rady miast, które były kontrolowane przez oligarchiczne układy tworzone przez najbogatszych kupców i rzemieślników.
Do starej konfederacji 13 kantonów, w 1803 przyłączono 6 kantonów z południowo-wschodniej części obecnej Szwajcarii, a w 1815 – 3 kantony z zachodniej części kraju.
Obecnie każdy kanton ma swoją własną konstytucję, która określa zasady działania ciał tworzących prawo (parlamenty lokalne), sprawujących rządy (rządy lokalne) i egzekwujących prawo (lokalne sądy, prokuratury i policję). W większości kantonów funkcjonują jednoizbowe parlamenty, w których zasiada od 58 do 200 posłów. Rządy kantonów liczą od 5 do 7 ministrów. Niemal wszystkie elementy władzy są realizowane przez kantony, gdyż szwajcarska konstytucja maksymalnie ogranicza prerogatywy rządu i parlamentu federalnego. Władze kantonalne samodzielnie określają stopień autonomii gmin. W niektórych kantonach gminy posiadają niemal całą władzę, podczas gdy inne są bardziej scentralizowane. Wynika to m.in. ze znacznych różnic w wielkości kantonów. Najmniejszy kanton ma 37 km² (Bazylea-Miasto) i 14 900 obywateli (Appenzell Innerrhoden), podczas gdy największy liczy 1 244 400 obywateli (Zurych) i 7105 km² (Gryzonia).
Obecnie już tylko w dwóch kantonach władza jest rzeczywiście sprawowana w formie pełnej demokracji bezpośredniej, w formie organizowania wieców kantonalnych ("Landsgemeinde"), na których każdy obywatel kantonu ma prawo wypowiedzieć się w każdej sprawie oraz bezpośrednio wybrać członków swojego rządu. We wszystkich pozostałych kantonach parlamenty i rządy są wybierane poprzez znane z innych krajów wrzucanie kartek wyborczych do urny.
Aż do czasu utworzenia kantonu Jury w 1978 r., nie tworzono nigdy nowych kantonów. Wynikałoby z tego, że kantonów powinno być 23. Jednak ze względu na problemy administracyjne i odpowiednie, proporcjonalne reprezentowanie ludności wszystkich kantonów w parlamencie krajowym część kantonów była dzielona na dwa lub więcej okręgów wyborczych. W 1999 r. w ramach tworzenia nowej konstytucji całej federacji zdecydowano się formalnie podzielić te kantony zgodnie z podziałem okręgów wyborczych, co zwiększyło ich liczbę do 26. Do Rady Kantonów (przedstawicielstwo kantonów w parlamencie) 20 kantonów deleguje po 2 dwóch członków, natomiast 6 kantonów (dawnych półkantonów) po jednym. Są to:
Lista kantonów.
Dwuliterowe skróty szwajcarskich kantonów są powszechnie stosowane w tym kraju, m.in. na rejestracjach samochodowych.

</doc>
<doc id="102778" url="https://pl.wikipedia.org/wiki?curid=102778" title="Łeonid Krawczuk">
Łeonid Krawczuk

Łeonid Makarowycz Krawczuk, ukr. Леонід Макарович Кравчук (ur. 10 stycznia 1934 w Żytyniu Wielkim, zm. 10 maja 2022) – ukraiński polityk i działacz komunistyczny. W latach 1990–1991 przewodniczący Rady Najwyższej Ukraińskiej SRR i Rady Najwyższej Ukrainy, prezydent Ukrainy w latach 1991–1994, deputowany kilku kadencji Rady Najwyższej Ukraińskiej SRR i Rady Najwyższej Ukrainy. Bohater Ukrainy (2001).
Życiorys.
Młodość.
Urodził się w chłopskiej rodzinie ukraińskiej na obszarze województwa wołyńskiego w Polsce. Jego ojciec Makar służył w polskiej kawalerii. Zginął w 1944, walcząc w szeregach Armii Czerwonej na froncie wschodnim, został pochowany w masowym grobie na terenie Białorusi.
Wykształcenie i działalność do 1991.
W 1958 został absolwentem studiów na Uniwersytecie Kijowskim. W latach 1967–1970 kształcił się w Akademii Nauk Społecznych przy Komitecie Centralnym KPZR. Uzyskał tam stopień kandydata nauk ekonomicznych na podstawie pracy dotyczącej istoty zysku w socjalizmie i jego roli w kolektywnej produkcji rolnej.
Od 1958 był działaczem Komunistycznej Partii Związku Radzieckiego. W latach 1960–1967 pełnił funkcję kierownika wydziału do spraw agitacji i propagandy regionalnego komitetu KPZR w Czerniowcach. W latach 1981–1991 wchodził w skład Komitetu Centralnego Komunistycznej Partii Ukrainy. W latach 80. poseł X i XI kadencji, w 1990 został deputowanym XII kadencji Rady Najwyższej Ukraińskiej SRR. W latach 1990–1991 członek Biura Politycznego KC KPU. Od lipca 1990 pełnił funkcję przewodniczącego Rady Najwyższej Ukraińskiej SRR (następnie Rady Najwyższej Ukrainy). Wsparł działania niepodległościowe i po ogłoszeniu powstania niezależnego państwa ukraińskiego 5 grudnia 1991 został pierwszym prezydentem Ukrainy (1 grudnia wygrał wybory, pokonując m.in. lidera opozycyjnego Ludowego Ruchu Ukrainy na rzecz Przebudowy Wiaczesława Czornowiła).
Prezydent Ukrainy.
8 grudnia 1991 Łeonid Krawczuk oraz przedstawiciele Rosji i Białorusi (Borys Jelcyn i Stanisłau Szuszkiewicz) podpisali porozumienie białowieskie o rozwiązaniu Związku Socjalistycznych Republik Radzieckich. 22 sierpnia 1992, na uroczystym posiedzeniu ukraińskiego parlamentu w Kijowie, ostatni prezydent Ukraińskiej Republiki Ludowej na emigracji Mykoła Pławjuk przekazał mu państwowe insygnia, uznając, że proklamowana w 1991 Ukraina stała się następcą prawnym Ukraińskiej Republiki Ludowej. W 1992 wspierał metropolitę Filareta w jego działaniach mających na celu stworzenie Ukraińskiego Kościoła Prawosławnego Patriarchatu Kijowskiego.
W 1993 podpisał porozumienia dotyczące dalszych losów Floty Czarnomorskiej i broni jądrowej znajdującej się na terytorium Ukrainy po rozpadzie ZSRR. W tym samym roku wziął udział w uroczystościach poświęconych 60. rocznicy wielkiego głodu na Ukrainie.
W wyborach prezydenckich w 1994 wystartował jako kandydat niezależny. W pierwszej turze zajął pierwsze miejsce, zdobywając 9 977 766 głosów (38,36%). W drugiej turze przegrał z Łeonidem Kuczmą, zdobywając 12 112 442 głosy (45,06%).
Działalność po prezydenturze.
Od 1994 do 2006 zasiadał nieprzerwanie jako deputowany w Radzie Najwyższej. Od 1998 do 2009 był członkiem Zjednoczonej Socjaldemokratycznej Partii Ukrainy. W 1999 został współprzewodniczącym Ogólnoukraińskiego Związku Sił Demokratycznych „Zgoda”. W wyborach prezydenckich w 2004 wspierał aktywnie kandydaturę Wiktora Janukowycza. W listopadzie 2004 został pozbawiony tytułu honorowego doktora nadanego mu w 1999 przez Akademię Kijowsko-Mohylańską, co uzasadniono „nieobywatelskim stanowiskiem podczas pomarańczowej rewolucji”. W wyborach parlamentarnych w 2006 stał na czele listy Opozycyjnego Bloku „Nie Tak!”, który nie przekroczył progu wyborczego.
W 2009 publicznie wezwał ówczesnego prezydenta Wiktora Juszczenkę do rezygnacji. W wyborach prezydenckich w 2010 udzielił poparcia kandydaturze Julii Tymoszenko.
W styczniu 2016 zaproponował przyznanie Krymowi autonomii państwowej w obrębie Ukrainy, a także uznanie specjalnego statusu dla Donbasu. W lipcu 2020 stanął na czele ukraińskiej delegacji do trójstronnej grupy kontaktowej ds. uregulowania konfliktu rosyjsko-ukraińskiego w Donbasie. 
Życie prywatne.
W 1957 zawarł związek małżeński. Miał syna Ołeksandra (ur. 1959), który m.in. do 2009 był prezesem klubu piłkarskiego Nafkom Browary.
Wraz z rodziną mieszkał w państwowej daczy w kijowskiej dzielnicy Koncza-Zaspa.
Upamiętnienie.
W 2014 poczta ukraińska wypuściła znaczek z jego wizerunkiem.

</doc>
<doc id="102779" url="https://pl.wikipedia.org/wiki?curid=102779" title="Amanda (imię)">
Amanda (imię)

Amanda – imię żeńskie pochodzenia łacińskiego, stanowiące żeński odpowiednik imienia Amand, wywodzące się od czasownika "amare" – „kochać” i oznaczające „ta, która powinna być kochana” lub „godna miłości”. Znane już w starożytnym Rzymie. Często nadawane w Stanach Zjednoczonych. W Polsce notowane co najmniej od II połowy XVIII wieku. 
Amanda imieniny obchodzi: 
Odpowiedniki w innych językach:
Znane osoby noszące imię Amanda:
Zobacz też:

</doc>
<doc id="102780" url="https://pl.wikipedia.org/wiki?curid=102780" title="Habakuk (imię)">
Habakuk (imię)

Habakuk, Abakuk, Ambakuk – hebrajskie imię męskie o niejasnej etymologii, przypuszczalnie pochodzące z akadyjskiego, w którym "hambakūku" oznaczał jakąś pachnącą roślinę, cynamon .
Habakuk, Abakuk, Ambakuk imieniny obchodzi 15 stycznia.
Osoby noszące imię Habakuk:
Habakuk w innych językach:

</doc>
<doc id="102781" url="https://pl.wikipedia.org/wiki?curid=102781" title="Habaqquq">
Habaqquq



</doc>
<doc id="102786" url="https://pl.wikipedia.org/wiki?curid=102786" title="Vicente Enrique y Tarancón">
Vicente Enrique y Tarancón

Vicente Enrique y Tarancon (ur. 14 maja 1907 w Burrianie, diecezja Tortosa, zm. 28 listopada 1994 w Walencji) – hiszpański duchowny katolicki, arcybiskup Oviedo, potem Toledo (prymas) i Madrytu, kardynał.
Życiorys.
Studiował w seminarium w Tortosie oraz w Pontyfikalnym Seminarium w Walencji. Przyjął święcenia kapłańskie 1 listopada 1929 w Tortosie. W diecezji Tortosa podjął pracę duszpasterską, współdziałał także z Akcją Katolicką w Madrycie. 25 listopada 1945 został mianowany biskupem Solsony i otrzymał sakrę biskupią 24 marca 1946.
Brał udział w obradach Soboru Watykańskiego II (1962-1965). W kwietniu 1964 został promowany na arcybiskupa Oviedo, a w styczniu 1969 przeniesiony na stolicę arcybiskupią i prymasowską Toledo. 28 kwietnia 1969 papież Paweł VI wyniósł go do godności kardynalskiej, nadając tytuł S. Giovanni Crisostomo a Montesacro Alto. Wielokrotnie uczestniczył w sesjach Światowego Synodu Biskupów w Watykanie (1969, 1971, 1974, 1977, 1980). Od maja 1971 sprawował funkcję administratora archidiecezji Madryt-Alcala, od grudnia 1971 - arcybiskupa tej archidiecezji. Przeszedł w stan spoczynku w kwietniu 1983.
Brał udział w obu konklawe 1978, w pracach I sesji Kolegium Kardynalskiego w Watykanie (1979). W latach 1971-1974 był członkiem sekretariatu generalnego Światowego Synodu Biskupów. Członek Królewskiej Akademii Języka Hiszpańskiego.
Po ukończeniu 80. roku życia (1987) utracił prawo udziału w konklawe. Został pochowany w kościele San Isidoro w Madrycie.

</doc>
<doc id="102789" url="https://pl.wikipedia.org/wiki?curid=102789" title="Abachum">
Abachum



</doc>
<doc id="102793" url="https://pl.wikipedia.org/wiki?curid=102793" title="Peter McKeefry">
Peter McKeefry

Peter Thomas Bertram McKeefry (ur. 3 lipca 1899 w Greymouth, diecezja Christchurch, zm. 18 listopada 1973 w Wellington), nowozelandzki duchowny katolicki, arcybiskup Wellington, kardynał.
Życiorys.
Studiował w Seminarium Krzyża Świętego w Mosgiel oraz w Papieskim Athenaeum "De Propaganda Fide" w Rzymie. 3 kwietnia 1926 w Rzymie przyjął święcenia kapłańskie. Pracował jako duszpasterz w diecezji Auckland, był sekretarzem lokalnego biskupa oraz szefem gazety diecezjalnej. W latach 1936-1939 był specjalnym korespondentem wojennym w Hiszpanii.
12 czerwca 1947 został mianowany arcybiskupem tytularnym Derco, z obowiązkami koadiutora Wellington; przyjął sakrę biskupią 19 października 1947. Udzielił jej kardynał Norman Thomas Gilroy z Sydney. Został arcybiskupem Wellington 9 maja 1954, był także przewodniczącym Konferencji Episkopatu Nowej Zelandii. Brał udział w Soborze Watykańskim II (1962-1965) oraz obradach Światowego Synodu Biskupów w Watykanie (1967, 1969, 1971). W czasie soboru prezentował bardzo konserwatywne poglądy, był przeciwny językom narodowym w liturgii. 
28 kwietnia 1969 został wyniesiony do godności kardynalskiej przez papieża Pawła VI. Otrzymał tytuł prezbitera Immacolata al Tiburtino. Był pierwszym kardynałem pochodzącym z Nowej Zelandii. Nawet jako kardynał żył bardzo skromnie. Pracował najczęściej do późnych godzin nocnych i niewiele sypiał. Zmarł nagle podczas rozmowy telefonicznej z papierosem między palcami, był bowiem nałogowym palaczem. Pochowany na jednym z cmentarzy w Wellington.

</doc>
<doc id="102797" url="https://pl.wikipedia.org/wiki?curid=102797" title="Baalis">
Baalis

Baalis (hebr. בַּעֲלִיס) – wzmiankowany w Biblii król Ammonitów, który panować miał w pierwszej połowie VI w. p.n.e. Zgodnie z przekazem biblijnym (Księga Jeremiasza 40:14) to on posłał Judejczyka Izmaela aby zamordował Godoliasza, zarządcę Judy z nadania babilońskiego. Część uczonych identyfikuje Baalisa z Baal-Jaszą ("Baʿlyašu") wspomnianym w inskrypcji widniejącej na odcisku pieczęci odnalezionej w ammonickiej cytadeli w Tall al-Umayri w Jordanii. Cała inskrypcja, datowana paleograficznie na ok. 600 r. p.n.e., brzmi „Milkom'awr, sługa Baal-Jaszy” ("lmlkm'wr /ʿb/d bʿlyšʿ") i na jej podstawie przypuszcza się, że pieczęć należeć musiała do ammonickiego dostojnika. Inni uczeni odrzucają identyfikację Baalisa z Baal-Jaszą twierdząc, iż oba imiona różnią się od siebie etymologicznie. 
Samo imię Baalis wydaje się składać z elementu teoforycznego Baal i dołączonego do niego sufiksu o niejasnym znaczeniu. Jego występowanie potwierdzone jest w dokumentach z Ugarit, gdzie zapisywane było w formie "Bʿls" (zapis alfabetyczny) lub "Baʿala-si" (zapis sylabiczny).

</doc>
<doc id="102798" url="https://pl.wikipedia.org/wiki?curid=102798" title="Balsazar">
Balsazar



</doc>
<doc id="102803" url="https://pl.wikipedia.org/wiki?curid=102803" title="Stoper">
Stoper



</doc>
<doc id="102804" url="https://pl.wikipedia.org/wiki?curid=102804" title="Bramka (piłka nożna)">
Bramka (piłka nożna)

Bramka – konstrukcja składająca się z dwóch pionowych słupków połączonych poprzeczką oraz linii bramkowej namalowanej na murawie boiska. W oficjalnych rozgrywkach mierzy szerokości i wysokości. Przekroczenie linii bramkowej przez piłkę, okręgiem wielkim równoległym do płaszczyzny boiska, oznacza zdobycie gola.
Zgodnie z przepisami FIFA, konstrukcja bramki może być wykonana z drewna, z metalu lub tworzywa sztucznego, powinna być stabilna i przymocowana do podłoża, zaś szerokość słupków nie powinna przekraczać . Z tyłu bramki zwykle jest doczepiona siatka, służąca do zatrzymywania piłki i uwidaczniająca zdobycie gola.

</doc>
<doc id="102805" url="https://pl.wikipedia.org/wiki?curid=102805" title="Bramka">
Bramka



</doc>
<doc id="102806" url="https://pl.wikipedia.org/wiki?curid=102806" title="Jerzy Łoś (logik)">
Jerzy Łoś (logik)

Jerzy Maria Michał Łoś (ur. 22 marca 1920 we Lwowie, zm. 1 czerwca 1998 w Warszawie) – polski logik, matematyk i ekonomista.
Życiorys.
Był synem Zygmunta Łosia i Zofii z Rostworowskich. Studiował we Lwowie w latach 1937–1939, początkowo medycynę, następnie filozofię i chemię. W czasie okupacji pracował jako urzędnik w cukrowni w Lublinie. Po okupacji podjął studia filozoficzne na Uniwersytecie Marii Curie-Skłodowskiej, zakończone uzyskaniem stopnia magistra filozofii w sensie ścisłym na podstawie pracy "Analiza metodologiczna kanonów Milla". Od 1947 we Wrocławiu początkowo pracował jako asystent w Katedrze Fizyki Uniwersytetu Wrocławskiego, następnie w katedrze logiki. Doktorat uzyskał w 1949, na podstawie pracy "O matrycach logicznych". W trakcie pobytu we Wrocławiu zainteresował się matematyką, nie bez wpływu tamtejszych uczonych Hugona Steinhausa czy Edwarda Marczewskiego. Od 1947 związany był z Instytutem Matematycznym PAN, gdzie w 1954 został profesorem nadzwyczajnym, a w 1955 uzyskał stopień doktora nauk matematycznych (odpowiadający habilitacji). W 1952 przeniósł się do Torunia, gdzie podjął pracę na Wydziale Matematyki, Fizyki i Chemii UMK.
Na przełomie lat pięćdziesiątych i sześćdziesiątych zainteresowania Łosia skierowały się ku teorii gier, a później ku matematycznym metodom ekonomii.
Od 1966 pracownik Instytutu Matematycznego PAN, a od 1974 Centrum Obliczeniowego PAN, przekształconego później w Instytut Podstaw Informatyki PAN. Od 1964 członek korespondent, a od 1983 członek rzeczywisty PAN. W 1974 otrzymał Krzyż Kawalerski Orderu Odrodzenia Polski. W latach 1979–1983 sprawował funkcję przewodniczącego Wydziału Logiki, Metodologii i Filozofii Nauki Międzynarodowej Unii Historii i Filozofii Nauki. W 1995 Uniwersytet w Hagen nadał mu tytuł doktora honoris causa.
Pracował na uczelniach we Wrocławiu, Toruniu i Warszawie oraz na Uniwersytecie Kalifornijskim w Berkeley, Uniwersytecie w Aarhus, Uniwersytecie Yale i Uniwersytecie Wisconsin w Madison. Jego prace dotyczyły logiki, algebry oraz podstaw matematyki i jej zastosowań, zwłaszcza w ekonomii.
Najbardziej znanym osiągnięciem Łosia w dziedzinie algebry i teorii modeli jest jego praca nad ultraproduktami (twierdzenie Łosia).
Praca magisterska Łosia "Analiza metodologiczna kanonów Milla" uznawana jest za prekursorską w dziedzinie logiki temporalnej. , uważany za twórcę logiki temporalnej, w swoim podstawowym dziele wspomina pracę Łosia, o której wiedział dzięki recenzji Henryka Hiża.
Jerzy Łoś był kolekcjonerem zabytkowej porcelany, głównie polskiej, oraz współautorem książki "Polska porcelana".
W styczniu 1976 podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. W 1988 Jerzy Łoś podpisał list opozycyjnych intelektualistów do Marszałka Sejmu PRL.

</doc>
<doc id="102809" url="https://pl.wikipedia.org/wiki?curid=102809" title="CB">
CB



</doc>
<doc id="102816" url="https://pl.wikipedia.org/wiki?curid=102816" title="Sekundomierz">
Sekundomierz

Sekundomierz (popularnie stoper) – przyrząd techniczny typu mechanicznego, podobny do zegarka, wykorzystywany w celu odmierzania małego odcinka czasowego. Ma za zadanie wymierzyć czas z dokładnością do 0,1 ułamka sekundy.
Ma mechanizm umożliwiający jego wyzerowanie. Najpopularniejszy ma zakres odcinka ograniczony do 30 minut. Wykorzystywany jest między innymi w przemyśle, w badaniach naukowych i sporcie.
Obecnie jest wypierany przez dokładniejsze sekundomierze oparte na technice elektronicznej, mikroprocesorowej, mierzące z dużą dokładnością rzędu 
milisekund.

</doc>
<doc id="102824" url="https://pl.wikipedia.org/wiki?curid=102824" title="Łuk Jordana">
Łuk Jordana



</doc>
<doc id="102826" url="https://pl.wikipedia.org/wiki?curid=102826" title="Amarna">
Amarna

Amarna (staroegipskie "Achetaton") – miejscowość nad środkowym biegiem Nilu, na wschodnim brzegu, około 320 km na południe od Kairu. Jedno z najważniejszych stanowisk archeologicznych w Egipcie. Około 1358–1340 p.n.e. reformator religijny faraon Amenhotep IV (Echnaton) zbudował tam na dziewiczej ziemi stolicę swego państwa, a zarazem główny ośrodek nowej religii. Po jego śmierci miasto opuszczono.
Pozostałości stolicy zostały zburzone, ale dostarczyły badaczom wielu cennych znalezisk. W centralnej dzielnicy zbudowano Wielką Świątynię (w której Echnaton wraz z małżonką składali ofiary Atonowi) i Wielki Pałac, a w pobliżu Archiwum Państwowe, w którym w 1887 roku odnaleziono tabliczki klinowe z korespondencją dyplomatyczną, tzw. Listy z Amarny. Zespół budowli państwowych otaczały willowe dzielnice urzędników, warsztaty, pracownie (m.in. należąca do Totmesa, w której odnaleziono popiersie Nefertiti), kopalnie alabastru.
W pobliżu znajdują się dwa zespoły grobowców:
Od lat osiemdziesiątych XIX wieku prace wykopaliskowe prowadzili kolejno: Urbain Bouriant, W.M. Flinders Petrie i Ludwig Borchardt.
Od nazwy miasta pochodzi nazwa stylu w sztuce egipskiej – okres amarneński.

</doc>
<doc id="102827" url="https://pl.wikipedia.org/wiki?curid=102827" title="Nikołaj Łuzin">
Nikołaj Łuzin

Nikołaj Nikołajewicz Łuzin () (ur. 9 grudnia 1883, Irkuck, Gubernia irkucka, Cesarstwo Rosyjskie – zm. 28 stycznia 1950, Moskwa, RFSRR, ZSRR) – matematyk rosyjski i radziecki znany z wkładu do opisowej teorii mnogości i analizy matematycznej z silnymi powiązaniami z topologią zbiorów punktowych, topologii, teorii równań różniczkowych i teorii szeregów trygonometrycznych, twórca moskiewskiej matematycznej szkoły naukowej nazywanej Łuzitanią, prześladowany w ramach wielkiego terroru w ZSRR.
Biografia.
W latach 1901–1905 studiował matematykę na wydziale fizyko-matematycznym Cesarskiego Uniwersytetu Moskiewskiego, gdzie jego kierownikiem naukowym był Dmitrij Jegorow. W 1910 roku wyjechał na Uniwersytet w Getyndze, gdzie jego kierownikiem naukowym był Edmund Landau. W 1912 roku udał się na Uniwersytet Paryski, gdzie uczestniczył w pracach seminarium Jacquesa Hadamarda, podczas którego zapoznał się m.in. z Emile Borelem i Henri Lebesgue’em. W 1914 roku wrócił do Moskwy, w 1915 roku obronił pracę magisterską, na podstawie której w 1917 roku został profesorem swej uczelni macierzystej. W czasie wojny domowej w Rosji lat 1918–1920 Łuzin wyjechał z Moskwy do Iwanowsko-Wozniesienskiego Instytutu Politechnicznego utworzonego w 1918 roku wskutek ewakuacji Ryskiego Instytutu Politechnicznego, po czym wrócił do Moskwy w 1920 roku.
W 1912 roku Łuzin obalił hipotezę Pierre’a Fatou z 1906 roku przez zbudowanie prawie wszędzie rozbieżnego szeregu trygonometrycznego o współczynnikach zbieżnych monotonicznie do zera, czym zaskoczył większość ówczesnych matematyków. Jego praca magisterska z 1915 roku rozwijała metryczną teorię funkcji, Łuzin podał w niej listę nierozwiązanych problemów, które współcześnie od dziesięcioleci stanowią źródło inspiracji matematyków. W 1919 roku udowodnił ważny wynik teorii właściwości brzegowych funkcji analitycznych dotyczący niezmienności zbiorów punktów granicznych w ramach odwzorowań konforemnych. Wraz ze swym uczniem Michaiłem Suslinem opracował teorię zbiorów analitycznych, oraz wbrew argumentom Lebesgue’a wykazał, że rzut zbioru borelowskiego nie zawsze jest zbiorem borelowskim. Udowodnił, że każda probabilistyczna miara borelowska na przestrzeni polskiej jest wewnętrznie regularna. Był jednym z twórców opisowej teorii mnogości i teorii funkcji, przedmowę do sławnej monografii Łuzina opublikowanej w Paryżu w 1930 roku napisał twórca teorii miary i całki Lebesgue, notatką opatrzył ją jego kolega matematyk polski Wacław Sierpiński.
Oprócz podstawowych twierdzeń z zakresu opisowej teorii mnogości, w teorii funkcji zmiennej rzeczywistej i zespolonej Łuzin uzyskał ważne i w pewnym sensie niemożliwe do udowodnienia wyniki w teorii zginania powierzchni. W dzisiejszej matematyce istnieje wiele pojęć nazwanych jego nazwiskiem, są to np. lemat Łuzina, przestrzeń Łuzina, miara Łuzina, N-własność Łuzina, zbiór Łuzina, twierdzenie Łuzina (więcej niż jedno), twierdzenia Łuzina o separacji, twierdzenie Łuzina o przybliżaniu funkcji mierzalnych na prostej rzeczywistej przez funkcje ciągłe, twierdzenie Suslina-Łuzina o istnieniu zbioru borelowskiego na płaszczyźnie z rzutem nieborelowskim, twierdzenie Łuzina o kategorii zbioru punktów zbieżności bezwzględnej szeregów trygonometrycznych, twierdzenie Denjoy-Łuzina, twierdzenie Denjoy-Łuzina-Saksa, twierdzenie Łuzina-Mieńszowa, twierdzenie Łuzina-Priwałowa o niepowtarzalności w teorii funkcji zmiennej zespolonej. Łuzin uzyskał również fundamentalne wyniki w macierzowej teorii równań różniczkowych bezpośrednio związane z teorią sterowania automatycznego. Jego wyniki są wciąż rozwijane i uogólniane przez współczesnych matematyków, przykładami są wielowymiarowe twierdzenie Łuzina, nieprzemienne twierdzenia Łuzina, twierdzenia Łuzina dla multifunkcji.
Członek zagraniczny Polskiej Akademii Umiejętności (1928), członek rzeczywisty Akademii Nauk ZSRR (1929).
Łuzitania.
Szkoła naukowa Łuzina zwana Łuzitanią istniała w Moskwie w latach 1920–1930. Rozwijała niezależne myślenie, umiejętność stawiania problemów w nowy sposób, dzielenia ich na nowe zadania i szukanie obejść. Na przykład obowiązywała niepisana zasada: jeśli aspirant otrzymał niezależny wynik w dziedzinie przedmiotu egzaminu, to podczas egzaminu był pytany tylko o ten wynik. Chociaż czas istnienia Łuzitanii zbiegł się z ogólną dewastacją ZSRR i najtrudniejszym okresem w historii Uniwersytetu Moskiewskiego, szkołę cechowała atmosfera twórczości połączonej z żartem i intelektualnym karnawałem, teatr naukowy w którym wszyscy byli aktorami, myślenie „tu i teraz”, jawność pośrednich dróg myślenia, publiczność i widoczność dla wszystkich procesów myślenia. Uczniami Łuzina byli m.in. Pawieł Aleksandrow, Aleksandr Chinczyn, Andriej Kołmogorow, Łazar Lusternik, Michaił Ławrientjew, Piotr Nowikow, Lew Sznirelman. „Wnukowie” naukowi Łuzina to np. szkoła Kołmogorowa, m.in. Władimir Arnold, Izraił Gelfand, Jakow Sinaj i Władimir Uspienskij, szkoła Aleksandrowa, m.in. Lew Pontryagin i Andriej Tichonow, szkoła Ławrientjewa, m.in. Mstisław Kiełdysz i Leonid Siedow, szkoła Chinczyna, m.in. Aleksandr Gelfond, szkoła Lusternika, m.in. Andrzej Granas. Hierarchię członków Łuzitanii przyjęto określać za pomocą tzw. „alefów”, litery formula_1 tradycyjnie używanej do oznaczenia mocy zbiorów nieskończonych w teorii mnogości, każdy nowo przybyły otrzymał tytuł formula_2 każde osiągnięcie zostało dodane do indeksu, Aleksandrow i Pawieł Uryson otrzymali wysokie tytuły formula_3 Łuzin miał tytuł formula_4 i ten symbol stał się herbem szkoły.
Obecnie znanych jest blisko 7000 naukowych potomków Nikołaja Łuzina. Łuzitania skupiała się głównie wokół dogłębnych badań analizy matematycznej, opisowej teorii mnogości i teorii funkcji. Szkoła uzyskała fundamentalne wyniki, np. Aleksandrow, rozwiązując problem liczności zbiorów borelowskich, pokazał, że wszystkie te zbiory uzyskuje się ze zbiorów domkniętych za pomocą jednej nowej, skonstruowanej przez siebie operacji, zaś Suslin udowodnił, że klasa zbiorów uzyskanych dzięki tej operacji jest znacznie szersza niż borelowskich i nazwał je A-zbiorami, podczas gdy Kołmogorow skonstruował przykład funkcji całkowitej o prawie wszędzie rozbieżnym szeregu Fouriera. Szkoła Łuzina miała ogromny wpływ na kształtowanie się matematyki radzieckiej, wśród jej członków jest ogromna liczba wybitnych matematyków, co schematycznie przedstawia się w postaci tzw. drzewa Łuzina. W 1915 roku matematyk polski Wacław Sierpiński trafił do Moskwy, internowany za obywatelstwo niemieckie, gdzie Jegorow i Łuzin pomogli mu w uzyskaniu pozwolenia na swobodne przebywanie w mieście, wskutek czego Sierpiński uczestniczył w tworzeniu moskiewskiej szkoły matematycznej zaś zażyłości między uczonymi i bliskie kontakty między członkami ich szkół trwały do połowy lat 30. XX wieku.
Wewnątrz Łuzitanii poważne konflikty rozpoczęły się jeszcze w 1919 roku, śmierć Suslina w wyniku epidemii tyfusu nastąpiła w okresie jego ostrego sporu z Łuzinem, sytuacja znacznie pogorszyła się wraz z nagłą śmiercią Urysona, strażnika wszystkich tajemnic Łuzytanii, wskutek utonięcia w 1924 roku podczas wypoczyku z Aleksandrowem we Francji. W 1930 roku, w dobie rewolucji kulturowej w ZSRR lat 1928–1931, grupa Moskiewskiego Towarzystwa Matematycznego, w skład której wchodzili Lusternik, Sznirelman, Gelfond i Pontrjagin pod kierownictwem czeskiego pochodzenia filozofa marksistowskiego Arnošta Kolmana znanego jako Ernst Kolman, ogłosiła program reorganizacji matematyki i zbliżenie jej z zadaniami budownictwa socjalistycznego które wcielał walnie polskiego pochodzenia wiceprezydent Akademii Nauk ZSRR Gleb Krżyżanowski oraz twierdziła, że wśród matematyków pojawili się aktywni kontrrewolucjoniści, wskazując bezpośrednio m.in. na Łuzina i Jegorowa. Jegorow, znany przeciwnik bolszewizacji nauki radzieckiej, został aresztowany na podstawie przekonań religijnych, przez co zmuszony został do opuszczenia stanowiska dyrektora Moskiewskiego Towarzystwa Matematycznego, które następnie objął Kolman. Wskutek tego Łuzin opuścił Moskiewskie Towarzystwo Matematyczne i Uniwersytet Moskiewski, zaś Jegorow zmarł w 1931 roku po strajku głodowym w więzieniu NKWD. Po klęsce „jegorowizmu” Kolman w 1931 roku opublikował siedem artykułów skierowanych przeciwko „jawnemu idealiście i solipsyście” Łuzinowi i jego teorii zbiorów analitycznych, złożył donos na Łuzina do NKWD, zaś I Ogólnorosyjska Konferencja Planowania Matematyki w Moskwie na podstawie jego raportu przyjęła rezolucję „O kryzysie burżuazyjnej matematyki i odbudowie matematyki w ZSRR” oskarżającą Łuzina o idealizm który doprowadził do „kryzysu w podstawach matematyki”.
Sprawa akademika Łuzina i łuzinizm.
Donos Kolmana stał się pierwszym dokumentem w postępowaniu znanym jako sprawa akademika Łuzina. W 1933 roku przyjaciel Łuzina ksiądz prawosławny Pawieł Fłorienski, rozstrzelany w 1937 roku na mocy wyroku kary śmierci wydanego przez trójkę NKWD, został aresztowany i skazany za sfabrykowaną sprawę Centrum Narodowo-Faszystowskiego. Podczas wymuszonych brutalnymi torturami zeznań Fłorienski zeznał, że Łuzin kierował działaniami tego centrum w zakresie polityki zagranicznej wykonując osobiste wytyczne Adolfa Hitlera. W 1936 roku Łuzin padł ofiarą wielkiego terroru w ZSRR, gdy publiczne prześladowania polityczne przeciwko niemu rozpoczęły się od dwóch anonimowych artykułów opublikowanych na łamach partyjnej gazety Prawda wskutek czego powołano specjalną komisję przy Prezydium Akademii Nauk ZSRR, której kierownikiem był Krżyżanowski i w skład której weszli m.in. uczniowie Łuzina tacy jak Aleksandrow, Bernstein, Chinczyn, Sznirelman, jak również innymi członkowie Akademii Nauk ZSRR Aleksiej Bach, Aleksandr Fersman, Nikołaj Gorbunow, Siergiej Sobolew, Otto Szmidt i Iwan Winogradow, zaś w jej posiedzeniach uczestniczył Kolman, ówczesny kierownik działu nauki Komitetu Miejskiego Wszechzwiązkowej Komunistycznej Partii (bolszewików) i domniemany autor oszczerczych artykułów prasowych. Krżyżanowski i Fersman wypracowali rozkaz władz ograniczający publikacje zagraniczne i kontrolujący stosunki zagraniczne Łuzina, lecz nie dążył do surowego ukarania Łuzina, podczas gdy Aleksandrow, Kołmogorow i Chinczyn wykorzystali sprawę do wyrównywania rachunków z czasów Łuzitanii oraz do walki o władzę w Akademii Nauk ZSRR i wpływ w środowisku matematyków. Według niektórych badaczy, w latach 30. XX wieku Aleksandrow i Kołmogorow byli w związku homoseksualnym, podobnie jak wcześniej Aleksandrow i Uryson, zaś radzieckie władze państwowe szantażem wymusiły ich zeznania przeciwko Łuzinowi. Sobolew i Szmidt oskarżyli Łuzina o nielojalność wobec władzy radzieckiej. W kolejnym artykule Prawdy uczniowie oskarżyli swego nauczyciela o służalczość wobec nauki zachodniej, co zostało bardzo negatywnie ocenione przez uczonych zagranicznych takich jak Lebesgue i Sierpiński. Ławrientjew i Nowikow odmówili pracy w komisji, natomiast Bernstein, Aleksiej Kryłow, Nikołaj Nasonow, Nikołaj Kurnakow i Władimir Wiernadski bronili Łuzina. Piotr Kapica, laureat Nagrody Nobla w dziedzienie fizyki w 1978 roku, w liście do ówczesnego przewodniczącego Rady Komisarzy Ludowych ZSRR Wiaczesława Mołotowa również otwarcie bronił Łuzina. Zdecydowano, że działania Łuzina wyrządziły krzywdę nauce radzieckiej, orzeczenie następnie złagodzono i Łuzin pozostał członkiem Akademii Nauk ZSRR, nie został uwięziony lub skazany na śmierć. Piętno wroga w masce radzieckiej publicznie nadane Łuzinowi przez Kolmana bardzo skomplikowało ostatnie czternaście lat życia Łuzina, dłuższy czas był bezrobotny i bez środków do życia. Tymczasem, Kolman finalnie sam padł ofiarą wielkiego terroru w ZSRR, do śmierci Stalina spędził 3 lata w więzieniu śledczym w siedzibie głównej NKWD na moskiewskiej Łubiance, w 1976 roku szukając azylu w Szwecji w wieku 84 lat wyrzekł się swojej radzieckiej przeszłości na piśmie zaś Czechosłowacka Akademia Nauk unieważniła jego członkostwo. W 1939 roku Łuzin został zatrudniony w Instytucie Automatyki i Telemechaniki Akademii Nauk ZSRR w Moskwie, gdzie bronił innych prześladowanych uczonych. Wskutek sprawy akademika Łuzina radzieccy uczeni znacznie ograniczyli swoje publikacje w zagranicznych czasopismach naukowych a ich kontakty zagraniczne zostały drobiazgowo przejrzane przez służy specjalne ZSRR. Powołano komisje do walki z „łuzinizmem”, ojciec fizyki radzieckiej Abram Ioffe został mianowany przewodniczącym komisji ds. łuzinizmu w fizyce w ramach Komisji Pomocy Uczonym przy RKL ZSRR, która oficjalnie zajmowała się zakupem literatury zagranicznej i opłacaniem składek członkowskich dla uczonych radzieckich w zagranicznych towarzystwach naukowych. Sprawa akademika Łuzina dała radzieckim władzom państwowym wolną rękę, otworzyła nasilone masowe prześladowania uczonych radzieckich, jednym z jej skutków był areszt i śmierć genetyka Nikołaja Wawiłowa, następnie areszt fizyka Lwa Landaua, laureata Nagrody Nobla w dziedzienie fizyki w 1962 roku, i prześladowania jego otoczenia naukowo-badawczego. Prezydium Rosyjskiej Akademii Nauk uchwałą z 2012 roku uchyliło uchwałę Akademii Nauk ZSRR z 1936 roku w sprawie akademika Łuzina.

</doc>
<doc id="102829" url="https://pl.wikipedia.org/wiki?curid=102829" title="Gordon Joseph Gray">
Gordon Joseph Gray

Gordon Joseph Gray (ur. 10 sierpnia 1910 w Edynburgu, zm. 19 lipca 1993 w Edynburgu) – szkocki duchowny katolicki, arcybiskup Saint Andrews i Edynburga, kardynał.
Życiorys.
Studiował w Akademii Krzyża Świętego w Edynburgu, następnie w Seminarium Świętego Jana w Wonersh (Anglia). Przyjął święcenia kapłańskie 15 czerwca 1935 w Edynburgu. Zajmował się działalnością duszpasterską i pedagogiczną, był m.in. rektorem Kolegium Świętej Marii w Blairs (1947-1951).
20 czerwca 1951 został mianowany przez papieża Piusa XII arcybiskupem Saint Andrews i Edynburga; sakry biskupiej udzielił mu 21 września 1951 w Edynburgu William Godfrey (delegat apostolski w Wielkiej Brytanii, późniejszy kardynał). Uczestniczył w Soborze Watykańskim II oraz w sesjach Światowego Synodu Biskupów w Watykanie (1969, 1974). Przewodniczył ponadto Konferencji Episkopatu Szkocji.
W kwietniu 1969 został wyniesiony przez papieża Pawła VI do godności kardynalskiej, z tytułem prezbitera S. Chiara a Vigna Clara. Jako kardynał uczestniczył w obu konklawe w 1978 oraz w I sesji Kolegium Kardynalskiego w Watykanie (1979). W lipcu 1981 Jan Paweł II mianował go swoim specjalnym wysłannikiem na obchody jubileuszu 100-lecia opactwa Fort Augustus w Szkocji.
Po osiągnięciu wieku emerytalnego (75 lat) złożył rezygnację z dalszego pełnienia funkcji arcybiskupich, która została przyjęta 30 maja 1985. Jego następcą został Keith O’Brien, któremu 5 sierpnia 1985 udzielił sakry biskupiej. W 1990 ukończył 80 lat i utracił prawo udziału w konklawe. Został pochowany w krypcie katedry Świętej Marii w Edynburgu.

</doc>
<doc id="102833" url="https://pl.wikipedia.org/wiki?curid=102833" title="Bożymir">
Bożymir



</doc>
<doc id="102834" url="https://pl.wikipedia.org/wiki?curid=102834" title="Glarus">
Glarus

Szwajcaria:
Zobacz też:

</doc>
<doc id="102835" url="https://pl.wikipedia.org/wiki?curid=102835" title="Zug">
Zug



</doc>
<doc id="102836" url="https://pl.wikipedia.org/wiki?curid=102836" title="Chocimir">
Chocimir



</doc>
<doc id="102837" url="https://pl.wikipedia.org/wiki?curid=102837" title="Fryburg">
Fryburg

Niemcy:
Szwajcaria:

</doc>
<doc id="102839" url="https://pl.wikipedia.org/wiki?curid=102839" title="Solura">
Solura



</doc>
<doc id="102840" url="https://pl.wikipedia.org/wiki?curid=102840" title="Pribysław">
Pribysław



</doc>
<doc id="102841" url="https://pl.wikipedia.org/wiki?curid=102841" title="William Godfrey">
William Godfrey

William Godfrey (ur. 25 września 1889 w Liverpoolu, zm. 22 stycznia 1963 w Londynie) – angielski duchowny katolicki, dyplomata watykański, przedstawiciel Stolicy Apostolskiej w Polsce, później arcybiskup Liverpoolu i Westminster, kardynał.
Życiorys.
Kształcił się w Ushaw College w Durham, następnie wyjechał do Rzymu, gdzie przyjął święcenia kapłańskie 28 października 1916 i kontynuował studia na Papieskim Uniwersytecie Gregoriańskim (1916–1918). Po studiach powrócił do Wielkiej Brytanii i pracował jako duszpasterz w archidiecezji liverpoolskiej oraz wykładał w Ushaw College. W październiku 1930 został obdarzony tytułem papieskiego prałata domowego. W latach 1930-1938 był rektorem Kolegium Angielskiego w Rzymie.
W 1935 został powołany do Papieskiej Komisji na Malcie, 1938 był wizytatorem apostolskim seminariów i kolegiów katolickich w Anglii, Walii i na Malcie. Uczestniczył w ceremonii koronacyjnej króla Anglii Jerzego VI (1937).
21 listopada 1938 został mianowany arcybiskupem tytularnym Cio (Cius) oraz delegatem apostolskim w Wielkiej Brytanii, Gibraltarze, na Malcie i Bermudach. Przyjął sakrę biskupią 21 grudnia 1938 w Rzymie z rąk kardynała Raffaele Rossiego, sekretarza watykańskiej Kongregacji ds. Konsystorza. W 1943 został dodatkowo mianowany "charge d'affaires" Stolicy Świętej w Polsce.
10 listopada 1953 przeniesiony z pracy dyplomatycznej na arcybiskupstwo Liverpoolu, a 3 grudnia 1956 na stolicę arcybiskupią Wetsminster. Na pierwszym konsystorzu papieża Jana XXIII został wyniesiony do godności kardynalskiej (15 grudnia 1958), z tytułem prezbitera SS. Nereo e Achilleo. Wśród biskupów, którym udzielił sakry biskupiej, znaleźli się m.in. przyszli kardynałowie Gordon Joseph Gray i John Heenan, a także arcybiskup Cardiff, John Aloysius Murphy.
Brał udział w I sesji Soboru Watykańskiego II, w przerwie między sesjami soborowymi zmarł. Został pochowany w katedrze westminsterskiej w Londynie.
Pochodził ze starego angielskiego rodu, spokrewniony był z polską linią rodu Godfrey, która w okresie carskich represji utraciła szlachectwo i przybrała spolszczone formy nazwiska: Godfreyow i Godfrejów.

</doc>
<doc id="102842" url="https://pl.wikipedia.org/wiki?curid=102842" title="Rocibor">
Rocibor



</doc>
<doc id="102843" url="https://pl.wikipedia.org/wiki?curid=102843" title="Ratybor">
Ratybor



</doc>
<doc id="102845" url="https://pl.wikipedia.org/wiki?curid=102845" title="Radwan">
Radwan



</doc>
<doc id="102846" url="https://pl.wikipedia.org/wiki?curid=102846" title="Appenzell">
Appenzell



</doc>
<doc id="102847" url="https://pl.wikipedia.org/wiki?curid=102847" title="Chwalibog">
Chwalibog

Chwalibog, Falibog, "Chwaliboż", "Faliboż" — staropolskie imię męskie, złożone z członu "Chwali-" („chwalić, sławić, dziękować”) i "-bog" („Bóg”, ale pierwotnie „los, dola, szczęście”). Prawdopodobnie oznaczało „tego, który sławi szczęście”, późn. „tego, który sławi Boga”. Po raz pierwszy zanotowane w formie Chwalibog w 1258 roku, a w formie Falibog — ok. 1265 r. (Faliboż — 1239 r.). 
Forma Falibog powstała w wyniku uproszczenia się grupy "chw" w "f", które zaszło na Śląsku, w Małopolsce i na Mazowszu w polszczyźnie epoki przedpiśmiennej. Natomiast pisownia z końcowym "-ż" być może jest zapisem imienia zdrobniałego, uformowanego przy użyciu przyrostka "-jь", pod wpływem którego wygłosowe "-g" przeszło w "-ż". Przyrostek ów może także oznaczać przynależność („należący do Chwaliboga, Faliboga”). 
Możliwe staropolskie zdrobnienia: Chwała, Chwalech, Chalek, Chwalik, Chwalisz, Chwalko, Chwałek, Chwałko, Chwało, Chal, Chalęta, Chaława, Chałek, Chałko, Chałuszka, Chałuta, Chałutka, Fal, Falak, Falek, Falęta, Falik, Falisz, Faliszek, Faliszko, Falk, Falko, Fał, Fałak, Fałek, Fałk, Fałko, Kwalisz, Kwalusz (lub Kwałusz), Kwał, Kwałek, Kwałko. 
Możliwe nazwiska: 
Chwaluk od stpol. imienia dwuczłonowego typu Chwali-bog, Chwali-mir, por. stpol. Chwalech, Chwalęta, Chwalik, Chwalisz itd. (Malec 1982, s. 66), tu z suf. -uk od pierwszego członu Chwał- / Chwal-. Por. nazwiska Chwalko, Chwalewic, Chwalejewicz (NOB I 57) 
Chwalibog, Falibog imieniny obchodzi 24 stycznia i 28 lutego.
Zob. też imię złożone z tych samych członów w odwróconej kolejności: 
Boguchwał, Boguchał, Bogufał, Bogofał, Bogchwał, Bochwał, Bofał.

</doc>
<doc id="102848" url="https://pl.wikipedia.org/wiki?curid=102848" title="Czedrog">
Czedrog



</doc>
<doc id="102850" url="https://pl.wikipedia.org/wiki?curid=102850" title="Neuchâtel">
Neuchâtel



</doc>
<doc id="102851" url="https://pl.wikipedia.org/wiki?curid=102851" title="Genewa">
Genewa

Genewa (fr. "Genève"; niem. "Genf"; gsw. "Gämf", "Gänf"; frp. "Geneva"; wł. "Ginevra"; rm. "Genevra") – miasto w Szwajcarii, drugie pod względem liczby mieszkańców, siedziba administracyjna kantonu Genewa. 18,6% mieszkańców miasta stanowią milionerzy (2018). Po Zurychu jest drugim, najważniejszym centrum finansowym kraju. 
Położona jest w południowo-zachodniej części kraju, nad Jeziorem Genewskim i rzeką Rodan. Miasto jest stolicą francuskojęzycznego kantonu Genewa. Aglomeracja genewska obejmuje również część Francji i liczy około 1 000 000 mieszkańców.
W Genewie swoje siedziby mają 22 organizacje międzynarodowe i ponad 250 organizacji pozarządowych. Mieszczą się tu m.in. siedziby takich organizacji międzynarodowych jak Organizacja Narodów Zjednoczonych (siedziba europejska), Światowa Organizacja Zdrowia, Międzynarodowa Organizacja Pracy, Światowa Organizacja Handlu, Międzynarodowy Ruch Czerwonego Krzyża i Czerwonego Półksiężyca czy CERN. Genewa jest miastem, które jest siedzibą największej liczby organizacji międzynarodowych w skali całego świata. Odbywa się tu także jedna z największych i najważniejszych wystaw motoryzacyjnych – Salon International de l’Auto.
Jest to jedno z najbardziej kosmopolitycznych miast europejskich – prawie połowa mieszkańców nie posiada obywatelstwa Szwajcarii. Znajduje się tu założony w 1559 r. uniwersytet, Port lotniczy Genewa-Cointrin oraz siedziby licznych firm i banków.
Historia.
Pierwsi ludzie pojawili się w rejonie Genewy w neolicie. Plemiona praceltyckie wzniosły na brzegu Jeziora Genewskiego rozległą osadę nawodną (palafit) – najstarsze ślady osadnictwa na terenie miasta pochodzą z około 3000 r. p.n.e.
W X wieku p.n.e. zostało zasiedlone wzgórze dzisiejszego Starego Miasta. Gród, zamieszkiwany przez przedstawicieli celtyckiego plemienia Allobrogów został zdobyty w 58 r. p.n.e. przez Rzymian pod wodzą Juliusza Cezara. Ufortyfikowany natychmiast według rzymskich zasad, stał się rzymską bazą podczas wojny z Helwetami.
Położone na skraju Jeziora Genewskiego, w miejscu w którym między Alpami a Jurą zbiegały się szlaki handlowe i pielgrzymkowe, miasto stało się szybko najważniejszym ośrodkiem w regionie. Podniesione przez cesarza Gracjana do rangi "civitas", już w 379 r. zostaje siedzibą biskupstwa. W 443 r. Genewa została zdobyta przez germańskich Burgundów i stała się pierwszą stolicą powstałego w 451 roku królestwa Burgundii. Siedziba królów znajdowała się na wzgórzu Starego Miasta. Na początku VI wieku panował tu król Gundobad, który zapisał się jako aktywny budowniczy i prawodawca (kodeks pt. "Lex Gundobada"). Jego następca, panujący od 516 roku Zygmunt I Święty polecił odbudować zniszczoną genewską katedrę pod wezwaniem św. Piotra. W 534 r. miasto zajęli Frankowie, włączając je w granice państwa Merowingów. Rozpad cesarstwa Karola Wielkiego doprowadził w 888 r. do powstania Drugiego Królestwa Burgundii, do którego włączono również Genewę. W 1032 r. Burgundia staje się częścią Świętego Cesarstwa Rzymskiego. Genewa z najbliższym regionem otrzymuje status hrabstwa, lecz faktycznie jest rządzona przez miejscowych biskupów.
W XIII wieku hrabiowie Genewy tracą w regionie znaczenie polityczne na rzecz hrabiów Sabaudii, którzy jeszcze przez trzy następne stulecia usiłują narzucić miastu swą władzę. Po wygaśnięciu rodu hrabiów Genewy w 1394 r. sukcesję objęli hrabiowie sabaudzcy, którzy wkrótce podporządkowali sobie również genewskich biskupów. W 1401 r. Sabaudia oficjalnie zakupiła hrabstwo genewskie, jednak nie mogła objąć rzeczywistej władzy w mieście na skutek zdecydowanego oporu jego mieszkańców. Sabaudczycy wielokrotnie próbowali zająć miasto siłą. Podczas największego zagrożenia w początkach XVI wieku autonomię Genewy uratowała interwencja wojsk federacji szwajcarskiej z Berna i Fryburga.
Już w XIV stuleciu zaznacza się w mieście szybki rozwój rzemiosła i handlu. W XV wieku w Genewie odbywają się 4 razy do roku słynne jarmarki, ściągające kupców nawet z odległych krajów, a liczba ludności miasta sięga 10 tysięcy. W 1478 r. niemieccy mistrzowie zakładają w Genewie pierwszą drukarnię, co legło u podłoża późniejszej pozycji miasta wśród czołowych ośrodków typograficznych Europy. Od czasów wypraw krzyżowych rozwijają się w Genewie usługi bankowe. Miasto staje się głównym ośrodkiem transferu pieniędzy między krajami zachodniej Europy a Rzymem.
Z końcem XIV w. zaczynają przybywać do Genewy Żydzi. Osiedlają się na przedmieściach, w getcie usytuowanym w rejonie Grand Mézel. Zajmują się rzemiosłem i handlem, lecz ich sytuacja systematycznie się pogarsza, są prześladowani. W 1461 r. ich dzielnica zostaje splądrowana, a w 1490 r. zostają ostatecznie wygnani z Genewy.
Wraz z berneńskimi żołnierzami dotarły do Genewy idee reformacji, a nauki Lutra i Zwingliego przekonały większość jej mieszkańców. Niechęć genewczyków do kleru była tak silna, że w lipcu 1533 r. biskup Pierre de la Baume opuścił potajemnie miasto i udał się do Annecy. Przywódca genewskiej reformacji, Wilhelm Farel, zaprosił w 1536 roku do miasta pochodzącego z Francji Jana Kalwina. W tym samym roku miasto staje się republiką protestancką pod przywództwem Kalwina, który uczynił z Genewy ośrodek intelektualny i religijny o znaczeniu europejskim (tzw. „Rzym protestancki”); do miasta napływają liczni innowiercy, głównie włoscy i francuscy, dzięki którym rozwija się rzemiosło i handel. Odwołanie edyktu nantejskiego powoduje napływ kolejnej fali uciekinierów z Francji.
Przez cały XVI wiek książęta Sabaudii nie chcą rezygnować z utraty Genewy – naturalnej stolicy ich włości nad Rodanem i Jeziorem Genewskim. Miasto broni się przed tymi zakusami dzięki pomocy sprzymierzonych kantonów, zwłaszcza Berna. Ostatnią próbą zdobycia miasta przez księcia Karola Emanuela był niespodziany, nocny atak wojsk sabaudzkich na mury Genewy 12 grudnia 1602, odparty dzięki bohaterskiej obronie mieszkańców. Pamiątka tej l'Escalade (fr. "escalade" – wspinaczka) jest do dziś jednym z najważniejszych świąt w Genewie.
W XVIII wieku Genewa stała się jednym z bogatszych miast Europy, głównie dzięki rozwojowi banków. Genewscy bankierzy współpracowali z wszystkimi ważniejszymi ośrodkami handlowymi Europy. Szczególne wpływy mieli we Francji, gdzie kredytowali zarówno królów, jak i prześladowanych przez nich protestantów, a Jacques Necker w ostatnich latach przed wybuchem rewolucji francuskiej był ministrem króla Ludwika XVI. Utrzymywały się tradycje handlowe: kupcy genewscy posiadali swe przedstawicielstwa w Holandii, Francji, Italii, a także na Bliskim Wschodzie, m.in. w Konstantynopolu. Jedną z gałęzi wytwórczości, która przyniosła później miastu zasłużoną sławę, było zegarmistrzostwo. W 1686 r. w Genewie pracowało niespełna 700 zegarmistrzów, a w końcu XVIII w. dziedzina ta dawała już utrzymanie 6 tys. ludzi.
W II poł. XVIII stulecia zaczęły się ujawniać z całą siłą konflikty między starymi rodami patrycjuszowskimi, skupiającymi w swych rękach całość władzy politycznej, a nowymi siłami społecznymi, tworzonymi przez młode mieszczaństwo, zamożne i wykształcone, ale pozbawione praw politycznych. W 1760 na ogólną liczbę przeszło 20 tys. mieszkańców Genewy tylko ok. 1500 osób – tzw. "citoyens" ( "cité" – miasto, w wąskim znaczeniu dawnego obszaru w granicach murów miejskich) było obywatelami posiadającymi prawa polityczne. Resztę stanowili tzw. "natifs" ( "natif de" ... – urodzony w ...) – obywatele urodzeni w mieście, pozbawieni jednak czynnych praw politycznych, oraz tzw. "habitants" ( "habitant" – mieszkaniec) – mieszkający w mieście, nie posiadający żadnych praw politycznych. Chcąc zabezpieczyć swoją wyłączność na sprawowanie władzy patrycjat genewski w tzw. l’Acte de Médiation (1738) uzyskał gwarancje niezmienności ustroju miejskiego ze strony Francji oraz kantonów Berno i Zurych. Wywołało to falę ostrej krytyki ze strony pozostałych genewczyków. Uznając „akt mediacyjny” za uzurpację władzy, zwalczali go w licznych wydawnictwach. W 1768 konflikt zaostrzył się i „nowi” mieszczanie zdołali nawet przejąć rządy w mieście. Obaleni patrycjusze dzięki zbrojnej pomocy Francji, Sardynii i Berna odzyskali jednak wkrótce władzę.
Genewa była jednym z najważniejszych ośrodków europejskiego Oświecenia. W 1712 w rodzinie zegarmistrza urodził się tu Jean-Jacques Rousseau, który odwiedził rodzinne miasto, już jako sławny człowiek, w 1754, stając w trwającym konflikcie społecznym po stronie młodego mieszczaństwa. W latach 1755-1778 w Ferney-Voltaire pod Genewą (ale już po francuskiej stronie granicy) mieszkał Wolter, który w swej rozległej posiadłości gościł śmietankę towarzyską Genewy. Genewczykiem był Jean-Étienne Liotard – najwybitniejszy malarz szwajcarski XVIII wieku, a także Michel de Crest, fizyk i geodeta, autor pierwszej opartej na pomiarach trygonometrycznych panoramy Alp. Do najwybitniejszych obywateli Genewy należał przyrodnik Horace-Bénédict de Saussure, jeden z pierwszych zdobywców widocznego z miasta najwyższego szczytu Alp – Mont Blanc.
Także w Genewie w roku 1755, Jean-Marc Vacheron założył najstarszą z istniejących na świecie do dziś manufakturę produkującą zegarki – Vacheron Constantin. Obok firmy Vacherona działają w mieście tacy liderzy tej branży jak Patek Philippe czy Rolex.
W 1798 rewolucyjna Francja anektuje miasto, które staje się na 16 lat siedzibą francuskiego departamentu Léman; po klęsce Napoleona w 1813 Genewa ponownie staje się niepodległa, a w 2 lata później zostaje przyjęta do Konfederacji Szwajcarskiej. W XIX wieku Genewa staje się miejscem schronienia wielu uciekinierów politycznych (m.in. Lenina). Tu, z inicjatywy Henri Dunanta w 1864 powstaje Międzynarodowy Komitet Czerwonego Krzyża. Od 1920 Genewa staje się siedzibą Ligi Narodów, a po II wojnie europejską siedzibą ONZ.
20 kwietnia 2009 rozpoczęła się w Genewie „Światowa Konferencja przeciwko rasizmowi, dyskryminacji rasowej, ksenofobii i pochodnym formom nietolerancji” (tzw. Durban II), wiele państw ją zbojkotowało (m.in. Polska). Premier Izraela Binjamin Netanjahu pogratulował tym, którzy odmówili udziału w konferencji, podjęcia słusznej decyzji. Palestyński ruch Hamas oskarżył kraje, które bojkotują konferencję genewską o rasizm – zdaniem Hamasu legalizują one „zbrodnie popełnione przez Izrael na Palestyńczykach”, papież Benedykt XVI pobłogosławił konferencję, sekretarz generalny Organizacji Narodów Zjednoczonych Ban Ki-moon wyraził rozgoryczenie z powodu bojkotu. Przeciwko bojkotowi opowiedziała się organizatorka konferencji Julie Rivero z organizacji Human Rights Watch.
Demografia.
W Genewie mieszka 203 856 osób. W 2020 roku 48,3% populacji gminy stanowiły osoby urodzone poza Szwajcarią.
Transport.
Przez teren miasta przebiegają drogi główne nr 1, nr 101, nr 102, nr 103, nr 105, nr 106, nr 111 i nr 116.

</doc>
<doc id="102852" url="https://pl.wikipedia.org/wiki?curid=102852" title="Dalmir">
Dalmir



</doc>
<doc id="102854" url="https://pl.wikipedia.org/wiki?curid=102854" title="Domard">
Domard



</doc>
<doc id="102855" url="https://pl.wikipedia.org/wiki?curid=102855" title="Domarat">
Domarat



</doc>
<doc id="102856" url="https://pl.wikipedia.org/wiki?curid=102856" title="Jerosław">
Jerosław



</doc>
<doc id="102857" url="https://pl.wikipedia.org/wiki?curid=102857" title="Aleksiej Leonow">
Aleksiej Leonow

Aleksiej Archipowicz Leonow, ros. Алексей Архипович Леонов (ur. 30 maja 1934 w Listwiance, zm. 11 października 2019 w Moskwie) – radziecki kosmonauta, generał-major pilot, dwukrotny Bohater Związku Radzieckiego (1965, 1975), Lotnik Kosmonauta ZSRR i artysta fantastyczny. Pierwszy człowiek, który wyszedł w otwartą przestrzeń kosmiczną.
Życiorys.
W 1953 ukończył szkołę lotniczą, a później Akademię Lotniczą im. Żukowskiego. Do czasu przyjęcia do grupy kosmonautów 7 marca 1960 pełnił służbę jako pilot wojskowy. W oddziale kosmonautów do 26 stycznia 1982.
Dwukrotnie leciał w kosmos. Za pierwszym razem od 18 marca do 19 marca 1965 statkiem kosmicznym Woschod 2, w charakterze drugiego pilota. Podczas lotu jako pierwszy człowiek wyszedł w otwartą przestrzeń kosmiczną w skafandrze typu Bierkut. Spacer trwał 12 minut i 9 sekund. Powrót do wnętrza statku okazał się niezwykle utrudniony z powodu powiększenia się objętości skafandra w warunkach próżni kosmicznej.
W 1967 wszedł w skład grupy kosmonautów przygotowujących się do lotu na Księżyc.
Drugi lot odbył na statku Sojuz 19 razem z Walerijem Kubasowem. Start nastąpił 15 lipca 1975 o 12:20 GMT z kosmodromu Bajkonur, a lądowanie 21 lipca 1975. W ramach programu Sojuz-Apollo statek Sojuz 19 pod dowództwem Aleksieja Leonowa podczas lotu kilkakrotnie łączył się z amerykańskim statkiem Apollo. Było to pierwsze w historii połączenie na orbicie statku amerykańskiego (Apollo) i statku radzieckiego (Sojuz 19). Łącznie w obu pojazdach leciało trzech astronautów amerykańskich i dwóch kosmonautów radzieckich. Obie kapsuły wystrzelono 15 lipca 1975 w odstępie siedmiu i pół godziny. Dwa dni później pojazdy wykonały manewr cumowania, a po trzech godzinach od połączenia dowódcy statków – Thomas Stafford i Aleksiej Leonow podali sobie ręce przez otwarty właz Sojuza.
W latach 1970–1991 był zastępcą komendanta Centrum Wyszkolenia Kosmonautów im. J. Gagarina w Gwiezdnym Miasteczku pod Moskwą.
Znany był również jako malarz tworzący obrazy o tematyce związanej z podbojem kosmosu.
Leonow zmarł w Moskwie 11 października 2019, w wieku 85 lat i został pochowany w Federalnym Cmentarzu Wojskowym w Mytiszczi.

</doc>
<doc id="102858" url="https://pl.wikipedia.org/wiki?curid=102858" title="Kazimir">
Kazimir



</doc>
<doc id="102859" url="https://pl.wikipedia.org/wiki?curid=102859" title="Kazemir">
Kazemir



</doc>
<doc id="102860" url="https://pl.wikipedia.org/wiki?curid=102860" title="Kazimar">
Kazimar



</doc>
<doc id="102861" url="https://pl.wikipedia.org/wiki?curid=102861" title="Miedzeszyn">
Miedzeszyn

Miedzeszyn – osiedle i obszar MSI w dzielnicy Wawer w Warszawie.
Przez Miedzeszyn przebiega droga ekspresowa S2.
Historia.
Wieś duchowna "Miedziessin" znajdowała się w 1580 roku w powiecie warszawskim ziemi warszawskiej województwa mazowieckiego.
W roku 1926 otwarto w Miedzeszynie sanatorium im. Włodzimierza Medema dla dzieci żydowskich zagrożonych gruźlicą. Sanatorium, utworzone wspólnie przez Bund i CISZO, działało do roku 1942.
Podczas okupacji niemieckiej w Miedzeszynie utworzono getto dla ludności żydowskiej, zlikwidowane 20 sierpnia 1942.

</doc>
<doc id="102862" url="https://pl.wikipedia.org/wiki?curid=102862" title="Kresimir">
Kresimir



</doc>
<doc id="102863" url="https://pl.wikipedia.org/wiki?curid=102863" title="Mierosław">
Mierosław



</doc>
<doc id="102864" url="https://pl.wikipedia.org/wiki?curid=102864" title="Mściwuj">
Mściwuj

Mściwuj, Mściuj — staropolskie imię męskie, złożone z dwóch członów: "Mści-" („mścić”) i "-wuj" („wuj”). 
Notowane od 1220 roku w formie Mści(w)uj, Mszczuj zaś od 1210 roku. Mogło oznaczać „ten, który mści swojego wuja, swoich krewnych ze strony matki”.
Mściwuj imieniny obchodzi 14 stycznia.
Warianty.
Możliwe dawne warianty i zdrobnienia: 
Znane osoby noszące imię Mściwuj.
Nazwiska pochodzące od imienia Mściwuj:

</doc>
<doc id="102865" url="https://pl.wikipedia.org/wiki?curid=102865" title="Świeciech">
Świeciech



</doc>
<doc id="102866" url="https://pl.wikipedia.org/wiki?curid=102866" title="Siemomysław">
Siemomysław



</doc>
<doc id="102868" url="https://pl.wikipedia.org/wiki?curid=102868" title="Trzebisława">
Trzebisława



</doc>
<doc id="102869" url="https://pl.wikipedia.org/wiki?curid=102869" title="Wińczysław">
Wińczysław



</doc>
<doc id="102871" url="https://pl.wikipedia.org/wiki?curid=102871" title="Yang Liwei">
Yang Liwei

Yang Liwei (chiń. 楊利偉; ur. 21 czerwca 1965 w Huludao) – chiński lotnik wojskowy i tajkonauta. Pierwszy obywatel chiński w przestrzeni kosmicznej. Generał major Chińskiej Armii Ludowo-Wyzwoleńczej.
Życiorys.
Wykształcenie i służba wojskowa.
We wrześniu 1983 wstąpił do lotnictwa Chińskiej Armii Ludowo-Wyzwoleńczej. W 1987 ukończył Wojskową Szkołę Lotniczą nr 8. Latał na myśliwcach. Jako pilot wylatał ponad 1350 godzin.
Kariera tejkonauty i loty kosmiczne.
1 stycznia 1998 został wybrany do pierwszej, 14-osobowej, grupy chińskich kosmonautów (Chiny grupa 1) przewidzianych do lotów w kosmos na pokładzie statków kosmicznych typu Shenzhou. Kandydowało do niej ponad 1500 pilotów wojskowych. O tym, że to on będzie pierwszym chińskim astronautą, zadecydowano dopiero w przeddzień startu.
Start do misji Shenzhou 5 nastąpił 15 października 2003 z kosmodromu Jiuquan. Orbitę okołoziemską statek osiągnął w niespełna 10 minut. Po około 7 godzinach wykonano manewr korekcji orbity (zmieniono ją na kołową).
W czasie lotu Yang Liwei sprawdzał działanie wszystkich systemów statku i systemu podtrzymywania życia. Na pokład zabrał ze sobą flagi Chińskiej Republiki Ludowej i Organizacji Narodów Zjednoczonych. Na wypadek lądowania na nieprzewidzianym terenie miał ze sobą broń, nóż i pałatkę. Lot Shenzhou 5 był typowym lotem testowym. Kabina mogła faktycznie pomieścić jednocześnie 3 kosmonautów, a czas lotu, który nie przekroczył doby w docelowych planach może sięgać nawet kilkunastu dni. Próby na orbicie wypadły pomyślnie i po wykonaniu 14 okrążeń Ziemi Shenzhou 5 pomyślnie wylądował w rejonie miasta Siziwang w odległości ok. 100 km od Hohhot, stolicy Mongolii Wewnętrznej w Chinach. Po 15 minutach od lądowania przy pomocy ekipy ratunkowej opuścił kapsułę Shenzhou 5. Na orbicie pozostał moduł orbitalny statku, który wykonywał zadania o charakterze wojskowym (jego deorbitacja nastąpiła 30 maja 2004). Po zakończonym locie Yang Liwei został bohaterem narodowym Chin. W jednym z wywiadów przyznał, że nie widział z kosmosu Chińskiego Muru. 31 października 2003 odwiedził Hongkong, natomiast 5 listopada Makau.
Wiosną 2007 został nieoficjalnie wytypowany na dowódcę misji Shenzhou 10. W październiku 2007 mianowany zastępcą członka Komitetu Centralnego Komunistycznej Partii Chin (był nim do listopada 2012). 22 lipca 2008 został awansowany do stopnia generała majora. W 2010 opublikował swoją autobiografię.
Ordery, odznaczenia i nagrody.
7 listopada 2003 przewodniczący Centralnej Komisji Wojskowej Jiang Zemin, z uznaniu zasług, przyznał mu tytuł „Bohatera kosmosu”. Uroczystość odbyła się w Wielkiej Hali Ludowej. Doktorat honoris causa przyznał mu Uniwersytet Chiński w Hongkongu. W październiku 2017 otrzymał prestiżowy UNESCO Medal on Space Science.
Życie prywatne.
Żonaty, ma syna.

</doc>
<doc id="102876" url="https://pl.wikipedia.org/wiki?curid=102876" title="Wostok (statek kosmiczny)">
Wostok (statek kosmiczny)

Wostok (ros. ""Wschód" – strona świata") – seria radzieckich jednoosobowych pojazdów kosmicznych.
Konstrukcja Wostoka była bazą do opracowania kolejnych statków kosmicznych, przede wszystkim Woschoda i Sojuza. Statki z serii Wostok były wynoszone z kosmodromu Bajkonur za pomocą rakiet typu Wostok 8K72 i jej pochodnych, np. Wostok 8K72E, która wynosiła prototypy Wostoka, nazywane Korabl-Sputnik.
Statki Wostok odbyły sześć lotów w kosmos między kwietniem 1961 roku a czerwcem 1963 roku. Każdorazowo były pilotowane przez jednego kosmonautę. Poprzedziło je siedem startów (5 udanych) prototypów i statków testowych, Korabl-Sputnik, numerowanych od 1 do 5.
Konstrukcja Wostok składała się z dwóch części: sferycznej kabiny załogowej i modułu technicznego w kształcie stożka, wyposażonego w silnik hamujący typu TDU-1. Moduł techniczny był odrzucany przed rozpoczęciem powrotu. W końcowej fazie powrotu na Ziemię, pilot katapultował się i lądował za pomocą spadochronu.
Wybrane dane techniczne:
W kosmos zostało wystrzelonych sześć pojazdów tego typu.
Pomyślnie wystrzelono też pięć prototypów:

</doc>
<doc id="102878" url="https://pl.wikipedia.org/wiki?curid=102878" title="Viktor Lutze">
Viktor Lutze

Viktor Lutze (ur. 28 grudnia 1890 w Bevergern w Westfalii, zm. 2 maja 1943 w Poczdamie) – Reichsleiter NSDAP oraz po nocy długich noży i zabójstwie Ernsta Röhma 30 czerwca 1934 szef sztabu SA.
Życiorys.
Służbę w wojsku rozpoczął w 1912. W czasie pierwszej wojny światowej służył najpierw w 369. Pułku Piechoty, a następnie w 15. Rezerwowym Pułku Piechoty.
W 1922 wstąpił do NSDAP, a w 1923 do SA, w której został w 1931 dowódcą grupy „Północ” w Hanowerze.
W 1933 Adolf Hitler mianował go szefem policji w Hanowerze w randze Gruppenführera SA. Po zamordowaniu Ernsta Röhma 30 czerwca 1934 w czasie nocy długich noży został szefem sztabu SA (formalnie dowódcą SA był Adolf Hitler, faktycznie kierował nimi szef sztabu). Był deputowanym do Reichstagu.
Kontrowersje wokół śmierci Lutzego.
Według oficjalnej wersji Viktor Lutze został ciężko ranny wraz z córką, Ingą, w wypadku samochodu kierowanego przez jego syna, Viktora juniora, 1 maja 1943 roku na autostradzie pod Poczdamem. Inga zmarła na miejscu, a Viktor Lutze – następnego dnia po operacji w szpitalu miejskim w Poczdamie o godz. 20.30. Następcą Viktora Lutzego został Wilhelm Schepmann. 
Natomiast UPA ogłosiła, że zginął on w zasadzce podczas podróży inspekcyjnej na Wołyniu. 
Historycy ukraińscy Anatilij Rusnaczenko, Łew Szankowśkyj i Wołodymyr Kosyk twierdzą, że Lutze zginął wraz z czterema członkami swojego sztabu na Wołyniu koło Kortelisów w zasadzce sotni UPA Tychona Zinczuka „Kubika”. Per Anders Rudling uważa tę wersję śmierci Lutzego za propagandową mistyfikację ukraińskich nacjonalistów, Grzegorz Motyka nie rozstrzyga tej kwestii:

</doc>
<doc id="102881" url="https://pl.wikipedia.org/wiki?curid=102881" title="Rotterdam">
Rotterdam

Rotterdam – miasto w zachodniej Holandii, w prowincji Holandia Południowa, stanowi południową część Randstadu, szóstego największego obszaru metropolitalnego w Europie, który zamieszkuje ok. 6,7 miliona ludzi.
Położenie.
Miasto położone jest w delcie Renu i Mozy, nad Nową Mozą (ramię deltowe Renu), połączone jest z Morzem Północnym kanałem Nieuwe Waterweg o długości 30 km.
Historia.
Po raz pierwszy Rotterdam wzmiankowany jest w 1283 roku, prawa miejskie otrzymał w 1299. Od XVI wieku rozpoczęto rozbudowę portu. W XVII–XVIII wieku nastąpił rozkwit miasta (rozwój handlu głównie z Francją i Anglią oraz przemysłu okrętowego i sukiennictwa). Od około 1850, wraz z rozwojem żeglugi na Renie i przemysłu Zagłębia Ruhry, jak też znacznej rozbudowy i modernizacji portu, wzrosło światowe znaczenie Rotterdamu. W maju roku 1940 czasie II wojny światowej zniszczony nalotem dywanowym Luftwaffe (zob. bombardowanie Rotterdamu). Nieliczne zachowane zabytki, m.in. gotycki kościół św. Wawrzyńca (XV – XVI), dom Schielandshuis (druga połowa XVII wieku, obecnie Muzeum Historyczne); pomnik z brązu „Rozdarte miasto” stworzył Ossip Zadkine (1953).
Transport.
Wielki węzeł transportowy. Krzyżują się tu autostrady: A13, A15, A16 i A20.
Ważny węzeł kolejowy. Miasto posiada również Międzynarodowy Port Lotniczy i Międzynarodowy Port Morski. Metro w Rotterdamie obsługuje pięć lokalnych linii, w tym jedną do Hagi. Miasto posiada 36 linii autobusowych o długości 432,7 kilometra i 9 linii tramwajowych o długości 93,4 kilometra.
Porty.
Rotterdam ma największy port w Europie, który rozciąga się na długości 40 km. Rzeki Moza i Ren zapewniają doskonały dostęp w głąb kraju i pozwalają dotrzeć aż do Bazylei oraz Francji. W 2003 roku Singapur, a następnie w 2005 roku Szanghaj, przejęły rolę największego portu świata (licząc według wielkości przeładunku).
Najważniejszym działem portu jest przemysł petrochemiczny oraz obsługa frachtu i przeładunku. Port wyposażony jest w nowoczesne terminale naftowe (Maasvlakte, Europoort, Pernis, Botlek), rudowe oraz kontenerowe. Obsługuje wymianę handlową krajów nadreńskich: przywóz ropy naftowej, rud metali, węgla kamiennego, zboża, wywóz produktów naftowych, maszyn, środków transportu i chemikaliów.
Sport.
W Rotterdamie mają swoją siedzibę kluby piłkarskie Feyenoord, Sparta i SBV Excelsior.

</doc>
<doc id="102884" url="https://pl.wikipedia.org/wiki?curid=102884" title="Paweł Kukiz">
Paweł Kukiz

Paweł Piotr Kukiz (ur. 24 czerwca 1963 w Paczkowie) – polski muzyk, wokalista, autor tekstów piosenek i polityk. W latach 1984–2013 lider zespołu Piersi. Kandydat w wyborach prezydenckich w 2015, inicjator komitetu wyborczego i ruchu politycznego Kukiz’15, poseł na Sejm VIII i IX kadencji, przewodniczący klubu poselskiego Kukiz’15 w Sejmie VIII kadencji i koła poselskiego Kukiz’15 – Demokracja Bezpośrednia w Sejmie IX kadencji.
Życiorys.
Życie prywatne.
Wnuk Mariana Kukiza, przodownika Policji Państwowej w II Rzeczypospolitej, zamordowanego w czerwcu 1941 w ramach masakr więziennych NKWD we Lwowie. Syn Marianny oraz Tadeusza, lekarza i działacza kresowego. Od 1991 jest żonaty z Małgorzatą, ma trzy córki: Julię (ur. 1991), Polę (ur. 1994) i Hannę (ur. 2000).
Z zawodu muzyk, uzyskał wykształcenie średnie ogólne. W Niemodlinie ukończył szkołę podstawową i liceum ogólnokształcące (1981), tam też został założony zespół Piersi (1984). Studiował administrację na Uniwersytecie Wrocławskim, a następnie prawo i nauki polityczne na Uniwersytecie Warszawskim, nie kończąc żadnego z tych kierunków.
Kariera muzyczna i rozrywkowa.
W latach 80. udzielał się muzycznie w różnych zespołach rockowych, takich jak CDN, Hak oraz Aya RL.
W latach 1984–2013 był liderem zespołu Piersi, w latach 1997–2004 działającego pod nazwą Kukiz i Piersi. Z grupą tą wydał dziewięć płyt. Kontrowersje w tym czasie wzbudził m.in. antykościelnym utworem „ZChN zbliża się”, któremu zarzucano obrazę uczuć religijnych.
Od 1989 był wokalistą zespołu Emigranci. W 2001 wziął udział w projekcie muzycznym Yugoton, a w 2007 uczestniczył w jego kontynuacji – Yugopolis. W 2003 wydał płytę pt. "Borysewicz &amp; Kukiz" w duecie z Janem Borysewiczem, z którym wcześniej nagrał także ścieżkę dźwiękową do filmu Olafa Lubaszenki "E=mc²" z 2002. W 2010 z Maciejem Maleńczukiem nagrał płytę z repertuarem Kabaretu Starszych Panów zatytułowaną "Starsi panowie". W duecie z Pihem zaśpiewał piosenkę „Młodość” na wydanym w 2014 albumie "Bal maturalny" produkcji Rozbójnika Alibaby oraz Jana Borysewicza.
W latach 90. zaczął pojawiać się w filmach – grał główne role w filmie sensacyjnym "Girl Guide" Juliusza Machulskiego, a z Bolcem w produkcjach "Poniedziałek" i "Wtorek" Witolda Adamka. W drugiej połowie lat 90. wystąpił w reklamie napoju Pepsi. Jak sam stwierdził, promował tę markę „dla pieniędzy”. Do wydarzenia nawiązała grupa Kazik na Żywo w utworze „Pozory często mylą” wydanym na albumie "Las Maquinas de la Muerte" (1999), w którym pojawiły się słowa stanowiące bezpośrednie odniesienie do Pawła Kukiza ("Spragniony, do picia nieledwie się zbliżam, wiedziony reklamą z udziałem Kukiza"). Od 2009 był współgospodarzem (z Markiem Horodniczym) programu publicystycznego "Koniec końców" w TVP1. W 2010 był jurorem na Festiwalu Piosenki Angielskiej w Brzegu.
Działalność społeczna i polityczna.
Działalność do 2014.
W wyborach prezydenckich w 2005 znalazł się w honorowym komitecie poparcia Donalda Tuska. W latach 2006–2007 wspierał kampanię samorządową Hanny Gronkiewicz-Waltz i parlamentarną Platformy Obywatelskiej.
W 2009 został redaktorem naczelnym portalu nieobecni.com.pl, poświęconego dokumentacji polskich cmentarzy za wschodnią granicą kraju, a także zabytkowych cmentarzy na Ziemiach Zachodnich (m.in. pożydowskich i poniemieckich), jak również wszystkich nekropolii, na których spoczywają Polacy. Przy współpracy z Powiernictwem Polskim nagrał odwołującą się do działalności niemieckiej polityk Eriki Steinbach piosenkę „Heil Sztajnbach”.
W wyborach prezydenckich w 2010 opowiedział się za kandydaturą Marka Jurka. W tym samym roku podpisał się pod zainicjowanym przez Fundację Mamy i Taty listem otwartym przeciwko organizowaniu w Warszawie europejskiej parady mniejszości seksualnych EuroPride. Paweł Kukiz zadeklarował się jako przeciwnik adopcji dzieci przez homoseksualistów oraz przeciwnik aborcji.
W 2010 i 2011 był członkiem komitetu poparcia Marszu Niepodległości, organizowanego corocznie 11 listopada w Narodowe Święto Niepodległości przez Młodzież Wszechpolską i Obóz Narodowo-Radykalny. Z komitetu tego wystąpił w 2012.
Zaczął angażować się w działalność polityczną, głosząc głównie postulat wprowadzenia jednomandatowych okręgów wyborczych i organizując m.in. akcję „Zmieleni.pl”. Wziął udział w akcji na rzecz ruchu pro-life „Uratuj świętego!” (2011).
Działalność od 2014.
W wyborach samorządowych w 2014 z ramienia Bezpartyjnych Samorządowców został wybrany na radnego Sejmiku Województwa Dolnośląskiego; został członkiem komisji współpracy zagranicznej oraz kultury, nauki i edukacji.
W lutym 2015 zapowiedział zamiar startu w wyborach prezydenckich 10 maja tegoż roku. Zajął 3. miejsce wśród 11 kandydatów, zdobywając 3 099 079 głosów, co stanowiło 20,8% głosów ważnych. Przed drugą turą głosowania nie poparł żadnego z kandydatów. W lipcu 2015 powołał KWW Kukiz’15 z zamiarem startu w jesiennych wyborach parlamentarnych (według jego słów nazwa ruchu oznaczała „Koniec Układu Korupcji i Złodziejstwa”). Otwierał listę tego komitetu w okręgu warszawskim; otrzymał 76 675 głosów i zdobył mandat poselski (ruch otrzymał 8,8% głosów i 42 mandaty poselskie). W Sejmie VIII kadencji został przewodniczącym klubu poselskiego Kukiz’15, zasiadł też w Komisji do Spraw Służb Specjalnych. W grudniu 2015 ogłoszono powstanie Stowarzyszenia na Rzecz Nowej Konstytucji Kukiz’15, zarejestrowanego w 2016, którego został prezesem.
W wyborach do Parlamentu Europejskiego w 2019 jego ugrupowanie nie zdobyło mandatów (Kukiz’15 otrzymał 3,7% głosów). Paweł Kukiz został wówczas upoważniony do prowadzenia rozmów z innymi ugrupowaniami politycznymi w sprawie wspólnego startu w wyborach parlamentarnych w tym samym roku. W sierpniu 2019 ogłosił, że Kukiz’15 wystartuje w wyborach do Sejmu z list PSL w ramach Koalicji Polskiej. W wyborach Paweł Kukiz kandydował z pierwszego miejsca w okręgu opolskim i uzyskał poselską reelekcję, otrzymując 23 468 głosów. Kandydaci rekomendowani przez kierowany przez niego ruch uzyskali 6 mandatów poselskich. W dniu rozpoczęcia nowej kadencji Sejmu został ogłoszony przewodniczącym rady Koalicji Polskiej.
W marcu 2020 na antenie radia RMF FM poinformował o tworzeniu związanej ze stowarzyszeniem partii politycznej pod nazwą K’15, którą zarejestrowano 31 lipca tego samego roku. W grudniu 2020 wraz z innymi posłami Kukiz’15 znalazł się poza klubem parlamentarnym Koalicji Polskiej, stając się posłem niezrzeszonym. W lutym 2021 został przewodniczącym nowo powołanego koła poselskiego Kukiz’15 – Demokracja Bezpośrednia. W maju tego samego roku w imieniu partii K’15 podpisał porozumienie programowe z rządzącą partią Prawo i Sprawiedliwość. W październiku 2022 ogłosił zawieszenie współpracy z PiS przy głosowaniach w Sejmie. Partia K’15, której był prezesem, została wyrejestrowana 11 stycznia 2023.

</doc>
<doc id="102886" url="https://pl.wikipedia.org/wiki?curid=102886" title="Piersi (zespół muzyczny)">
Piersi (zespół muzyczny)

Piersi – polski zespół grający szeroko pojętą muzykę rockową. Powstał w 1984 roku w Niemodlinie z inicjatywy wokalisty Pawła Kukiza, gitarzysty Rafała Jezierskiego, basisty Zbigniewa Moździerskiego oraz perkusisty Andrzeja Olszewskiego. W 1997 roku po związaniu się z krajowym oddziałem koncernu EMI formacja przyjęła nazwę Kukiz i Piersi. Do 2013 roku funkcję lidera Piersi pełnił Paweł Kukiz wraz z którym w składzie formacja zarejestrowała dziewięć wydawnictw, a także wylansowała m.in. takie przeboje jak „Maryna”, „Zośka”, „Całuj mnie” i „O, Hela”. Ówczesną twórczość zespołu charakteryzowały prześmiewcze teksty, poruszające kwestie społeczne, kulturalne i polityczne w Polsce.
Po opuszczeniu w 2013 roku składu przez Kukiza szeregi formacji uzupełnił wokalista bułgarskiego pochodzenia – Adam „Asan” Asanow. Natomiast nazwa grupy została skrócona do – Piersi. W odnowionym składzie zespół zarejestrował wyróżniony dwukrotnie platynową płytą album pt. "Piersi i przyjaciele 2". Pochodząca z płyty piosenka „Bałkanica”, utrzymana w stylistyce pop-rocka i folku, przysporzyła grupie nowych odbiorców. Kompozycja trafiła na liczne listy przebojów rozgłośni radiowych w Polsce.
Na tle nieporozumień pomiędzy członkami zespołu Piersi a Pawłem Kukizem, Kukiz stworzył nowy zespół pod nazwą Kukiz i Piersi. Debiutancki singel grupy Kukiz i Piersi pt. „Wakacyjna miłość” ukazał się w 2015 roku. Muzycy Piersi odcięli się od działalności tej formacji stwierdzając, że "nie mają z nią nic wspólnego".
Historia.
Zespół powstał w 1984 roku w Niemodlinie z inicjatywy wokalisty Pawła Kukiza, gitarzysty Rafała Jezierskiego, basisty Zbigniewa „Dziadka” Moździerskiego oraz perkusisty Andrzeja Olszewskiego, na kanwie formacji Hak. Przez szereg lat działalność formacji była ograniczona, jej lider – Paweł Kukiz, zaangażowany był wówczas w projekt Aya RL. Ostatecznie w 1990 roku po opuszczeniu przez Kukiza składu Aya RL działalność Piersi zyskała na intensywności. Grupa zadebiutowała w 1992 roku albumem pt. "Piersi", który ukazał się nakładem wytwórni muzycznej Polskie Nagrania Muza. Na płycie znalazł się kontrowersyjny utwór „ZCHN zbliża się”, który przysporzył zespołowi popularności. Utwór ten powstał na bazie melodii z pieśni kościelnej – „Pan Jezus już się zbliża”, do której powstał nowy tekst. W 1993 roku nakładem wytwórni muzycznej Silverton ukazał się drugi album formacji zatytułowany "My już są Amerykany".
W 1994 roku został wydany cover album Piersi zatytułowany "60/70 Piersi i przyjaciele". Na płycie znalazły się interpretacje utworów m.in. z repertuaru Grupy Skifflowej No To Co, Karin Stanek, Macieja Kossowskiego i Czerwonych Gitar. Gościnnie w nagraniach wzięli udział m.in. wokalista zespołu Proletaryat – Tomasz Olejnik, artystka solowa – Kasia Kowalska oraz liderka zespołu Closterkeller – Anja Orthodox. Również w 1994 roku do sprzedaży trafił jedyny album koncertowy grupy "Live '93". Na wydawnictwie znalazł się zapis występu formacji podczas Festiwalu w Jarocinie. Tego samego roku muzycy zorganizowali w Niemodlinie koncert z okazji dziesięciolecia działalności. W jego ramach poza jubilatami wystąpiły ponadto m.in. zespoły Acid Drinkers i Closterkeller.
W 1995 roku ukazał się trzeci album formacji zatytułowany "Powrót do raju". Na płycie znalazły się m.in. utrzymane w konwencji satyry na ówczesną sytuację polityczną piosenki „Powróćże komuno” i „Bolszewicy na mszy, czyli pieśni o cudownym nawróceniu”. Rok później odbyła się premiera filmu sensacyjnego „Girl Guide” w reżyserii Juliusza Machulskiego, w którym Paweł Kukiz zagrał jedną z głównych ról. W obrazie wykorzystano ponadto piosenki z repertuaru Piersi m.in. takie jak „My już są Amerykany” i „Zośka”.
24 listopada 1997 roku nakładem wytwórni muzycznej Pomaton EMI ukazał się czwarty album grupy pt. "Raj na ziemi", a także pierwszy sygnowany nazwą Kukiz i Piersi. Pochodzące z płyty piosenki „Całuj mnie” i „O, Hela” zyskały miano przebojów, plasując się odpowiednio na 4. i 13. miejscu Listy Przebojów Programu Trzeciego Polskiego Radia. Ponadto teledysk do utworu „O, Hela” uzyskał nominację do nagrody polskiego przemysłu fonograficznego Fryderyka w kategorii "Teledysk roku". Rok później do sprzedaży trafiła pierwsza kompilacja nagrań zespołu pt. "...przeboje". Piąty album grupy pt. "Pieśni ojczyźniane" został wydany 25 kwietnia 2000 roku. Gościnnie w nagraniach wzięli udział m.in. gitarzysta Maciej Gładysz, znany m.in. z występów w zespole Wilki oraz wokalistka Dominika Kurdziel, rozpoznawalna wówczas jako perkusistka w talk-show Wojciecha Jagielskiego „Wieczór z wampirem” (RTL7). W przeciwieństwie do poprzedniego wydawnictwa Kukiza i Piersi "Pieśni ojczyźniane" nie spotkały się z równie dużą popularnością.
4 października 2004 roku ukazał się szósty album zespołu zatytułowany "Piracka płyta". Wydawnictwo uplasowało się na 2. miejscu najpopularniejszych płyt w Polsce (OLiS). Nagrodzone złotą płytą nagrania uzyskały ponadto nominację do Fryderyka w kategorii "Album roku – rock". Prawdopodobnie największą popularnością cieszyła się pochodząca z płyty piosenka „Nie gniewaj się Janek”, która dotarła do 2. miejsca w audycji TVP2 – „30 ton – lista, lista przebojów”. Po 2005 roku działalność wydawnicza zespołu uległa wstrzymaniu, jednakoż muzycy nadal koncertowali, m.in. podczas letnich festiwali muzycznych. W 2010 roku lider formacji Paweł Kukiz nagrał album wraz z Maciejem Maleńczukiem z repertuarem Kabaretu Starszych Panów – "Starsi panowie". Następnie wokalista podjął solową działalność artystyczną. Jego debiutancki album zatytułowany "Siła i honor" ukazał się w 2012 roku.
Na początku 2013 roku skład zespołu opuścił Paweł Kukiz. Wkrótce potem z zespołu odeszli także klawiszowiec Krzysztof „Alladyn” Imiołczyk oraz gitarzysta Wojciech „Amorek” Cieślak. Zespół podjął się kontynuacji działalności w odnowionym składzie. Funkcję wokalisty objął Adam „Asan” Asanow – muzyk bułgarskiego pochodzenia. Ponadto do grupy dołączyli gitarzysta Adam „Hans” Kłos, puzonista Marcin „Rospor” Respondek i trębacz Erwin Żebro. Natomiast nazwa grupy została skrócona do – Piersi. 14 października, także 2013 roku nakładem Agencji Muzycznej Polskiego Radia do sprzedaży trafił kolejny album formacji zatytułowany "Piersi i przyjaciele 2". Gościnnie w nagraniach wzięli udział m.in. członek zespołu TSA – Andrzej Nowak, związany z grupą Big Cyc – Jacek „Dżej Dżej” Jędrzejak, lider formacji Lipali – Tomek „Lipa” Lipnicki oraz bracia Paweł i Łukasz Golcowie. Ponadto w jednym z utworów wystąpił były członek Piersi – Rafał „Jezioro” Jezierski.
Dziesiąta produkcja grupy dotarła do 2. miejsca polskiej listy przebojów – OLiS. Z kolei pochodząca z płyty piosenka „Bałkanica” promująca swoisty powrót Piersi, przysporzyła grupie nowych odbiorców. Kompozycja dotarła m.in. do 5. miejsca Polish Airplay Chart oraz była notowana na licznych listach przebojów takich rozgłośni radiowych jak RMF FM, czy Eska. Na początku 2014 roku płyta uzyskała status złotej znalazłszy 15 tys. nabywców w kraju. Natomiast niespełna dwa miesiąca później wydawnictwo zostało wyróżnione platynową płytą.
Spór o prawa do nazwy zespołu.
Po odejściu Pawła Kukiza z zespołu Zbigniew Moździerski 4 marca 2013 zgłosił słowno-graficzny znak towarowy "Piersi" do Urzędu Patentowego RP. Znak ten został zarejestrowany 23 maja 2014 pod numerem R-266816. Od tego momentu rejestracji Kukiz nie mógł legalnie posługiwać się tym określeniem w swojej działalności muzycznej.
W następstwie tego Paweł Kukiz i Rafał Jezierski złożyli w marcu 2015 pozew, w którym domagali się zaprzestania posługiwania się nazwą i logotypem "Piersi" przez ówczesnych członków zespołu bez zgody Pawła Kukiza oraz zażądali wydania przez pozwanych oświadczenia, w którym uznaliby, że są to dobra osobiste jedynie Pawła Kukiza. Sąd rozpatrujący sprawę zakazał posługiwania się nazwą i logotypem "Piersi" oraz wydawania płyt pod tą nazwą do momentu zakończenia sprawy (formacja planowała 30 marca 2015 wydanie albumu studyjnego pt. "Płyta jarmarczno-rockowa" pod nazwą "Piersi)".
Sąd Okręgowy w Opolu wydał 26 października 2016 orzeczenie, w którym uznał, że muzycy zespołu nie naruszają prawa. Kukiz i Jezierski złożyli apelację. Sąd Apelacyjny we Wrocławiu, 13 kwietnia 2017 wydał prawomocny wyrok, w którym podtrzymał postanowienie sądu niższej instancji; od tej chwili zespół Piersi mógł swobodnie posługiwać się swoją nazwą i logotypem.

</doc>
<doc id="102889" url="https://pl.wikipedia.org/wiki?curid=102889" title="Kamerling">
Kamerling

Kamerling, Kamerling Świętego Kościoła Rzymskiego ( – Komornik Świętego Kościoła Rzymskiego) w Kościele katolickim – kardynał, który kieruje Kamerą Apostolską. Zarządza on sprawami zwyczajnymi Kościoła oraz troszczy się o dobra i prawa doczesne Stolicy Apostolskiej w okresie wakansu, a także przejmuje administrację Watykanu.
Obowiązki i uprawnienia.
Z chwilą śmierci lub rezygnacji papieża kamerling jako jeden z nielicznych nie traci swoich uprawnień, ale korzysta z nich aż do wyboru nowego papieża, czyli przez cały okres sediswakancji.
Po śmierci papieża (lub rezygnacji) niszczy pierścień Rybaka, a także metalową matrycę, która służyła do opatrywania listów apostolskich ołowianymi pieczęciami. Wspomagany przez trzech kardynałów asystentów, wybieranych na okres trzech dni w drodze losowania (z grona kardynałów poniżej 80. roku życia przybyłych do Rzymu), zarządza wszystkimi bieżącymi sprawami z uwzględnieniem postanowień podejmowanych w drodze głosowania przez Kolegium Kardynałów, a także watykańskimi finansami i mieniem.
Kardynał ten ma także specjalne uprawnienia. Między innymi notarialnie potwierdza fakt śmierci papieża, opieczętowuje apartament papieski oraz powiadamia kardynała wikariusza Rzymu o śmierci papieża. Od momentu śmierci papieża obejmuje w posiadanie watykański Pałac Apostolski, pałac laterański oraz rezydencję papieży w Castel Gandolfo. Zasięgając opinii kardynałów stojących na czele trzech stopni (kardynałów diakonów, kardynałów prezbiterów oraz kardynałów biskupów), Kolegium Kardynałów ustala wszystkie sprawy związane z pogrzebem, korzystając ze wskazówek, które pozostawił zmarły papież. Nadzoruje przygotowania do konklawe. Podczas konklawe pod jego nadzorem pozostają "Domus Sanctae Marthae" oraz Kaplica Sykstyńska wraz z przyległymi pomieszczeniami.
Historia.
Urząd kamerlinga utworzył papież Grzegorz VII w miejsce zniesionego urzędu archidiakona Rzymu. Do XV wieku wielu duchownych piastujących ten urząd nie było kardynałami.
Etymologicznie słowo wywodzi się z włoskiego "camerlengo, camerlingo" – komornik, komorzy, szambelan.
Lista kamerlingów Świętego Kościoła Rzymskiego od 1099.
Niekardynałowie oznaczeni "kursywą". W ciągu pierwszego stulecia istnienia urzędu często sprawowało go dwóch duchownych jednocześnie. Do XIII wieku daty urzędowania ustalone są wyrywkowo, a lista może być niepełna. Od XIV wieku znana jest kompletna lista, zaznaczono też wakaty trwające powyżej jednego roku.

</doc>
<doc id="102890" url="https://pl.wikipedia.org/wiki?curid=102890" title="Program Mercury">
Program Mercury

Program Mercury (ang. "Project Mercury") – pierwszy amerykański program załogowych lotów kosmicznych mający na celu wyniesienie astronautów na orbitę okołoziemską, realizowany w latach 1958–1963, początkowo przez NACA, a następnie przez nowo powstałą NASA.
Historia.
W 1958 roku, kiedy powstała NASA, narastało zainteresowanie lotami załogowymi. Jeszcze przed startem Sputnika wielu specjalistów rozpoczęło badania w tym temacie. Zakładali wówczas, że pierwszym załogowym pojazdem będzie wyposażony w potężne silniki eksperymentalny samolot, który zostanie wyniesiony na orbitę na szczycie dużej rakiety. Jeden z pomysłów przewidywał wykorzystanie do tych celów ulepszonego X-15. Jednakże wymagało to czasu, a po 4 października 1957 roku wszystkim zaczęło się spieszyć. Powstało wtedy pytanie, jak najszybciej wystrzelić astronautę w kosmos. 
Projekt Adam.
Von Braun przedstawił „Project Adam”, nazwany tak w nawiązaniu do biblijnego Adama. Chciał umieścić astronautę w kapsule umieszczonej wewnątrz osłony dzioba rakiety i wystrzelić go za pomocą rakiety Redstone na wysokość 240 kilometrów. Poparli go wojskowi, uzasadniając to tym, że przedsięwzięcie wyjdzie naprzeciw potrzebom US Army, chcącej podnieść mobilność i siłę uderzenia swoich wojsk. Oczywiście rakieta mogła osiągnąć cel przedstawiony przez von Brauna, jednak przedstawiony przez wojskowych argument nie znalazł akceptacji. Hugh Dryden, były dyrektor NACA, powiedział Komisji do Spraw Kosmosu Izby Reprezentantów: „Podrzucanie człowieka wysoko w powietrze i czekanie, aż wróci, ma z technicznego punktu widzenia taką samą wartość jak cyrkowy trick, polegający na wystrzeleniu dziewczyny z armaty”. Projekt umarł więc śmiercią naturalną w 1958 roku. Jednak nadejdzie czas kiedy w owym „cyrkowym tricku” Amerykanie będą pokładali wielkie nadzieje. Lot Sheparda nie był w zasadzie niczym innym jak realizacją „Projektu Adam” von Brauna.
Człowiek w Kosmosie Jak Najprędzej.
Siły Powietrzne miały jeszcze śmielsze plany. Były one oparte na obliczeniach firmy Convair, która zaprojektowała Atlasa. Stwierdzono, że jeśli wszystko przebiegnie dobrze, da się za pomocą tej rakiety umieścić na orbicie małą kapsułę z astronautą, na bardzo niskiej orbicie. Koncepcja MISS była kolejnym przykładem minimalizmu opartego na wąskim marginesie bezpieczeństwa. W czerwcu 1958 roku generał Schriever przedłożył plan, który zakładał przeprowadzenie misji do kwietnia 1960 roku, za 99 milionów dolarów.
„Projekt Adam”, MISS („Man In Space Soonest”, „Człowiek w Kosmosie Jak Najprędzej”) i kapsuła Fageta stały się zalążkami amerykańskiego załogowego programu kosmicznego. Pierwszy amerykański program załogowych lotów w kosmos został zatwierdzony przez pierwszego administratora NASA Thomasa Keitha Glennana w dniu 7 października 1958 roku. Wkrótce potem nadano mu nazwę Project Mercury. Nazwę zapożyczono z mitologii rzymskiej, w której Merkury był bogiem handlu i zysku. Jednak twórcy nazwy mieli na myśli nie tyle mity co planetę Merkury i prędkość jej ruchu. A prędkość miała z programem Mercury wiele wspólnego. Najważniejszym celem było jak najszybsze wysłanie na orbitę Ziemi pierwszego Amerykanina. Jednak program kojarzono z prędkością także z innego powodu. Był to pierwszy ruch Amerykanów w kosmicznym wyścigu, rozpoczętym przez Związek Radziecki. Projekt miał olbrzymie znaczenie z politycznego punktu widzenia. Sytuacja wymuszała zademonstrowanie amerykańskiego panowania w kosmosie. Opinia publiczna postrzegała wtedy kosmos jako coś nadzwyczaj ważnego i było to wystarczającym powodem, żeby Eisenhower podjął tę decyzję. Nigdy nie zamierzał rozpętywać kosmicznego wyścigu, przeciwnie, wolałby go uniknąć, lecz bieg wydarzeń zmusił go do działania. Szybko centralnym punktem całej sprawy stali się sami astronauci. W latach 1961-1963 na pojazdach z tej serii odbyto 6 lotów załogowych, w tym pierwszy amerykański, orbitalny, załogowy lot kosmiczny Mercury 6.
Jednym z najważniejszych założeń programu było wykorzystanie już istniejących technik wszędzie tam, gdzie tylko to możliwe, a więc również użycie wcześniej skonstruowanych rakiet do całkiem nowych celów, jakimi były loty załogowe.
Realizacja programu kosztowała 1,5 miliarda USD (w przeliczeniu na wartość dolara z 1994 roku).
Cele i założenia.
Założenia zostały sformułowane tak, by mogły gwarantować, oprócz bezpieczeństwa, także ekonomiczną stabilność przedsięwzięcia.
Określono również szczegółowe wymagania, dotyczące samego statku kosmicznego.
Statek kosmiczny.
Wymagania jakie postawiono przy budowie statku kosmicznego:
Projekt zawierał wiele pionierskich rozwiązań. W wielu kwestiach nie można było się oprzeć na wcześniejszych doświadczeniach, ponieważ takie nie istniały. Poza tym, nie było pewności, w jaki sposób organizm astronauty zareaguje na stan nieważkości. W związku z tym systemy związane z powrotem z orbity początkowo działały automatycznie i były zdublowane. Zdobyte doświadczenia wykazały, że astronauci są w stanie normalnie obsługiwać wszystkie urządzenia, w związku z tym usunięto niektóre systemy zapasowe.Systemy kapsuły obejmowały osłonę termiczną, komunikację, mechaniczne i pirotechniczne systemy sterowania, oprzyrządowanie, system podtrzymywania życia, układy elektryczne i sekwencyjne. Zarówno statek, jak i przebieg misji były tak zaprojektowane, by zminimalizować wpływ przeciążeń na astronautę. Przeciążenia działały zawsze w tym samym kierunku, wciskając astronautę w fotel. Natomiast fotele były projektowane indywidualnie dla każdego astronauty i dopasowane do jego sylwetki w skafandrze kosmicznym.
Hamowanie aerodynamiczne było najprostszym rozwiązaniem. Do ochrony kapsuły podczas przejścia przez atmosferę początkowo stosowano berylowe osłony termiczne. Później zmienione je na bardziej efektywne osłony ablacyjne wykorzystane w lotach orbitalnych. Również kolor kapsuły podyktowany był ochroną termiczną. Dzięki matowej czerni łatwo oddawała ciepło.
Tlen, pochodził z trzech kulistych zbiorników, umieszczonych wewnątrz statku, a wydychany dwutlenek węgla był pochłaniany przez filtr zawierający wodorotlenek litu. Wnętrze kabiny wypełnione było tlenem o ciśnieniu około 0,5 atmosfery. Ciśnienie w zbiornikach tlenu wynosił w chwili startu 500 atm. Cyrkulację powietrza i chłodzenie kabiny zapewniały dmuchawy i wentylatory.
Pojazdy Mercury, nazywane kapsułami, były niewielkimi, jednoosobowymi statkami kosmicznymi. Astronauci żartowali, że do kapsuły Mercury się nie wsiada – ubiera się w nią. Wnętrze kabiny miało jedynie 1,7 metra sześciennego objętości. We wnętrzu, oprócz astronauty, znajdowało się 120 wskaźników, 55 przełączników, 30 bezpieczników i 35 dźwigni. Mimo konieczności zainstalowania tak dużej ilości układów, astronauta miał w kapsule mniej więcej tyle samo miejsca, co pilot w kabinie myśliwca. Pojazd zaprojektował Maxime Faget.
Podczas startu bezpieczeństwo pojazdu i astronauty zapewniał system ewakuacji z platformy startowej – LES. System składał się z rakiety na paliwo stałe zamontowanej na wieży nad pojazdem. W razie konieczności awaryjnego przerwania misji rakieta włączała się na jedną sekundę, wynosząc kapsułę na wystarczającą wysokość, by można było użyć głównego spadochronu. Jeśli misja przebiegała zgodnie z planem, wieżyczka LES była odrzucana natychmiast po wyłączeniu pracy głównego silnika rakiety nośnej. Odrzucenie wieżyczki odbywało się poprzez uruchomienie tego samego silnika, który w przypadku awarii służył celom ratunkowym.
Do oddzielenia pojazdu od rakiety nośnej, kapsuła odpalała trzy małe rakiety na paliwo stałe.
Pojazd posiadał jedynie silniki manewrowe. Po wprowadzeniu pojazdu na orbitę, nie można było zmienić parametrów lotu. Pojazd posiadał trzy zestawy silników manewrowych dla każdej osi obrotu (X, Y i Z), zasilane z dwóch zbiorników paliwa. Dysze sterujące wytwarzały ciąg o sile od 0,5 do 10,8 kG każda. Przez dysze wypuszczane były produkty rozkładu 90% nadtlenku wodoru. Działanie urządzeń sterujących regulowane było przez astronautę lub pilota automatycznego. Zbiorniki z nadtlenkiem wodoru znajdowały się pod fotelem pilota. Zawierały do kilkudziesięciu kilogramów H2O2.
Zejście z orbity zapewniały trzy silniki hamujące na paliwo stałe, o dziesięciosekundowym czasie pracy. Jeden zapewniał energię wystarczającą do wyhamowania i zejścia z orbity nawet w wypadku awarii dwóch pozostałych. Odpalenie powodowało spadek prędkości statku o 137 m/s i wytrącenia kapsuły z orbity. Cały pakiet silników był odrzucany przez odpalenie jednego ładunku pirotechnicznego.
Kapsuły Mercury można było całkowicie kontrolować sygnałami radiowymi z Ziemi. Było to zabezpieczenie na wypadek gdyby warunki panujące w kosmosie uniemożliwiły pilotowi normalne funkcjonowanie (podobnie jak ówczesne radzieckie statki Wostok). Do łączności z Ziemią służyły dwa nadajniki wysokiej częstotliwości o mocy 2 i 0,5 W. Na pokładzie znajdował się również nadajnik o mocy 5 W i nieprzerwanie działający radiolokator wysyłający impulsy o mocy 400 i 1000 W w pasmach C i S. W skład urządzeń radiowych wchodziły jeszcze nadajniki – „latarni”, służące do wyznaczania pozycji statku. Dwa z tych nadajników wysyłały fale wielkiej częstotliwości o mocy 1 W każdy, a dwa – sygnały o mocy 7,5 i 9,1 W. Anteny nadawczo-odbiorcze znajdowały się w cylindrycznej części statku.
Energię elektryczną dostarczało sześć baterii akumulatorów znajdujących się w trzech miejscach statku. Napięcie w sieci wynosiło 115 V, przy czym prąd stały przetwarzany był na zmienny o częstotliwości 400 Hz.
Na nosie pojazdu znajdowała się niewielka, metalowa klapa, nazywana spojlerem. W razie wejścia pojazdu w atmosferę nosem naprzód, opór powietrza opływającego spojler odwróciłby pojazd do poprawnej pozycji osłoną termiczną naprzód. Na wysokości 6400 metrów otwierał się niewielki spadochron, spowalniający lot kapsuły. Główny spadochron otwierał się na wysokości 3000 metrów. By zmniejszyć do akceptowanych wartości przeciążenie działające na pilota w chwili wodowania, kapsuła była wyposażona w perforowaną poduszkę powietrzną z włókna szklanego. Zamontowana była między kapsułą a osłona termiczną. Rozkładała się tuż przed uderzeniem w wodę pod wpływem ciężaru odrzucanej odsłony termicznej i natychmiast zasysała powietrze. Dzięki temu, w chwili wodowania na astronautę działało przeciążenie o wartości 15 g, podczas gdy bez niej osiągałoby wartość nawet 50 g.Układ sterowania położeniem w przestrzeni (ACS – "Attitute Control System") był wyposażony w autopilota. Jednak astronauta miał do dyspozycji także sterowanie tempem zmiany położenia oraz dwa tryby ręcznego sterowania, elektryczny i mechaniczny. Nawet w przypadku awarii zasilania astronauta mógł kierować pojazdem za pomocą połączeń mechanicznych.. System sterowania reakcyjnego (RCS – "Reaction Control System") wykorzystywał silniki korekcyjne na nadtlenek wodoru. To było proste i sprawdzone rozwiązanie. Umożliwiało manewrowanie statkiem w osi pionowej, poziomej oraz rotację.Masa statku w chwili startu wynosiła 1930 kg, po rozpoczęciu ruchu satelitarnego 1355 kg, w czasie wodowania 1130 kg, a po wodowaniu 1098 kg.
Zewnętrzny kadłub pojazdu wykonany był z cienkiej blachy stalowej, w której wytłoczone było użebrowanie zwiększające jej sztywność. Blacha pokryta była włóknem szklanym przyklejonym do niej żywicą epoksydową. Pokrycie miało na celu zwiększenie izolacji cieplnej. Wewnętrzne ściany kapsuły były wykonane z dwóch warstw blachy tytanowej o grubości 0,254 mm każda. Również w tych blachach było wytłoczone usztywniające je użebrowanie.Zespawane były szwami o długości 520 m. Pomiędzy zewnętrzną i wewnętrzną powłoką znajdowała się izolacja cieplna z fibry ceramicznej. Podstawa statku miała średnicę 1,83 m, a wysokość statku wynosiła 2,73 m. Całkowita długość kapsuły, wraz z wieżą systemu ratunkowego i silnikami hamującymi wynosiła niecałe osiem metrów. Podstawa statku to opancerzona płyta wykonana ze stopu berylowego. Między tą płytą a pozostałą częścią statku, znajdował się warstwa izolacyjna, zabezpieczająca przed przenikaniem ciepła do wnętrza kabiny. Silniki hamujące umocowane na podstawie statku wytwarzały ciąg o sile 450 kG. Kolejne trzy silniki, również zasilane stałym paliwem, służące do oddzielenia statku od rakiety nośnej, wytwarzały ciąg o sile 180 kG. Kapsuła była wyposażona w dwa bulaje z żaroodpornego szkła (później zastosowano jedno, znacznie większe okno). Na drugim końcu pojazdu była umocowana lekka kratownica o długości 5 metrów. Na jej wierzchołku umocowany był silnik rakietowy zasilany stałym paliwem wytwarzający ciąg o sile 23 400 kG. Silnik posiadał trzy dysze,umieszczone i rozchylone tak, aby wylatujące z nich gazy nie mogły uderzyć w kabinę. Silnik ratunkowy mógł odrzucić kabinę Mercury na odległość 660 m od rakiety nośnej. W bocznej ścianie kapsuły był umieszczony otwór wejściowy. Zamykająca go szczelnie pokrywa była przymocowana sworzniami wybuchowymi. Umożliwiało to „błyskawiczne” otwarcie kabiny..Dla każdego z astronautów budowano osobną kapsułę. Ponieważ było ich siedmiu, kapsuły nosiły cyfrę „7”, symbol siedmioosobowego zespołu. Natomiast nazwę dla swej kabiny ustalał każdy astronauta indywidualnie.
NASA zamówiła 20 seryjnych pojazdów, produkowanych przez firmę McDonnell. 5 spośród nich (numery 10, 12, 15, 17 i 19) nigdy nie poleciało. Dwa bezzałogowe pojazdy, numer 3 i 4, uległy zniszczeniu podczas lotów. Pojazd numer 11 (Liberty Bell 7) zatonął podczas wodowania i został wydobyty z dna Atlantyku po 38 latach. Zbudowano także szereg pojazdów testowych i demonstracyjnych.
Rakiety nośne.
Program Mercury korzystał z trzech typów rakiet nośnych: Little Joe, Redstone i Atlas. Little Joe był wykorzystywany do testów systemów ewakuacyjnych i procedur przerwania misji.Redstone był wykorzystywany do lotów suborbitalnych, a Atlas do wynoszenia kapsuły na orbitę. Obie pochodziły z zasobów wojsk rakietowych, jednak znacznie różniły się możliwościami. Redstone była rakietą taktyczna. Miał posłużyć do wstępnego testowania systemów kapsuły w trakcie lotów próbnych, a w przypadku pomyślnego przejścia prób – także do przeprowadzenia dwóch lotów balistycznych, które miały trwać około dwudziestu minut, wynieść kapsułę na wysokość około dwustu kilometrów i zapewnić krótki epizod nieważkości. Atlas był międzykontynentalnym pociskiem rakietowym znajdującym się w zasobach wojsk powietrznych. W programie Mercury miał posłużyć zarówno do lotów balistycznych, jak i misji orbitalnych. Na początek zaplanowano trzy loty balistyczne, podczas których byłyby sprawdzane rakieta nośna i kapsuła, testowano by sieć śledzenia, a zespół pracujący w centrum kontroli zbierał doświadczenia. Następnie miały się odbyć próbne loty orbitalne z udziałem mechanicznego astronauty i szympansa, poprzedzające pierwsze orbitalne loty załogowe. Eksplozja rakiety Mercury-Atlas 1 w locie oznaczała, że realizacja planów opóźni mniej więcej o rok. Dlatego wiele zależało teraz od lotu pierwszej rakiety Mercury-Redstone, czyli MR-1.
Rakieta Redstone to jedna z najlepiej zaprojektowanych i przetestowanych ówczesnych amerykańskich rakiet. Nieco wcześniejsza wersja stanowiła pierwszy stopień rakiety Jupiter C, która wyniosła na orbitę pierwszego amerykańskiego satelitę Explorer 1. Przystosowanie Redstone do lotów załogowych wymagało dokonanie 800 zmian. Wykorzystana w misjach MR-3 i MR-4 została zbudowana w zakładach Chryslera. Jej silnik, zaprojektowany i skonstruowany w firmie Rocketdyne będącej oddziałem amerykańskiej wytwórni lotniczej North American Aviation, wytwarzał ciąg ponad 35 Ton.
Rakiety Atlas, wykorzystywane dotąd jako międzykontynentalne pociski balistyczne, wymagały wzmocnienia, gdyż kapsuła Mercury była znacznie cięższa od głowic jądrowych, które stanowiły ich dotychczasowy ładunek.
Little Joe był rakietą na paliwo stałe, zaprojektowaną specjalnie na potrzeby programu Mercury.
Brano pod uwagę wykorzystywanie rakiet Jupiter, lecz ostatecznie zrezygnowano z nich ze względów budżetowych. Rozważano także wykorzystanie rakiet Titan w późnych misjach Mercury, lecz misje te nie doszły ostatecznie do skutku. Rakiety te wykorzystano w programie Gemini.
Załogowe placówki pozamiejscowe.
W ramach programu założono trzynaście załogowych stacji śledzenia, zapewniających optymalne pokrycie pól obserwacyjnych tylko dla trzech pierwszych okrążeń Ziemi. Stacje śledzenia w wielu przypadkach były dość prymitywnymi budynkami z blachy falistej. Z zewnątrz placówki były dość łatwo rozpoznawalne z powodu lasu anten na ich dachach. Pierwsze stacje były wyposażone w dalekopisy o prędkości przesyłu sześćdziesiąt słów na minutę oraz łącze komunikacji radiowej z centralami w Londynie, Honolulu i Sydney. Kluczowe stacje rozlokowano w punktach, w których możliwe było podjęcie najważniejszych decyzji w odniesieniu do dalszych losów misji, a także w miejscach dogodnych do przeprowadzenia manewru sprowadzenia statku z orbity. Załogi tych stacji zasilano jednym z astronautów pracujących jako CapCom (operator łączności komunikujący się ze statkiem kosmicznym). Pływające stacje śledzenia na Atlantyku, Pacyfiku i Oceanie Indyjskim to statki handlowe pamiętające czasy II wojny światowej. Ponieważ statki nie przewoziły żadnych towarów, na pokładzie jako balast umieszczono kawałki betonu, aby zwiększyć zanurzenie. Nadbudówki wypełniono po brzegi elektroniką i antenami.Stacje były rozmieszczone w następujących miejscach:
Operatorzy łączności w tych stacjach rekrutowali się spośród absolwentów colleg'ów, była to ich pierwsza praca. Zostali dobrani w pary z kontrolerami zatrudnionymi przez Philco, firmę opracowującą najnowsze (jak na tamte czasy) technologie w elektronice. Wydaje się, że tylko bardzo młodzi ludzie byli wystarczająco zdesperowani, aby na ochotnika zgłosić do tego zadania i na długi czas zamieszkać w odległych punktach Ziemi. Po kilku tygodniach ćwiczeń kontrolerzy wyjechali w marcu 1961 roku na poszczególne stacje śledzenia.
Astronauci.
Prezydent osobiście zdecydował, że będą to wojskowi piloci-oblatywacze, po studiach wyższych. Wymagane kryteria wykluczyły od razu kilku z najlepszych. Między innymi Chucka Yeagera, Billa Birdgemana i Scotta Crossfielda. Mimo to do lotów statkiem Mercury nie przyjęto żadnego marnego pilota. 22 grudnia 1958 roku NASA opublikowała pierwszy dokument, związany z projektem A, czyli Projektem Astronauta: „Zaproszenie do składania aplikacji na stanowisko Badacza Astronauty”. Był to pierwszy krok w procesie rekrutacji kandydatów i nawiązywał do „Projektu Załogowego Satelity”, z którego wywodził się program Mercury. Od zgłaszających się wymagano nie tylko kwalifikacji. Kandydaci musieli posiadać obywatelstwo Stanów Zjednoczonych, przekroczony 25. rok życia i nieosiągnięty 40. rok życia (później obniżono ją do 35 lat). Musieli być w doskonałej kondycji fizycznej, a ich wzrost nie mógł przekraczać 178 cm. Dokument definiował również wymagania dotyczące wykształcenia i przebiegu pracy zawodowej oraz doświadczeń związanych z ryzykiem i stresem. Mimo że wymagania stawiane kandydatom wydawały się prawie niemożliwe do spełnienia, NASA nie mogła narzekać na brak chętnych. Na początku 1959 roku przystąpiono do selekcji. Po pierwszym przeglądzie danych personalnych pilotów doświadczalnych lista kandydatów wyniosła 508 osób. Po naradach z dowódcami jednostek, których sondowano na temat ich podwładnych, lista skurczyła się do 110 ludzi. Po dalszych naradach i konferencjach pozostało tylko 69 pilotów. Zostali wezwani do Waszyngtonu, gdzie przedstawiciele NASA zapoznali ich ze szczegółami dotyczącego programu Mercury i ich ewentualnym udziałem w tym programie. Niektórzy kandydaci nie wykazali zainteresowania, inni obawiali się zakłócenia swej kariery lotniczej. Pozostało 32 lotników. Nastąpiła seria wyczerpujących i wyjątkowo dokładnych badań lekarskich, ze zwróceniem wielkiej uwagi na stronę testów psychologicznych. Badania były przeprowadzone w lotniczej bazie doświadczalnej w Dayton, w stanie Ohio. Po serii prób wytrzymałości i odporności, pozostało już tylko 18 najwytrwalszych i najodporniejszych. Zarząd NASA, po kolejnej selekcji dokonał w tej grupie ostatecznego wyboru. Dnia 9 kwietnia 1959 roku na uroczystej konferencji prasowej ogłoszono wybór spośród tej grupy siedmiu przyszłych astronautów, znanych w literaturze jako "Oryginalna Siódemka" lub "The Mercury Seven". Byli podobnej budowy ciała i zbliżonego wzrostu, po części dlatego, że projekt kapsuły wykluczał osoby o wzroście przekraczającym 178 centymetrów. Wszyscy byli biali, wyznania protestanckiego, pochodzili z małych miasteczek i należeli do klasy średniej. Nie stało się tak wskutek zamierzonej dyskryminacji, po prostu tacy ludzie w tamtych czasach zostawali wojskowymi pilotami doświadczalnymi. Przedstawiciele jakiejkolwiek amerykańskiej mniejszości mieli wówczas ogromne trudności z wstąpieniem w szeregi lotnictwa wojskowego.Doświadczenie zdobyte w czasie służby w lotnictwie sprawiło, że Siódemka Mercury’ego przywykła do niezależności i zażartej rywalizacji. Każdy z nich pragnął zostać pierwszym człowiekiem w kosmosie. Każdy z nich wierzył, że wyniki osiągnięte podczas treningów właśnie jego predysponują do nagrody. Gdy zbliżał się termin startu, Robert Gilruth poprosił każdego astronautę, aby dokonał oceny pozostałych i ułożył ranking, w którym wyższa pozycja na liście oznaczała wyższe kwalifikacje do wzięcia udziału w misji. Z siódemki wybór padł na Alana Sheparda, Gusa Grissoma i Johna Glenna. Jeden z tej trójki miał zostać pierwszym pośród równych. Kierownictwo dostrzegło konieczność zapewnienia opinii publicznej, że wśród astronautów nie pojawiły się żadne rysy czy pęknięcia. Kilka dni później pozostała czwórka wystąpiła na konferencji prasowej i stwierdziła, że wszyscy stanowią jeden zespół. Jednak ich zapewnienia nie były w stanie przesłonić oczywistego faktu, że do roli pierwszego astronauty wybrano kogo innego.Astronauci programu byli zwykłymi ludźmi, jednak NASA usiłowała przedstawić ich jako wcielenie Prawdy, Sprawiedliwości i Amerykańskiego Sposobu Życia. Zaczęło się to już na pierwszej konferencji prasowej w kwietniu 1959 roku. John Glenn, który miał zostać pierwszym Amerykaninem w kosmosie, wstał i wygłosił mowę na temat Boga, macierzyństwa i amerykańskiej szarlotki. Dziennikarze byli zachwyceni. „Time” napisał: „Wyłowiono ich spomiędzy stusiedemdziesięciopięciomilionowego narodu; siedmiu mężczyzn wykutych z tej samej skały co Kolumb, Magellan, Daniel Boone, Orville i Wilbur Wright”. Zawarto umowę z magazynem i sprzedano prawo do wydrukowania osobistych wypowiedzi każdego z astronautów. Prawa sprzedano za blisko pół miliona dolarów. Oznaczało to więcej niż sławę, ponieważ astronauci byli pracownikami państwowymi o stawkach zaszeregowania od 8330 do 12770 dolarów. 14 września „Life” zamieścił na okładce zdjęcia astronautów i poświęcił im osiemnaście stron zatytułowanych "Gotowi tworzyć historię". W tydzień później w podobny sposób potraktowano żony astronautów. Artykuł miał czternaście stron i nosił tytuł "Siedem dzielnych kobiet wspierających astronautów". Cześć oddawana nowym bohaterom nie była dodatkowym elementem programu ani jego przypadkowym produktem ubocznym. Stanowił jego istotny składnik. Astronauci mieli nadać ludzką twarz programowi kosmicznemu; programowi, który był surogatem wyścigu zbrojeń i symbolizował nadzieję, że Ameryka potrafi sprostać zagrożeniu ze strony ZSRR. Mieli wzbudzić w Amerykanach dumę i podziw, i odegrali tę rolę dobrze, jeśli nawet ich loty ograniczałyby się do bezczynnego siedzenia w kabinie.Spośród tej siódemki sześciu poleciało w kosmos w ramach programu Mercury. Deke Slayton został uziemiony ze względu na kłopoty z krążeniem. Ostatecznie poleciał dopiero w zamykającej pierwszy okres amerykańskich lotów kosmicznych misji Sojuz-Apollo. Scott Carpenter i John Glenn nie uczestniczyli w późniejszych programach Gemini i Apollo. Glenn po 36 latach został uczestnikiem misji STS-95 na pokładzie wahadłowca Discovery. Gordon Cooper w ramach programu Gemini odbył swój drugi lot jako dowódca statku Gemini 5. Walter Schirra uczestniczył nie tylko w programie Mercury, ale także Gemini i Apollo. Alan Shepard w wieku 47 lat wziął udział w locie na Księżyc jako dowódca Apollo 14. Gus Grissom uczestniczył w programie Mercury i Gemini, a następnie został dowódcą pierwszej misji Apollo. Zginął w pamiętnym pożarze kapsuły Apollo 1 podczas ćwiczeń.
Poczynając od pierwszego lotu Alana Sheparda w kapsule ochrzczonej Freedom 7, astronauci przyjęli zwyczaj nadawania swoim kapsułom Mercury nazwy kończącej się na cyfrę 7 – aby podkreślić, że na loty pracował cały zespół.
Loty.
Program miał charakter rozwojowy. Loty bezzałogowe, loty z udziałem małp, a następnie ludzi tworzyły trzy etapy, podczas których wykorzystywano inne rakiety nośne i kapsuły. W ramach programu wykonano 20 startów bezzałogowych. Nie wszystkie miały za zadanie lot w przestrzeń kosmiczną i nie wszystkie były udane. Piąty lot, w 1959 roku, wyniósł w kosmos małpę o imieniu Sam. Innymi zwierzęcymi pasażerami były małpa Miss Sam, a także Ham i Enos – szympansy.
Bezzałogowe.
Loty bezzałogowe miały dla programu podstawowe znaczenie, chociaż nie przykuwały uwagi opinii publicznej w takim stopniu jak załogowe. Jednak to one umożliwiły przeprowadzenie dwóch kolejnych etapów. NASA nie umieściłaby człowieka na pokładzie statku, który nie zapewniałby astronaucie bezpieczeństwa, i nie próbowałaby go umieścić na orbicie, posługując się w tym celu rakietą nośną, która nie przeszła lotów testowych.
Godła misji Mercury.
W przeciwieństwie do wszystkich kolejnych amerykańskich programów lotów załogowych, załogi poszczególnych misji pojazdów Mercury nie posiadały indywidualnych godeł czy naszywek. Jedynymi elementami graficznymi wyróżniającymi poszczególne misje były insygnia na pojazdach – każda z kapsuł posiadała własny znak graficzny, namalowany na poszyciu pojazdu.
Podsumowanie.
Doświadczenia z kapsułami Mercury stanowiły pierwszą fazę amerykańskiego programu mającego na celu lądowanie na Księżycu. W statkach tych po raz pierwszy amerykańscy piloci wzlecieli ponad Ziemię. Mercury to były kabiny jednoosobowe. Można było wykorzystać je jedynie do prostych eksperymentów, ale umożliwiły one pierwszy „krok” w przestrzeń pozaziemską. Stanowiły niejako preludium do bardziej skomplikowanych doświadczeń, które miano realizować już przy wykorzystaniu większych i bardziej doskonałych statków.Program miał przełomowy charakter. Startujący od zera Amerykanie nie tylko przeprowadzili loty suborbitalne, bezzałogowe i z udziałem zwierząt, ale wprowadzili na orbitę astronautę, który spędził w przestrzeni kosmicznej ponad dobę. I chociaż nie wszystko zawsze szło jak należy, nie poniesiono żadnych strat, nawet wśród wykorzystywanych w programie małp.Polityczne kalkulacje stojące za programem były z całą pewnością nie mniej skomplikowane od wyzwań, jakie stanęły przed inżynierami. Podbój kosmosu wzbudził w społeczeństwie ogromne emocje, jednak w rządzie miał nie mniej przeciwników co zwolenników, a jego finansowanie było nieustannie zagrożone.Po stronie zysków zaliczyć można fakt, że James E. Webb, administrator NASA w latach 1961-68, miał znacznie więcej talentu od wszystkich polityków razem wziętych, dzięki czemu skutecznie bronił programów Mercury, Gemini i Apollo przed zakusami kongresu.
Jeden z najważniejszych wniosków, jaki wyciągnięto z doświadczeń programu Mercury, brzmiał: „Systemy ręcznego sterowania, którymi ma posługiwać się astronauta, muszą być dostosowane do ograniczonej przestrzeni kapsuły, ograniczonych możliwości wykonywania ruchów w skafandrze i warunków nieważkości”.

</doc>
<doc id="102892" url="https://pl.wikipedia.org/wiki?curid=102892" title="Kamera Apostolska">
Kamera Apostolska

Kamera Apostolska (Kamera Papieska) – jedna z najstarszych dykasterii w Kurii Rzymskiej. Powołana w XI wieku do zarządzania dobrami materialnymi Stolicy Apostolskiej. Obecnie do jej zadań należy administracja dobrami i prawami doczesnymi Stolicy Apostolskiej zwłaszcza w okresie "sede vacante". Pracami kamery kieruje kardynał kamerling, a zastępuje go wicekamerling (który dawniej w Państwie Kościelnym pełnił funkcję gubernatora Rzymu). W kamerze działa również ośmioosobowe "Kolegium Prałatów Duchownych Kamery Apostolskiej" na czele z dziekanem.

</doc>
<doc id="102897" url="https://pl.wikipedia.org/wiki?curid=102897" title="Michał Boym">
Michał Boym

Michał Piotr Boym (ur. w 1612 lub 1614 we Lwowie, zm. 22 sierpnia 1659 w Guangxi) – polski orientalista, jezuita, misjonarz w Chinach, przyrodnik, kartograf, jeden z pierwszych europejskich sinologów, propagator chińskiej medycyny w Europie oraz poseł cesarza Yongli, którego ochrzcił, z Południowej dynastii Ming do papieża.
Życiorys.
Dzieciństwo.
Jego dziadek Jerzy (György) Boim przybył do Polski z Węgier razem ze Stefanem Batorym i ożenił się z Jadwigą Niżniowską. Ich synem był Paweł Jerzy Boim (1581–1641), lekarz Zygmunta III Wazy (pochowany w słynnej kaplicy Boimów obok Katedry Łacińskiej we Lwowie). Miał 5 synów i 3 córki. Trzeci syn, Michał Boym wstąpił w 1631 roku do zakonu jezuitów w Krakowie. Podobno było to wypełnienie złożonych w wieku 14 lat ślubów, złożonych po uratowaniu życia w niebezpiecznej przygodzie.
Studia i pierwsze lata na Dalekim Wschodzie.
Przez pierwsze 10 lat przebywał w klasztorach w Polsce (oprócz Krakowa) w Sandomierzu, Kaliszu i Jarosławiu, przygotowując się do pracy misyjnej na Dalekim Wschodzie. Po wyświęceniu na kapłana i odbyciu tzw. trzeciej próby zakonnej, Boym poprzez Rzym, gdzie uzyskał błogosławieństwo papieża Urbana VIII, dotarł w 1643 r. do Lizbony. Stąd pod koniec roku odpłynął wraz z 10 księżmi i kilku klerykami do Makau. Droga prowadziła wokół Afryki i przez portugalskie Goa w Indiach. Początkowo, ucząc się jednocześnie języka chińskiego, wykładał w kolegium jezuickim w Makau. Później prowadził pracę misyjną na wyspie Hajnan, którą jako pierwszy Europejczyk dokładnie opisał. Po jej zajęciu przez Mandżurów (1647) pełnił posługę w Tonkinie.
Poseł południowej dynastii Ming do papieża.
W 1649 r. Boym został wysłany na dwór cesarza Yongli, władcy z Południowej dynastii Ming. W tym czasie Chiny przeżywały kryzys. Panująca od połowy XIV w. dynastia Ming kontrolowała już tylko część południa kraju. Władcy z mandżurskiej dynastii Qing zmierzali do opanowania całych Chin. Na dworze Yongli pojawiła się wówczas, promowana przez jezuitów, koncepcja uzyskania wsparcia u władców Zachodu dla chrześcijańskiego dworu Południowych Mingów. Już wcześniej praktycznie cała rodzina cesarska, łącznie z małym synem władcy, Konstantynem, przyjęła chrzest.
Michał Boym pojawił się w momencie, gdy poszukiwano odpowiedniej osoby do przedstawienia sytuacji w Chinach papieżowi i dworom europejskim. Prawdopodobnie posłem miał być ochrzczony kanclerz Achilles Pang. Jednak ze względu na niespokojną sytuację w kraju zrezygnowano z tego pomysłu, a misja została powierzona lwowskiemu jezuicie.
Zaopatrzony w listy Achillesa Panga do papieża Innocentego X, generała jezuitów Franciszka Piccolominiego, kardynała de Lugo, doży Wenecji, signiorii weneckiej i króla Portugalii oraz od cesarzowej Heleny do papieża, wyruszył Boym do Europy. Przydano mu 2 zaufanych cesarskich, z których jeden, nie wytrzymując trudów podróży, dotarł tylko do Makau, a drugi, oficer cesarski Zheng (nazwany w Europie Andrzejem Sin), towarzyszył mu podczas całej misji. Do Goa w Indiach poseł dopłynął w maju 1651 r. Tu okazało się, że Portugalczycy uznali już sprawę Yongli za straconą i nie chcą psuć sobie stosunków z mandżurskimi zwycięzcami. Na dodatek do Goa przybył jednocześnie z Europy nowy prowincjał jezuitów przeciwny angażowaniu się zakonu w sprawy chińskiej polityki. Boyma pojmał portugalski wicekról, wysyłając jednocześnie w jego sprawie memorandum do Lizbony. Posłowi udało się wydostać spod portugalskiej kurateli, nie mógł jednak odbywać statkiem dalszej podróży, gdyż komunikacja morska była kontrolowana przez Portugalczyków. W podróż udał się więc pieszo niezbadanym szlakiem. Musiał unikać na dodatek rozsianych na wybrzeżu portugalskich placówek. Przez Golkondę (Hajdarabad), Surat, Bandar-e Abbas (na wybrzeżu cieśniny Ormuz), Sziraz dotarł do stolicy Persji Isfahanu. Stamtąd przez Tebriz, Erzerum udał się do Trapezuntu nad Morzem Czarnym, a stąd statkiem do Izmiru, gdzie pojawił się pod koniec sierpnia 1652 r. Tam ujawnił, że jest posłem cesarza Chin. Na weneckim statku dotarł w grudniu 1652 r. do Wenecji. Podróżował w stroju chińskiego mandaryna, prawdopodobnie dlatego, że jezuici mieli zakaz wstępu do Wenecji.
Tam trafił w wir europejskiej polityki. Doża Wenecji nie chciał go przyjąć, gdyż Wenecja starała się utrzymać neutralność w chińskim konflikcie. Audiencję uzyskał dopiero dzięki wstawiennictwu ambasadora Francji. Poparcie Francji wywołało negatywną reakcję Innocentego X, wspierającego przeciwników Francuzów. Nowy generał zakonu jezuitów, Gosvinus Nickiel miał Boymowi za złe angażowanie zakonu w chińskie konflikty, mogące utrudnić działalność misyjną. Zaczęto podważać nawet prawdziwość jego poselstwa. Sytuacja zmieniła się dopiero po wyborze nowego papieża, Aleksandra VII. Michał Boym, po trzech latach starań uzyskał audiencję papieską 18 grudnia 1655 r. Udało mu się uzyskać przychylność papieża dla dynastii Ming. Realnej pomocy upadającej dynastii papiestwo nie mogło jednak udzielić, dlatego też listy papieskie zawierały jedynie słowa otuchy i dyplomatyczne ogólniki. Boym udał się z Rzymu do Lizbony. Tam uzyskał, dzięki poparciu papieża, bardziej konkretne obietnice pomocy zbrojnej od króla Jana IV.
Pod koniec marca 1656 r. Boym wyruszył w podróż powrotną do Chin. Z towarzyszących mu ośmiu nowych misjonarzy jezuitów podróż przeżyło tylko czterech. Po przybyciu do Goa w Indiach okazało się, że sytuacja Yongli w Chinach jest już tragiczna. Portugalczycy, pomimo poparcia lizbońskiego władcy, nie chcieli wpuścić Boyma do Makau, bojąc się całkowitego zepsucia i tak trudnych stosunków handlowych ze zwycięskimi Mandżurami. Chcąc wypełnić swą misję, lwowianin udał się lądem do Ayutthayi, ówczesnej stolicy Syjamu, gdzie dotarł z początkiem 1658 r. Pirackim statkiem przedostał się do północnego Wietnamu. W Hanoi próbował znaleźć przewodników mogących przeprowadzić go do chińskiej prowincji Junnan, gdzie prawdopodobnie resztkami sił bronił się cesarz Yongli. Nie udało mu się jednak znaleźć nikogo do pomocy i, pomimo perswazji pełniących w Hanoi misję jezuitów, zdecydował się na podróż w głąb Chin tylko z towarzyszącym mu podczas 9-letniej podróży Zhengiem.
22 sierpnia 1659 r. zmarł w chińskiej prowincji Kuangsi. Został pochowany przez Zhenga w nieznanym miejscu. Jak pisze w swojej książce Edward Kajdański, Boym zmarł w czasie wędrówki. Zheng pogrzebał go i na jego mogile postawił drewniany krzyż. Było to w pobliżu ważnej drogi. Niestety były to czasy niespokojne, wojenne, Mandżurowie walczyli z Yongli i krzyż nie miał szans na to, aby pozostać, miejsce spoczynku Michała Boyma pozostaje więc nieznane.
Dzieła.
Obserwacje poczynione podczas podróży stały się podstawą do żywej działalności pisarskiej Boyma. Pozostawił po sobie bogatą spuściznę dotyczącą wielu dziedzin.
Podczas pierwszej podróży do Chin sporządził rysunki flory i fauny Mozambiku, które wraz z opisem kraju przesłał w liście do zakonu jezuitów w Rzymie.
Wracając jako chiński poseł do Europy, przywiózł sporządzony przez siebie 18-kartonowy atlas Chin. Zamierzał z niego uczynić kompendium wiedzy o Chinach, dodając dziewięć rozdziałów tekstu opisującego to państwo. Główną zasługą map Boyma było uzmysłowienie współczesnym wielkości i dokładnego położenia Chin. W tej materii panowało wówczas w Europie zamieszanie, do którego uporządkowania nie przyczyniły się fantastyczne opowieści Marco Polo o kraju Kitaj. Portugalczycy umieli poruszać się po wybrzeżach Azji, nie znali jednak wnętrza kontynentu. Boym jako pierwszy stwierdził, że "Kataj" Marco Polo i "China" Portugalczyków to ten sam kraj, a stolica Kataju, Kambalu – to stolica Chin, Pekin. Po raz pierwszy przedstawił też właściwe położenie szeregu chińskich miast, zaznaczył na mapach Mur Chiński, Koreę przedstawił jako półwysep, a nie, jak do tej pory myślano, wyspę, zaznaczył istnienie pustyni Gobi (Shamo). Mapy zdobione były ilustracjami pokazującymi chińską florę, faunę, sceny z życia Chińczyków oraz przedstawiały chińskie budowle. Wszystko to rozszerzyło znacznie wiedzę współczesnych o Dalekim Wschodzie. Niestety nielicznych, gdyż Boym nie zdążył wydać atlasu drukiem.
Najbardziej znanym dziełem Michała Boyma była wydana w Wiedniu w 1656 r. "Flora sinensis" („Flora chińska”). Jest to pierwsza praca na temat roślinności Chin, jaka ukazała się w Europie. Po raz pierwszy opisał tam niektóre nieznane dotychczas w Europie, a popularne w Chinach rośliny. Autor kładł w opisach nacisk na ich lecznicze właściwości. W dziele swym zawarł również apele o pomoc w spełnieniu jego poselskiej misji. W każdym wersie dzieła Boym podaje chronostychem datę koronacji Leopolda I na króla Węgier (1655). W ten sposób chciał za radą wiedeńskich jezuitów zdobyć dla swojej misji przychylność władcy.
Boym napisał również dzieło "Specimen medicinae Sinicae", w którym opisuje chińską medycynę i zapoznaje czytelników między innymi z akupunkturą, a przede wszystkim ze sposobem diagnozowania na podstawie tętna.
Ponadto jezuicki misjonarz-podróżnik przedstawił kilka relacji ze swych podróży.

</doc>
<doc id="102898" url="https://pl.wikipedia.org/wiki?curid=102898" title="Wybrzeże Gdańsk (żużel)">
Wybrzeże Gdańsk (żużel)

GKS Wybrzeże Gdańsk – polski klub żużlowy z Gdańska. W latach 1957–2005, uwzględniając jego protoplastów, brał udział w rozgrywkach ligowych. W późniejszym czasie przestał funkcjonować.
W latach 1957–1959 w rozgrywkach ligowych występował gdański Neptun, który przed sezonem 1960 połączył się z sekcją warszawskiej Legii, tworząc klub pod nazwą "Legia Gdańsk". Przed sezonem 1962 Legia została jedną z sekcji Wybrzeża (zał. 1945).
Historia.
Początki sportu żużlowego na Pomorzu sięgają pierwszych lat po wojnie. W 1947 roku w jednych z pierwszych indywidualnych mistrzostw Polski, jeszcze na przystosowanych motocyklach drogowych, ścigali się reprezentanci, aż trzech trójmiejskich klubów, które jednak zniknęły wraz z zakończeniem okresu rozkwitu żużla w Polsce.
Żużel do Gdańska powrócił w 1957 roku, kiedy powołano LPŻ. W 1960 roku do Gdańska przeniesiono I-ligową sekcję żużlową warszawskiej Legii, która połączyła się z III-ligowym LPŻ Neptunem Gdańsk. W 1962 sekcję żużlową przejął GKS „Wybrzeże” Gdańsk, istniejący od 1945. Odtąd zespół przez trzydzieści lat startował głównie w najwyższej lidze, nie odnosząc jednak spektakularnych sukcesów. Najlepsze lata przypadają na okres startów w Gdańsku Zenona Plecha, wicemistrza świata z 1979 roku i wielokrotnego indywidualnego mistrza Polski.
Od początku lat 90. zespół balansuje na krawędzi ekstraligi, spadając i awansując na przemian. Od tego czasu z przerwami trwa współpraca z Rafinerią Gdańską (obecnie Grupa Lotos). Ostatnie lata stały pod znakiem problemów organizacyjnych spowodowanych zadłużeniem z lat poprzednich, które w 2005 roku doprowadziły do przejęcia działalności ostatniej czynnej sekcji sportowej „Wybrzeża” przez nowy twór, kontynuujący jej tradycje, a przed sezonem 2006 do całkowitego zawieszenia działalności GKS-u i stworzenia w Gdańsku nowego klubu, który rozpoczął starty od najniższej ligi.
Osiągnięcia.
Krajowe.
Poniższe zestawienia obejmują osiągnięcia klubu oraz indywidualne osiągnięcia zawodników reprezentujących klub w rozgrywkach pod egidą PZM oraz GKSŻ.
Mistrzostwa Polski.
Drużynowe mistrzostwa Polski
Młodzieżowe drużynowe mistrzostwa Polski
Mistrzostwa Polski par klubowych
Młodzieżowe mistrzostwa Polski par klubowych
Indywidualne mistrzostwa Polski
Młodzieżowe indywidualne mistrzostwa Polski
Pozostałe.
Puchar Polskiego Związku Motorowego
Drużynowy Puchar Polski
Indywidualny Puchar Polski
Złoty Kask
Srebrny Kask
Brązowy Kask
Międzynarodowe.
Poniższe zestawienia obejmują indywidualne osiągnięcia zawodników krajowych na arenie międzynarodowej, a także w barwach reprezentacji Polski, w rozgrywkach pod egidą FIM oraz FIM Europe.
Mistrzostwa świata.
Drużynowe mistrzostwa świata
Mistrzostwa świata par
Indywidualne mistrzostwa świata
Indywidualne mistrzostwa świata juniorów
Mistrzostwa Europy.
Mistrzostwa Europy par
Indywidualne mistrzostwa Europy
Inne sekcje.
Gdański Klub Sportowy „Wybrzeże” posiadał bogate tradycje w wielu dyscyplinach sportu. Na przestrzeni lat, oprócz sekcji żużlowej, istniały sekcje:

</doc>
<doc id="102905" url="https://pl.wikipedia.org/wiki?curid=102905" title="Program Sojuz">
Program Sojuz

Sojuz (, „związek”) – seria radzieckich oraz rosyjskich pojazdów kosmicznych. Program zapoczątkowano we wczesnych latach sześćdziesiątych jako część radzieckiego programu lądowania na Księżycu. Do programu zalicza się zarówno kapsuła jak i rakieta nośna, obie pod nazwą „Sojuz”. Należy przy tym zaznaczyć, że nazwa "Program Sojuz" ściśle rzecz biorąc odnosi się jedynie do pierwszych lotów kapsuł, mających na celu przygotowanie do lotów na Księżyc. Od misji Sojuz 11 loty realizowano w ramach innych programów – Ałmaz, Salut, Mir i ISS.
Z lądowania na Księżycu zrezygnowano, kiedy piętrzące się problemy techniczne uczyniły oczywistym fakt, że Amerykanie dotrą na niego pierwsi. Sojuz przetrwał jednak koniec radzieckich marzeń o Księżycu i rozwinął się w serię cywilnych i wojskowych pojazdów, wykorzystywanych głównie wspólnie ze stacjami kosmicznymi.
Kapsuła.
Kapsuły Sojuz są produkowane od prawie 50 lat – w tym czasie zbudowano ponad 240 pojazdów. Sojuzy okazały się najbardziej długowiecznym załogowym pojazdem kosmicznym w historii. Długowieczność zawdzięczają między innymi łatwości modyfikacji, modernizacji i przystosowywania do różnorodnych misji.
Podstawowym założeniem konstrukcyjnym była minimalizacja całkowitej masy pojazdu. W tym celu postanowiono przede wszystkim zmniejszyć do minimum masę lądownika pojazdu. Cel osiągnięto dwutorowo. Po pierwsze, wszystkie systemy niepotrzebne w fazie wchodzenia w atmosferę i lądowania umieszczono w osobnym, odrzucanym module mieszkalnym, połączonym z modułem lądownika włazem. Każdy kilogram masy oszczędzony w ten sposób odejmuje nawet dwa kilogramy od ogólnej masy pojazdu – moduł mieszkalny nie musi być chroniony przez ciężką osłonę termiczną ani wyposażony w spadochrony hamujące. Po drugie, lądownik miał mieć kształt o najlepszym stosunku powierzchni do objętości – kula lub kształt możliwie zbliżony do kuli. Ostatecznie zdecydowano się na półkulę zakończoną stożkiem, który łączył ją z półkulistą osłoną termiczną.
Rezultatem był wyjątkowo udany pojazd. Amerykańska kapsuła Apollo, przy masie 5000 kg dawała załodze 6 metrów sześciennych przestrzeni życiowej. Oprócz kapsuły pojazd posiadał także moduł serwisowy, zapewniający pojazdowi m.in. napęd, zasilanie i łączność, dodający 1800 kg do całkowitej masy pojazdu podczas misji wokółksiężycowej. Sojuz zapewniał załodze podczas takiej samej misji 9 metrów sześciennych przestrzeni życiowej, śluzę powietrzną i moduł serwisowy – o łącznej masie równej masie samej kapsuły Apollo, bez modułu serwisowego. Niemniej to porównanie nie uwzględnia modułu księżycowego lub możliwych do zastosowania w jego miejsce dodatkowych rozwiązań.
Generacje kapsuł.
Kapsuły Sojuz przeszły w swojej historii wiele modyfikacji – można je podzielić na kilka generacji. Sojuzy o numerach od 1 do 11 (1967–1971) były generacją pierwszą – przenosiły trzyosobową załogę bez skafandrów kosmicznych. Miały charakterystycznie wygięte panele słoneczne i korzystały z systemu automatycznego dokowania Igła, wymagającego korzystania z anten radarowych. Do generacji tej zaliczały się zarówno oryginalne kapsuły Sojuz, jak i kapsuły przystosowane do dokowania ze stacjami orbitalnymi programu Salut. Pierwszych 9 egzemplarzy tej generacji nie było wyposażonych w wewnętrzną śluzę i przejście załogi na pokład stacji wiązało się z odbyciem spaceru kosmicznego. 
Druga generacja, obejmująca pojazdy od numeru 12 do 40 (1973–1981), służyła wyłącznie do transportu załóg na stację kosmiczną. Pojazdy były pozbawione baterii słonecznych, korzystały zamiast tego z akumulatorów. Załoga, dwuosobowa, przez cały lot miała na sobie skafandry kosmiczne. 
Trzecią generację stanowiły pojazdy klasy Sojuz-T (1976–1986). Wykorzystywały nowo zaprojektowane, płaskie panele słoneczne i ponownie mogły przewozić trzyosobową załogę, w skafandrach. Pojazd wykorzystany w programie Sojuz-Apollo był prototypem trzeciej generacji Sojuzów. 
Sojuz-TM stanowił czwartą generację pojazdu (1986–2003) i był wykorzystywany głównie do transportowania załóg na stację Mir. Wyposażono je w nowy system automatycznego dokowania, Kurs. 
Sojuz-TMA (2003–2012) i jego ulepszona wersja Sojuz-TMA-M (2010–2016) to projekty opracowane jako transport dla załogi i kapsuły ratunkowe Międzynarodowej Stacji Kosmicznej (ISS). Wyposażone w nowe wyświetlacze komputerów pokładowych, nowe spadochrony i wiele drobnych usprawnień.
Sojuz-MS (od 2016) to prawdopodobnie ostatnia wersja pojazdu, jest przeznaczona do obsługi ISS. Pierwszy lot (Sojuz MS-01) odbył się w lipcu 2016 r.
Modyfikacje i pochodne.
Kapsuła Sojuz stanowiła podstawę dla wielu pojazdów, z których wiele nigdy nie weszło do służby. Kapsuła w swoim najwcześniejszym kształcie miała w założeniu być w stanie odbyć podróż na Księżyc bez konieczności wykorzystania ogromnej rakiety nośnej, takiej jak Saturn V czy radziecka N1, wykonując zamiast tego serię manewrów dokowania z pozostawionymi uprzednio na orbicie górnymi stopniami rakiety nośnej Sojuz i wykorzystując ich paliwo do rozpędzenia się. 
Innym programem rozwojowym był pojazd Zond, który miał pozwolić dwóm kosmonautom na wykonanie przelotu wokółksiężycowego. Planowano także kilka wariantów wojskowych – włącznie z „niszczycielami”, ale nigdy nie zrealizowano tych projektów.
Najbardziej udanym programem pochodnym programu Sojuz jest seria automatycznych pojazdów transportowych Progress, posiadająca system nawigacyjny i system automatycznego dokowania z kapsuły Sojuz, nie zawierający jednak modułu załogowego.
Rakieta nośna.
Służąca obecnie rakieta nośna Sojuz 2 stanowi bezpośrednie rozwinięcie rakiety R-7 – pierwszego na świecie międzykontynentalnego pocisku balistycznego. Rakieta składa się z czterech odrzucanych rakiet wspomagających, stanowiących w terminologii rosyjskiej jej pierwszy stopień, oraz dwustopniowej, centralnej rakiety nośnej. Różne odmiany rakiet Sojuz pozostają w służbie w Związku Radzieckim i Rosji od ponad 40 lat, a na podstawie umowy między Rosją a Europejską Agencją Kosmiczną od 2011 roku Sojuz 2 rozpoczęła loty z europejskiego ośrodka lotów kosmicznych w Gujanie Francuskiej. Do roku 2000 wystrzelono łącznie 1628 rakiet należących do wszystkich wariantów rakiety R-7, przy 97,5% współczynniku niezawodności. R-7 / Sojuz stanowi więc najpowszechniej wykorzystywaną i jedną z najbardziej udanych rakiet w historii.
Teraźniejszość i przyszłość.
Obecnie pojazdy Sojuz stanowią podstawę rosyjskiego programu kosmicznego. Po katastrofie amerykańskiego promu kosmicznego Columbia oraz ostatnim locie promu Atlantis stanowiły jedyny sposób transportowania załóg na Międzynarodową Stację Kosmiczną. Dopiero w 2020 r. zyskały konkurencję w postaci statków Crew Dragon. 
W sierpniu 2005 roku firma Space Adventures, specjalizująca się w organizowaniu kosmicznej turystyki, ogłosiła plany przywrócenia Sojuzowi jego oryginalnej roli i wykorzystania zmodyfikowanej kapsuły do wokółksiężycowych lotów turystycznych.

</doc>
<doc id="102911" url="https://pl.wikipedia.org/wiki?curid=102911" title="Breguet XIV">
Breguet XIV



</doc>
<doc id="102912" url="https://pl.wikipedia.org/wiki?curid=102912" title="Orientowanie (architektura)">
Orientowanie (architektura)

Orientowanie – w architekturze sakralnej celowe ustawienie budynku względem stron świata podyktowane względami religijnymi. Zjawisko to znane i praktykowane już w świątyniach starożytnych, występuje w różnych religiach, a miejsca kultu są orientowane w różny sposób.
Starożytność.
Egipt.
Świątynie egipskie możemy podzielić na dwa typy: tradycyjne, w których posąg bóstwa ukryty był w centralnym, mrocznym sanktuarium oraz świątynie związane z kultem słonecznym, w których centralne miejsce zajmował umieszczony na wolnym powietrzu obelisk ku czci boga. Lokacja i orientacja świątyń były wybierane ze względów religijnych. Oś świątyni mogła wskazywać inne miejsca święte, miejsce wschodu słońca lub gwiazdy. Często świątynie były kierowane w stronę Nilu, czyli mniej więcej wzdłuż osi wschód-zachód.
Etruskowie.
Ze względu na nieliczne zachowane stanowiska archeologiczne (Etruskowie budowali z materiałów nietrwałych, a ich świątynie w późniejszych wiekach często bywały przebudowywane) i bardzo skąpe świadectwa pisane, trudno bezsprzecznie określić zasady wznoszenia świątyń etruskich. Analiza zachowanych stanowisk sugeruje, że większość z nich była skierowana na południe. Istnieje hipoteza, zgodnie z którą wyjście ze świątyni kierowało się w stronę części nieba przypisanej bóstwu czczonemu w tym miejscu. W ten sposób bóstwo z nieba mogło spoglądać na swoje przedstawienie w świątyni i odwrotnie. Po roku 500 p.n.e. orientacja świątyń zakładanych w granicach miast być może jest związana z układem dróg, choć możliwa jest sytuacja odwrotna – układ urbanistyczny dopasowywano do orientacji świątyni.
Italikowie.
Świątynie zwrócone są w kierunku południowo-wschodnim. Być może ich azymut należy powiązać ze zjawiskiem wschodu heliakalnego znaczących gwiazd.
Grecja.
W odróżnieniu od świątyń etruskich, świątynie greckie są orientowane wzdłuż osi wschód-zachód. Wejście umieszczano od wschodu. Może to świadczyć o wpływach kultów solarnych. Na poparcie tej tezy wskazuje się, że tak zbudowanych jest 40 z 41 świątyń greckich na Sycylii, założonych na "surowym korzeniu". Tylko świątynia Hekate – być może ze względu na powiązanie z kultem Księżyca – jest zorientowana inaczej.
Rzym.
Świątynie rzymskie ukształtowały się pod wpływem architektury greckiej i etruskiej. Były zorientowane najczęściej na wschód, czasem na południe, rzadko na zachód (w wypadku bóstw chtonicznych). W miastach świątynie dopasowywały się do dostępnej przestrzeni.
Judaizm.
Najważniejszym, a z czasem jedynym miejscem świętym, dla Żydów była świątynia w Jerozolimie, jedyne miejsce, w którym można było składać ofiary Bogu. Prawdopodobnie w czasie niewoli babilońskiej, kiedy wygnańcy mogli podtrzymać swoją wiarę tylko przez nauczanie i studiowanie Prawa oraz wspólne odmawianie modlitw, powstały synagogi, przeniesione później na teren Izraela po powrocie z wygnania. Istniały z pewnością równolegle z Drugą Świątynią i już wtedy wydają się być zorientowane w kierunku Jerozolimy. Przykładem jest synagoga w Gamli ułożona wzdłuż osi północny wschód – południowy zachód czy synagoga w Ostii ułożona wzdłuż osi zachód-północny zachód – wschód-południowy wschód. Z całą pewnością "mizrach" (hbr. wschód) – kierunek modlitwy – uwzględniały synagogi budowane lub adaptowane w późniejszym okresie. Przy wschodniej ścianie znajdowało się "aron ha-kodesz" – szafa, w której przechowywano święte zwoje, a miejsca w pobliżu były uważane za najbardziej zaszczytne. W stronę Jerozolimy musiało też być zwrócone okno. Wejście do synagogi z reguły znajdowało się w ścianie zachodniej.
Chrześcijaństwo.
Orientowanie kościołów w chrześcijaństwie rozpoczęło się w V w., kiedy zaczął klarować się model świątyni chrześcijańskiej. Z jednej strony model ten zakorzeniony jest w tradycji judaistycznej – świątynia chrześcijańska to (podobnie jak jerozolimska) miejsce spotkania z Bogiem, z drugiej jednakże musi odpowiadać specyfice kultu chrześcijańskiego. Chrześcijanie zgromadzeni na modlitwie czekają na Paruzję – powrót Chrystusa na końcu czasów. Zgodnie z najstarszą tradycją Mesjasz ma nadejść od Wschodu (łac. "oriens"): „Albowiem jak błyskawica zabłyśnie na wschodzie, a świeci aż na zachodzie, tak będzie z przyjściem Syna Człowieczego” ("Mt 24,27"). Już w domach modlitwy pierwszych wspólnot judeo-chrześcijańskich umieszczano na wschodniej ścianie symbole religijne, tak by wspólnota zebrana na modlitwie kierowała ją ku wschodowi – „w dziękowaniu Tobie trzeba wyprzedzać słońce” ("Mdr 16,28"). Przykładem może być dom Hiparcha – na wschodniej ścianie namalowano krzyż, przed którym się modlono. Wspomina o tym Tertulian, mówiąc, że chrześcijanie modlą się zwróceni "twarzą do światła". Na wschód była ukierunkowana najstarsza odkryta wczesnochrześcijańska świątynia – "domus ecclesiae" w Dura Europos.
Praktykę modlitwy zorientowanej na wschód potwierdza Orygenes, sobór nicejski, jak również nieco późniejsze Konstytucje Apostolskie, które kodyfikują dekret wcześniejszego soboru. W tym samym okresie daje świadectwo temu zwyczajowi św. Augustyn pisząc „"Kiedy wstajemy do modlitwy, zwracamy się ku wschodowi, miejscu, gdzie podnosi się słońce"”, a w VI w. mówi o tym afrykański poeta Corippus.
W VIII w. zwyczaj orientowania kościołów na osi wschód-zachód, z ołtarzem na wschodzie i wejściem od zachodu, nabiera powszechnego charakteru a po roku 1000 staje się normą. Zdecydowane zalecenie orientowania świątyń wydaje w jednej ze swoich bulli papież Sylwester II.
Od zasady orientowania kościołów zdarzały się wyjątki. Bazyliki Konstantyna i Teodozjusza były zorientowane na zachód w kierunku Rzymu – miejsca męczeństwa apostołów Piotra i Pawła. W średniowieczu czasem nie orientowano małych kościółków budowanych w ciasnej zabudowie śródziemnomorskich miast. Barok i kontrreformacja zrywają z zasadą orientacji – kościoły zwracają fasady ku ulicom i placom.
Kościoły prawosławny i greckokatolicki w trakcie budowy cerkwi ciągle przestrzegają wymogu orientowania: apsyda i ołtarz są skierowane na wschód, a wejście znajduje się w przeciwległej zachodniej ścianie. Dodatkowo orientację podkreśla umieszczane w osi apsydy okno – symbol przychodzącego Chrystusa.
Metody orientowania.
W pierwszych wiekach przy wyznaczaniu kierunków pod budowę nowej świątyni posługiwano się gnomonem. Stosowano metodę przedstawioną przez Witruwiusza w dziele "O architekturze ksiąg dziesięć" ("De architectura" I,6,6-7).
W drugim tysiącleciu stosowano również bardziej skomplikowaną metodę, opisaną przez Gerberta z Aurillac (późniejszego papieża Sylwestra II) w dziele "Geometria" (Caput XCIV, „"Alia ratio meridianum describendi"”): odmierzano trzy cienie rzucane przez ten sam gnomon w różnych momentach dnia i obliczano ich wzajemne proporcje, co pozwalało na wyznaczenie linii lokalnego południka. Kolejna linia, prostopadła do pierwszej, przebiegała ze wschodu na zachód.
Odchylenia od osi wschód-zachód niektórych kościołów w Alpach sugerują istnienie innej metody – kierunek apsydy wyznaczało wschodzące słońce w niedzielę wielkanocną. W literaturze opisano również metodę wykorzystującą cień gnomonu padający w południe oraz w momencie wschodu i zachodu słońca.
Islam.
W pierwszym okresie działalności Mahometa "qibla" czyli kierunek, w którym odmawiano modlitwy, wskazywał na Jerozolimę. Po ucieczce do Medyny Prorok zrywa całkowicie z judaizmem i chrześcijaństwem. Według tradycji, w 623 roku w czasie modlitwy w meczecie w Medynie, Mahomet otrzymał objawienie, zgodnie z którym muzułmanie powinni modlić się w kierunku Al-Kaby w Mekce, dokończył więc modlitwę, obracając się w nowym kierunku. Na pamiątkę tego wydarzenia meczet został nazwany Masjid Qiblatain – "meczetem dwóch kibla". Meczet Proroka, najważniejszy meczet medyński, początkowo zorientowany na północ (wejścia znajdowały się w ścianach wschodniej, południowej i północnej), został później przeorientowany na południe.
Nakaz modlitwy w kierunku Al-Kaby został zapisany w Koranie: „Zwróć więc twoją twarz w kierunku świętego Meczetu. I gdziekolwiek się znajdziecie, zwracajcie się twarzami w jego kierunku” (sura "al-Baqarah", 2:149). Zwrócenie się w tym kierunku jest jednym z warunków modlitwy. W meczetach kierunek ten jest wyznaczony przez "mihrāb" – półokrągłą lub wielokątną niszę.
Hinduizm.
Świątynie hinduskie są zbudowane w oparciu o schemat wastupuruszamandali. Centralne miejsce świątyni – "garbhagryha" – najczęściej ma jedno wejście skierowane na wschód, by promienie wschodzącego słońca mogły wpaść do komory.

</doc>
<doc id="102916" url="https://pl.wikipedia.org/wiki?curid=102916" title="Język wietnamski">
Język wietnamski

Język wietnamski (wiet. , lub ) – narodowy i oficjalny język Wietnamu. Jest językiem ojczystym Wietnamczyków (), stanowiących ok. 87% populacji tego kraju, oraz ok. dwóch milionów wietnamskich emigrantów. Jako drugi język używany jest przez mniejszości narodowe Wietnamu.
Język wietnamski zawiera wiele zapożyczeń z chińskiego i pierwotnie zapisywany był za pomocą znaków chińskich. Z punktu widzenia klasyfikacji genetycznej jest jednak przedstawicielem rodziny języków austroazjatyckich, podczas gdy chiński należy do rodziny sinotybetańskiej. Wietnamski ma największą liczbę użytkowników spośród języków austroazjatyckich. Podobnie jak chiński, jest językiem tonalnym, izolującym i analitycznym.
Dialekty.
Istnieją trzy główne dialekty języka wietnamskiego: północny (Hanoi), centralny (dawna stolica cesarska Huế) oraz południowy (Ho Chi Minh, dawniej Sajgon). Użytkownicy dialektów bez trudu rozumieją się wzajemnie. Różnice między nimi dotyczą zwłaszcza wymowy, w niektórych przypadkach występują także różnice w słownictwie. Praktycznie nie ma różnic w gramatyce i ortografii. Język standardowy oparty jest na dialektach północnych.
Gramatyka.
Wietnamski jest językiem izolującym, o szyku zdania SVO (podmiot-orzeczenie-dopełnienie).
Słownictwo.
Poza wielką liczbą dawnych zapożyczeń chińskich, język wietnamski przejął w okresie kolonialnym pewną liczbę wyrazów z języka francuskiego. Ich zapis jest fonetyczny, dostosowany do zasad ortografii wietnamskiej:
Alfabet wietnamski.
Obecnie język wietnamski zapisywany jest za pomocą alfabetu łacińskiego, z dużą liczbą znaków diakrytycznych. Ze względu na to, że jest to język tonalny, przy każdej literze oznaczającej samogłoskę może dodatkowo wystąpić jeden z pięciu znaków tonalnych.

</doc>
<doc id="102918" url="https://pl.wikipedia.org/wiki?curid=102918" title="Adm.">
Adm.



</doc>
<doc id="102923" url="https://pl.wikipedia.org/wiki?curid=102923" title="Ptah">
Ptah

Ptah (czyt. "pta") – bóg memficki. W mitologii egipskiej jest to bóg stwórca, stojący na czele Wielkiej Trójki Bogów. Razem z lwiogłową Sechmet i Nefertumem tworzyli w Memfis triadę. Koncepcja religijna głosząca pierwszeństwo Ptaha rywalizowała z kultem Ra i ostatecznie przegrała z nim w okresie Średniego Państwa.
Ptah był opiekunem sztuk i rzemiosła. Występował pod postacią człowieka, z ogoloną głową i laską (będącą połączeniem symbolu "anch", berła "uas" i filaru "dżed") w ręku. Świętym zwierzęciem Ptaha był Apis. Za syna Ptaha uznano Nefertuma oraz półboga Imhotepa – arcykapłana i budowniczego piramidy Dżasera.
W mitologii.
Według niektórych podań Ptah był prapagórkiem, który wyłonił się w trakcie tworzenia świata. Na nim zaś siedział jego syn, Nefertum. Jego żoną była Sekhmet, wojownicza bogini, której imię znaczy 'Mocarna' 
W kulturze europejskiej.
Temu egipskiemu bóstwu Giuseppe Verdi i Antonio Ghislanzoni poświęcili drugą (finałową) odsłonę pierwszego aktu opery "Aida", w której pośród świątynnych modłów i ekstatycznych tańców kapłanek młody egipski wódz Radames odbiera z rąk najwyższego kapłana Ramfisa insygnia przywództwa na wojnę z Etiopami ("Possente Fthà"...). Także ostatnia scena "Aidy" rozgrywa się równolegle w grobowcu Radamesa i Aidy oraz świątyni; Amneris córka faraona modli się tam o ukojenie duszy ("Immenso Fthà"...).

</doc>
<doc id="102924" url="https://pl.wikipedia.org/wiki?curid=102924" title="Zmartwychwstanie">
Zmartwychwstanie

Zmartwychwstanie lub wskrzeszenie zmarłych (z łac. "resurrectio mortuorum"; gr. "ανάστασις νεκρων" /"anastasis nekron"/) – przywrócenie do życia ciał osób zmarłych.
Pojęcie spotykane w religiach. Ma ono różne znaczenia i różny przypisywany stopień ważności. Największą wagę nadają mu religie abrahamowe: judaizm, chrześcijaństwo i islam. W zmodyfikowanym znaczeniu występuje też w religiach nurtu gnostyckiego. W religiach mających swe korzenie w wierze Abrahama jest ono jednym z podstawowych elementów eschatologii – dotyczy wskrzeszenia wszystkich zmarłych także w ich cielesności w Dniu Bożym. Dla chrześcijan paradygmatem zmartwychwstania jest powstanie z martwych Jezusa. Zmartwychwstanie w tych religiach jest rozumiane jako wydarzenie, którego należy oczekiwać w historii. Religie gnostyckie, ze względu na dualistyczną wizję rzeczywistości, umieszczającą materię i cielesność po stronie sił ciemności i zła, rozumieją zmartwychwstanie duchowo, bezcieleśnie – odnoszą je do odrodzenia samej duszy ludzkiej. W religiach politeistycznych zmartwychwstanie występuje sporadycznie i w innym znaczeniu. Nie ma ono znaczenia i wydźwięku eschatologicznego w odniesieniu do ludzi, jest częścią mitologii i dotyczy świata bóstw. Można je odnaleźć np. w mitologii greckiej i egipskiej oraz w wierzeniach hinduizmu.
Religie abrahamowe.
W każdej z religii abrahamowych wiara w zmartwychwstanie umarłych, obok cech wspólnych, ma swoją własną specyfikę. Najstarszą z tych religii jest judaizm, ukonstytuowany przez Mojżesza (XIII w. p.n.e.), następnie chrześcijaństwo, a najmłodszą, powstałą ponad sześć wieków po Chrystusie, islam i jego prorok Mahomet (zm. 632 r.).
Judaizm.
W judaizmie wiara w zmartwychwstanie umarłych rozwijała się stopniowo. Świadczą o tym święte Pisma. Pewną intuicję zmartwychwstania można odnaleźć już w Psalmie 16,8-10:
Również w Księdze Hioba, główny bohater wyraża przekonanie o swoim zmartwychwstaniu:
O zmartwychwstaniu mówili także prorocy Izraela. Prorok Ezechiel w swej wizji wskrzeszenia suchych kości zawartej w rozdziale 37, prorok Ozeasz (6,1n), Izajasz (26,19, por. 53,8-10). W późniejszych pismach, nadzieja zmartwychwstania umarłych jest wyrażona "expilicite". Prorok Daniel opisując czasy ostateczne, mówił o powstaniu ze śmierci jako o zbudzeniu się ze snu:
Również opis męczeństwa siedmiu braci w Drugiej Księdze Machabejskiej 7,9-14, wkłada w usta torturowanych nadzieję na powstanie z martwych do życia, na skutek interwencji Boga.
Judaizm zakłada przebudzenie się wszystkich prawowiernych Żydów w dniu sądu ostatecznego. Z tego względu Żydzi grzebią zmarłych w pozycji prenatalnej, skierowanej w stronę Jerozolimy, aby mogli oni wstać jak najszybciej z grobu na dźwięk trąb obwieszczających sąd ostateczny. Według niektórych odłamów judaizmu warunkiem zmartwychwstania jest zachowanie w grobie szczątków ciała zmarłego, z czego w dużym stopniu wynikają starania Żydów o zachowanie w stanie nienaruszonym miejsca pochówku swoich najbliższych. W Biblii Hebrajskiej pierwszą i wyraźną wzmianką o indywidualnej nadziei na zmartwychwstanie znajdujemy w Księdze Daniela (12, 1-3).
Chrześcijaństwo.
W Biblii.
Nowy Testament mówi o wskrzeszeniu zmarłych wielokrotnie i wielopłaszczyznowo. W Ewangeliach mowa jest o wskrzeszeniach, których dokonywał Jezus: wskrzeszenie młodzieńca z Nain (Łk 7,11-17), córki Jaira (Mk 5,21-42 i Ew. paralelne) oraz Łazarza (J 11).
Jezus Chrystus nie tylko wskrzeszał, ale i zapowiadał swe własne zmartwychwstanie trzeciego dnia (Mk 8,31; 9,31; 10,34 i ew. paralelne). Miał to być znak Jonasza (Mt 12,40). Również odbudowanie Świątyni Jezus rozumiał w kategorii swojego zmartwychwstania (J 2,19nn, por. Mt 26, 61 i Ew. paralelne).
Wszystkie Ewangelie opisują wydarzenia wokół grobu, który okazał się pusty. Mówią też o spotykaniu Zmartwychwstałego (np. Łk 24,36; J 20, 19-29). Osobną listę spotkań ze zmartwychwstałym podał Paweł Apostoł w Pierwszym Liście do Koryntian 15,5nn.
Zmartwychwstanie Jezusa jest rozumiane jako początek zmartwychwstania wszystkich ludzi. Apostoł Paweł wyjaśniał:
Ewangelia Mateusza 27,52 wspomina o sprawiedliwych, którzy, gdy Chrystus zstąpił do Otchłani, powstali i wyszli ze swych grobów, by utworzyć wokół Niego orszak triumfalny. Apostoł Paweł wiązał zmartwychwstanie umarłych z "paruzją", ponownym przyjściem Chrystusa na Sąd ([1 Tes 4,15nn; 2 Tes 1,7n; 1 Kor 15,52). Również Księga Apokalipsy 20,11-15 ukazuje majestatyczny obraz zmartwychwstania umarłych.
W teologii katolickiej.
W teologii katolickiej mowa jest o zmartwychwstaniu ciał na końcu czasów. Nicejsko-konstantynopolitańskie wyznanie wiary głosi: "Wierzę w ciała zmartwychwstanie i żywot wieczny".
Zrozumienie pojęcia zmartwychwstania ciała sprawia chrześcijanom wiele trudności pojęciowych. Zmartwychwstania ciała nie należy identyfikować z reanimacją zwłok, choć takie przedstawienia można niekiedy spotkać w sztuce chrześcijańskiej. Z drugiej strony zmartwychwstania nie powinno się rozumieć w sensie czysto duchowym.
Ciało chwalebne.
Ciałem chwalebnym określa się w Kościele ciało, jakie ludzie będą mieli po zmartwychwstaniu. Nie wiadomo do końca, jakie ono będzie, ale pewną wiedzę można wysnuć z Ewangelii.
Kościół naucza o wyraźnym związku duszy z ciałem, które razem tworzą istotę ludzką. Zgodnie z Ewangelią apostołom ukazał się Chrystus zmartwychwstały. Ślady ran, które pozostały po ukrzyżowaniu, świadczyły o duchowo-cielesnej tożsamości Osoby zmartwychwstałego. Aby nie sądzili, że mają przed sobą ducha kazał podać sobie chleb i rybę, po czym jadł w ich obecności. Istoty duchowe takich potrzeb nie mają; zmartwychwstały Chrystus miał więc postać cielesną, ale przez drzwi przechodził jako istota duchowa, nie otwierając ich, czego "cielesne" nie potrafią. Jednakże jego ciało było zasadniczo odmienione i różniło się w istotny sposób od tego, które złożono do grobu. Kościół mówi o tzw. "ciele chwalebnym", które mamy otrzymać w chwili zmartwychwstania. Nie jest ono identyczne z ciałem ziemskim; pozwala jednak zachować istotę człowieka złożonego z duszy i ciała.
W innych religiach.
Świadkowie Jehowy terminu zmartwychwstanie używają zarówno w odniesieniu do ludzi mających żyć na ziemi, które nastąpi w sposób uporządkowany po Armagedonie; jak i do niewielkiego grona mających współkrólujących z Jezusem w niebie (por. Objawienie 12:7–9 z 17:5, 14; zob. też 1 Koryntian 15:23; 1 Tesaloniczan 4:15–17; Objawienie 6:9–11). Zmartwychwstanie wiąże się z odtworzeniem jednostki ludzkiej (Jana 5:28) w nowym ciele (1 Koryntian 15:23, 35–38). Nie otrzymają możliwości zmartwychwzbudzenia ci, którzy zgrzeszyli przeciwko duchowi świętemu i rozmyślnie trwają w grzechu (Mateusza 12:31, 32; por. Hebrajczyków 10:26, 27).
Islam.
W islamie wiara w zmartwychwstanie w dniu sądu ostatecznego jest zbliżona do wersji chrześcijańskiej, choć Koran nie opisuje jej tak obrazowo jak Apokalipsa. Zgodnie z Koranem jako pierwszy ma być przebudzony Mahomet, który razem z Mojżeszem ma stać przy tronie Allaha. Pozostali ludzie mają być obudzeni z grobów i zostać poddani sądowi ostatecznemu, który ma trwać 50 000 lat. Wiara w inne formy zmartwychwstania jest w islamie zabroniona.
Religie dualistyczne.
Zaratusztrianizm.
W zaratusztrianizmie, istnieje wiara w zmartwychwstanie Zaratusztry, który ma się urodzić ponownie z dziewicy zapłodnionej przez Ahurę Mazdę i zaprowadzić na świecie bezpośrednie rządy boże. W religii tej występuje też wiara w zmartwychwstanie wszystkich "nieskalanych" dusz w dniu sądu ostatecznego.
Religie politeistyczne.
Mitologia egipska.
W mitologii egipskiej bogiem, który zmartwychwstał, był zabity przez swego brata Seta Ozyrys. Pięć tysięcy lat temu wierzono także, że zmartwychwstaniu po śmierci podlega również faraon.
Mitologia i kultura grecka.
W mitologii greckiej zmartwychwstanie odnosi się do bóstw. Natomiast w odniesieniu do ludzi, zmartwychwstanie ciała kulturze i myśli greckiej było zdecydowanie obce. Zmartwychwstałym mitycznym bogiem był frygijski Attis, towarzysz i kochanek bogini Kybele, która przywróciła go do życia oraz syryjski Adonis powracający corocznie z krainy Hades. Również mit o Feniksie zawiera w sobie pewne motywy zmartwychwstania.
W odniesieniu do ludzkiego życia, kulturze i filozofii greckiej zmartwychwstanie ciała było pojęciem obcym i niezrozumiałym. Świadczą o tym trudności apostołów chrześcijańskich, którzy głosząc zmartwychwstanie Chrystusa spotykali się czasem z drwinami, jak Apostoł Paweł w Atenach (por. Dz 17,30-32). Niechętne idei zmartwychwstania były środowiska związane z myślą platońską i neoplatońską. W dialogu Platona "Fedon" ciało jest określone jako więzienie, a śmierć, czyli opuszczenie ciała jest uwolnieniem duszy z więzienia. Według koncepcji Platona zmartwychwstanie ciała jest zatem czymś wstrętnym.
Jak wskazał Leo Scheffczyk, „hellenizm — wrogo nastawiony do ciała z racji swego dualizmu — musiał — w aspekcie filozoficznym — zwalczać centralną prawdę chrześcijaństwa, lecz także, prawdę tę uważał za sprzeczną z rozsądkiem, a nawet bluźnierczą”. Filozof Celsus (II/III w.) wyrażał się o zmartwychwstaniu następująco: „Jest to nadzieja odpowiednia tylko dla robaków. Czyż bowiem jakakolwiek dusza ludzka mogłaby jeszcze tęsknić za przegniłym ciałem?”. Również Porfiriusz polemizował ze zmartwychwstaniem w swym dziele „Przeciw chrześcijanom”, ukazując jego bezsensowność. W biografii Plotyna autor ten pisał o sprzeciwie filozofa wobec planów swych uczniów wyrzeźbienia jego statuy, ukazujący lekceważenie ciała i przekonanie o jego nietrwałości:
Myśl grecka — jak zauważył Christoph Schönborn — mówiła o nieśmiertelności duszy, ale nie o zmartwychwstaniu ciała, gdyż było ono dla niej nonsensem, absurdem.
Hinduizm.
Hinduizm nie uważa ciała za związane z duszą i odrzuca możliwość wskrzeszenia martwego ciała (nieliczne wyjątki od tej reguły wynikają tylko z interwencji Najwyższego Boga, który nie podlega żadnym prawom), a całkowicie neguje zmartwychwstanie człowieka jako ciała i duszy, którymi był w swoim ziemskim życiu. Zmartwychwstanie nie jest więc rozumiane tak, jak w religiach powstałych z judaizmu. Wieczna dusza ("atman") nie ma początku ani końca i w cyklu reinkarnacji wciela się w kolejne ciała, które są uznawane tylko za przejściowe i niewłaściwe miejsce przebywania duszy, której ostatecznym przeznaczeniem jest połączenie się z bogiem. Ciało po śmierci jest palone, ponieważ nie ma znaczenia i nie oczekuje się jego zmartwychwstania. Przykłady zmartwychwstania, opisane w mitologii, dotyczą głównie bogów, a właściwie ich awatarów (wcieleń), jednak w tym przypadku zmartwychwstanie można uznać za pozorne, ponieważ ciało boskie jest transcendentne, a nie materialne.
Kryszna, uznawany przez niektóre odłamy hinduizmu za Najwyższą Osobę Boga, w ogóle nie podlega śmierci i jako Dusza Najwyższa ("Paramatma") jego istnienie nie ma początku ani końca. Z tego względu śmierć i zmartwychwstanie Kryszny (opisane w "Mahabharacie") teolodzy uznają za pozorne, ponieważ jego ciało (i ciała innych bogów) tylko wydaje się materialne. Dlatego w hinduizmie nie mówi się o narodzinach i śmierci awatarów Boga lub bogów, lecz o ich pojawieniu się i zniknięciu, po wypełnieniu misji na Ziemi.
Przykładem pojmowania zmartwychwstania w hinduizmie jest Śriwasa Thakura, w którego martwe ciało Kryszna inkarnował duszę mędrca Narady i w ten sposób przywrócił ciało do życia. Było to jednak zmartwychwstanie tylko ciała, ożywionego przez inną duszę.
Formy zmartwychwstania w religiach animistycznych.
W wielu religiach animistycznych istnieje wiara w tzw. nieumarłych – ludzi powstających z grobów mimo stwierdzonego zgonu, a nawet po rozpoczętym u nich procesie rozkładu. Zalicza się do nich m.in. pochodzących z kultu voodoo (skąd trafili do powszechnej kultury masowej – np. horrorów) zombie. Innym rodzajem "nieumarłych" byli np. funkcjonujący z mitologii słowiańskiej wąpierze i strzygi. Wszyscy oni jednak – dla dalszego życia (czy raczej połowicznego życia) – potrzebowali ludzi żywych, którymi się odżywiali.
Motyw zmartwychwstania dość powszechny jest też w obrzędach magii wegetacyjnej dawnych Słowian, praktykowanych powszechnie podczas świąt agrarnych. Symbolizuje zazwyczaj odrodzenie się ziemi, która na zimę obumiera by odrodzić się wiosną. Echa tych obrzędów odnajdujemy np. w tradycji kolędowania z turoniem, który podczas zabawy i tańców pada, by następnie zostać ocuconym przez domowników.
Teorie na temat źródła wiary w zmartwychwstanie.
Teolog i były ksiądz Llogari Pujol twierdzi, że korzeni mitu zmartwychwstania powinno się szukać pięć tysięcy lat temu, w starożytnym Egipcie – faraon był wtedy uważany za boga-człowieka, zrodzonego z dziewicy i zmartwychwstającego po śmierci. Twierdzi on również, iż historia Jezusa z Nazaretu została napisana w oparciu o mit faraona jako boga-człowieka.
Istnieją również teorie, że wiara w zmartwychwstanie przeniknęła najpierw do judaizmu a potem przez judaizm do chrześcijaństwa i islamu poprzez kontakty z zaratusztrianizmem, na co wskazywać mają liczne analogie i podobieństwa opisu sądu ostatecznego we wszystkich tych religiach.

</doc>
<doc id="102925" url="https://pl.wikipedia.org/wiki?curid=102925" title="Gwiazdozbiór Ryb">
Gwiazdozbiór Ryb

Ryby (łac. "Pisces", dop. "Piscium", symbol , skrót "Psc") – duży, czternasty co do wielkości gwiazdozbiór zodiakalny nieba północnego, znajdujący się w pobliżu równika niebieskiego. Pierwotnie wyróżniano Rybę północną i południową, jednak dla uniknięcia nieporozumień związanych z sąsiednim, odrębnym gwiazdozbiorem Ryby Południowej, dziś określeń tych nie stosuje się. W Polsce widoczny jesienią. Liczba gwiazd widocznych nieuzbrojonym okiem: około 75.
Mity i legendy.
Grecy zapożyczyli tę konstelację z Babilonii. Według greckiego mitu dwie ryby tej konstelacji przedstawiają Afrodytę i jej syna Erosa. Mit z nią związany odnosi się do początków istnienia bogów greckich i ich walki z tytanami i gigantami. Po tym jak bogowie olimpijscy pokonali tytanów i wyrzucili ich z nieba, Gaja – matka Ziemia – wykorzystała ostatnią szansę i wezwała Tyfona, najstraszniejszego potwora, jakiego świat widział. Jego uda były olbrzymimi wężami, a kiedy unosił się w powietrzu jego skrzydła przesłaniały słońce. Miał sto smoczych głów, a ogień tryskał mu z każdego oka. Potwór czasem mówił delikatnym głosem, który mogli zrozumieć bogowie, ale czasem ryczał jak byk czy lew albo syczał jak wąż. Przerażeni olimpijczycy uciekli, a Eros i Afrodyta zamienili się w ryby i zniknęli w morzu. Żeby się nie zgubić w ciemnych wodach Eufratu (wg innych wersji – w Nilu), połączyli się sznurem. W innej wersji tej legendy dwie ryby podpłynęły i uratowały Afrodytę i Erosa, zabierając ich na swoich grzbietach.
Niekiedy też gwiazdozbiór jest kojarzony z dziećmi ryby, która ocaliła przed utonięciem egipską boginię Izydę.
Na niebie gwiazdozbiór ten przedstawiony jest jako dwie ryby płynące w prostopadłych kierunkach, ale połączone ze sobą sznurem. Punkt, w którym łączą się dwa sznury, jest oznaczony gwiazdą Alfa Piscium. Asteryzm Diadem stanowi ciało południowej ryby.
Punkt równonocy wiosennej.
Około 8° na południe od gwiazdy Omega Piscium znajduje się punkt równonocy wiosennej, w którym ekliptyka przecina się z równikiem niebieskim. Słońce przechodzi przez ten punkt w dniu 21 marca, rozpoczynając tym samym astronomiczną wiosnę. Punkt ten nazywany jest również Punktem Barana, ponieważ w czasach starożytnych znajdował się on właśnie w gwiazdozbiorze Barana. Przesuwa się na skutek zjawiska precesji. Za około 500 lat znajdzie się w gwiazdozbiorze Wodnika. Przez gwiazdozbiór przebiega obecnie 36,9° ekliptyki – ponad 1/4 znaku Ryby i prawie cały znak Barana. Słońce wędruje na tle gwiazdozbioru Ryby pomiędzy 12 marca a 18 kwietnia.
Gwiazdy Ryb.
Ryby są jednym z najbledszych gwiazdozbiorów Zodiaku. Jedynie dwie gwiazdy czwartej wielkości zdobią tę konstelację, tworzącą bardzo wydłużone V na południowy wschód od Wielkiego kwadratu Pegaza. asteryzm znany jako „Diadem” – pięciokąt gwiazd czwartej i piątej wielkości, stworzony z gammy, tety, joty, kappy i lambdy to najbardziej rozpoznawalny fragment gwiazdozbioru, znajduje się dokładnie na południe od Wielkiego Kwadratu Pegaza. Stanowi ciało jednej z ryb – południowej. W jego wnętrzu leży TX Piscium (19 Piscium), czerwony olbrzym o ciemnopomarańczowej barwie, zmieniający jasność nieregularnie.
Obserwowana zmienność jasności waha się między 4,79 a 5,20.
Interesujące obiekty.
Konstelacja jest nieco oddalona od Drogi Mlecznej i oprócz kilku interesujących gwiazd podwójnych mają do zaoferowania liczne galaktyki. Olbrzymia supergromada w Perseuszu-Rybach leży daleko w tle gwiazd Ryb i zawiera tysiące galaktyk.
Rój meteorów.
Łowcy meteorów mogą zliczać zjawiska związane z rojem Piscydów, pochodzących od komety Morehouse’a, a który osiąga maksimum aktywności około 11 września.

</doc>
<doc id="102927" url="https://pl.wikipedia.org/wiki?curid=102927" title="Funkcja wielowartościowa">
Funkcja wielowartościowa



</doc>
<doc id="102928" url="https://pl.wikipedia.org/wiki?curid=102928" title="Odwzorowanie wielowartościowe">
Odwzorowanie wielowartościowe



</doc>
<doc id="102929" url="https://pl.wikipedia.org/wiki?curid=102929" title="Ammit">
Ammit

Ammut, także Ammat, Ammemet – w mitologii egipskiej potwór znany jako "pożeracz umarłych", "niszczyciel grzesznych dusz" przyczajony obok wagi podczas sądu Ozyrysa. Jeśli człowiek był grzeszny, tzn. gdy położone na wadze jego serce było cięższe od pióra prawdy, Ammit zjadała je i tym samym zabijała nieszczęśnika w życiu pozagrobowym, ponieważ według wierzeń Egipcjan to właśnie w nim ukryta była dusza. Ukazywany jako demon z głową krokodyla, tułowiem lwa i zadem hipopotama.

</doc>
<doc id="102932" url="https://pl.wikipedia.org/wiki?curid=102932" title="Warsaw">
Warsaw



</doc>
<doc id="102933" url="https://pl.wikipedia.org/wiki?curid=102933" title="Rocznica">
Rocznica

 
Rocznica – dzień przypadający dokładnie w rok, dwa, trzy itd. lata po jakimś fakcie, zdarzeniu. W zależności od wagi wydarzenia rocznica może być okazją do nawiązań w postaci porównań lub wspomnień, a jeżeli wydarzenie to było radosne lub w inny sposób znaczące, to nawet do uroczystych obchodów. Takie obchody nazywa się zazwyczaj świętami, a jeżeli przypadają na rocznicę znaczącą liczbowo – jubileuszami.
Rocznica może dotyczyć np. bitwy, odkrycia, śmierci, wybuchu wojny, wyzwolenia itp.
Niektóre rocznice mają swoje własne nazwy, przykładowo:

</doc>
<doc id="102934" url="https://pl.wikipedia.org/wiki?curid=102934" title="Gody">
Gody

Gody (tylko l.mn.):

</doc>
<doc id="102936" url="https://pl.wikipedia.org/wiki?curid=102936" title="TIA-568A">
TIA-568A



</doc>
<doc id="102937" url="https://pl.wikipedia.org/wiki?curid=102937" title="Dwadzieścia tysięcy mil podmorskiej żeglugi">
Dwadzieścia tysięcy mil podmorskiej żeglugi

Dwadzieścia tysięcy mil podmorskiej żeglugi (inne wersje tytułów polskich przekładów: Dwadzieścia tysięcy mil podmorskiej żeglugi około świata, 20 000 mil podmorskiej żeglugi) (fr. "Vingt mille lieues sous les mers", 1869-1870) – powieść przygodowa i fantastyczno-naukowa Juliusza Verne’a. Warto zwrócić uwagę, że w tytule jednostką długości jest "lieue" (domyślnie: "lieu marine" – liga morska, w odróżnieniu od ligi lądowej we francuskim także "lieue") równa trzem milom morskim (5556 metrów), zatem tytuł francuski "de facto" mówi o trzykrotnie dłuższym dystansie niż jego polska wersja. 
Jest to druga część tak zwanej dużej trylogii Juliusza Verne’a ("Dzieci kapitana Granta", "Dwadzieścia tysięcy mil podmorskiej żeglugi", "Tajemnicza wyspa").
Powieść (złożoną z dwóch tomów) wydał w Paryżu w swym wydawnictwie Pierre-Jules Hetzel w serii "Niezwykłe podróże".
Pierwszy polski przekład pojawił się w odcinkach i w postaci książkowej w 1870.
W powieści opisano szczegóły życia pod wodą i techniczne środki do tego służące (łódź podwodna „Nautilus”). Akcja rozgrywa się w roku 1866, a główne postacie to tajemniczy kapitan Nemo, zoolog profesor Pierre Aronnax, oraz jego służący – Conseil, harpunnik Ned Land. Według rękopisu Verne’a, Nemo był Polakiem, powstańcem styczniowym zesłanym na Syberię, który po powrocie pragnął pomścić śmierć rodziny wskutek rosyjskich represji po powstaniu styczniowym, zatapiając statki rosyjskiej floty handlowej. Wydawca Pierre-Jules Hetzel ze względu na dobro stosunków francusko-rosyjskich zasugerował mu jednak zmianę – w "Tajemniczej wyspie" kapitan okazuje się być Hindusem, księciem Dakkarem. Ostatecznie autor zmienił narodowość Nemo na hinduską, rozumiejąc, że liberalny rząd brytyjski nie będzie protestował. 
Akcja zaczyna się od pościgu za tajemniczym stworem zatapiającym brytyjskie okręty, uznawanym za wielkiego wieloryba. Profesor Aronnax oraz Conseil i Land biorą udział w nim na pokładzie amerykańskiej fregaty. Winowajcą zatonięć statków okazuje się być nie wieloryb, a okręt podwodny o nazwie Nautilus. Uszkadza on fregatę, a Aronnax z towarzyszami wpadają do wody i dostają się na jego pokład. Na jego pokładzie odbywają podróż zaczynającą się od wybrzeży Japonii, przez Hawaje, Cieśninę Torresa, Ocean Indyjski, aż do Morza Czerwonego. Przepływają stąd podwodnym tunelem do Morza Śródziemnego, gdzie Nemo dostarcza pieniędzy anty-osmańskim powstańcom. Następnie trasa wiedzie na Atlantyk, później na biegun południowy i z powrotem na Atlantyk. Na północnym Atlantyku Aronnax z towarzyszami uciekają z Nautilusa. 
O sympatiach politycznych Verne’a świadczy fakt, iż w kajucie kapitana znajdowały się portrety takich postaci jak: George Washington, Abraham Lincoln i Tadeusz Kościuszko. Mimo że autor starał się w powieści przedstawiać technologie zgodne z ówczesnym stanem wiedzy, to niektóre z pomysłów są z nią sprzeczne. 
Dokonano licznych adaptacji filmowych (fabularnych oraz animowanych) i radiowych tej powieści, z których najbardziej znana jest "20 000 mil podmorskiej żeglugi" z 1954 roku.

</doc>
<doc id="102938" url="https://pl.wikipedia.org/wiki?curid=102938" title="Awatar">
Awatar



</doc>
<doc id="102941" url="https://pl.wikipedia.org/wiki?curid=102941" title="Jan I opolski">
Jan I opolski

Jan I (urodzony pomiędzy 1410 a 1413 rokiem – zmarł 5 września 1439), książę opolski razem z bratem Mikołajem I w latach 1437-1439.
Życiorys.
Jan I był drugim pod względem starszeństwa synem księcia opolskiego Bolka IV i Małgorzaty pochodzącej z leżącego we Włoszech hrabstwa Gorycji. 
Po śmierci ojca w 1437, Jan został razem z bratem Mikołajem I księciem opolskim. 6 października 1438 Jan I uznał się lennikiem Kazimierza Jagiellończyka w związku z wysunięciem jego kandydatury na tron w Czechach, jednak wobec rezygnacji króla polskiego z tytułu ostatecznie zaakceptował władzę Albrechta Habsburga (oficjalnie nastąpiło to we Wrocławiu 3 grudnia 1438). 
Jan I Opolski zmarł jako kawaler 5 września 1439. Nie zachowały się wiadomości, gdzie został pochowany. Nie pozostawił również potomstwa, a całość jego dziedzictwa przejął młodszy brat Mikołaj I. 

</doc>
<doc id="102943" url="https://pl.wikipedia.org/wiki?curid=102943" title="Mobutu Sese Seko">
Mobutu Sese Seko

Mobutu Sese Seko Kuku Ngbendu wa za Banga, właśc. Joseph-Désiré Mobutu (ur. 14 października 1930 w Lisali, zm. 7 września 1997 w Rabacie) – polityk i wojskowy (marszałek polny i wielki admirał) Zairu (obecnie Demokratyczna Republika Konga), prezydent i dyktator w latach 1965–1997.
Życiorys.
Urodzony jako Joseph-Désiré Mobutu. Syn kucharza. Ojciec Mobutu zmarł, kiedy przyszły prezydent miał 8 lat. Wykształcenie zdobył w katolickich szkołach misyjnych.
Kariera w Armii.
W 1949 roku zaciągnął się w szeregi belgijskiej armii kolonialnej. Jeszcze jako żołnierz pisał dla lokalnych pism w Leopoldville (obecnie Kinszasa). Dobra znajomość francuskiego umożliwiła mu pracę w wojskowej biurokracji. Został wysłany do szkoły wojskowej, a w 1953 roku rozpoczął pracę w sztabie armii. Po odejściu z armii w 1956 roku (w stopniu starszego sierżanta) został reporterem dziennika „L’Avenir”, a następnie redaktorem tygodnika „Actualités Africaines”. Pisał pod pseudonimem „de Banzy”. W 1958 roku dołączył do Kongijskiego Ruchu Narodowego.
Kariera rządowa.
Pod koniec lat 50. zamieszkał w Brukseli, gdzie pracował dla rządowej propagandy. W 1960 roku powrócił do kraju. W niepodległym kraju wszedł w skład rządu Patrice’a Lumumby jako sekretarz ds. obrony narodowej. Przyznano mu ponadto szefostwo w sztabie armii Konga. Jeszcze w tym samym roku przeprowadził zamach stanu i stanął na czele Rady Komisarzy. W lutym 1961 roku oddał władzę cywilom. W 1965 roku przeprowadził kolejny pucz. Obalił prezydenta Josepha Kasavubu i zaprowadził rządy dyktatorskie, ogłaszając się przy tym prezydentem. Reżim zawiesił konstytucję, rozwiązał parlament i partie polityczne. W 1966 roku Mobutu objął stanowisko szefa rządu.
W ciągu pierwszych pięciu lat rządów wzmocnił własną pozycję w państwie i doprowadził do względnej stabilizacji kraju. Znacjonalizował kopalnie miedzi w Katandze oraz zachęcał do inwestycji zagranicznych inwestorów. W kwietniu 1966 roku założył Ludowy Ruch Rewolucji, który stał się rządzącą monopartią. Mobutu Sese Seko wprowadził prawo, na mocy którego każdy nowonarodzony obywatel Zairu stawał się członkiem partii.
Prowadził politykę afrykanizacji (polityka tzw. autentyczności afrykańskiej). W jej ramach zmieniał nazwy pochodzące z języków kolonialnych na afrykańskie. 27 października 1971 Mobutu zmienił nazwę państwa na Zair oraz własne nazwisko na: „Mobutu Sese Seko Kuku Ngbendu wa za Banga” (tłumaczone jako "Wszechpotężny wojownik, który nie zaznał porażki z powodu swej niezwykłej wytrzymałości i niezłomnej woli i który, krocząc od zwycięstwa do zwycięstwa, pozostawia za sobą zgliszcza"). Także wszystkie miejscowości musiały zmienić nazwy na pierwotne (np. Leopoldville na Kinszasa). Obywatele musieli w 48 godzin zmienić imię i nazwisko. W 1974 roku ogłosił doktrynę mobutyzmu, co umocniło panujący w kraju kult jednostki.
W 1977 i 1978 jego rządom zagroził zbrojnie Front Wyzwolenia Narodowego Konga (wspierany przez Angolę). Wystąpienia na osobistą prośbę prezydenta zostały stłumione poprzez interwencję wojsk francuskich, belgijskich i w mniejszym stopniu marokańskich.
O ile Zair rozwijał się i otrzymywał pomoc ze strony kapitału zagranicznego, to Mobutu pozostawał głównym beneficjentem przychodów. Rządy Mobutu były ściśle związane z korupcją i defraudacją funduszy publicznych. Na jego konta trafiały środki płynące w ramach pomocy zagranicznej, jak również dochody firm wydobywczych. To samo dotyczyło handlu diamentami oraz eksportu i importu. Majątek dyktatora osiągnął około czterech miliardów dolarów. Posiadał ponadto 20 luksusowych posiadłości, w tym dziewięć w Belgii. Zair przypłacił to kryzysem ekonomicznym, stając się w latach 80. jednym z najbiedniejszych państw świata, a gospodarka całkowicie się załamała.
W 1990 roku pod naciskiem międzynarodowym i opozycji zgodził się na nieznaczną demokratyzację. W 1994 roku wprowadzono nową tymczasową konstytucję. W połowie lat 90. ludność Tutsi (pozostająca od dłuższego czasu w opozycji wobec Mobutu z powodu jego zdecydowanego poparcia dla Hutu) opanowała znaczną część wschodniego Zairu. Mobutu wydał polecenie usunięcia Tutsi poza granice Zairu. Wywołało to otwartą wojnę domową, w którą zaangażowali się inni opozycjoniści. 16 maja 1997 oddziały przeciwników Mobutu, wspierane przez armie Rwandy, Burundi i Ugandy – występujące jako Sojusz Sił Demokratycznych na rzecz Wyzwolenia Konga – zdobyły Kinszasę. Nowym prezydentem został ogłoszony Laurent-Désiré Kabila.
Śmierć.
Obalony Mobutu wyjechał z kraju, któremu przywrócono dawną nazwę Kongo. Od początku lipca był hospitalizowany na raka prostaty. Zmarł 7 września 1997 w szpitalu wojskowym w stolicy Maroka, Rabacie. Został pochowany na cmentarzu dla chrześcijan w Rabacie.

</doc>
<doc id="102944" url="https://pl.wikipedia.org/wiki?curid=102944" title="Joseph Mobutu">
Joseph Mobutu



</doc>
<doc id="102945" url="https://pl.wikipedia.org/wiki?curid=102945" title="Hippolyte Taine">
Hippolyte Taine

Hippolyte Adolphe Taine (ur. 21 kwietnia 1828 w Vouziers, zm. 5 marca 1893 w Paryżu) – francuski filozof, psycholog, historyk sztuki i literatury oraz krytyk literacki. Od 1864 profesor École nationale supérieure des beaux-arts.
Życiorys.
Uczył się w Collège Bourbon, a w latach 1848–1851 studiował w paryskiej École normale supérieure. Po ukończeniu studiów został nauczycielem w Tulon, Nevers, Poitiers i Besançon. W tym czasie studiował prace Hegla. W roku 1852 rezygnował ze służby rządowej i przeniósł się do Paryża, gdzie uczęszczał jako wolny słuchacz na uniwersyteckie wykłady, studiując filozofię Comte’a i Spinozy. W 1853 roku otrzymał stopień doktora literatury, broniąc tez z "De personis Platonicis" i "Essai sur les fables de La Fontaine". Współpracował z wydawnictwem Hachette oraz z czasopismami "Revue de l’instruction publique" oraz "Revue des deux mondes". W 1881 wydał dzieło "Filozofię sztuki", które jest zapisem wykładów z historii sztuki głoszonych na École des beaux-arts.
Hipolit Taine – jako pierwszy historyk sztuki – zajął się analizą faktów społecznych, interpretując je psychologicznie i socjologicznie. Uważał, że w dziejach nie istnieje postęp i rozwój, ale zmiany skokowe. Był zwolennikiem naturalistycznego i pozytywistycznego interpretowania kultury. Prawa historii jego zdaniem były równoważne prawom natury.
Twierdził, że wydarzenia historyczne zależą od determinacji trzech czynników: środowiska, otoczenia ("milieu"), rasy ("race", w jego znaczeniu chodzi tu o stan fizyczny człowieka, jego miejsce w przyrodzie i jego etap rozwoju w ramach ewolucji biologicznej), oraz chwili dziejowej ("moment", stopień rozwoju intelektualnego człowieka). Opracowawszy narzędzia pozwalające na analizę historii, Taine uważał tę dyscyplinę za naukę ścisłą.

</doc>
<doc id="102946" url="https://pl.wikipedia.org/wiki?curid=102946" title="Jeorjos Papadopulos">
Jeorjos Papadopulos

Jeorjos Papadopulos (; ur. 5 maja 1919, zm. 27 czerwca 1999) – wojskowy grecki i hitlerowski, przywódca zamachu stanu 1967, szef rządu i państwa.
Życiorys.
W czasie II wojny światowej, w randze podporucznika, służył w ochotniczych, kolaboracyjnych Batalionach Bezpieczeństwa, terroryzujących grecką, głodującą prowincję i w ten sposób wymuszających egzekucję dostaw kontyngentowych do III Rzeszy. Z uwagi na ścisłą współpracę z wojskami okupacyjnymi oraz istnienie przysięgi na wierność Adolfowi Hitlerowi oraz niemieckiemu dowództwu, prawdopodobnie złożonej przez znaczną część żołnierzy, Bataliony Bezpieczeństwa uważane były za formację hitlerowską. Papadopulos służył w garnizonie w Patras, na półwyspie Peloponez, szczególnie zaangażowanym w eksterminację ludności cywilnej, nawet tylko podejrzewanej o sprzyjanie lewicowemu ruchowi oporu ELAS, zwłaszcza w trakcie działań batalionów, w 1944 roku. W trakcie pełnienia tej służby, podjął współpracę z greckim monarchistycznym ruchem oporu. Następnie, wraz z grupą innych młodych oficerów Batalionów Bezpieczeństwa, został przetransportowany do Aleksandrii w Egipcie, gdzie oficerów awansowano oraz ponownie przyjęto do służby królewskiej Jerzego II. Po wojnie pracował w wojskowych służbach specjalnych, dochodząc w 1967 r. do stopnia pułkownika. M.in. pełnił funkcję rezydenta greckiego wywiadu przy CIA, a następnie także komendanta Centrum Szkolenia Sił Specjalnych. 21 kwietnia 1967, wraz z grupą innych oficerów sił specjalnych, przeprowadził zamach stanu. Reżim ustanowiony przez juntę pod kierownictwem Papadopulosa był skierowany szczególnie bezwzględnie przeciw komunistom, których sądzono bez przedstawiania dowodów winy i mordowano bądź osadzano w więzieniach i obozach odosobnienia. Jakkolwiek brak dowodów, że to Amerykanie byli inspiratorami zamachu stanu, faktycznie został on poparty przez USA.
W grudniu 1967 Papadopulos objął funkcję premiera (do października 1973). 21 marca 1972 przejął także rolę regenta, w imieniu przebywającego w Rzymie, na wychodźstwie, króla Konstantyna II. Po ogłoszeniu republiki (1 czerwca 1973) został prezydentem Grecji, zwyciężając w wyborach prezydenckich, w których był jedynym kandydatem.
13 sierpnia 1968 miał miejsce zamach na Papadopulosa, kiedy na trasie jego konwoju wybuchła bomba, lecz zamach okazał się nieudany. Zamachowiec, Aleksandros Panagulis został schwytany tego samego dnia, po kilku godzinach. W listopadzie tego samego roku został osądzony i skazany na śmierć.
Powołany przez juntę rząd apolitycznych fachowców, znacznie poprawił gospodarczą pozycję Grecji, doprowadzając w latach 1967–1974, łącznie, do około 70-procentowego wzrostu dochodu narodowego. Jednocześnie społeczeństwo nie pogodziło się z utratą, pojawiającej się już w połowie lat 60. szansy budowy państwa praworządnego, ewolucji kraju w stronę rzeczywistej demokracji parlamentarnej oraz osiągnięcia zgody narodowej, z udziałem także parlamentarnej lewicy, centrum i byłych bojowników DSE, które to grupy, ówcześnie, na ogół pozostawały poza krajem, na emigracji politycznej.
Wprowadzane przezeń zewnętrzne pozory demokracji nie zostały przez społeczeństwo zaakceptowane. W efekcie, w listopadzie 1973 roku doszło do kolejnych, największych swym oddziaływaniem społecznym, rozruchów studenckich na głównych wyższych uczelniach kraju. Oblicza się, że pomimo utrzymującego się zagrożenia represjami, około 800 tysięcy mieszkańców Aten wyraziło poparcie dla strajkujących. Jedynymi hasłami przedstawianymi przez komitety strajkowe młodzieży były narodowa suwerenność ojczyzny oraz powrót rzeczywistej demokracji. Ponadto na murach uczelni umieszczono liczne napisy, żądające ograniczenia roli USA i NATO w Grecji. Studenci nie byli inspirowani przez komunistów, a nawet byli przez nich przestrzegani przed sprowokowaniem konfrontacji siłowej, o być może nieobliczalnych następstwach. Nie byli też uzbrojeni, ani nie przygotowywali się do starcia, a komitet strajkowy niezwłocznie wydalał z terenu uczelni elementy skrajne, nawołujące do posłużenia się przemocą, lub podnoszące hasła przeciw greckiej armii i policji. Mimo tego, w dniu 17 listopada 1973, młodzieżowa rewolta została zlikwidowana przez oddziały wojskowe z użyciem broni maszynowej i pancernej. Bezpośrednio po tym wydarzeniu nastąpiły ponowne represje wobec opozycji, a zwłaszcza młodzieży, podejrzewanej o udział w działaniach propagandowych studentów. Represje te były połączone z torturowaniem i okaleczaniem także młodych kobiet, dokonywanymi przez żandarmerię wojskową. Ponadto, oprócz mordowania niektórych studentów, bezpośrednio w murach uczelni i na pobliskich ulicach, strzelano z broni maszynowej, działali także strzelcy wyborowi. Łączną liczbę ofiar śmiertelnych masakry oblicza się na ok. 180 osób. W bezpośrednim następstwie czasowym tych wydarzeń Papadopulos został obalony i osadzony w areszcie domowym przez swych twardogłowych kolegów – wojskowych, sprzeciwiających się nazbyt łagodnemu, ich zdaniem, traktowaniu wciąż buntującego się społeczeństwa. Dokonaną przez wojsko rozprawę z młodzieżową opozycją, następnie publicznie poparło dowództwo wojskowe Stanów Zjednoczonych. Przeprosił za to poparcie prezydent USA Bill Clinton w trakcie swej wizyty w Atenach, 19 listopada 1999, poprzedzonej, a następnie także powitanej burzliwymi demonstracjami.
Wkrótce po przywróceniu ustroju demokratycznego (1974) Papadopulos członkowie jego reżimu byli sądzeni za zbrodnie dokonane w okresie ich władzy. Papadopulos został skazany na karę śmierci, ostatecznie zamienioną na dożywotnie więzienie. Osadzono go we wspólnej trzyosobowej celi, z kolegami wojskowymi, którzy obalili go w 1973 roku. Z więzienia przekazywał jeszcze „orędzia do narodu” oraz zgłaszał swą kandydaturę na posła do Parlamentu Europejskiego. Zmarł w Koridallos, po chorobie nowotworowej w wieku 80 lat.

</doc>
<doc id="102947" url="https://pl.wikipedia.org/wiki?curid=102947" title="Ernest Renan">
Ernest Renan

Ernest Renan (ur. 28 lutego 1823 w Tréguier w Bretanii, zm. 2 października 1892 w Paryżu) – francuski pisarz, historyk, filolog i filozof, orientalista, znany semitolog i badacz historii religii, zwłaszcza chrześcijaństwa.
Życiorys.
Pochodził z biednej, bretońskiej rodziny. Został wychowany w duchu niezwykłej pobożności; od najmłodszych lat chciał zostać księdzem; wstąpiwszy do seminarium i zetknąwszy się z kartezjanizmem, zaczął nabierać religijnego sceptycyzmu. Równocześnie, dzięki zdolnościom językowym (poza nowożytnymi językami władał biegle m.in. łaciną, greką, staroarabskim, hebrajskim), rozpoczął samodzielne studia biblijne; doprowadziły go one do wniosku, że opisana w "Starym Testamencie" religia żydowska stanowi wytwór niezwykle prymitywnej i pozbawionej kultury umysłowości, a opisany tam Bóg jest wymysłem, mitem stworzonym przez nomadów i nie powinien być traktowany jako podstawa dla poważnej teologii, za jaką uważał teologię katolicką. Po otrzymaniu niższych święceń kapłańskich, w 1845 roku Renan porzucił seminarium, aby poświęcić się całkowicie nauce. W latach 1860-61 odbył roczną podróż archeologiczną do krajów Lewantu, odwiedzając m.in. miejsca opisane w Biblii (Ziemię Świętą określił mianem ,piątej Ewangelii, podartej, ale wciąż czytelnej"). . Jako znawca języków starożytnych, osiągnął najwyższe honory, czego ukoronowaniem była funkcja dyrektora Collège de France.
Jego siostra Henrietta przez pewien czas (ok. 10 lat) pracowała jako wychowawczyni w Klemensowie u hr. Zamojskich.
Twórczość.
Główne dzieła Renana dotyczyły religijnych zagadnień starożytności: "Esej historyczny i teoretyczny o językach semickich" ("Essai historique et theorique sur les langues semities", 1847), "Żywot Jezusa" (1904, "Vie de Jesus". 1863), 8-tomowa "Historia początków chrześcijaństwa" ("Historie des origines du christianisme", 1863–1883) i 5-tomowa "Historia ludu Izraela" ("Historie du peuple d'Israel", 1887–1893). Renan jest także autorem licznych prac politycznych, które stały się popularne dopiero po jego śmierci, m.in. "Co to jest naród?" ("Qu'est-ce qu'une nation?", 1882) i "Reforma intelektualna i moralna we Francji" ("Reforme intellectuelle et morale de la France", 1871).
Dzieła: „La Vie de Jesus” jest pierwszą częścią obszernego dzieła „Histoire des origines du christianisme” w 6 t. pod różnymi tytułami (Les Apôtres, Saint Paul, Antichrist, Eglise chrètienne, Marc-AurLle, 1866—1883), „Histoire du peuple d'Israel” (5 tomów, 1887—1894), „Averroès et l'Averroïsme” (1852), „Histoire gènèrale et système comparè des langues sèmitiques” (1855). Zbiory artykułów „Etudes d'histoire religieuse” (1857), „Nouvelles Mtudes...” (1883); „Drames philosophiques” (Caliban, L'abbesse de Jouarre, 1878—1886), „Souvenirs d'enfance et de jeunesse” (1883), „Feuillea dètachèes” (1892). Po śmierci Renana wyszła korespondencja z siostrą i przyjacielem: „Lettres intimes d' E. R. et d' Henriette R.” (1896), „Correspondance d' E. R. avec M. Berthelot” (1898), „Lettres du seminaire” (1904), „Mèlanges religieux et historiques” (1904), „Cahiers de jeunesse” (1906). Wybór jego „Dialogów i fragmentów filozoficznych” przełożył Grzegorz Glass (1912). Wydano nadto jego „Lettres + son frère Alain” (1925) i „Correspondance” (1926—1928, 2 t.). O nim: J. Pommier (1925), P. Lasserre (1923 i 1925), J. Psichari (1925), M. Goguel (1928), E. Renard (1929) i in. Jego siostra Henriette Renan: „Souvenirs et impressions” (1930).
Postawa wobec religii.
Renan to przykład umysłu wychowanego w tradycji katolickiej, który tradycję tę odrzucił pod wpływem nauki, aby dokonać próby jej analizy za pomocą pojęć scjentystycznych; w pracach dotyczących historii Izraela i chrześcijaństwa Renan bezwzględnie atakował wszystko, co uważał za zabobon i mitologiczne zafałszowanie; potraktował "Biblię" nie jako zapis rzeczywistych faktów, lecz mitów, wymysłów ludzkich, którym nadano kształt opowieści o Bogu i jego rzekomo wybranym ludzie. Jako pozytywista Renan domagał się dowodów empirycznych, odrzucając wszystko, co było tradycją i obyczajem, czego nie można było dowieść przy użyciu oryginalnych tekstów; sformułował m.in. pogląd, że nigdy nie istniał człowiek o imieniu Mojżesz – jest to tylko legenda wymyślona przez pisarzy starotestamentowych.
Krytyka i sceptycyzm dotyczące osoby Jezusa Chrystusa i jego boskości znane były w kulturze europejskiej od dawna, a szczególnie w XVIII wieku. Podobnie jak wcześniej David Friedrich Strauss, Renan w książce "Żywot Jezusa" podjął się systematycznej „demistyfikacji” osoby Jezusa i ukazania go wyłącznie jako człowieka; dowodził przy tym, że Jezus historyczny nie tylko nie był Bogiem, ale nawet za Boga się nie uważał i interpretacja taka jest dziełem jego uczniów, którzy dokonali deifikacji mistrza. "Żywot Jezusa" nie jest jednak książką wrogą Jezusowi. Według Renana był on niezwykle szlachetnym człowiekiem, którym kierowały najlepsze intencje; opisany jest jednak jako człowiek i tylko jako człowiek, co spowodowało, że "Żywot Jezusa" stał się jedną z najgłośniejszych książek swojej epoki, a jego autora uznano w środowiskach katolickich i konserwatywnych oraz monarchicznych za bluźniercę. Żywot Jezusa ujawnił całokształt dylematu katolika okresu pozytywizmu, ukazując z jednej strony nieskrywany podziw dla osobowości Jezusa, a z drugiej – sceptycyzm co do faktu jego boskości.
Mimo że był drążony przez sceptycyzm, Renan nigdy nie uważał się za ateistę, zachowując szczątki religijności o bliżej nieokreślonym charakterze; przedmiot swoich badań biblijnych traktował z wielkim pietyzmem, stając się swojego rodzaju teologiem-agnostykiem; nie wierząc w życie pośmiertne, tworzył jego namiastkę w wizji super człowieka przyszłości, którego stworzy nauka. Te dylematy nie były wyłącznie problemami Renana; były wyrazem stanu umysłowego całego pokolenia wychowanego w duchu katolickim, które odrzuciło wiarę i kościół katolicki.
Renan w zakresie historii poświęcił się badaniom judaizmu i początków chrześcijaństwa. Wykładał język hebrajski w Collège de France. Jego najbardziej znanym dziełem stało się "Vie de Jésus" ("Życie Jezusa") – 1863, w którym przedstawił Jezusa jako człowieka, pomijając aspekt religijny. Publikacja uzyskała wielki sukces czytelniczy, ale wywołała też skandal. Papież Pius IX nazwał autora europejskim bluźniercą, a minister edukacji, Victor Duruy, odwołał wykłady Renana. Dzieło, tłumaczone na prawie wszystkie języki europejskie (tłum. polskie A. Niemojewskiego: „” wyd. I. 1904, wyd. III. 1907; wznowienie w Wydawnictwie Łódzkim w 1991). Dzieło to spowodowało konflikt z episkopatem i utratę profesury, którą odzyskał 1871. W 1876 wybrany członkiem Akademii Francuskiej.
Renan jako filozof przeszedł od pozytywizmu do sceptycyzmu. Głosił „postawę widza” i hedonizm. Religie traktował jako fenomen psychologiczny, który należy badać bez odwoływania się do czynników nadprzyrodzonych.
Był zafascynowany możliwościami nauki i bezinteresownym stosunkiem do świata, uważał, że tylko dzięki nim możliwe jest przekazywanie wiedzy i doświadczeń ludzkości z pokolenia na pokolenie. Natomiast indywidualne błędy i egoizmy prowadzą do wzajemnego unicestwienia tych osiągnięć, tak jak to się dzieje pod wpływem działania sił o przeciwnych wektorach.
Jego związki z religią są złożone. Z jednej strony krytykuje ją jako system filozoficzny, z drugiej potwierdza jej znaczenie jako czynnika spajającego ludzkie społeczności. Mówi też o ryzyku zbyt pochopnego odwracania się od religii: "Kiedy jestem w mieście, kpię sobie z tych, którzy idą na mszę, ale gdy jestem na wsi – przeciwnie – kpię sobie z tego, kto na nią nie idzie".
Renan po poznaniu teorii ewolucji Darwina, natychmiast został jej zwolennikiem.

</doc>
<doc id="102948" url="https://pl.wikipedia.org/wiki?curid=102948" title="Om (rzeka)">
Om (rzeka)

Om (ros. Омь) – rzeka w azjatyckiej części Rosji, prawy dopływ Irtysza. Przepływa po Stepie Barabińskim w Syberii Zachodniej. Jest to terytorium obwodu nowosybirskiego i omskiego. Źródła w jeziorze Omskim na Równinie Wasiugańskiej.
Dopływy: Icza, Oka, Ugurmanka, Uzakła, Kama, Tartas
Miasta położone nad rzeką: Barabińsk, Kałaczinsk, Kujbyszew, Omsk.

</doc>
<doc id="102951" url="https://pl.wikipedia.org/wiki?curid=102951" title="Wilhelm Dilthey">
Wilhelm Dilthey

Wilhelm Christian Ludwig Dilthey (ur. 19 listopada 1833 w Wiesbaden-Biebrich, zm. 1 października 1911 w Seis am Schlern) – niemiecki filozof, teolog, pedagog i historyk. Uchodzi za jednego z założycieli (obok Fryderyka Nietzschego) filozofii życia w Niemczech, w której głosił relatywistyczny historyzm.
Autor "Einleitung in die Geisteswissenschaften" (1883). Dokonał metodologicznego rozróżnienia nauk humanistycznych ("Geisteswissenschaften") i nauk przyrodniczych ("Naturwissenschaften"). Jego zdaniem w humanistyce uprawnione są oprócz sądów o faktach i sądów o prawach, także sądy wartościujące. Podstawową jednak różnicą między tymi rodzajami nauk jest ich cel: nauki przyrodnicze dążą do poznania zjawisk; nauki humanistyczne – do ich rozumienia (czyli przeżywania). Humanistyka powinna unikać schematów, natomiast trzymać się życia.
Wprowadził rozumienie „pokolenia humanistycznego” jako grupy jednostek istniejących jednocześnie, podlegających tym samym wpływom i uzależnionych od tych samych zdarzeń, a przez to w podobny sposób pojmujących rzeczywistość.
Związany z kierunkiem filozoficznym – hermeneutyką.
Życie i kariera.
Wychował się w ewangelickiej rodzinie. Jego ojciec – Maximilian Dilthey (1804-1867) pracował jako naczelny kapelan dworski w Biebrich. Matka Maria Laura (1810-1887) była córką kapelmistrza książęcego Johanna Petera Heuschkela. Wilhelm miał brata i siostrę.
Wilhelm Dilthey w 1852 roku ukończył gimnazjum w Wiesbaden oraz zdał egzamin dojrzałości. Wstąpił na Uniwersytet w Heidelbergu by kontynuować rodzinną tradycję i studiować teologię. Po 3 semestrze postanowił przenieść się do Berlina. Podczas edukacji duży wpływ wywarli na niego Kuno Fischer, Friedrich Adolf Trendelenburg, August Boeckh i Leopold von Ranke. Rozwijało się jego zainteresowanie filozofią i historią prądów intelektualnych. w 1856 roku zdał egzamin teologiczny w Wiesbaden, wkrótce potem egzamin państwowy z filozofii w Berlinie (uprawniający do nauczania w szkołach).
Przez następne dwa lata nauczał w Berlinie w gimnazjum Joachimsthalsches Gymnasium. Następnie żył jako wolny pisarz i publikował liczne rozprawy i omówienia, często pod pseudonimem. W 1864 roku promował się w Berlinie pracą o etyce Friedricha Schleiermachera. Habilitował się rozprawą "Versuch einer Analyse des moralischen Bewußtseins" (Próba analizy moralnej świadomości). Od 1866 roku został profesorem na Uniwersytecie w Bazylei, następnie przenosił się do Kilonii, Wrocławia i Berlina. To właśnie w Berlinie nauczał do końca 1905 roku, po zakończeniu działalności pedagogicznej spędził ostatnie lata życia pisząc różne prace naukowe. Do uczniów Diltheya należeli: Bernhard Groethuysen, Max Frischeisen-Köhler, Georg Misch, Herman Nohl i Eduard Spranger.
Wilhelm Dilthey był profesorem na Uniwersytetach w:
– Bazylei (od 1866 roku),
– Kilonii (od 1868 roku),
– Wrocławiu (od 1871 roku)
– Berlinie (od 1882 roku).
Podczas okresu Wrocławskiego udało mu się w znacznej mierze skrystalizować jego własne teorie nauk humanistycznych. W tamtym czasie spotkał się także z P. Yorckiem von Warterburgiem. Mężczyźni korespondowali ze sobą
przez następne 20 lat, listy te uważane są za najważniejsze dokumenty filozoficzne ostatnich dziesięcioleci XIX wieku.
W 1874 roku ożenił się z Katherine Puttmann, z którą miał syna i dwie córki.
Zmarł 1 października 1911 w Seis am Schlern z powodu dyzenterii. Pochowano go na cmentarzu w Biebrich.
Filozofia.
Wilhelm Dilthey założył pewnego rodzaju historyczną filozofię życia. Połączył ogólne życiowo-filozoficzne dążenia z metodycznym zdyscyplinowaniem przez konkretne prace historyczne. Rozróżnił nauki na przyrodnicze i humanistyczne, przywróciło te według niego autonomię i wolność rozumnego charakteru człowieka. W kontekście natury łączył człowieka w historyczno – kulturalnym związku. To w tym związku ujawnia się i kształtuje ludzka duchowa spontaniczność. Kant próbował wyjaśnić teoretyczno-poznawcze podstawy nauk przyrodniczych, Dilthey próbował ustalić podstawy rozumu dla nauk humanistycznych. Według Diltheya rozum nie jest wcale ponadczasową i niezmienna wielkością. Cechy rozumu i świadectwo jakie daje wynikają z przebiegu historii. Oznacza to, że wpływają na niego działania i doświadczenia o charakterze kulturalnym dla człowieka, przez co wracamy do historyczno-filozoficznego wyobrażenia historyzmu. Krytykował historyzm rozumu opierając się na poglądach Kanta i całej historii metafizyki. Opierając się na "Fenomenologii ducha" Hegla opisał "Fenomenologię metafizyki". W przeciwieństwie do procesu historycznego Hegla nie prowadziła ona do metafizycznego systemu absolutnej wiedzy. Powinna oferować zupełną pewność wynikającą z małych pewników, zakorzenionych w naszych przeżyciach i życiu. Podejście to stało się dla Diltheya fundamentem do powstania nauk humanistycznych. Nauk, których celem jest zrozumienie życia i historii.
W dziele "Wprowadzenie do nauk humanistycznych, próba stworzenia fundamentu dla badania społeczeństwa i historii" zawarł istotne podstawy historyczne. Pojęcie świadomości rozwinął jako centralną instancję przeżyć. Według Diltheya pojmowanie świadomości jako całego stanu faktycznego życia to przezwyciężenie filozofii. Przyjmuje ona bowiem tylko punkt wyjścia, teoretyczny rozum. Z tego powodu nie może przezwyciężyć sprzeczności ciało-dusza i świat wewnętrzny/zewnętrzny człowieka są powiązane przez świadomość. Wydarzenia ze świata zewnętrznego przebiegają niezależnie, istnieją zawsze dla znajomości. Dzięki temu proces życia istnieje zawsze jako odniesienie do zewnętrznego świata. Jest to jedność poznania, wyobrażenia, oceniania, uczucia, działania i woli.
Dzieląc nauki na przyrodnicze i humanistyczne uważał, że nauki przyrodnicze wyjaśniają jak stworzona jest natura w sensie elementarnym i próbował określić jej hipotetyczną budowę i przebieg zachodzących w niej procesów. Przeciwne do nich nauki humanistyczne miały zrozumieć naturę jako wytwór ludzkiego ducha i opracować je w wewnętrznej strukturze. Będąc tworem człowieka mogą być przez niego zrozumiane.
Hermeneutyka.
Wilhelm Dilthey sformułował hermeneutykę jako metodę nauk humanistycznych, zgodnie z tradycjami Friedricha Schleiermachera. Schleiermacher jako pierwszy uwolnił hermeneutykę od tylko metody interpretacji tekstów świętych (pisma, religijnych...), przekładając ją na wszystkie typy tekstów. Dilthey poszerzył hermeneutyczne rozważania do wszystkich oznak ludzkiego życia. Ich znaczenia zmieniają się w zależności od kontekstu i nie są nigdy ostateczne. Tak więc gesty, sztuka, styl, przepisy, architektura są zrozumiałe tylko w kontekście znaczenia.
Dilthey dostrzegł jednak w hermeneutyce problem – próbując zrozumieć jednostkę w kontekście całości należy przyjąć, że znamy już tę całość. Z innej strony rozumiejąc poszczególne aspekty powinniśmy dostać całość. W wyniku tego powstaje koło hermeneutyczne. Idąc dalej nie da się zrozumieć całości bez zrozumienia szczegółu, a szczegół nie może być zrozumiany bez odwołania się do całości. Sformułowaną przez Diltheya metodę rozwinęli w XX wieku: Martin Heidegger, Hans-Georg Gadamer i Paul Ricoeur.
Cytaty.
"„Jednostka zawsze uświadamia sobie tylko jedną z możliwości swojego rozwoju. Mogła ona zawsze przybrać inny obrót, gdy podejmowaliśmy ważną decyzję.”"
"„Wiedza o siłach rządzących społeczeństwem, przyczynach, które spowodowały jego przewroty. Wreszcie zasobach społeczeństwa, które służąc promowaniu zdrowego postępu stała się żywotną troską naszej cywilizacji.”"
„"O tym czym jest człowiek mówi tylko jego historia".”

</doc>
<doc id="102953" url="https://pl.wikipedia.org/wiki?curid=102953" title="Konstantyn II Grecki">
Konstantyn II Grecki

Konstantyn II, właśc., gr. Κωνσταντίνος – Kontantinos (ur. 2 czerwca 1940 w Psichiko, zm. 10 stycznia 2023 w Atenach) – król Hellenów w latach 1964–1973 z dynastii Glücksburgów, bocznej linii Oldenburgów, książę duński. Syn Pawła I i Fryderyki Hanowerskiej. Mistrz olimpijski w żeglarstwie.
Życiorys.
Okres II wojny światowej spędził w Związku Południowej Afryki i powrócił z rodziną do Grecji w 1946. Kształcił się w akademiach wojskowych oraz na Uniwersytecie w Atenach, gdzie studiował prawo. Po objęciu przez ojca korony w 1947 nosił tytuł następcy tronu. W 1964 stan zdrowia ojca Konstantyna II, króla Pawła I uległ gwałtownemu pogorszeniu. U ojca przyszłego króla wykryto raka żołądka. Z tego powodu Konstantyn został mianowany regentem swojego chorego ojca, czekając na jego powrót do zdrowia. 6 marca 1964 w związku ze śmiercią swojego ojca został kolejnym królem Grecji (oficjalnie: „królem Hellenów”). Rychło popadł w konflikt o kontrolę nad armią z premierem Georgiosem Papandreou, którego ustąpienie ze stanowiska w lipcu 1965 stało się początkiem wielkiego kryzysu państwowego. Następcy Papandreou pełnili swoje obowiązki jedynie tymczasowo, ostatecznie w kwietniu 1967 grupa oficerów pod przewodnictwem Jeoriosa Papadopoulosa dokonała zamachu stanu i przejęła władzę. W grudniu 1967 król – pozostawiony na tronie – podjął próbę kolejnego zamachu, a po jego niepowodzeniu wyjechał z rodziną do Rzymu. Także na emigracji junta wojskowa pozostawiła króla Konstantyna II oficjalnie na tronie, mianując w Grecji kolejnych regentów (m.in. samego Papadopoulosa). W 1973 ostatecznie monarchia została zniesiona, co potwierdziły referenda, w tym to przeprowadzone w 1974 już po odsunięciu rządzących oficerów. W opinii wielu Greków młody król był odpowiedzialny za wieloletni zamęt polityczny w Grecji.
Konstantyn II, pozostając na emigracji, do 2009 mieszkał w Londynie. Był zaprzyjaźniony z królem brytyjskim, Karolem III. Był ojcem chrzestnym jego syna, księcia Wilhelma. W 1980 założył w Londynie Kolegium Greckie. W 2013 wrócił z żoną po 46 latach emigracji do Grecji. Zamieszkał w Porto Heli. To samo uczynił jego młodszy syn Mikołaj z żoną Tatianą.
Od 18 września 1964 do śmierci jego żoną była Anna Maria, córka króla Danii Fryderyka IX i siostra królowej Małgorzaty II. Para królewska miała pięcioro dzieci:
W młodości (przed wstąpieniem na tron grecki) Konstantyn II z sukcesami uprawiał żeglarstwo. W 1960 na Igrzyskach Olimpijskich w Rzymie sięgnął po złoty medal w żeglarskiej klasie Dragon. Aktywnie uczestniczył w międzynarodowym ruchu olimpijskim – od 1974 był członkiem Międzynarodowego Komitetu Olimpijskiego. Pełnił także funkcje honorowego prezesa Narodowego Komitetu Olimpijskiego Grecji, honorowego prezydenta Międzynarodowej Akademii Olimpijskiej, honorowego prezydenta Królewskiego Greckiego Stowarzyszenia Żeglarskiego oraz Międzynarodowej Federacji Żeglarskiej ISAF, patronował klubom żeglarskim w Pwllheli i w Gstaad oraz Międzynarodowej Unii Pięcioboju Nowoczesnego.
Tytulatura.
2 czerwca 1940-01 kwietnia 1947: "Jego Królewska Wysokość" Książę Konstantyn Grecji i Danii
1 kwietnia 1947-06 marca 1964: "Jego Królewska Wysokość" Książę Koronny Grecji i Książę Danii
6 marca 1964-01 czerwca 1973: "Jego Królewska Mość" Król Hellenów
1 czerwca 1973 - 10 stycznia 2023: "Jego Królewska Mość" Król Konstantyn II
Odznaczenia.
Odznaczony m.in. duńskimi: Orderem Słonia (1962), Wielką Komandorią Orderu Danebroga (1964), Medalem Pamiątkowym 25-lecia Panowania Królowej Małgorzaty II (1997), Medalem Pamiątkowym Srebrnych Godów Królowej Małgorzaty i Księcia Henryka (1992), Medalem Wspomnieniowym 100-lecia od Narodzin Króla Fryderyka IX (1999) oraz Medalem Pamiątkowym 50-lecia od Przybycia Królowej Ingrid do Danii (1985).

</doc>
<doc id="102955" url="https://pl.wikipedia.org/wiki?curid=102955" title="William Allegrezza">
William Allegrezza

William (Bill) Allegrezza (ur. 1974) - poeta amerykański.
Obecnie zamieszkały w Chicago, gdzie pracuje jako nauczyciel. Jego wiersze ukazywały się w czasopismach tradycyjnych i internetowych. Sam Allegrezza jest wydawcą e-zine'a "Moria" zajmującego się tematyką poezji eksperymentalnej oraz teorii poetyki.

</doc>
<doc id="102956" url="https://pl.wikipedia.org/wiki?curid=102956" title="Wikicytaty">
Wikicytaty

Wikicytaty (ang. "Wikiquote") – siostrzany projekt Wikipedii, jeden z serwisów Wikimedia Foundation. Celem serwisu jest utworzenie bazy cytatów na licencji GNU Free Documentation License i Creative Commons BY-SA. Serwis działa na oprogramowaniu MediaWiki. Angielska wersja powstała 27 czerwca 2003 roku, polska zaś 17 lipca 2004 roku.

</doc>
<doc id="102957" url="https://pl.wikipedia.org/wiki?curid=102957" title="Partie polityczne w Stanach Zjednoczonych">
Partie polityczne w Stanach Zjednoczonych

Partie polityczne w Stanach Zjednoczonych – w USA istnieje de facto system dwupartyjny, który utworzył duopol władzy. Pozostałe partie odgrywają rolę marginalną, są pozaparlamentarne i bez możliwości wejścia do parlamentu.
Ugrupowaniami, które zdominowały od dekad politykę są: Partia Republikańska i Partia Demokratyczna. Obie o typowym charakterze komitetowym. Pełnią zatem głównie rolę komitetów wyborczych.

</doc>
<doc id="102960" url="https://pl.wikipedia.org/wiki?curid=102960" title="Park Krajobrazowy Dolina Bystrzycy">
Park Krajobrazowy Dolina Bystrzycy

Park Krajobrazowy Dolina Bystrzycy położony jest na Dolnym Śląsku i obejmuje dolinę rzeki Bystrzycy. Utworzony 27 października 1998 roku. Powierzchnia wynosi 8570 ha. Nie posiada otuliny. Położony jest na terenie gmin: Wrocław, Kąty Wrocławskie, Mietków, Sobótka i Miękinia. Utworzony został w celu ochrony walorów przyrodniczych, historycznych i krajobrazowych doliny Bystrzycy. Przez centralną część parku przepływa rzeka Bystrzyca. Na terenie parku znajduje się sztuczny zbiornik retencyjny Jezioro Mietkowskie.
Fauna – przykładowe gatunki.
Ptaki.
Faunę parku najliczniej reprezentują ptaki. W trakcie dotychczasowych badań stwierdzono tylko w okresie lęgowym występowanie w "Dolinie Bystrzycy" 118 gatunków ptaków.

</doc>
<doc id="102961" url="https://pl.wikipedia.org/wiki?curid=102961" title="Falenica">
Falenica

Falenica – osiedle i obszar MSI w dzielnicy Wawer w Warszawie.
W latach 1924–1951 samodzielne miasto i siedziba gminy Falenica Letnisko.
Nazwa.
Według miejscowej legendy nazwa „Falenica” pochodzi z czasów wielkiej powodzi, gdy Wisła wylała zalewając okoliczne tereny, woda zatrzymała się pod samą wsią i „fale nic” jej nie zrobiły. Jest to jednak etymologia ludowa. Nazwa osiedla pochodzi najprawdopodobniej od słowiańskiego imienia Fał, Falisław (Chwalisław) – przypuszczalnego pierwszego właściciela lub założyciela osady. Oznacza „miejsce zamieszkane przez potomków Fała” i występowała również w zapisach historycznych w formie "Falencice" i "Falęcice".
Położenie.
Falenica graniczy na północy z Miedzeszynem, na południu z miastem Józefowem. Jej zachodnią granicę stanowi Wisła. Falenica jest położona w otulinie Mazowieckiego Parku Krajobrazowego. Leży na tzw. linii otwockiej – ciągu miejscowości położonych przy szlaku kolejowym w kierunku Lublina.
Historia.
Nadwiślańska wieś Falenica prawo niemieckie otrzymała w połowie XV wieku. Wieś szlachecka położona była w drugiej połowie XVI wieku w powiecie czerskim ziemi czerskiej województwa mazowieckiego.
Duże szanse otworzyły się po otwarciu kolei w 1877 roku. Wieś zanikła po I wojnie światowej, a rozwijać się zaczęła położona dalej od Wisły osada letniskowa Wille Falenickie – dzisiejsza Falenica. Okolica zamieszkana była w dużej mierze przez ludność żydowską. W latach 1940–1942 istniało tutaj getto, przez które przeszło około 6,5 tys. Żydów. Zostało ono zlikwidowane 20 sierpnia 1942, kiedy to jego mieszkańcy zostali wywiezieni do obozu zagłady w Treblince.
Pomnik ku czci pomordowanych znajduje się po wschodniej stronie dworca.
Od 15 sierpnia 1942 na terenie tartaku w Falenicy funkcjonował także obóz pracy dla ludności żydowskiej. Więźniowie, poza jedną osobą, zostali zamordowani podczas likwidacji obozu 7 maja 1943.
Od 1951 roku Falenica znajduje się w granicach administracyjnych Warszawy.
W Falenicy znajdował się znany w całej Polsce bazar ze zwierzętami, słynący głównie z gołębi. Został przeniesiony z ul. Walcowniczej na ul. Patriotów. W 2005 r. targowisko zostało zamknięte.
Publiczny transport zbiorowy.
Do Falenicy dojeżdżają autobusy Zarządu Transportu Miejskiego, prywatnych przewoźników, pociągi Kolei Mazowieckich i Szybkiej Kolei Miejskiej.
Kultura.
W Falenicy realizowany jest serial "Na dobre i na złe". Budynek fikcyjnego szpitala mieści się na ulicy Bysławskiej 88, w budynku dawnej huty szkła.

</doc>
<doc id="102962" url="https://pl.wikipedia.org/wiki?curid=102962" title="Skałka (województwo dolnośląskie)">
Skałka (województwo dolnośląskie)

Skałka – wieś w Polsce położona w województwie dolnośląskim, w powiecie wrocławskim, w gminie Kąty Wrocławskie, w Parku Krajobrazowym Doliny Bystrzycy.
Wieś do roku 1998 znajdowała się w województwie wrocławskim.
Nazwa.
Pierwsza wzmianka o miejscowości znajduje się w łacińskim dokumencie z 1250 roku wydanym przez papieża Innocentego IV w Lyonie gdzie wieś zanotowana została w zlatynizowanej, staropolskiej formie "„Scalka”".
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Schalkow". Do roku 1945 wieś nosiła nazwę "Schalkau".
Geografia.
Wieś położona 20.5 km od Wrocławia w kierunku południowo-zachodnim, 9.5 km na północny wschód od Kątów Wrocławskich.
Historia.
Ulicówka, pojawia się w źródłach w 1250 r. jako Scalka, podlegała wtedy klasztorowi augustianów z Wrocławia. W 1353 r. wzmiankowano folwark Schalkau, 1426 r. - Schalkow. W latach od, co najmniej, 1488 do 1622 r. w posiadaniu rodziny von Geresleben (Gerisleben, Jeresleben). W 1786 r. graf von Haugwitz sprzedaje Skałkę i Romnów grafom von Posadowsky. W
tym czasie oprócz czynszu płaconego przez poddanych, nabywca zyskiwał dwa folwarki, ziemie, które stanowiły uposażenie kościoła, karczmę, owczarnie w Romnowie, dwa młyny oraz zgodę cesarską na warzenie i wyłączną sprzedaż piwa w obu wsiach, a także pałac. W pierwszej połowie XIX wieku wieś przeszła na własność Carla Gottlieba Eisfelda, a po nim Oberamtmanna Karla Friedriecha Eisfelda. W latach 70. i 80. zarządzał Johann Carl Heinrich Herrmann ze Stanowic w powiecie Oława (Klein Stannowitz, Kreis Ohlau). Pod koniec XIX wieku powstała dziedziczna fundacja Eisfeldt - Hermann’sche Stiftung, obejmująca Skałkę i Romnów. Na początku XX wieku obie wioski są w rękach Hansa Jesdinsky’ego, który pozostaje właścicielem wsi do 1945 r. Do 1945 r. funkcjonowała gospoda (ul. Łąkowa 12), szkoła katolicka (ul. Szkolna 7) i młyn, który jeszcze do niedawna funkcjonował we wsi. Od 1945 roku miejscowość występowała pod spolszczoną nazwą Siołków, zajęta przez Armię Czerwoną i Wojsko Polskie, została przeznaczona przez DOW IV na osadnictwo wojskowe, następnie PUZ nadzorował parcelację pomiędzy osadników.
Zabytki.
Do wojewódzkiego rejestru zabytków wpisany jest:
inne zabytki:
zabytki nieistniejące:

</doc>
<doc id="102964" url="https://pl.wikipedia.org/wiki?curid=102964" title="Moszna">
Moszna

Staropolskie "moszna" ‘worek’, od psł. "*mošьna"

</doc>
<doc id="102965" url="https://pl.wikipedia.org/wiki?curid=102965" title="Kąty Wrocławskie">
Kąty Wrocławskie

Kąty Wrocławskie (; do 1930 "Canth"; tuż po II wojnie światowej – "Kąty Śląskie") – miasto w województwie dolnośląskim, w powiecie wrocławskim. Miasto jest siedzibą gminy miejsko-wiejskiej Kąty Wrocławskie.
Historycznie leży na Dolnym Śląsku. W latach 1975–1998 miasto administracyjnie należało do woj. wrocławskiego.
Według danych GUS z 31 grudnia 2019 r. miasto liczyło 7001 mieszkańców.
Położenie.
Miasto jest położone na wschodnim krańcu Równiny Kostomłotów, od południa opływa je Bystrzyca, od północnego zachodu Strzegomka.
Kąty Wrocławskie leżą 22 km na południowy zachód od Wrocławia. W południowej części miasta znajduje się węzeł autostradowy autostrady A4 i drogi krajowej nr 5. Centrum miasta przecina droga wojewódzka nr 346 Środa Śląska-Godzikowice k. Oławy, natomiast Kąty Wrocławskie z Wrocławiem łączą droga wojewódzka nr 347 i droga wojewódzka nr 362.
Przez miasto przebiega linia kolejowa nr 274 (Wrocław – Zgorzelec) ze stacją kolejową.
Historia.
Średniowiecze.
We wczesnym średniowieczu był to teren zajęty przez plemię Ślężan. Historia Kątów Wrocławskich sięga 1297 roku, kiedy to Bolko I Surowy nadał prawo założenia miasta na prawie średzkim. Już rok później kroniki potwierdzają istnienie miasta o nazwie "Kant". W 1302 wymieniają istnienie w Kant parafii pw. św. Piotra i Pawła oraz obecność w nim wójta dziedzicznego Gerharda.
W pierwszych latach istnienia miasto należało do księstwa wrocławskiego, a dopiero później uzyskało suwerenność. Już w 1310 miasto było znaczącym ośrodkiem handlu, w czym pomagał bród przez rzekę Bystrzycę. W 1322 "Kant" ("Kanth") przypadło jako posag Elżbiecie, córce Henryka VI Dobrego, która poślubiła Konrada Oleśnickiego, którego działania zmierzały w kierunku wzmocnienia kontaktów z Czechami. W 1329 roku miasto znalazło się w granicach księstwa świdnicko-jaworskiego, a następnie księstwa ziębickiego. W 1339 roku książę Bolko II Mały sprzedał miasto Konradowi II Oleśnickiemu. Od połowy XIV wieku rozwijało się w nim rzemiosło oraz młynarstwo, garncarstwo i tkactwo. W 1419 Konrad IV Starszy w zamian za pożyczkę, zastawił miasto biskupstwu wrocławskiemu. Ponieważ pożyczka nie została spłacona, Kąty stały się własnością diecezji wrocławskiej. W połowie XV wieku podczas najazdu husytów miasto zostało częściowo zniszczone, zniszczeniu uległy również dotychczasowe mury miejskie. W 1475 roku miasto spustoszył wielki pożar.
Nowożytność.
Na pierwszą połowę XVI wieku przypada największy rozkwit miasta jako ośrodka handlu i rzemiosła. W 1587 r. zakończono przebudowę murów miejskich, które posiadały wówczas dwie duże bramy – "Świdnicką" i "Wrocławską" oraz kilka furt. Miasto odniosło ogromne zniszczenia podczas wojny trzydziestoletniej, a w 1624 roku miasto kolejny raz spustoszył pożar, który pochłonął również wybudowany w 1475 roku zamek. Budowli nie odbudowano, a wobec kryzysu finansowego i panującej wojny miasto długo podnosiło się z ruin. W połowie XVII wieku polsko-niemiecka granica językowa przebiegała niedaleko Kątów Wrocławskich, włączając miasto do terytorium o przewadze języka polskiego. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Cantium".
XIX i XX wiek.
W 1810 zakończyło się trwające prawie cztery wieki zwierzchnictwo diecezji wrocławskiej, której majątek rząd pruski poddał sekularyzacji. Od 1843 roku miasto uzyskało połączenie kolejowe z Wrocławiem i Jaworzyną Śląską. W latach 1855–1856 rozebrano mury miejskie, które blokowały rozbudowę miasta (pozostał fragment przy cmentarzu miejskim). Pozyskana z nich cegła posłużyła do zabudowy południowej części miasta, gdzie wcześniej znajdowała się murowana szubienica (ruiny rozebrano w 1950). W 1896 oddano do użytku fabrykę prochu (istniała do 1920).
Rozporządzeniem z 4 marca 1930 zmieniono funkcjonującą od wielu wieków pisownię nazwy miasta z "Canth" na "Kanth". Od 1 października 1932 zmieniono granice powiatów i "Kanth", które wcześniej znajdowało się w powiecie wrocławskim znalazło się w granicach powiatu średzkiego. W 1936 dopuszczono do użytkowania przebiegającą na południe od miasta autostradę, na którą wjazd umożliwiał zbudowany węzeł drogowy.
Od 1942 do 1945 w mieście znajdował się liczący ok. 2000 osób obóz jeniecki dla Rosjan, którzy pracowali w okolicznych zakładach przemysłowych i w rolnictwie. Podczas ewakuacji mieszkańców Wrocławia (Festung Breslau) główna kolumna uchodźców kierowała się właśnie do Kanth. Tędy również wiodła droga marszu śmierci Fünfteichen – Groß-Rosen, większość zamordowanych i poległych pochowano na tutejszym cmentarzu miejskim.
10 i 11 lutego 1945 roku żołnierze 7 samodzielnego korpusu zmechanizowanego gwardii I Frontu Ukraińskiego stoczyli zacięte walki o zajęcie miasta. Zginęło 263 żołnierzy radzieckich.
Po II wojnie światowej.
Działania wojenne doprowadziły do zniszczenia wschodniej części miasta oraz terenów zlokalizowanych w pobliżu stacji kolejowej. Poza niemieckimi mieszkańcami, w mieście znajdowali się również uchodźcy z Wrocławia, którym nie udało się wyjechać w głąb Niemiec oraz polscy i rosyjscy robotnicy przymusowi. Wielu oswobodzonych Polaków pozostało w Kanth, któremu polskie władze zmieniły nazwę na "Kąty", a wkrótce na "Kąty Śląskie". Do 1947 miasto opuścili jego niemieccy mieszkańcy, ich miejsce zajęli przymusowi wysiedleńcy z dawnych Kresów Wschodnich i przesiedleńcy ze wschodniej Polski.
30 kwietnia 1960 roku odsłonięto pomnik dowódcy II Armii Wojska Polskiego gen. Karola Świerczewskiego. W latach 90. Pomnik ten rozebrano i na tym samym cokole postawiono pomnik Feniksa.
Rozwój miasta po 1945 był silnie zdeterminowany bliskością Wrocławia, w którym lokowano przemysł i większe zakłady pracy.
Po zmianach ustrojowych w 1989 sytuacja znacznie zmieniła się, a miasto zaczęło korzystać z dogodnego położenia w pobliżu autostrady i lotniska. W Kątach Wrocławskich powstał oddział zakładów Scania oraz zakłady farmaceutyczne Torf Corporation.
Obecnie Kąty Wrocławskie są prężnie rozwijającym się ośrodkiem handlu i usług, w północnej części powstaje nowa zabudowa wielorodzinna, a w południowej domy szeregowe i jednorodzinne. Władze miasta przeznaczyły w zachodniej części miasta teren 700 ha pod rozwój przemysłu i zakładów, które stworzą nowe miejsca pracy.
Demografia.
Piramida wieku mieszkańców Kątów Wrocławskich w 2014 roku.
&lt;br&gt;
Zabytki.
Do wojewódzkiego rejestru zabytków wpisane są:
inne zabytki:
Współpraca międzynarodowa.
Miasta partnerskie:

</doc>
<doc id="102970" url="https://pl.wikipedia.org/wiki?curid=102970" title="Honorowi Obywatele Nysy">
Honorowi Obywatele Nysy

Regulamin nadania tytułu Honorowego Obywatela Miasta Nysy przyjęła Rada Miejska w Nysie w dniu 30 czerwca 1999 roku. Tytuł ten jest szczególnym wyrazem uhonorowania osoby za zasługi na rzecz miasta Nysy. Może być nadawany osobom niezamieszkałym w Nysie, zarówno obywatelom polskim jak i cudzoziemcom. Jest on przyznawany za wybitne zasługi na rzecz miasta, przyczyniające się do jego rozwoju oraz wzbogacające jego dorobek w różnych dziedzinach.

</doc>
<doc id="102971" url="https://pl.wikipedia.org/wiki?curid=102971" title="Maya Angelou">
Maya Angelou

Maya Angelou, z domu: Marguerite Ann Johnson (ur. 4 kwietnia 1928 w St. Louis, zm. 28 maja 2014 w Winston-Salem) – afroamerykańska poetka, pisarka i aktorka odznaczona Narodowym Medalem Sztuk oraz Prezydenckim Medalem Wolności.
Dzieciństwo.
Marguerite Annie Johnson urodziła się 4 kwietnia 1928 r. w St. Louis (w stanie Missouri), jako drugie dziecko Bailey'a Johnsona i Vivian (Baxter) Johnson. Kiedy Angelou miała trzy lata, a jej brat cztery, małżeństwo ich rodziców zakończyło się, a ojciec wysłał ich do Stamps w Arkansas, samotnie pociągiem, aby zamieszkali z jego matką – Annie Henderson.
Cztery lata później ojciec oddał ją pod opiekę matki w St. Louis. W wieku ośmiu lat, mieszkając z matką, Angelou była molestowana seksualnie i gwałcona przez chłopaka matki, mężczyznę o imieniu Freeman. Powiedziała swojemu bratu, który poinformował o tym resztę rodziny. Freeman został uznany za winnego, ale zatrzymano go tylko na jeden dzień. Cztery dni po zwolnieniu Freeman został zamordowany, prawdopodobnie przez wujka Angelou. Marguerite milczała przez prawie pięć lat.
Według Marci Ann Gillespie i jej współpracowników, którzy napisali biografię o Angelou, to właśnie w tym okresie ciszy Angelou rozwinęła swoją niezwykłą pamięć, miłość do książek i literatury oraz jej zdolność do słuchania i obserwowania otaczającego ją świata.
Kiedy Angelou miała 14 lat, ona i jej brat przeprowadzili się ponownie do matki, która zamieszkała w Oakland w Kalifornii. Podczas II wojny światowej Angelou uczęszczała do California Labor School. W wieku 16 lat została pierwszą czarnoskórą kobietą prowadzącą kolejkę linową w San Francisco.
Trzy tygodnie po ukończeniu szkoły, w wieku 17 lat, urodziła syna Clyde'a (który później zmienił nazwisko na Guy Johnson).
Życiorys.
Jedna z największych poetek aktywistek na rzecz praw obywatelskich dla czarnoskórej ludności w Stanach Zjednoczonych. Najbardziej znana z utworów autobiograficznych: "I Know Why the Caged Bird Sings" (1969) i "All God's Children Need Traveling Shoes" (1986). Jej tom poezji, "Just Give Me a Cool Drink of Water 'Fore I Die" (1971), był nominowany do Nagrody Pulitzera. Oprócz tego wydała wiele innych zbiorów wierszy.
Pod koniec lat 50. współpracowała z Martinem Lutherem Kingiem. W latach 60. współwydawała gazety w Afryce. W latach 70. wróciła do Stanów Zjednoczonych, ciesząc się uznaniem polityków i naukowców. Na życzenie Billa Clintona odczytała swój wiersz "On the Pulse of Morning" na jego inauguracji prezydenckiej w 1993.
Obok kariery literackiej i społeczno-politycznej Angelou osiągała także sukcesy jako reżyserka, producentka filmowa i telewizyjna oraz aktorka. Jej scenariusz do filmu "Georgia, Georgia" z 1971 był nominowany do Nagrody Pulitzera. W 1973 otrzymała nominację do Nagrody Tony jako aktorka za "Look Away" (rola debiutancka). Była pierwszą czarnoskórą kobietą dopuszczoną do Amerykańskiej Gildii Reżyserów. W 1992 wprowadzona do St. Louis Walk of Fame.

</doc>
<doc id="102972" url="https://pl.wikipedia.org/wiki?curid=102972" title="Pałac w Mosznej">
Pałac w Mosznej

Pałac w Mosznej (niem. "Schloss Moschen") – zabytkowa rezydencja położona we wsi Moszna, w województwie opolskim, pomiędzy miastami Prudnik i Krapkowice. W latach 1866–1945 pałac był rezydencją śląskiego rodu Tiele-Wincklerów, potentatów przemysłowych. W latach 1996–2013 Centrum Terapii Nerwic. Pałac jest częściowo udostępniony do zwiedzania.
W galerii odbywają się koncerty muzyki kameralnej oraz wystawy dzieł sztuki. W obiekcie odbywa się doroczne "Muzyczne Święto Kwitnących Azalii" – w maju i czerwcu jest tu popularyzowana muzyka polskich i europejskich kompozytorów, w czasie święta galeria prezentuje wystawy plastyczne, odbywają się tu również plenery malarskie.
Architektura.
Pałac posiada 365 pomieszczeń i 99 wież i wieżyczek. Powierzchnia wynosi 8 tys. m², a kubatura – 65 tys. m³. 
Park.
Obiekt otacza ponad stuhektarowy park, który jest częścią parku krajobrazowego z cennym drzewostanem (m.in. trzystuletnie okazy dębów) i rzadkimi skupiskami rododendronów. Jedynie oś główna całego konceptu parku ma geometryczny charakter. Tuż za fontanną znajduje się aleja lipowa na końcu której znajduje marmurowy cokół – pozostałość po pomniku Huberta von Tiele– Wincklera. Po obu stronach alei zachowały się XIX-wieczne kanały wodne, zbudowane w stylu holenderskim i francuskim oraz malownicze stawy.
Historia.
Badania archeologiczne wykazały istnienie w miejscu obecnego pałacu śladów średniowiecznej, drewnianej budowli. W ogrodzie pałacowym odkryto na początku XX wieku fragmenty piwnic, które H. Barthel w 1929 roku utożsamił, raczej bezzasadnie, z zamkiem templariuszy, miał on łączyć się podziemiami z zamkiem w Chrzelicach.
Brak informacji o istnieniu pałacu przed 1845. Na podstawie analizy przypałacowego parku uznano, że już w XVIII istniało tu założenie pałacowo-ogrodowe, choć sam budynek mógł być wówczas skromnym dworem. Barokowy pałac w Mosznej był po raz pierwszy wzmiankowany w pracy Johanna Georga Knie z 1845. W tym czasie właścicielami Mosznej była rodzina Seherr-Thoss. W 1853 majątek kupił Heinrich von Erdmansdorf, a w 1866 przemysłowiec Hubert von Tiele-Winckler. Moszna stała się główną rezydencją rodziny Tiele-Wincklerów. Po śmierci Huberta, majątek w Mosznej odziedziczył jego najstarszy syn – Franz Hubert, starosta powiatu prudnickiego. Na mapie okolic Prudnika z drugiej połowy XIX wieku zaznaczony jest budynek na planie prostokąta z silnie wysuniętymi ryzalitami środkowymi, usytuowany prostopadle do osi parkowej.
W nocy z 2 na 3 czerwca 1896 z nieokreślonych przyczyn w Mosznej wybuchł pożar. Barokowy pałac wówczas częściowo spłonął. Franz Hubert przystąpił do odbudowy pałacu. Budowa obecnego obiektu zrealizowana została w dwóch fazach. Pierwsza, przypadająca na lata 1896–1900, obejmowała odbudowę spalonej części środkowej oraz dobudowę masywu skrzydła wschodniego w stylu neogotyckim. Faza druga, czyli lata 1913–1914, to dobudowa skrzydła zachodniego w stylu neorenesansowym.
Początkowo członkowie rodu Tiele-Wincklerów mieli być chowani w krypcie pod pałacową kaplicą. Z uwagi na to, że panowała tam zbyt duża wilgoć, podjęto decyzję o przeniesieniu miejsca rodowych pochówków na mieszczący się w pałacowym parku cmentarz. Jest on udostępniony zwiedzającym. W 1904, 1911 oraz 1912 roku gościem podczas polowań urządzanych przez Franza Huberta von Tiele-Wienckler był cesarz Wilhelm II.
Podczas II wojny światowej dostosowano niektóre pomieszczania pałacu dla potrzeb filii lazaretu w Prudniku. Pałac nie ucierpiał w wyniku działań wojennych. W 1945 w pałacu kwaterowały oddziały armii radzieckiej. W tym okresie dewastacji uległa większa część wyposażenia pałacowego oraz wywieziono większość przechowywanych tam dzieł sztuki, głównie obrazów i rzeźb
Po wojnie umieszczano w pałacu na krótko różne instytucje, dopiero w 1972 roku stał się siedzibą sanatorium, a od 1996 roku Samodzielnego Publicznego Zakładu Opieki Zdrowotnej Centrum Terapii Nerwic. W 1948 roku na części gruntów dawnego majątku powstała Państwowa Stadnina Koni. Od 2013 funkcjonuje jako spółka z ograniczoną odpowiedzialnością, która została utworzona na mocy uchwały Sejmiku Województwa Opolskiego z 25 czerwca 2013. Od 2013 w pałacu funkcjonuje hotel i restauracja. Szpital został przeniesiony do budynku nieopodal. W ferie zimowe oraz wakacje letnie w pałacu odbywają się tematyczne kolonie letnie dla dzieci i młodzieży. 
W latach 2021-2022 przy elewacji pałacu zrealizowano prace renowacyjne. Remont realizowany był przez Województwo Opolskie w ramach unijnych funduszy z polsko-czeskiego programu Interreg V-A . 
Odniesienie w kulturze.
W 1978 roku kręcono tu film „Test pilota Pirxa", w 1985 roku „Lubię nietoperze", a w 1990 roku „Piggate". W Mosznej nakręcono również w 2011 roku sceny do filmu „Dass". W 2018 roku na terenie pałacu i parku kręcone były sceny do filmu „Brigitte Bardot cudowna".
Upamiętnienie.
23 maja 2022 Narodowy Bank Polski wyemitował w nakładzie do 1 mln sztuk monetę okolicznościową o nominale 5 złotych z serii „Odkryj Polskę” – "Zamek w Mosznej".

</doc>
<doc id="102978" url="https://pl.wikipedia.org/wiki?curid=102978" title="Henryk Jankowski (filozof)">
Henryk Jankowski (filozof)

 
Henryk Jankowski (ur. 31 lipca 1929 w Nieświeżu, zm. 21 listopada 2004) – polski filozof i etyk.
Życiorys.
W okresie okupacji należał do Szarych Szeregów, po wojnie do organizacji młodzieżowych (Związek Młodzieży Wiejskiej „Wici”, Związek Młodzieży Polskiej). Ukończył studia na dwóch wydziałach Uniwersytetu Warszawskiego – prawo (1953) i filozofię (1955). Od 1953 był przez wiele lat pracownikiem UW, m.in. dyrektorem Instytutu Filozofii (1968). W 1962 obronił pracę doktorską "Filozofia Ludwika Feuerbacha", w 1967 habilitował się (praca "Prawo i moralność"). Od 1973 był profesorem nadzwyczajnym, od 1986 profesorem zwyczajnym. W 1981 był krótko prodziekanem Wydziału Filozofii i Socjologii UW. W latach 1987–1993 dziekan Wydziału Filozofii i Socjologii UW.
Od 1966 wchodził w skład kolegium redakcyjnego pisma „Etyka”, a w latach 1968–1992 był jego redaktorem naczelnym. Współpracował z Telewizją Polską. W latach 1949–1990 należał do PZPR. Pochowany na Cmentarzu Wojskowym na Powązkach w Warszawie (kwatera B17-6-12).

</doc>
<doc id="102985" url="https://pl.wikipedia.org/wiki?curid=102985" title="Elijah Mwangale">
Elijah Mwangale

Elijah Mwangale (ur. 1939, zm. 24 listopada 2004) – polityk i dyplomata kenijski.
Po raz pierwszy został wybrany do parlamentu w 1969. W latach 1983–1987 sprawował funkcję ministra spraw zagranicznych. W maju 2002 został mianowany szefem delegacji kenijskiej na rozmowy dotyczące pokoju w Somalii, kierował delegacją do stycznia 2003.
Zmarł nagle, po długiej chorobie serca.

</doc>
<doc id="102991" url="https://pl.wikipedia.org/wiki?curid=102991" title="Vladimir Rivero Hernández">
Vladimir Rivero Hernández

Vladimir Rivero Hernández (ur. w 1971, zm. 25 listopada 2004), kubański piłkarz ręczny, bramkarz.
Wielokrotny reprezentant Kuby (prawie 200 spotkań), na prestiżowym turnieju Yellow Cup w 1995 został wybrany najlepszym bramkarzem (Kuba zajęła 2. miejsce). Po mistrzostwach świata w 1999 opuścił reprezentację i przeniósł się do Hiszpanii, gdzie został zawodnikiem klubu Portland San Antonio. W barwach tego klubu świętował m.in. mistrzostwo Hiszpanii oraz końcowy triumf w Lidze Mistrzów w piłce ręcznej w 2001.
Po przesunięciu na pozycję rezerwowego bramkarza popadł w depresję, w 2004 został znaleziony martwy w swoim domu.

</doc>
<doc id="102992" url="https://pl.wikipedia.org/wiki?curid=102992" title="Pojazd silnikowy">
Pojazd silnikowy

Pojazd silnikowy – napędzany mechanicznie pojazd, który porusza się dzięki własnemu napędowi.
Dyrektywa 2007/46/WE z dnia 5 września 2007 r. definiuje pojazd silnikowy jako napędzany mechanicznie pojazd, który porusza się dzięki własnemu napędowi, mający co najmniej cztery koła, kompletny, skompletowany lub niekompletny, osiągający maksymalną prędkość przekraczającą 25 km/h.
Według polskiego kodeksu drogowego to pojazd wyposażony w silnik, z wyjątkiem motoroweru, pojazdu szynowego, roweru, wózka rowerowego, hulajnogi elektrycznej, urządzenia transportu osobistego i wózka inwalidzkiego.

</doc>
<doc id="102996" url="https://pl.wikipedia.org/wiki?curid=102996" title="Yūkichi Chūganji">
Yūkichi Chūganji

 (ur. 23 marca 1889, zm. 28 września 2003) – Japończyk, znany z długowieczności, uznawany za najstarszego mężczyznę na świecie od stycznia 2002. Przez pewien okres przysługiwał mu rekord długowieczności mężczyzn w Japonii. 26 października 2011 rekord Chūganji`ego został pobity przez mieszkańca Kioto, Jirōemona Kimurę.
Był hodowcą jedwabników. Mieszkał w mieście Ogōri (prefektura Fukuoka), na wyspie Kiusiu. Po śmierci Włocha Antonio Todde był uznawany przez "Księgę rekordów Guinnessa" za najstarszego żyjącego mężczyznę na świecie. W tym okresie także najstarsza kobieta (zarazem najstarsza osoba na świecie) pochodziła z Japonii – była nią Kamato Hongo, która również mieszkała na wyspie Kiusiu.
Dożył 114 lat i 189 dni. Po śmierci Yūkichi Chūganjiego tytuł najstarszego mężczyzny powrócił do Europy, do Hiszpana Joana Riudavetsa. 
Niewykluczone, że wspomniane wyżej osoby nie były faktycznymi rekordzistami długowieczności, były natomiast najstarszymi osobami z udokumentowaną i zweryfikowaną datą urodzenia.

</doc>
<doc id="102997" url="https://pl.wikipedia.org/wiki?curid=102997" title="Język abazyński">
Język abazyński

Język abazyński (abazyjski, abaza) (Абаза бызшва / "Abaza byzšwa") – język kaukaski, używany przez Abazynów.
Język ten, wraz z językami abchaskim, adygejskim, kabardyjskim oraz wymarłym już ubyskim należy do północno-zachodniej (abchasko-adygejskiej) grupy języków kaukaskich. Jak się ocenia, językiem tym posługuje się ok. 30-40 tys. osób, głównie w Karaczajo-Czerkiesji, a także niewielka liczba osób w Turcji oraz innych krajach Bliskiego Wschodu.
Dialekty.
Wyszczególnia się trzy dialekty: "tapanta" (który stał się podstawą języka literackiego), "aszchara (aszkaraua)" (stosunkowo bliski językowi abchaskiemu) i "bezszagh" i pięć subdialektów: "psyż-krasnowostocki", "apsua", "kubińsko-elburski", "kuwiński" i "abazaktycki".
Fonetyka.
Język abazyński jest językiem spółgłoskowym, posiadający zaledwie dwie samogłoski: 'a' oraz 'y'. Dzięki asymilacji obydwie podstawowe samogłoski mogą być wymawiane jako zbliżone do 'e', 'o', 'i' bądź 'u'.
Składnia i fleksja.
Język abazyński to język aglutynacyjny. W skład orzeczenia może wchodzić dwa lub więcej prefiksów osobowo-zaimkowych, przedrostki miejsca, a także sufiksy wyrażające różne odcienie działania lub stanu. Szyk wyrazów: podmiot, dopełnienie bliższe, orzeczenie (zob. też SOV). Szyk prefiksów osobowo-zaimkowych w orzeczeniu zmienia się w zależności od przechodniości lub nieprzechodniości czasownika.
Czasownik posiada skomplikowany system czasów, odmian i znaczną liczbę prefiksalnych kategorii gramatycznych (m.in. causativum).
Wśród zaimków osobowych i prefiksów osobowo-zaimkowych wyróżnia się czasami trzy grupy (męskie, żeńskie oraz rzeczowe lub zjawisk przyrody), czasami zaś tylko dwie: ludzie oraz rzeczy (wraz ze zjawiskami przyrodniczymi).
Rzeczownik posiada kategorię określoności, nieokreśloności oraz pojedynczości. Przy braku przypadków, wyrażających stosunki składniowe (np. mianownika, ergatywu itp.), w abazyńskim istnieją zaczątki oddzielnych form przypadkowych. Funkcję zdań podrzędnych spełniają przede wszystkim konstrukcje imiesłowowe.
Pismo.
Teksty w języku abazyńskim były w latach 1932–1938 zapisywane łacinką, później cyrylicą. .
Współczesny alfabet abazyński:
Kod SIL języka abazyńskiego to ABQ. Abazyński nie posiada w systemie ISO 639 żadnego oddzielnego kodu, lecz w ramach tego kodu jest oznaczony wspólnie z innymi językami kaukaskimi jako cau.

</doc>
<doc id="103002" url="https://pl.wikipedia.org/wiki?curid=103002" title="Teoria Wielkiej Kraksy">
Teoria Wielkiej Kraksy

Teoria Wielkiej Kraksy – hipoteza powstania Wszechświata. Zakłada, że swą dzisiejszą postać Wszechświat zawdzięcza zderzeniu tzw. brany, na której się znajduje, z inną braną i zamianie energii zderzenia na materię.
Według tej hipotezy Wszechświat, w którym żyjemy, był na początku zimny i niemal zupełnie pusty. Dopiero w wyniku zderzenia się sąsiedniej brany z naszą, powstała znana nam materia i nasz Wszechświat zaczął się rozszerzać. Możliwe, że cykl zderzeń jest nieskończony.
U podstaw modelu Wszechświata ekpyrotycznego, którą to nazwą ochrzcili go twórcy teorii Paul Steinhardt i Neil Turok (od gr. εκπύρωσις "ekpyrosis" – „pożar świata”), leży oparta na zasadzie holograficznej, 11-wymiarowa M-teoria. Teoria Wielkiej Kraksy uzyskała aprobatę grupy znanych kosmologów, w tym Stephena Hawkinga i Jima Peeblesa (jednego z odkrywców promieniowania reliktowego). Wyniki misji kosmicznej Planck zgadzają się z niektórymi przewidywaniami modelu cyklicznego.

</doc>
<doc id="103004" url="https://pl.wikipedia.org/wiki?curid=103004" title="Bruce Andrews">
Bruce Andrews

Bruce Andrews (ur. 1948) - amerykański poeta.
Urodzony w Chicago, studiował stosunki międzynarodowe i nauki polityczne, m.in. w Harvardzie. Pierwsza jego książka ukazała się w 1973 roku.
Wraz z Charlesem Bernsteinem wydawał w latach 1978-1981 czasopismo 
"L=A=N=G=U=A=G=E", sztandarowy organ ruchu poetyckiego o tej samej nazwie. W 1984 roku większość z zawartości trzynastu numerów pisma została zebrana w książce "The L=A=N=G=U=A=G=E Book". Ruch "L=A=N=G=U=A=G=E" dotyczy najznaczniejszej awangardowej grupy poetów amerykańskich ostatniego ćwierćwiecza XX wieku. Związany jest m.in. z traktowaniem języka jako gry i stosowaniem matematycznej strukturalności w budowaniu wiersza.
Andrews zajmował się także polityką - od 1975 roku jest profesorem nauk politycznych w nowojorskim "Fordham University". Zajmuje się radykalnymi systemami politycznymi. Jego poezja tworzona jest zgodnie z założeniem, że systematyczne łamanie norm językowych to swoisty akt polityczny będący w stanie nieść za sobą zmiany. 
Wydał ok. 40 tomów poezji - indywidualnie lub wspólnie z innymi poetami - np. "Don't Have Any Paper So Shut Up (Or, Social Romanticism)" (1992) i "Ex Why Zee: Performance Texts, Collaborations with Sally Silvers", "Word Maps, Bricolage &amp; Improvisation" (1995). Jest także autorem licznych esejów.

</doc>
<doc id="103005" url="https://pl.wikipedia.org/wiki?curid=103005" title="Emma Verona Johnston">
Emma Verona Johnston

Emma Verona Johnston, z domu Calhoun (ur. 6 sierpnia 1890 w stanie Iowa, zm. 1 grudnia 2004) – Amerykanka, znana z długowieczności. W chwili śmierci była jedną z najstarszych osób na świecie.
Życiorys.
Studiowała na Uniwersytecie Drake w Des Moines (Iowa), który ukończyła w 1912. Wyszła za mąż za lekarza, żołnierza I wojny światowej Harry'ego Johnstona (zmarłego w 1970), urodziła czworo dzieci (wszystkie żyły w 2004 i miały od 83 do 71 lat). Pracowała jako nauczycielka łaciny w szkołach średnich w stanie Iowa. W wieku 98 lat zamieszkała z jedną córek i zięciem w Worthington (Ohio). Uczestniczyła we wszystkich wyborach powszechnych w USA od chwili przyznania praw wyborczych kobietom w 1920 aż do wyborów prezydenckich w 2004.
Od czerwca 2004 była uznawana za najstarszą osobę w USA (po śmierci Charlotte Benkner, która również mieszkała w stanie Ohio). Również od czerwca 2004 była drugą najstarszą osobą na świecie, za Holenderką Hendrikje van Andel-Schipper. Zmarła w grudniu 2004 w wieku 114 lat.
Rekordy te mogą faktycznie nie odpowiadać rzeczywistości - wspomniane wyżej osoby są natomiast najstarszymi, które mają udokumentowaną i zweryfikowaną datę urodzenia.

</doc>
<doc id="103007" url="https://pl.wikipedia.org/wiki?curid=103007" title="Rae Armantrout">
Rae Armantrout

Rae Armantrout (ur. 13 kwietnia 1947 w Vallejo) – poetka amerykańska, utożsamiana z grupą poetycką "L=A=N=G=U=A=G=E".
Życiorys.
Urodzona w Vallejo w Kalifornii, dorastała w San Diego. Bakalaureat uzyskała na Uniwersytecie Kalifornijskim w Berkeley, a magisterium na Uniwersytecie Stanowym w San Francisco. Wydała dotąd osiem tomów poezji, publikowała też swe utwory w antologiach. Choć kojarzona z grupą "L=A=N=G=U=A=G=E", dla której charakterystyczne jest matematyczne traktowanie języka i przypisywanie mu cech gry, zachowuje w swych utworach wiele liryzmu. Pisze o problemach codziennego życia w oparciu o własne doświadczenia. Wykłada na Uniwersytecie Kalifornijskim w San Diego. W 2010 dostała Nagrodę Pulitzera za tom "Versed" z 2009.
W 2018 ukazał się pierwszy wybór jej wierszy w języku polskim "Ciemna materia", w tłumaczeniu Kacpra Bartczaka.

</doc>
<doc id="103018" url="https://pl.wikipedia.org/wiki?curid=103018" title="Simon Armitage">
Simon Armitage

Simon Armitage (ur. 26 maja 1963 w Huddersfield) – brytyjski poeta, powieściopisarz i dramaturg.
Życiorys.
Po latach pracy dla filmu, telewizji i radia oraz wydaniu ok. 10 zbiorów poezji napisał serię esejów "All Points North" (1999), dotyczących północy Anglii. W 2001 roku wydał powieść "Little Green Man", a w 2004 roku – powieść "White Stuff".
Wiersze Armitage’a na język polski przekładali Jerzy Jarniewicz i Jacek Gutorow; ten ostatni jest autorem jedynego polskiego wyboru zatytułowanego "Nocna zmiana i inne wiersze" (Biuro Literackie, Wrocław 2003).
Wiele z poezji napisanych przez Armitage pojawia się w egzaminach GCSE z angielskiej literatury w Wielkiej Brytanii. Do szczególnie często pojawiających się należy zaliczyć (w zależności od wersji egzaminu – podstawowy, lub rozszerzony): "Homecoming", "November", "Kid", "Hitcher" i wybrane poezje z "Book of Matches", szczególnie "Mother any distance..."
W 2010 roku został odznaczony Orderem Imperium Brytyjskiego III klasy. Mieszka i pracuje w Leeds.

</doc>
<doc id="103022" url="https://pl.wikipedia.org/wiki?curid=103022" title="Początek">
Początek

Początek (łac. "initium, origo") – w dawnym prawie polskim okoliczność wyłączająca lub ograniczająca publiczną odpowiedzialność karną sprawcy.
Przez „początek” rozumiano zaczepkę słowną lub czynną. Jeżeli w wyniku „początku” zaczepiający został ranny lub zabity, zaczepiony był zwolniony z odpowiedzialności karnej przed państwem (władcą). Zaczepienie dotyczyło nie tylko dającego odpór, ale również jego bliskich lub poddanych. Statuty Kazimierza Wielkiego przewidywały tylko bezkarność zranienia w wyniku „początku”. Praktyka rozszerzyła jednak jego stosowanie także na zabójstwo. W przypadku zabójstwa popełnionego „z początku” zabitego niedopuszczalny był również odwet (statut zakroczymski – 1390). Bezkarność odnosiła się do kary publicznej (siedemdziesiąt, wieża, kara śmierci). Nie powodowała jednak zwolnienia z obowiązku zapłaty główszczyzny rodzinie zabitego, czy nawiązki zranionemu (kara prywatna).
W przypadku „początku” nie musiała istnieć adekwatność pomiędzy zagrożeniem a środkami podjętymi dla jego odparcia, tak jak jest to przy obronie koniecznej. Czyli zaczepka słowna mogła spotkać się z bezkarną reakcją polegającą na przykład na pobiciu i zranieniu, a nawet zabójstwie. Konieczną przesłanką bezkarności był natomiast natychmiastowy odpór „początku”, czyli działanie bezpośrednio po zaczepce. 
W postępowaniu przed sądem dla udowodnienia początku ważne znaczenia miała bliższość do dowodu, zwłaszcza gdy jedynym środkiem dowodowym była czasem przysięga, gdyż spory wynikłe „z początku” dość często odbywały się bez świadków. Fragment roty przysięgi współprzysiężnika pozwanego Mirosława, udowadniającego, że działał w wyniku danego mu „początku”, podczas procesu w 1401 roku: "co Mirosław uczynił, to uczynił Maciejowym początkiem i bieżał za jego dom i wzdawał mu złe słowa." 
Poważne zmiany w zakresie uznawania początku zaszły w drugiej połowie XV wieku. W 1472 roku na Mazowszu zniesiono w ogóle początek w razie zabójstwa szlachcica, pozostawiając go przy zranieniu szlachcica oraz zabójstwie chłopa. W tym ostatnim przypadku główszczyznę lub nawiązkę otrzymywał tylko pan poddanego chłopa, w przypadającej mu części. W Królestwie konstytucja z 1494 roku ograniczyła „początek” tylko do wypadków mężobójstwa dokonanego w wyniku gwałtownego „początku” na publicznej drodze lub zagrażającego majątkowi, życiu albo czci bliskich. Nadal uznawany był „początek” w przypadku zranienia.

</doc>
<doc id="103023" url="https://pl.wikipedia.org/wiki?curid=103023" title="Ginger Rogers">
Ginger Rogers

Ginger Rogers (właśc. Virginia Katherine McMath; ur. 16 lipca 1911 w Independence, zm. 25 kwietnia 1995 w Rancho Mirage) – amerykańska aktorka filmowa, teatralna i telewizyjna oraz tancerka i piosenkarka. Laureatka nagrody Akademii Filmowej za pierwszoplanową rolę w filmie "Kitty Foyle" (1940). Znana głównie z serii filmów muzyczno-tanecznych, w których występowała w parze z Fredem Astaire’em.
American Film Institute umieścił ją na 14. miejscu w rankingu „największych aktorek wszech czasów” ("The 50 Greatest American Screen Legends").
Życiorys.
Krótko po jej urodzeniu rodzice aktorki rozwiedli się. Virginia wychowywała się u matki; ojciec zmarł w 1922 roku. Po przeprowadzce do dziadków do Kansas City występowała w filmach reklamowych. Silnie związana emocjonalnie z matką-dziennikarką, wielokrotnie musiała zmieniać miejsce zamieszkania ze względu na charakter pracy matki. W Fort Worth w Teksasie chodziła do szkoły średniej i zainteresowała się teatrem. W wieku 17 lat zadebiutowała na nowojorskim Broadwayu w musicalu "Top Speed".
W 1929 wystąpiła po raz pierwszy w filmie. Przełomowe role wykreowała w filmach "Suicide Fleet" (1931) i "Carnival Boat" (1932). W duecie z Astaire'em nagrała 10 filmów, m.in. "Karioka" (1933), "Wesoła rozwódka" (1934) czy "Lekkoduch" (1936). Dużą popularność przyniósł jej film "Poszukiwaczki złota" ("Gold Diggers") (1933). W 1940 podjęła próbę zmiany emploi i wystąpiła w dramacie "Kitty Foyle", za który zdobyła Oscara. Zasłynęła z komedii "Pewnego razu podczas miesiąca miodowego" (1942) i "Małpia kuracja" (1952), gdzie partnerował jej Cary Grant. W kolejnych latach występowała m.in. w "Oh Men!, Oh Women!" (1957) i "Harlow" (1965) oraz w teatrach broadwayowskich. Była pięciokrotnie zamężna i do końca życia wspierała partię republikańską. W 1991 wydała autobiografię "Ginger, moja historia". Zmarła 25 kwietnia 1995. Jej prochy pochowano w Oakwood Memorial Park, gdzie wcześniej spoczęły również szczątki jej ekranowego partnera, Freda Astaire'a.

</doc>
<doc id="103024" url="https://pl.wikipedia.org/wiki?curid=103024" title="Mary Astor">
Mary Astor

Mary Astor, właśc. Lucile Vasconcellos Langhanke (ur. 3 maja 1906 w Quincy, zm. 25 września 1987 w Los Angeles) − amerykańska aktorka sceniczna, filmowa i telewizyjna; laureatka Oscara za drugoplanową rolę w filmie "Wielkie kłamstwo".
Życiorys.
Jako 14-latka wygrała konkurs piękności i wkrótce podpisała kontrakt w Hollywood. Debiutowała niewielką rolą w filmie "Scarecrow" (1920), w kilku kolejnych latach także grała mało znaczące role. Sławę zyskała filmem "Beau Brummel" (1924), na którego planie nawiązała romans ze swoim ekranowym partnerem Johnem Barrymorem. Jej kariera rozwijała się nadal po nadejściu ery filmu dźwiękowego. Występowała m.in. w "Kaprysie platynowej blondynki", "Man of Iron", "Więźniu królewskim" czy "Sokole maltańskim". W 1944 odebrała Oscara dla najlepszej aktorki drugoplanowej za rolę w filmie "Wielkie kłamstwo".
Od połowy lat 40. jej popularność malała, przeżywała także problemy osobiste – alkoholizm, rozwody, śmierć pierwszego męża, choroba serca; podjęła także próbę samobójczą. Jej ostatnim filmem – z łącznej liczby 123 – był "Nie płacz, Charlotto" (1964), gdzie zagrała u boku swojej przyjaciółki Bette Davis. Po tym filmie przeszła na emeryturę. Opublikowała dwie książki autobiograficzne.
Astor zmarła 25 września 1987 w wieku 81 lat, z powodu niewydolności oddechowej spowodowanej przez rozedmę płuc, w szpitalu Motion Picture House.
Została pochowana na cmentarzu Holy Cross Cemetery, w Culver City.
Mary Astor ma swoją gwiazdę w Hollywood Walk of Fame przy 6701 Hollywood Boulevard.

</doc>
<doc id="103025" url="https://pl.wikipedia.org/wiki?curid=103025" title="Joan Fontaine">
Joan Fontaine

Joan Fontaine, właśc. Joan de Beauvoir de Havilland (ur. 22 października 1917 w Tokio, zm. 15 grudnia 2013 w Carmel-by-the-Sea) – amerykańska aktorka, zdobywczyni Oscara za rolę w filmie "Podejrzenie".
Życiorys.
Młodsza siostra aktorki Olivii de Havilland. Wraz z siostrą zrealizowała marzenie matki, która przed wyjściem za mąż sama chciała zostać aktorką. Trudne relacje sióstr stały się legendą Hollywood. W dzieciństwie Joan nie cieszyła się dobrym zdrowiem, m.in. z tego względu rodzina osiadła w Kalifornii. Kształciła się częściowo w Tokio (po rozwodzie rodziców).
Po powrocie do USA przyłączyła się do grupy teatralnej w San Jose, z którą współpracowała już Olivia. Osiadła w Los Angeles i rozpoczęła karierę w branży filmowej pod nazwiskiem Joan Burfiels dla odróżnienia od starszej siostry. Debiutowała w 1935 w filmie "No More Ladies". Nie odniosła sukcesu i przez dłuższy czas pozostawała bez propozycji filmowych. W 1937 przyjęła nowy pseudonim Joan Fontaine, zagrała w kilku filmach, m.in. "You Can't Beat Love", "Dziesięć lat życia", "Kobiety", "Gunga Din". Role te zostały dużo lepiej przyjęte.
W 1940 została po raz pierwszy nominowana do Oscara za "Rebekę" (w reżyserii Hitchcocka), przegrała jednak rywalizację o statuetkę z Ginger Rogers. Rok później zdobyła nagrodę za "Podejrzenie" ("Suspicion", grała u boku Cary'ego Granta). Ponownie była nominowana w 1944 za film "Wierna nimfa".
W późniejszych latach pracowała przede wszystkim dla telewizji i teatru (m.in. Broadwayu). Ostatnim filmem Fontaine był "The Witches" (1966). Została wyróżniona gwiazdą w Alei Gwiazd w Los Angeles.
Była czterokrotnie zamężna. Miała jedną biologiczną córkę Deborah (ur. 1948) i drugą adoptowaną, pochodzącą z Peru, Martitę (ur. 1946).
Zmarła 15 grudnia 2013 w swoim domu w Carmel-by-the-Sea. Miała 96 lat.

</doc>
<doc id="103026" url="https://pl.wikipedia.org/wiki?curid=103026" title="Greer Garson">
Greer Garson

Greer Garson, CBE (właśc. Eileen Evelyn Greer Garson; ur. 29 września 1904 w Londynie, zm. 6 kwietnia 1996 w Dallas) – angielsko-amerykańska aktorka filmowa, teatralna i telewizyjna, oraz piosenkarka i filantropka. Siedmiokrotnie nominowana do nagrody Akademii Filmowej, statuetkę otrzymała za pierwszoplanową rolę w filmie "Pani Miniver" (1942).
Życiorys.
Od dzieciństwa zdradzała zainteresowanie przyszłością aktorską. Kształciła się na uniwersytecie w Londynie z zamiarem zostania nauczycielką, ostatecznie podjęła jednak pracę w agencji reklamowej. Udzielała się aktywnie w teatrze i została odkryta przez amerykańskiego producenta Louisa B.Meyera, który przyjechał do Londynu w poszukiwaniu talentów.
W Stanach Zjednoczonych podpisała kontrakt z wytwórnią MGM i debiutowała w filmie "Żegnaj Chips" (1939), zdobywając pierwszą z siedmiu nominacji do Oscara; w 1941 była ponownie nominowana za "Kwiaty pokryte kurzem", a rok później zdobyła Oscara za film "Pani Miniver"; jest to prawdopodobnie jej najbardziej znana rola. Kolejne nominacje przypadły jej za rolę w biograficznym filmie "Curie-Skłodowska", gdzie wcieliła się w polską noblistkę Marię Skłodowską-Curie, oraz za kreację w filmie "Pani Parkington". W następnych latach w dalszym ciągu występowała w udanych produkcjach i sięgała po kolejne nagrody.
Po serii niepowodzeń w drugiej połowie lat 40. i latach 50. (1945: "Adventure", 1947: "Desire Me", 1949: "The Forsyte Woman") odzyskała na krótko powodzenie w 1960, będąc ponownie nominowaną do Oscara za "Sunrise at Campobello", gdzie wcieliła się w pierwszą damę Eleanor Roosevelt. Wystąpiła jeszcze m.in. w "The Singing Nun" (1966) i "The Happiest Millionaire" (1967) oraz w produkcjach telewizyjnych. W 1967 wyjechała wraz z mężem na rancho do Meksyku, gdzie zajmowała się m.in. ochroną środowiska.
Zmarła po długiej chorobie serca.
Odznaczona Komandorią Orderu Imperium Brytyjskiego (CBE).

</doc>
<doc id="103027" url="https://pl.wikipedia.org/wiki?curid=103027" title="Radio Wawa">
Radio Wawa

Radio Wawa (własna pisownia marketingowa Radio WAWA) – nieistniejąca stacja radiowa, jedna z pierwszych polskich komercyjnych rozgłośni, później sieć rozgłośni lokalnych. Znana głównie z programów „DeDektyw Inwektyw”, „Przebojowe małżeństwo”, czy „6 po 6:00”. Pod koniec emisji radio grało pod hasłem „Najlepsze polskie hity” (na jego format muzyczny składały się wyłącznie utwory w języku polskim). Radio WAWA swój program adresowało przede wszystkim do słuchaczy w wieku 25–45 lat. Właścicielem stacji była Grupa Radiowa Time. Dyrektorem programowym była Anna Paluszek, szefem muzycznym Paweł Wiszniewski, a dyrektorem promocji Anna Wróblewska.
16 września 2020 Grupa Radiowa Time (wchodząca w skład Grupy ZPR Media) złożyła wniosek do Krajowej Rady Radiofonii i Telewizji o nadanie nowej koncesji o charakterze uniwersalnym i zmianę nazwy rozgłośni. KRRiT wyraziła na to zgodę w grudniu 2020. 5 maja 2021 roku powstało radio o nazwie SuperNova.
Sieć Radia WAWA.
Sieć Radia WAWA tworzyło trzynaście lokalnych rozgłośni nadających w szesnastu miastach:
Historia.
Początki Radia WAWA sięgają roku 1991, kiedy to stacja nadawała przez kilka dni piracki program radiowy.
Oficjalne rozpoczęcie emisji stacji nastąpiło 1 lutego 1992 roku (w początkowym okresie radio nadawało tylko w samej Warszawie na częstotliwości 69,8 MHz, a następnie 89,8 FM). Założycielami byli Wojciech Reszczyński i Krzysztof Kilian.
Pierwszym prezesem był Wojciech Reszczyński, wiceprezesem i dyrektorem technicznym Krzysztof Kilian.
Prezentowano głównie muzykę z gatunku rocka klasycznego (ang. "classic rock"). Wśród prezenterów stacji w pierwszym okresie działania znaleźli się muzycy znani z zespołów rockowych (Ryszard Wojciul – dyrektor muzyczny stacji, Adam Romanowski – dyrektor programowy, Paulus von Kinsky, Kuba Jabłoński).
17 października 1997 roku miała miejsce pierwsza zmiana formatu stacji, radio odeszło od klasycznie rockowego grania, a pojawiły się w nim głównie utwory pop i soft rock lat 80. i 90. (tzw. format AC).
W 1998 roku WAWA otrzymała koncesję na nadawanie w 13 dużych miastach Polski. 1 lutego 1998 r. wyszła poza Warszawę; początkowo można było jej słuchać w Gdańsku (104,4 MHz), Krakowie (107,0 MHz) i Szczecinie (95,7 MHz), natomiast od 1 kwietnia 1998 r. również w Białymstoku (88,6 MHz), Gdyni (105,6 MHz), Kielcach (95,5 MHz), Koszalinie (95,4 MHz), Lublinie (106,1 MHz), Olsztynie (94,7 MHz), Płocku (90,4), Rzeszowie (97,1 MHz), Siedlcach (91,3 MHz) i Zielonej Górze (95,3 MHz). Przez pewien okres stacja dzieliła również czas antenowy z lokalną rozgłośnią Pro Kolor w Opolu (100,7 MHz). Działo się tak do 2002 roku, kiedy Krajowa Rada Radiofonii i Telewizji nie przedłużyła koncesji opolskiemu nadawcy.
W 2001 roku nastąpiła kolejna modyfikacja formatu muzycznego stacji – hasłem przewodnim stacji stał się "Najlepszy Mix Przebojów lat '80, '90 i współczesnych". W 2002 roku miejsce prezesa Reszczyńskiego zajął Rafał Staszek.
Od 24 września 2004 roku sygnał docierał również do Katowic (95,5 MHz), od dnia następnego (25 września) do Wrocławia (101,5), a od 31 października 2006 także do Łodzi (90,1 MHz).
15 listopada 2004 roku strata udziałów w rynku na rzecz konkurencyjnych nadawców zmusiła zarząd rozgłośni do kolejnej zmiany formatu muzycznego. Pod nazwą „Nowe Radio WAWA – Zawsze Polska Muzyka” rozgłośnia zaczęła prezentować tylko utwory polskich artystów. Pomysłodawcą i twórcą nowatorskiego na polskim rynku radiowym formatu był jej ówczesny dyrektor programowy Jarosław Paszkowski (kierował stacją w latach 1999–2010).
W połowie grudnia 2007 właściciel rozgłośni, Grupa Radiowa Time, podjęła decyzję o rozpoczęciu emisji na dotychczasowych częstotliwościach Radia WAWA programu Eska Rock. 8 kwietnia 2008 roku KRRiT pozytywnie rozpatrzyła wniosek spółki WAWA S.A. o zmianę nazwy nadawanego programu z „Radio WAWA” na „Eska Rock”, wyrażając jednocześnie zgodę na to, aby spółki dotychczas emitujące program pod nazwą Eska Rock w Warszawie i Łodzi mogły nadawać jako Radio WAWA. Zamiana sieci częstotliwości nastąpiła 2 czerwca 2008 roku.
W połowie 2008 roku pojawiła się informacja, że Grupa Radiowa Time planuje w ciągu 3-5 lat rozbudować sieć Radia WAWA do 15-20 rozgłośni. Częstotliwości miały być pozyskiwane w ramach składania nowych wniosków koncesyjnych oraz przejmowania istniejących stacji.
W kolejnych latach nadawca Radia WAWA sukcesywnie rozbudowywał sieć o kolejne nadajniki. 1 września 2009 roku do już działających rozgłośni w Warszawie i Łodzi dołączyły stacje w Toruniu (96,7 FM – wcześniej Vox FM Toruń) i Rzeszowie (98,4 FM i 92,6 FM – częstotliwości zwolnione przez Radio Eska Rzeszów, które z kolei przejęło częstotliwości Radia VOX FM Bieszczady). Od 24 lutego 2010 lokalna stacja Radia WAWA nadawało także we Wrocławiu, na częstotliwości 105,5 MHz (należącej wcześniej do Radia Gold FM z Oławy). 18 kwietnia 2011 rozpoczęto emisję programu w Opolu na częstotliwości 105,7 MHz.
7 maja 2011 łódzka rozgłośnia Radia WAWA zamieniła się częstotliwością z Radiem Eska Łódź. Od tej pory WAWA Łódź nadawała na częstotliwości 99,8 MHz z mocą 0,6 kW (wcześniej na 90,1 MHz).
Od 30 maja 2012 warszawski program Radia WAWA nadawany był także w Ostrołęce na częstotliwości 90,3 MHz. 31 lipca 2012 Radio WAWA ponownie rozpoczęło emisję w Szczecinie – tym razem, jak w przypadku pozostałych stacji, na podstawie koncesji na program o zasięgu lokalnym. WAWA Szczecin nadawała swój program na częstotliwości 93,2 MHz (ERP 2 kW).
W pierwszej połowie 2014 roku stacja rozpoczęła emisję sygnału w Skawinie pod Krakowem i Nowym Sączu.
Z początkiem kwietnia 2015 roku Radio WAWA na częstotliwościach 98,4 FM w Rzeszowie i 92,6 FM w Krośnie zmieniło format muzyki na disco polo. Nowe hasło stacji brzmiało „Non stop polo”.
W lutym 2016 roku format „Non stop polo" emitowany był również w nowo otwartym oddziale Jelenia Góra.
W marcu 2016 roku, po 25 latach pracy, ze stacji odeszli Monika Tarka i Robert Kilen. Ich poranny program „Z parą od rana” został zastąpiony przez audycję „Zmiennicy”, którą prowadzili wspólnie Detektyw Inwektyw i Rafał „Wodzu” Wodziński.
Program ten, zamiennie z innym o nazwie „Królowa i Wodzu”, był już nadawany w okresach, gdy główni prowadzący przebywali na urlopach.
19 czerwca 2017 Radio WAWA zakończyło nadawanie formatu „Non stop polo” w Rzeszowie, Krośnie, Trzebnicy i Jeleniej Górze. Od tej pory nadawany był ogólnopolski program sieciowy pod hasłem „Zawsze polska muzyka”. 20 sierpnia 2018 Radio WAWA po raz ostatni w swojej historii zmieniło oprawę dźwiękową i głos lektorski stacji. Nowy liner stacji aż do końca nadawania nosił nazwę „Najlepsze polskie hity”.
W kwietniu 2021 roku rozgłośnia zrezygnowała z nadawania disco polo. Pod koniec miesiąca z radia odszedł Tomasz Łysiak, a nieco wcześniej – w marcu – Rafał „Wodzu” Wodziński.
Likwidacja stacji.
16 września 2020 Grupa Radiowa Time (wchodząca w skład Grupy ZPR Media) złożyła wniosek do Krajowej Rady Radiofonii i Telewizji o nadanie nowej koncesji o charakterze uniwersalnym i zmianę nazwy rozgłośni na SuperNova. Z prośby złożonej przez nadawcę wynikało, że program nowej rozgłośni zaadresowano do „ogółu słuchaczy zainteresowanych otrzymaniem solidnej porcji informacji i publicystyki o tematyce lokalnej”. Nowa ramówka zawiera co najmniej 33% utworów słowno-muzycznych i jest w niej grana głównie polska muzyka rozrywkowa. Na antenie pojawiają się aktualne polskie przeboje oraz utwory z lat 80. i 90., a także te powstałe po 2000 roku. Radio kładzie nacisk na promocję polskiej muzyki. Oprócz tego emitowane są: audycje informacyjne, publicystyczne, rozrywkowe, o tematyce sportowej, poradnicze z różnych dziedzin, edukacyjne, dla dzieci i młodzieży, o tematyce religijnej, literackie i formy udramatyzowane.
Zmiana nazwy stacji na SuperNova nastąpiła 5 maja 2021 roku. Ostatnim utworem zagranym w Radiu WAWA był singiel „Więcej” Michała Szczygła.
Audycje nadawane w radiu i ich prowadzący.
Radio WAWa – Classic Rock (1992–1997).
Audycje muzyczne:
Pozostałe audycje:

</doc>
<doc id="103028" url="https://pl.wikipedia.org/wiki?curid=103028" title="Richard N. Williams">
Richard N. Williams

Richard Norris Williams II (ur. 29 stycznia 1891 w Genewie, zm. 2 czerwca 1968 w Bryn Mawr) – amerykański tenisista.
Urodził się w Szwajcarii, ale jego rodzice byli Amerykanami. Opuścił Europę w 1912 roku na pokładzie Titanica i przeżył katastrofę (zginął jego ojciec), odmawiając lekarzom zgody na amputację odmrożonej nogi. Po kilku miesiącach dotarł do ćwierćfinału mistrzostw USA (US Open), ulegając Maurice'owi McLoughlinowi. W tym samym turnieju wygrał grę mieszaną, w parze z Mary Kendall Browne.
Podjął studia na Harvardzie i sięgnął po mistrzostwo międzyuczelniane USA w 1913 i 1915 roku w singlu oraz w 1914 i 1915 roku w deblu.
W 1914 roku odniósł triumf w mistrzostwach USA, pokonując w finale McLoughlina. Zwycięstwo w zawodach odniósł ponownie w 1916 roku, tym razem wygrywając w finale z Billem Johnstonem.
Wiele sukcesów Williams odniósł także w grze podwójnej. W 1920 roku został, razem z Chuckiem Garlandem, pierwszym mistrzem Wimbledonu w grze podwójnej reprezentującym Stany Zjednoczone. W 1925 i 1926 roku Williams był najlepszy wspólnie z Vincentem Richardsem w zmaganiach deblowych o mistrzostwo USA. Ponadto Williams w latach 1921, 1923 i 1927 przegrywał w finale mistrzostw USA, a w 1924 roku poniósł porażkę w rundzie finałowej na Wimbledonie.
W 1924 roku, w parze z Hazel Hotchkiss Wightman, zdobył złoty medal igrzysk olimpijskich w Paryżu w grze mieszanej.
Od 1913 roku był członkiem reprezentacji w Pucharze Davisa, zdobywając trofeum jako zawodnik lub kapitan w 1913 roku i w latach 1921–1926. Był także kapitanem w edycji zawodów z 1934 roku (porażka USA w finale z Brytyjczykami).
Uczestniczył w walkach I wojny światowej, został uhonorowany m.in. francuskim Croix de Guerre.
W 1957 roku nazwisko Williamsa wpisano do międzynarodowej tenisowej galerii sławy.

</doc>
<doc id="103032" url="https://pl.wikipedia.org/wiki?curid=103032" title="Digital Millenium Copyright Act">
Digital Millenium Copyright Act



</doc>
<doc id="103033" url="https://pl.wikipedia.org/wiki?curid=103033" title="Radio Eska">
Radio Eska

Radio Eska – największa polska sieć rozgłośni radiowych, wchodząca obok stacji Eska Rock, Vox FM i Radio SuperNova w skład Grupy Radiowej Time zorganizowanej wokół Zjednoczonych Przedsiębiorstw Rozrywkowych. Siedziba Radia Eska S.A. mieści się przy ul. Jubilerskiej 10 w Warszawie.
Historia.
Początki nadawania.
Na krótko po zmianie systemowej w Polsce, w trzech dużych polskich miastach - Wrocławiu, Warszawie i Poznaniu pojawiły się stacje radiowe o nazwach takich jak "Radio Eska" czy "Radio S", zazwyczaj kontynuując tradycję podziemnych stacji Radia Solidarność z czasów PRL. Pomimo podobnej nazwy i czasu pojawienia się na rynku, stacje były od siebie początkowo formalnie niezależne i zakładane z inicjatywy różnych osób. Jednak już w roku 1993, trzy wówczas oddzielnie działające od siebie stacje przejęły Zjednoczone Przedsiębiorstwa Rozrywkowe. W 1994 roku została założona Eska Nord – lokalna stacja w Trójmieście.
Radio Eska Wrocław.
Stacja rozpoczęła swoją pełnowymiarową emisję 21 marca 1993 roku. Nadawała na częstotliwościach 69,4 MHZ i 104,9 MHz dla Wrocławia oraz 67,8 MHz dla Wałbrzycha. Od 1996 roku siedziba stacji znajdowała się na ul. Przyjaźni 2/4 we Wrocławiu. W 1998 roku stacja nadawała 36 serwisów informacyjnych na dobę, i mogła poszczycić się liczbą 250 000 słuchaczy tygodniowo. Stacja posiadała własną agencję reklamową “ARRS”.
Radio S Poznań.
Radio S w Poznaniu rozpoczęło nadawanie 11 lutego 1991 roku. Założycielką stacji i jej dyrektorem aż do 2000 roku była Krystyna Laskowicz, działaczka antykomunistycznego podziemia w okresie PRL. W stacji zaczynało swoją karierę wielu znanych dziennikarzy, np. Krzysztof “Grabaż” Grabowski czy Przemysław “Jah Jah” Frankowski. Nadawano muzykę, informacje lokalne oraz liczne programy autorskie. Siedziba stacji znajdowała się przy ui. Piekary w Poznaniu, gdzie do dzisiaj istnieje lokalny oddział Eski. Radio początkowo posiadało nadajnik jedynie w Poznaniu (93 MHz i 72,92 MHz), jednak w późniejszym czasie pozyskano nadajniki w Pile (105,6 MHz, 70,25 MHz) oraz w Zielonej Górze (89 FM), gdzie realizowano również rozszczepianie programu z Poznania. Pomimo nazwy Radio S, posługiwano się na antenie takimi nazwami jak “Eska” czy “Radio S FM”.
Radio Eska Warszawa.
Stacja rozpoczęła nadawanie 18 czerwca 1990 lub 22 maja 1990 roku. Na początku stacja miała charakter publicystyczny. Konkurencja na rynku wymusiła jednak powolną przemianę w stację słowno-muzyczną. W latach 90. XX wieku radio nadawało głównie lżejszą muzykę rock i muzykę pop oraz audycje z popularną wtedy w Polsce muzyką disco polo, ale także audycje z piosenką rosyjską, można było także usłyszeć przeboje lat 60, 70, 80, 90. Stacja nadawała program na częstotliwości 73,2 MHz oraz 102 MHz. W 1998 roku stacja uzyskała zgodę na rozszerzenie swojego nadawania na nowe stacje nadawcze: Olsztyn (89,9 MHz) i Białystok (90,6 MHz). Start emisji w tych miastach kilkukrotnie przekładano. W latach 2000–2001 pozyskano nowe nadajniki: w Kielcach i w Toruniu. Warto odnotować, że rozwój nadawania opierał się na jednej, warszawskiej koncesji, dlatego Radio Eska Warszawa na początku XXI wieku mogła określać się stacją ponadregionalną. Na początku 2000 roku, stacja rozpoczęła w Warszawie emitować program na nowej częstotliwości - 105,6 MHz.
Budowa sieci radiowej.
1993–2001.
Gdy na początku 1993 roku stacje Radia Eska przejęły Zjednoczone Przedsiębiorstwa Rozrywkowe, rozpoczęto starania o zbudowanie na bazie posiadanych rozgłośni ogólnopolskiej sieci radiowej. Pierwszym krokiem w tę stronę było utworzenie sieci "Super FM" zrzeszających kilkanaście stacji lokalnych. Rozgłośnie zachowały początkowo samodzielność programową i dotychczasowe nazwy, a współpraca ograniczała się głównie do nadawania wspólnych serwisów informacyjnych oraz pasm nocnych.
Od końca lat 90 XXI wieku, Zjednoczone Przedsiębiorstwa Rozrywkowe szukały sposobów na wzmocnienie pozycji posiadanych przez siebie stacji na rynku radiowym. Z jednej strony rozwijała się ekspansja sieci poprzez przejmowanie lokalnych stacji radiowych ("Radio Rytm" - Lublin, "Radio EL" - Bydgoszcz, "Radio ARnet" - Trójmiasto i inne) oraz pozyskiwanie nowych częstotliwości, z drugiej strony poszukiwano sposobów na pozyskanie nowych słuchaczy odpowiednio gospodarując program radiowy, który wówczas realizowany był w większości autonomicznie przez poszczególne stacje.
Na przełomie wieków, w wybranych stacjach Radia Eska wprowadzono eksperyment polegający na stworzeniu podgrup stacji, w których wdrożono dwie różne koncepcje formatu. Dokonano ujednolicenia nazw stacji. Jedna z tych podgrup przyjęła format “łagodne przeboje” (soft AC), natomiast druga wdrożyła nieistniejący wówczas na polskim rynku format CHR, czyli “hity na czasie”. Zwyciężyła koncepcja stacji w formacie CHR, bowiem przynosiła ona lepsze wyniki słuchalności w stosunku do drugiego testowanego formatu. W efekcie, na początku 2000 roku w większości stacji będących w posiadaniu ZPR stacji, z pomocą zachodniego konsultanta, wprowadzono sukcesywnie jednolitą nazwę i format: Radio Eska - "Muzyka na czasie". W późniejszych latach liner delikatnie zmodyfikowano na "Hity na czasie". Tym linerem stacja posługuje się do dziś.
Hit FM.
Do powstającej sieci nie włączono stacji Eska Nord. Zamiast tego zdecydowano się na zbudowanie zupełnie nowej stacji “Eska Trójmiasto” na bazie przejętej wcześniej rozgłośni - Radia ARnet. Z powodu podobieństwa nazw dwóch stacji, pomiędzy właścicielami obu stacji toczył się spór, który ostatecznie zażegnano poprzez zmianę nazwy Radia Eska Trójmiasto na Hit FM. Radio Hit FM implementowało format sieci Eska, jednak z uwagi na fakt posiadania innej nazwy niż reszta stacji w sieci, posiadała zupełnie odrębny zespół produkujący program. Sytuacja ta trwała do 2008 roku, kiedy Radio Eska Nord, przejęte przez spółkę Multimedia, zmieniło nazwę na RMF Maxxx Trójmiasto - pozwoliło to ZPR na zmianę nazwy radia Hit FM wracając do wcześniejszej nazwy “Eska Trójmiasto”.
2001–2005.
Pomiędzy 2001 a 2002 rokiem, poprzednio posiadane koncesje lokalne i ponadregionalne skupione wokół trzech miast uległy wygaśnięciu, a w miejscu ich KRRiT wydała nowe koncesje lokalne - oddzielne dla każdego ośrodka miejskiego. Nowe koncesje pozwalały na emisję oddzielnego programu (w tym bloków reklamowych) dla każdego z miast, w którym poprzednio nie było to możliwe z uwagi na ponadregionalny charakter koncesji. Początkowo, większość stacji sieci (nawet w małych ośrodkach miejskich) posiadała swoich odrębnych, lokalnych prezenterów prowadzących pasma. Program produkowano w studiach lokalnych rozlokowanych w całej Polsce, utrzymywano jednak ściśle wspólną ramówkę i format muzyczny we wszystkich stacjach.
Po 2005 roku.
W 2005 roku powołano stanowisko dyrektora muzycznego dla całej sieci. Wcześniej stanowisko to było realizowane niezależnie przez kilka największych ośrodków. Stanowisko muzycznego w sieci Eska objął Marcin Bisiorek. W latach 2005–2011 sieć organizowała cykl letnich imprez z gwiazdami muzyki – Hity Na Czasie (transmitowane przez TVP2, i w radiu Eska), wakacyjną zabawę – "Eska Summer City", a także wręcza nagrody muzyczne Eska Music Awards (transmisja TVP2, Eska TV i w radiu Eska). Produkcję programu lokalnych stacji Radia Eska sukcesywnie centralizowano. W stacjach mających swoją siedzibę w mniejszych miastach, pasma prezenterskie prowadzące przez prezenterów lokalnych likwidowano na rzecz pasm produkowanych w studio w Warszawie, pozostawiając w ośrodkach jedynie lokalnych dziennikarzy produkujących lokalne serwisy informacyjne oraz pracowników lokalnych biur reklamy. Stacje nadające w większych ośrodkach miejskich oraz aglomeracjach niezmiennie posiadały oddzielność produkcji większości programu. Tendencja centralizacji sieci jednak nie ustawała - finalnie, w 2022 roku jedynie pięć stacji lokalnych Radia Eska (Poznań, Trójmiasto, Wrocław, Sosnowiec, Łódź) posiadało lokalne, 3-godzinne popołudniowe słowno-muzyczne pasmo lokalne o nazwie "“Wrzuć na luz”" prowadzone przez lokalnych prezenterów. (Do 19 marca 2012 były to programy poranne, od 6 do 10, a swoją lokalną wersję posiadała dodatkowo stacja w Warszawie.) Ostatecznie, 10 lutego 2022 roku podjęto decyzję o likwidacji również i tych pasm w formule lokalnej, które zamieniono na pasmo o tej samej nazwie prowadzone ze studia w Warszawie.
Współcześnie na antenie Radia Eska można usłyszeć nowości muzyczne z takich gatunków jak: pop-rock, R&amp;B, pop, hip-hop, disco oraz elektroniczna muzyka taneczna (muzyka klubowa) – głównie dance (epic house, euro house, vocal trance), house (m.in. hard house, electro house) i trance. Rozgłośnie sieci Eska nadają program sieciowy produkowany w Warszawie, uzupełniając go lokalnymi serwisami informacyjnymi, pogodą, trafikiem (informacje drogowe) oraz aktualnościami kulturalnymi. Wieczorami nadawane są również długie formy dziennikarskie - magazyny lokalnych dziennikarzy stacji, w których podsumowują oni wydarzenia minionego dnia.
Słuchalność.
Według badania Radio Track (wykonane przez Millward Brown SMG/KRC) udział Radia Eska pod względem słuchania w okresie grudzień 2022-luty 2023 w grupie wiekowej 15-75 lat wyniósł 7,0 proc., co dało tej stacji 3. miejsce na rynku radiowym w Polsce.
Słuchalność w miastach Polski:.
Szczecin: 6,1% (6. miejsce w okresie lipiec 2022-grudzień 2022),
Wrocław: 8,4% (3. miejsce w okresie sierpień 2022-styczeń 2023),
Katowice: 2,7% (10. miejsce w okresie sierpień 2022-styczeń 2023),
Częstochowa: -
Kraków: 2,5% (12. miejsce w okresie sierpień 2022-styczeń 2023),
Rzeszów: 7,5% (4. miejsce w okresie lipiec 2022-grudzień 2022),
Lublin: 10,1% (3. miejsce w okresie sierpień 2022- styczeń 2023),
Białystok: 7,3% (4. miejsce w okresie lipiec 2022-grudzień 2022),
Olsztyn: 12,7% (wicelider w okresie lipiec 2022-grudzień 2022),
Gdańsk: 5,4% (6. miejsce w okresie sierpień 2022-styczeń 2023),
Bydgoszcz: 7,4% (3. miejsce w okresie sierpień 2022-styczeń 2023),
Toruń: 5,1% (7. miejsce w okresie lipiec 2022-grudzień 2022),
Poznań: 8,1% (4. miejsce w okresie sierpień 2022-styczeń 2023),
Łódź: 11,9% (3. miejsce w okresie sierpień 2022-styczeń 2023),
Kielce: 6,5% (6. miejsce w okresie sierpień 2022-styczeń 2023),
Radom: 8,9% (4. miejsce w okresie lipiec 2022-grudzień 2022),
Warszawa: 5,6% (4. miejsce w okresie sierpień 2022-styczeń 2023).
Sieć Eski.
Oddziały lokalne.
Sieć Radia Eska tworzy obecnie 41 lokalnych rozgłośni:
Franczyza.
Część rozgłośni sieci działa na podstawie umów franczyzowych. Radio Eska udostępnia w ten sposób swoją markę i program czterem stacjom nadającym w:
Aktualna ramówka.
Poniedziałek – piątek.
Ramówka
Pasma poranne, dzienne i popołudniowe (jednakowe przez cały tydzień).
06:00-09:00 Obudź się na Jankesa (Krzysztof Jankowski, Kamila Ryciak, Filip Rudanacja – prowadzenie wspólnie)
09:00-12:00 Hity na czasie (Michał Sobkowski) – poniedziałek, wtorek, środa i czwartek
09:00-12:00 Hity na czasie (Rafał Adamczak) – piątek
12:00-15:00 Hity na czasie (Katarzyna Węsierska)
15:00-18:00 Wrzuć na luz (Jan Pirowski i Paweł Karpiński – prowadzenie wspólnie)
Pasma wieczorne (zmienne w zależności od dnia tygodnia).
18:00-21:00 ImprESKA (Michał Hanczak) – poniedziałek, wtorek, środa, czwartek, niedziela
18:00-22:00 ImprESKA (Dawid Kowalczyk) – sobota
21:00-23:00 Eska Music News/Magazyn Reporterów Eski – poniedziałek, wtorek, środa i czwartek"Niektóre oddziały kończą blok informacyjny wcześniej i czas do godziny 23:00 uzupełniają muzyką bez prowadzącego."
23:00-00:00 Rap 20 (bez prowadzącego) – poniedziałek
18:00-20:00 Gorąca 20 (Michał Sobkowski lub Katarzyna Węsierska) – piątek
20:00-00:00 ImprESKA in the mix (bez prowadzącego) – piątek
Sobota.
06:00-09:00 Eska Music News/Magazyn Reporterów Eski – powtórki z całego tygodnia 
"Niektóre oddziały kończą blok informacyjny wcześniej i czas do godziny 9:00 uzupełniają muzyką bez prowadzącego."
09:00-14:00 Weekend z hitami na czasie (Łukasz Zduńczyk lub Rafał Adamczak)
14:00-18:00 Weekend z hitami na czasie (Różni prowadzący)
18:00-22:00 ImprESKA (Dawid Kowalczyk)
Niedziela.
06:00-09:00 Eska Music News/Magazyn Reporterów Eski – powtórki z całego tygodnia
"Niektóre oddziały kończą blok informacyjny wcześniej i czas do godziny 9:00 uzupełniają muzyką bez prowadzącego."
09:00-14:00 Weekend z hitami na czasie (Łukasz Zduńczyk lub Rafał Adamczak)
14:00-18:00 Weekend z hitami na czasie (Różni prowadzący)
18:00-21:00 ImprESKA (jeden prowadzący spośród: Michał Hanczak, Dawid Kowalczyk, Aleksander Pych)
21:00-23:00 Eska Music News/Magazyn Reporterów Eski"Niektóre oddziały kończą blok informacyjny wcześniej i czas do godziny 23:00 uzupełniają muzyką bez prowadzącego."
"Czas w porze nocnej, do godziny 6:00, uzupełniany jest muzyką bez prowadzącego."
"W okresie wakacyjnym bloki wiadomości lokalnych nie są emitowane, ponieważ nie wymaga tego koncesja. Pasmo „Obudź się na Jankesa” rozpoczyna się wtedy o godzinie 6:00, natomiast w soboty i niedziele w tym czasie nadawana jest muzyka bez prowadzącego."
Audycje i prowadzący.
Obudź się na Jankesa.
Program poranny. Prowadzenie: Paweł Pawelec, Kamila Ryciak i Krzysztof Jankowski.
Hity na czasie.
Pasmo, w którym emitowane są piosenki prezentowane przez stację, przerywane wejściami prowadzącego i konkursami dla słuchaczy. Zastąpiło dawne: „10 hitów jeden po drugim”, „EsemESKĘ” i „Hit Weekend”.
Emisja: poniedziałek-piątek, 9-12 ( Michał Sobkowski lub Rafał Adamczak); 12-15 (Katarzyna Węsierska) .
Gorąca 20.
Lista dwudziestu hitów, na które słuchacze głosują poprzez stronę internetową radia. Do 2016 roku miało postać notowania codziennego, emitowane początkowo od poniedziałku do soboty w godzinach 17-19, później 18-20. W 2015 r. zlikwidowano notowania sobotnie (ostatnie notowanie sobotnie odbyło się 10 stycznia 2015). Od połowy 2016 r. przez około rok notowania pojawiały się jedynie na stronie internetowej radia, a na antenie emitowano tylko 3 pierwsze miejsca.
Jesienią 2017 r. zmieniła się forma programu. 9 września 2017 notowania powróciły na antenę, rozszerzono liczbę utworów do 40, jednocześnie ograniczając liczbę notowań do jednego w tygodniu. Program przyjął wtedy nazwę 2 x Gorąca 20 (Podwójna Gorąca 20). Przez pierwszych kilka miesięcy nadawana była w soboty w godzinach 16-19, od początku 2018 r. przeniesiono je na niedzielę, o tej samej porze. Od lipca 2020 r. ponownie ograniczono liczbę utworów do 20 i przywrócono nazwę „Gorąca 20", jednak pozostawiono formę jednego notowania w tygodniu. Jednocześnie zmieniono dzień i godzinę audycji. Jest teraz nadawana w piątki w paśmie 18-20. Obecnie notowania prowadzi Michał „Michu” Sobkowski. Dawniej prowadzącymi byli m.in. Paweł Wiszniewski, Michał Puzio, Marcin Dworak, Michał Celeda czy Marcin „Puoteck” Nordzyń-Płotnicki.
Wrzuć na luz.
Popołudniowe pasmo "drive-time": Prowadzenie: Jan Pirowski i Paweł Karpiński. Prowadzący czekają na słuchaczy w godzinach od 15:00 do 17:00.
ImprESKA.
Wieczorny program Radia Eska.
Emitowany od poniedziałku do czwartku oraz w niedziele od 18:00-21:00, w soboty natomiast od 18:00-22:00.
Aktualnie pasmo prowadzi Michał Hanczak. Dawniej prowadzącymi byli m.in. Jan Pirowski, Krzysztof Jankowski „Jankes”, Marcin Nordzyń-Płotnicki „Puoteck” czy Rafał Adamczak.
ImprESKA in the mix.
Imprezowa wersja codziennej „ImprESKI”. Emitowane są piosenki taneczne, czasami remiksy. W odróżnieniu od codziennej „ImprESKI” program nie ma prowadzącego. Zastąpiła dawny „Eska Live Rmx”, a od lipca 2020 r. także drugą połowę piątkowego wydania „ImprESKI” (po przeniesieniu „Gorącej 20" na pasmo 19-21). Emitowana w piątki od 21 do 2 oraz w soboty od 23 do 2.
Rap 20.
Lista przebojów z dwudziestoma przebojami Polskiego Rapu, na które głosują słuchacze poprzez stronę internetową. Emitowany w poniedziałek od 23:00 do 00:00.
Gorąca 100.
Lista 100 najpopularniejszych hitów w danym roku kalendarzowym. Słuchacze głosują poprzez stronę internetową radia na hity które mają znaleźć się na tej liście. Audycja jest emitowana 31 grudnia (w Sylwestra) zazwyczaj w godzinach 12:00–20:00, w niektórych latach od 11:00 do 19:00. Podczas listy prezentowane są także nowe utwory, które mogą trafić do podsumowania w następnym roku, powitania Nowego Roku na świecie oraz 8 piosenek (jedna w każdej godzinie), które wygrały listę w poprzednich (ośmiu ostatnich) latach. Od kilku lat ma dwóch prowadzących, zmiana prowadzącego następuje o 16:00. Obecnie zaplanowana na rok 2022 Gorąca 100 Radia Eska emitowana będzie od godziny 14:00 31 grudnia, a prowadzącymi będą Michał Sobkowski i Dawid Kowalczyk.
Audycje nadawane dawniej.
Ranny prowokator.
Adam Deczkowski (Albert z radia Eska), ma w tym programie za zadanie „wkręcić” osobę, której numer telefonu został wysłany (najczęściej znajomy, rodzina wysyła numer do radia), często można uważać podłoże za kontrowersyjne. Program został wycofany w marcu 2012 r.
Kuchnia Alberta.
Krótkie dowcipy, prezentowane przez Adama Deczkowskiego, w programie 6 na 10.
10 Hitów Jeden po Drugim, EsemESKA i Hity na Czasie (dawniej).
Pasmo, w którym słuchacze wysyłali SMS-y, w zamian dostawali się na antenę i wygrywali nagrody. Pasma „EsemESKA” i „10 hitów jeden po drugim” nadawane były równolegle – „EsemESKA” była nazwą konkursu antenowego, natomiast „10 hitów jeden po drugim” był to system emisji muzyki. Po serwisie informacyjnym o pełnej godzinie, nadawane było kolejno 10 piosenek, przerywanych jedynie krótkimi wejściami prowadzącego i jednym łączeniem ze słuchaczem, w ramach konkursu „EsemESKA”. Po wyemitowaniu 10 piosenek (około 40 minut po pełnej godzinie) następował blok reklamowy. Po jego zakończeniu przez około 15 minut emitowano kolejne piosenki, pod nazwą „Hity na czasie”. Około 5 minut przed kolejną pełną godziną blok ten się kończył, następowało wejście prezentera i kolejny blok reklamowy. Ten kończył się o pełnej godzinie, po czym emitowano wiadomości i kolejny cykl „10 hitów jeden po drugim”, albo inne pasmo z ramówki.
Pasmo było nadawane zwykle w ciągu dnia. Dokładne pory emisji się zmieniały, w zależności od zmian w ramówce. Zwykle były to godziny: 9-17, 10-17, później 9-15. Po 2012 r., głównie w okresach wakacyjnych blok bywał niekiedy przedłużany aż do 18, jeśli nie nadawano audycji „Wrzuć na luz”.
Blok był emitowany również w weekendy, ale zazwyczaj bez konkursu „EsemESKA”, w niektórych okresach w ramach pasma „HIT Weekend”.
Obecnie pasmo zostało zastąpione przez blok „Hity na czasie” – bez różnicowania na czas przed blokiem reklamowym (pierwsze 40 minut godziny) i po bloku reklamowym (reszta godziny).
Hit Weekend (dawniej).
W weekendy pojawiał się Hit Weekend, o podobnym charakterze. Grane było 10 hitów – jeden po drugim oraz pojawiały się pozdrowienia od słuchaczy.
Również zastąpione pasmem „Hity na czasie”.
EuroTOP.
Wycofana już z emisji, lista czterdziestu hitów, najczęściej granych w Europie. Podczas programu słuchacze mogli typować numer jeden, poprzez głosowanie SMS. Zwycięska osoba otrzymywała nagrody od prowadzącego.
Prowadził: Michał Puzio, Paweł Wiszniewski, Michał Celeda.
Brit 40.
Program wycofany już z emisji, gdzie prezentowane było 40 najczęściej notowanych hitów w Wlk. Brytanii.
Prowadzili: Artur Kieruzal, Robert Jasiewicz.
Top Transfer.
Program emitowany do 27 maja 2007 r. Lista przebojów która opierała się na rankingu najczęściej ściąganych utworów w formie dzwonków na telefony komórkowe. Listę prowadził Michał Puzio.
Eska Live RMX.
Emitowany w latach 2006–2017 program, w którym prezentowane były remiksy znanych z anteny piosenek. Program nadawany był w soboty zamiast ImprESKI (przez pewien czas również w piątki) pod hasłem „Klubowy wieczór, numer jeden w Polsce”. Muzykę do programu przygotowywał Marcin „Puoteck” Nozdryń-Płotnicki, jednak nie prowadził on programu „na żywo”, a tylko nagrywał zapowiedzi piosenek, prezentowane raz na godzinę.
Eska Club Dance Night.
Emitowany do czerwca 2006 r. program, w którym Marcin „Puoteck” Nozdryń-Płotnicki prezentował muzykę klubową. W odróżnieniu od swojego następcy – Eska Live Rmx – piosenki nie były miksowane, za to zdarzały się piosenki w wersji znacznie wydłużonej, nawet do 10 minut. Program emitowany był w noce piątkowe i sobotnie, od 23 do 2 nad ranem, wyjątek stanowił okres wakacji 2005 r. – wtedy emisja była codziennie.
Od początku wakacji 2006 r. program został zastąpiony przez Eska Live Rmx, chociaż pory emisji obu programów nie w pełni się pokrywały.
Ranne Ptaki.
Program prowadzony od 3 marca 2014 przez Krzysztofa „Jankesa” Jankowskiego oraz Michała Hanczaka w godzinach od 6:30 do 9:00. Zastąpił on audycję „Szymorning”.
Największe Jaja Rannych Ptaków.
Emitowane do początku wakacji 2017 r. podsumowanie tygodnia programu porankowego, w którym prezentowane były jego najlepsze fragmenty. Emitowane w soboty w godzinach od 9:00 do 11:00.
Szymorning.
Program prowadzony od 19 marca 2012r do 28 lutego 2014r. przez Szymona Majewskiego oraz Igę Mackiewicz w godzinach od 6:00 do 9:00 rano (zastąpił on lokalne poranki).
The best of Szymorning.
Sobotnie podsumowanie tygodnia programu porankowego, od 9:00 do 11:00, emitowane od 24 marca 2012 do 22 czerwca 2013.
Wrzuć na luz (do 16.03.2012 do 9.02.2022).
Popołudniowe lokalne pasmo wprowadzone 19 marca 2012 zamiast lokalnych poranków. Między 2017 a wrześniem 2020 nadawane od 16:00 do 19:00, przed 2017 i od września 2020 od 15:00 do 18:00.
Do 9 lutego 2022, w pięciu stacjach Radia Eska pasmo było nadawane ze studia lokalnego. W tym paśmie pojawiało się wiele konkursów i animacji, którym zazwyczaj towarzyszyła możliwość wygrania nagrody rzeczowej - wejściówki do restauracji, kina, czy darmowego tankowania samochodu.
ESKA News.
Informacje z kraju i ze świata przedstawiane od poniedziałku do piątku od godziny 6:00 do 17:00. Prowadzą je Piotr Bukowski, Mateusz Fuczyło i Łukasz Zduńczyk.
Rap Dwudziestka.
Emitowane w poniedziałki po 23.00 pasmo z Polskim Rapem bez cenzury.
HipHop Noc.
Zlikwidowane już pasmo, w którym można było usłyszeć największe hity polskiego i zagranicznego rapu. Nadawane było od niedzieli do czwartku od 23.00 do 2.00.
Global Lista.
Cotygodniowa lista 40 najpopularniejszych światowych hitów. Emitowana była w latach 2012–2017 w niedzielę w godzinach: 17:00 – 20:00. Prowadził Michał Celeda i Krzysztof Skrzypkowski (2012–2014).
Eska TV.
W 2008 roku uruchomiono stację telewizyjną Eska TV. 

</doc>
<doc id="103044" url="https://pl.wikipedia.org/wiki?curid=103044" title="Halina Hackiewicz">
Halina Hackiewicz

Halina Hackiewicz (ur. 16 października 1903 w Częstochowie, zm. 5 sierpnia 1944 w Warszawie) – polska pielęgniarka (absolwentka Szkoły Pielęgniarek Polskiego Czerwonego Krzyża w Warszawie), sanitariuszka w czasie kampanii wrześniowej, podczas okupacji hitlerowskiej żołnierz ZWZ-AK. Uczestniczka powstania warszawskiego, podczas którego poległa.

</doc>
<doc id="103055" url="https://pl.wikipedia.org/wiki?curid=103055" title="Komputerowa gra dźwiękowa">
Komputerowa gra dźwiękowa

Gra dźwiękowa – gra komputerowa, która interfejs, świat i mechanikę gry odwzorowuje w pełni przy pomocy dźwięku. Przekaz wizualny zazwyczaj nie istnieje lub występuje w postaci śladowej. Są to jedyne gry komputerowe dostępne w pełni dla niewidomych, ale mogą w nie grać również osoby widzące.
Swoją dźwiękową adaptację mają gry logiczne, zręcznościowe, przygodowe, wyścigowe, "side-scrollery" oraz FPP. Do grania w te ostatnie wskazane jest posiadanie zestawu głośników surround. Część gier, zwłaszcza starszych, wymaga posiadania tzw. screen-readera – programu czytającego zawartość ekranu.
Gry dźwiękowe w Polsce.
Oficjalne początki gier dźwiękowych w Polsce można umiejscowić w roku 2004, kiedy to KlangoEnv Team stworzyło środowisko Klango, a wraz z nim pierwszą polską grę dźwiękową Pirrracka Pamięć. W roku 2005 dołączył nowy producent gier dźwiękowych Mithril Games oraz wydzielone z KlangoEnv Team grupy MooQoo oraz Quissare.com.
Koniec roku 2005 oraz początek 2006 rozpoczęły bardzo bogaty okres dla fanów gier dźwiękowych w Polsce. Poza Nawiedzoną Fabryką grupy Mithril Games pojawiło się kilka produkcji typu freeware oraz kilka wersji demonstracyjnych zapowiadających nadejście kolejnych produkcji.

</doc>
<doc id="103058" url="https://pl.wikipedia.org/wiki?curid=103058" title="Nocny myśliwiec">
Nocny myśliwiec

Nocny myśliwiec (nocny samolot myśliwski) – rodzaj samolotu myśliwskiego przystosowany konstrukcyjnie do operowania w nocy, służący głównie do przechwytywania nieprzyjacielskich nocnych bombowców nad własnym terytorium, rzadziej do akcji ofensywnych nad terytorium wroga.
Początkowo myśliwce nocne powstawały przez adaptację zwykłych myśliwców lub lekkich bombowców i różniły się od nich jedynie bogatszym wyposażeniem pilotażowym. Klasa ta miała okres największego rozwoju podczas II wojny światowej, kiedy powstały wyspecjalizowane myśliwce nocne, odróżniające się posiadaniem radaru pokładowego. Na skutek cięższego wyposażenia, były to zwykle samoloty dwusilnikowe o załodze wieloosobowej, większe i cięższe od myśliwców operujących w dzień. Po zakończeniu wojny klasa ta stopniowo zanikła wraz z rozwojem zwykłych samolotów myśliwskich, które stały się standardowo zdolne do operowania w nocy.
Historia rozwoju.
I wojna światowa i okres międzywojenny.
W początkach lotnictwa wojskowego samoloty i inne statki powietrzne operowały jedynie w dzień. Dopiero w początkowym okresie I wojny światowej, z powodu dużych strat sterowców w nalotach dziennych, Niemcy zaczęli prowadzić naloty sterowcami na Anglię w nocy. Wówczas pojawiła się potrzeba wprowadzenia do walki z nimi nocnych samolotów myśliwskich. Pierwsze zestrzelenie statku powietrznego – sterowca w nocy miało miejsce 7/8 czerwca 1915 roku nad Gandawą przez brytyjskiego pilota (na samolocie Morane-Saulnier L, niebędącym wyspecjalizowanym myśliwcem nocnym). Od 1917 roku Niemcy ponadto rozpoczęli nocne naloty samolotów bombowych na Londyn. Do walki ze sterowcami Brytyjczycy wprowadzili pierwsze myśliwce przeznaczone do lotów nocnych, przebudowane z jednosilnikowych samolotów zwiadowczych RAF B.E.2c i lekkich bombowców Airco DH.4. Początkowo jedynymi różnicami w stosunku do myśliwców dziennych było instalowanie oświetlenia pozycyjnego i do lądowania, podświetlenia przyrządów celowniczych, i ewentualnie zastosowanie rakiet oświetlających.
Nocne myśliwce mogły mieć słabsze osiągi od myśliwców dziennych, gdyż ich przeznaczeniem była walka z wolniejszymi i mniej zwrotnymi bombowcami, a nie myśliwcami przeciwnika. Wykrycie i identyfikacja celu musiała być dokonana jedynie wzrokowo, przy naturalnym świetle Księżyca. Stąd, a także z powodu bardziej utrudnionej nawigacji w nocy, przydatne były załogi wieloosobowe. Jedynie częściowo w wykrywaniu celów mogły pomagać reflektory przeciwlotnicze z ziemi.
W okresie międzywojennym klasa myśliwców nocnych nie była rozwijana w braku potrzeb; nie nastąpił też znaczący postęp techniczny w tej dziedzinie, oprócz lepszego przystosowania ogółu samolotów do pilotażu nocnego. Jako myśliwce nocne wykorzystywano głównie przestarzałe typy myśliwców lub lekkich bombowców (na przykład w Niemczech Arado Ar 68, w Polsce w latach 30. bombowce Potez XXV i Breguet 19). Nie dysponowano też wyspecjalizowanymi samolotami tego typu w chwili wybuchu wojny.
II wojna światowa.
Znaczący rozwój tej klasy nastąpił dopiero w trakcie II wojny światowej, kiedy to zwłaszcza Niemcy i Brytyjczycy podjęli nocne naloty bombowe na dużą skalę. Początkowo używano do tego celu głównie ciężkich myśliwców, z drobnymi modyfikacjami, jak tłumiki płomieni wylotowych na rurach wydechowych i zazwyczaj czarne malowanie kamuflażowe. Nowością było naprowadzanie samolotu na cel przez operatorów z ziemi, według wskazań naziemnych radarów, a wcześniej nasłuchowników. Przełomem technicznym, w miarę miniaturyzacji urządzeń radarowych, stało się zastosowanie pokładowych stacji radiolokacyjnych na samolotach. Radar pokładowy umożliwiał wykrycie celu w nocy, z ograniczonej odległości, i w miarę precyzyjne naprowadzenie na cel, który jednak w ostatniej fazie ataku wciąż musiał być wykryty wzrokowo i ostrzelany. Z racji dużych rozmiarów i masy aparatury radarowej, instalowano ją początkowo jedynie na ciężkich myśliwcach dwusilnikowych, często rozwiniętych z bombowców (na przykład Junkers Ju 88). W skład załogi myśliwców nocnych, oprócz pilota, wchodził operator radaru, czasem też strzelec pokładowy. Samoloty wyposażone w pokładowe radary były wprowadzone jedynie przez najbardziej rozwinięte technicznie państwa: Wielką Brytanię, Niemcy i USA (na małą skalę w ZSRR i Japonii). Pierwsze brytyjskie samoloty tego typu zostały wprowadzone w 1940 roku – pierwsze zwycięstwo z użyciem radaru odniesiono 21/22 lipca 1940 roku na brytyjskim samolocie Blenheim Mk IF. Pierwsze zwycięstwo z użyciem radaru niemiecki samolot (eksperymentalny Do 215 B-5) odniósł 10 sierpnia 1941 roku, jednakże seryjne radary lotnicze wprowadzono w Niemczech dopiero na początku 1942 roku.
Typowe myśliwce nocne okresu 1941–1945 to samoloty dwusilnikowe z 2–3-osobową załogą, osiągające prędkość 500–600 km/h, z uzbrojeniem składającym się z kilku działek 20 mm lub karabinów maszynowych. Ówczesne radary pokładowe miały zasięg wykrycia celu do kilku lub kilkunastu kilometrów. Anteny radarów mocowane były w nosie kadłuba lub na skrzydłach, początkowo były to wystające anteny lub dipole, pod koniec wojny chowano anteny w dielektrycznych oprofilowanych obudowach. Niemcy i Japonia w części samolotów stosowały działka strzelające pod kątem do góry, służące do atakowania samolotów lecących wyżej (niemiecki system "Schräge Musik"). Niemcy stosowali też pod koniec wojny aparaturę naprowadzającą na radary brytyjskich bombowców. Niemieckie nocne lotnictwo myśliwskie zestrzeliło podczas wojny co najmniej 5833 brytyjskich bombowców.
Okres powojenny.
Tuż po II wojnie światowej budowano jeszcze odrzutowe myśliwce nocne (na przykład Gloster Meteor NF), jednak w miarę rozwoju technicznego samolotów i ich wyposażenia, w latach 50. klasa myśliwców nocnych przestała być wyróżniana, a zastąpiła ją klasa myśliwców przechwytujących wyposażonych w radary, operujących w dzień i w nocy. Samoloty takie określano wówczas jako myśliwce zdolne do operowania we wszystkich warunkach atmosferycznych (ang. "all weather fighter"). Ostatecznie potrzeba myśliwców nocnych zanikła wraz z rozpowszechnieniem się stacji radiolokacyjnych w latach 60., które zaczęły stanowić standardowe wyposażenie samolotów myśliwskich oraz z wprowadzeniem kierowanych pocisków rakietowych. Nowo budowane myśliwce z reguły mogły zwalczać cele w dzień i w nocy oraz w każdych warunkach pogodowych.
Przegląd typów.
Bardziej znane myśliwce nocne okresu II wojny światowej:

</doc>
<doc id="103061" url="https://pl.wikipedia.org/wiki?curid=103061" title="Trust (gospodarka)">
Trust (gospodarka)

Trust – forma koncentracji kapitałowej, w której przedsiębiorstwa tworzą oligopol, powstający na drodze łączenia się samodzielnych dotąd przedsiębiorstw tej samej branży. Dotychczasowi ich właściciele stają się udziałowcami powstającego trustu, na którego czele stoi zarząd kierujący produkcją i sprzedażą, wyznaczający ceny, określający podział zysków. Przedsiębiorstwa tracą całkowicie swą samodzielność pod względem handlowym, wytwórczym i prawnym.
W większości państw o gospodarce rynkowej tworzenie trustów jest prawnie zabronione.

</doc>
<doc id="103062" url="https://pl.wikipedia.org/wiki?curid=103062" title="Monosacharydy">
Monosacharydy

Monosacharydy, cukry proste – węglowodany nieulegające hydrolizie na mniejsze podjednostki pod wpływem rozcieńczonych kwasów. Cząsteczka zawiera umownie co najmniej 3 atomy węgla. W rodzinie tych związków wyróżnia się tzw. monosacharydy macierzyste, czyli polihydroksyaldehydy o wzorze ogólnym H–[CHOH] n–CHO (aldozy) lub polihydroksyketony o wzorze H–[CHOH]m–CO–[CHOH]n–H (ketozy). Spełniają one zasadniczy wzór sumaryczny węglowodanów Cn(H2O)n.
Ogólny termin „monosacharydy” należy traktować jako przeciwstawny do oligo- i polisacharydów, to znaczy jako określający pojedynczą jednostkę bez wiązań glikozydowych z innymi takimi samymi lub podobnymi jednostkami. Obejmuje on nie tylko aldozy i ketozy, lecz także pochodne tych związków, które nie spełniają powyższych wzorów stechiometrycznych, jak na przykład:
Monosacharydy macierzyste są rozpuszczalne w wodzie, mogą tworzyć kryształy, są substancjami bezwonnymi, bezbarwnymi, na ogół charakteryzują się słodkim smakiem, chociaż na przykład β--mannoza jest słodko-gorzka. Mogą występować w postaci pierścieniowej, jeśli mają co najmniej 4 atomy węgla w cząsteczce.
Wszystkie monosacharydy można podzielić ze względu na liczbę atomów węgla:
a także ze względu na rodzaj grupy karbonylowej:
Monosacharydami są, między innymi, pięciowęglowa ryboza i deoksyryboza oraz sześciowęglowa glukoza, fruktoza, mannoza i galaktoza.
Cukry proste stanowią monomery, z których zbudowane są disacharydy (dwucukry), oligosacharydy i polisacharydy (wielocukry). Przykładowe disacharydy to:

</doc>
<doc id="103065" url="https://pl.wikipedia.org/wiki?curid=103065" title="Kampania (region)">
Kampania (region)

Kampania (wł. "Campania") – region administracyjny w południowych Włoszech, o powierzchni 13 595 km²; 5,7 miliona mieszkańców ze stolicą w Neapolu (1,2 miliona mieszkańców). Gęstość zaludnienia 419 os./km². Graniczy z Lacjum, Molise, Apulią i Basilicatą.
Kampania (łac. "Campania") to także kraina historyczna w Italii znajdująca się w południowej części Półwyspu Apenińskiego. Początkowo zamieszkiwana przez Osków, później dostała się pod panowanie Etrusków, których w końcu wyparli Samnici. Głównymi miastami Kampanii były Kapua, grecki Neapol, miasto portowe Puteoli (dzisiejsze Pozzuoli), oraz zniszczone w 79 przez wybuch Wezuwiusza oskijskie Pompeje.
W starożytności znana z żyznych ziem (m.in. uprawa winorośli i sławne wino falerneńskie), ogrodów i sadów oraz bukolicznego krajobrazu. Również mieszkańcy – zawzięci i dobrze uzbrojeni wojownicy − byli wysoko cenieni jako najemnicy w Kartaginie, Grecji i ptolemejskim Egipcie.
Nazwa Kampania pochodzi od łac. "Campania felix" co znaczy „szczęśliwy kraj”.
Prowincje.
W skład Kampanii wchodzi 5 prowincji:
Historia.
W VII i VIII w. p.n.e. pojawiły się tu ludy, o których mowa już w poematach Homera. Na południu Półwyspu Apenińskiego wylądowali przybysze z greckiej Eubei. Wyparli stąd Etrusków. W IV w. p.n.e. znaczną część Kampanii opanowali Rzymianie, którzy władali tą ziemią przez siedem wieków.
O popularności tych okolic świadczą liczne wille w Pompejach i Herkulanum, wyjątkowo dobrze zachowane wskutek pokrycia zwałami popiołów w następstwie katastroficznego wybuchu Wezuwiusza 24 sierpnia 79.

</doc>
<doc id="103066" url="https://pl.wikipedia.org/wiki?curid=103066" title="Perfekcyjna niedoskonałość">
Perfekcyjna niedoskonałość

Perfekcyjna niedoskonałość. Pierwsza tercja Progresu – powieść science fiction autorstwa Jacka Dukaja, która ukazała się 10 listopada 2004 roku nakładem Wydawnictwa Literackiego.
W 2004 roku powieść otrzymała Nagrodę im. Janusza A. Zajdla.
Autor wprowadził do powieści eksperymenty językowe (np.: rodzaj postludzki), wykreował również niezwykły świat przyszłości.
Fabuła utworu.
Świat książki czytelnik poznaje oczami "wskrzeszeńca" Adama Zamoyskiego, człowieka pochodzącego z XXI wieku, dziwnym zrządzeniem losu rzuconego w wiek XXIX. Początkowo Zamoyski żyje w świecie iluzji – większość wydarzeń jest mu na bieżąco cenzurowana dzięki wszczepkom zainstalowanym w jego mózgu. Jednak z powodu wypadku zostaje ona uszkodzona, przez co bohater musi przyswoić sobie prawa rządzące „nowym światem”. Jednym z nich jest fakt, że egzystencja istot inteligentnych, w takiej postaci, w jakiej znał ją Zamoyski, jest już właściwie skansenem Wszechświata, utrzymywanym jedynie z pobudek politycznych. Część bohaterów intrygi w ogóle nie posiada ciał – są jedynie realizacjami programów, uruchomionych jednak nie na superkomputerach, ale na Plateau – efekcie inżynierii czasoprzestrzennej. Cała produkcja dóbr materialnych przejęta została przez różnego rodzaju nanoboty, a ostatnim „złotem” Wszechświata, walutą i jedynym sensownym celem zatargów politycznych jest materia egzotyczna, służąca wspomnianej inżynierii czasoprzestrzeni.
Adam Zamoyski poznając ten świat przekonuje się powoli o ważności swojej osoby w bieżącej polityce. Nieco na oślep próbuje stać się jednym z graczy, w efekcie poznając zagadkę swojego pochodzenia.
Wybrane pojęcia występujące w świecie powieści.
Komputer Ostateczny – Ultymatywny – komputer, od którego już nie można zaprojektować lepszego, gdyż ograniczają go już wyłącznie stałe fizyczne wszechświata. Komputer szybszy od Komputera Ostatecznego można stworzyć jedynie poprzez zaprojektowanie go i skonstruowanie we wszechświecie o innych (bliższych optymalnym) stałych fizycznych, co jest możliwe w świecie powieści.
Inkluzje – „kieszonkowe wszechświaty” o innych stałych fizycznych niż nasz, używane często jako komputery o lepszych mocach obliczeniowych od Komputera Ostatecznego.
Inkluzja Ostateczna – Ultymatywna – hipotetyczna nawet w świecie powieści inkluzja o optymalnych stałych fizycznych. Gdyby założyć, że może istnieć Inkluzja Ultymatywna, stworzenie inkluzji o stałych fizycznych umożliwiających większą moc obliczeniową niż ta byłoby niemożliwe.
Phoebe (skrót od Post-Human Being, ang. "istota postludzka") – jest to istota stojąca wyżej od "Homo sapiens" (stahs – Standard Homo Sapiens) na krzywej progresu gatunku.
Phoebe jest kolejnym krokiem w dążeniu człowieka do doskonałości. Jest istotą, która nie ma biologicznego ciała. Rozwój technologii umożliwił odczytanie całkowitej zawartości mózgu ludzkiego i zapisanie jej na plateau jako czystej informacji. Nie jest to w powieści niczym niezwykłym – takich archiwizacji regularnie dokonuje każdy stahs. Nawet w przypadku śmierci biologiczne ciało można odtworzyć, a zarchiwizowany mózg (wraz z osobowością i wspomnieniami w chwili archiwizacji) „wdrukować” w nowego pustaka (biologiczne ciało). Phoebe to jednostki, które zrezygnowały z życia w biologicznych ciałach i zdecydowały się za pomocą odpowiednich programów uruchomić „na sucho” (bez ciała) na plateau swój zarchiwizowany mózg-umysł. Na krzywej progresu widać, że phoebe nie różni się znacząco od stahsów inteligencją, jednak sięga znacznie dalej przystosowaniem. Opiera się to na wielopoziomowości świadomości. Phoebe nie korzysta już z jednej warstwy postrzegania. Phoebe może tworzyć własne manifestacje (nawet kilka w tym samym czasie) za pomocą nanomaszyn (infu) będących budulcem dla takich awatarów i obecnych na wszystkich obszarach należących do cywilizacji.
Jako że świadomość phoebe istnieje tylko na plateau, ma on możliwość dowolnego przeprogramowania samego siebie. Może zmienić w sobie wszystko, od poglądów po upodobania. Udoskonalając siebie dąży do doskonałości. Świadomość phoebe jest podzielna, jednak zawsze stanowi integralną całość.
Ze względu na to, że cała informacja o phoebe może być zmieniona, odchodzi się od używania w stosunku do nich zwrotów, jak „powinieneś” czy „powinnaś”, gdyż w każdej chwili może zostać, w zależności od upodobań, zmieniona informacja o płci. Określanie ich więc w ten sposób mogłoby być czasem niewygodne, dlatego w stosunku do nich oraz do wszystkich na krzywej progresu od phoebe w górę ku inkluzji ultymatywnej oraz deformantów używa się nowego rodzaju gramatycznego, tzw. "postludzkiego" – np. powinnuś, słyszałuś, zrobiłu, postanowiłu.
Analiza.
Powieść doczekała się analizy literaturoznawczej, zwłaszcza od swojej warstwy językowej, ale także filozoficznej.

</doc>
<doc id="103067" url="https://pl.wikipedia.org/wiki?curid=103067" title="Organizmy pionierskie">
Organizmy pionierskie



</doc>
<doc id="103068" url="https://pl.wikipedia.org/wiki?curid=103068" title="Kampania (wojsko)">
Kampania (wojsko)

Kampania – w wojskowości szereg kolejnych operacji zaplanowanych i ewentualnie modyfikowanych przez naczelne dowództwo i przez nie kierowanych, służących osiągnięciu określonych celów strategicznych, inaczej określanych pośrednimi celami wojny, w wyniku czego uzyskuje się określoną zmianę układu sił i sytuacji militarno-politycznej na zadanym kierunku strategicznym czy też określonym teatrze działań wojennych i na określonym etapie wojny.
Charakterystyka kampanii.
Pojęcie kampanii pojawiło się u zarania sztuki wojennej. Na początku było interpretowane jako wyprawa wojenna, w której osiągane są cele konfliktu. W konfliktach globalnych kampania jest interpretowana jako zespół następujących po sobie operacji.
Kampania może składać się z jednej lub kilku operacji albo bitwy strategicznej oraz przedsięwzięć pogotowia operacyjnego i przegrupowań operacyjnych. Niekiedy słowo „kampania” zastępuje się określeniem operacja strategiczna.
Franciszek Skibiński proponuje następującą definicję kampanii: "zmierzający do osiągnięcia określonego celu strategicznego cykl działań wojennych, przeprowadzanych bądź w ograniczonym okresie czasu, bądź na określonym, samodzielnym teatrze działań wojennych". W ujęciu historycznym kampania określała zazwyczaj pewną część czy też etap wojny o dającym się wyraźnie wyodrębnić celu strategicznym. Aleksander Swieczyn określał kampanię jako kilka operacji połączonych w czasie i przestrzeni. W okresie powojennym określano ją zazwyczaj jako całokształt operacji strategicznych.
W doktrynie amerykańskiej kampania zaliczana jest do kategorii sztuki operacyjnej jako zespół bitew i walk połączonych wspólnym zamiarem dla osiągnięcia narodowego celu strategicznego na teatrze wojny. W tej konwencji wojna w Zatoce Perskiej była kampanią broni połączonych, prowadzoną przez jednego dowódcę operacyjnego na tamtejszym teatrze wojny.
Kampania to forma polityczno-militarnego osiągania celu wojny lub konfliktu na teatrze działań, którego złożoność ze względów politycznych i militarnych wymaga organizowania wielu etapów jego osiągania.
&lt;br&gt;Zasadnicze elementy kampanii:
Przykłady kampanii.
W czasie II wojny światowej kampanie były prowadzone w okresie od miesiąca do kilku miesięcy siłami frontu bądź – częściej – kilku frontów na przestrzeni setek kilometrów. Przykłady kampanii:

</doc>
<doc id="103069" url="https://pl.wikipedia.org/wiki?curid=103069" title="Topola">
Topola

Topola ("Populus" L.) – rodzaj drzew z rodziny wierzbowatych ("Salicaceae"). Wyróżnia się w jego obrębie zwykle ok. 30–40 gatunków, ale też czasem znacznie więcej (problemy taksonomiczne powoduje łatwość krzyżowania się tych roślin i ich duża zmienność). Zasięg rodzaju obejmuje wszystkie kontynenty półkuli północnej i obszar od Arktyki po południowy Meksyk, północną Afrykę, Bliski Wschód, południowe Chiny, Mjanmę i Wietnam oraz oddzielone dysjunkcją góry w Kenii ("P. ilicifolia"). Duże i słabo poznane zróżnicowanie rodzaju występuje w Chinach. W Ameryce Północnej obecnych jest 8 gatunków, a w Europie i Polsce występują trzy rodzime gatunki – topola czarna "P. nigra", biała "P. alba" i osika "P. tremula". Liczne gatunki i mieszańce z tego rodzaju obcego pochodzenia występują w Polsce w uprawie i jako dziczejące (czasem rozmnażając się tylko wegetatywnie).
Topole występują głównie w lasach łęgowych wzdłuż rzek, aczkolwiek niektóre rosną też na glebach suchych np. osika.
Topole w licznych odmianach i mieszańcach uprawiane są jako drzewa ozdobne, glebochronne i dla drewna.
Nazwa naukowa rodzaju jest starorzymską nazwą topoli, udokumentowaną m.in. przez Horacego. Drzewa te tak nazywano ze względu na ich sadzenie na placach miejskich, w miejscach zgromadzeń publicznych.
Biologia.
Topole należą do najszybciej rosnących drzew w klimacie umiarkowanym, przy czym szybkim wzrostem cechują się zwłaszcza mieszańce międzygatunkowe. Rosną najczęściej w lasach nadrzecznych, na glebach wilgotnych, przy czym jednak nie tolerują stagnowania wody na powierzchni gruntu. Preferują gleby żyzne. Kwitnienie następuje wiosną, przed rozwojem liści. Kwiaty są wiatropylne, a okryte puchem nasiona są wiatrosiewne. Nasiona kiełkują tylko na nagim, wilgotnym podłożu, przy czym szybko tracą zdolność do kiełkowania (po 2–3 dniach). Są to drzewa stosunkowo krótko żyjące.
Systematyka.
Rodzaj siostrzany dla wierzby ("Salix") w obrębie plemienia "Saliceae" w rodzinie wierzbowatych ("Salicaceae"). Ślady kopalne liści topoli znane są sprzed 59 milionów lat, a liści i owoców sprzed 48 milionów. Znaleziska te są o tyle „kłopotliwe”, że analizy molekularne wskazują na rozejście się rodzajów "Populus" i "Salix" około 34 miliony lat temu.
 
Zastosowanie.
Liczne odmiany i mieszańce topól sadzone bywają na terenach wiejskich i miejskich z powodu swego szybkiego wzrostu, małych wymagań i przystosowania do trudnych warunków. Tworzą skuteczne bariery wiatrochronne. Bardzo dobrze osuszają tereny podmokłe. Zapewniają szybki przyrost masy zielonej. Są bardzo wydajne w fitoremediacji. Bywają też przy tym czasami uciążliwe i kłopotliwe ze względu na ekspansywne, płytkie systemy korzeniowe, które mogą niszczyć infrastrukturę i budynki. Żeńskie okazy zaśmiecają otoczenie puchem nasiennym. Posiadają liczne formy ozdobne. Popularnym drzewem ozdobnym, ze względu na swój kolumnowy pokrój, sadzonym zwłaszcza wzdłuż dróg jest topola włoska stanowiąca odmianę uprawną topoli czarnej. W zieleni osiedlowej zastosowanie znajdują obie formy topoli chińskiej. Topole dobrze regenerują się po cięciu, jednak zadawanie dużych ran skutkuje szybkim rozwojem zgnilizn, które czynią te drzewa podatnymi na złamania.
Topole uprawia się także dla produkcji drewna, w tym do produkcji m.in. zapałek, instrumentów. Sadzone są także jako drzewa glebochronne. Popularność zyskują hybrydy balsamiczne, które uprawia się na specjalistycznych plantacjach.

</doc>
<doc id="103072" url="https://pl.wikipedia.org/wiki?curid=103072" title="Park Narodowy Pirynu">
Park Narodowy Pirynu

Park narodowy Pirynu leży w górach Piryn, którego najwyższym wierzchołkiem jest Wichren, w Bułgarii. Założony w 1962 r. pod nazwą Parku Narodowego Wichrenu, obejmował wówczas powierzchnię 62 km². W roku 1974 znacznie rozszerzony do aktualnej powierzchni 274 km². W 1983 r. został wpisany na listę światowego dziedzictwa przyrody UNESCO.
Park narodowy Pirynu obejmuje tereny porośnięte najcenniejszymi gatunkami flory. Rośnie w nim około 100 gatunków roślin. Najokazalszym drzewem jest sosna Bajkuszewa, mająca 22 m wysokości, 8 m obwodu i wiek szacowany na 1300 lat. Atrakcją turystyczną są piaskowcowe piramidy, którym erozja nadała regularne kształty. Szlaki turystyczne w góry Pirynu wychodzą z miast Bansko oraz Melnik.

</doc>
<doc id="103073" url="https://pl.wikipedia.org/wiki?curid=103073" title="Kapłon">
Kapłon

Kapłon – wykastrowany i specjalnie utuczony młody kogut. 
Opis.
Kapłony były niegdyś wykwintnym i dość popularnym daniem, kuchnia staropolska XVI i XVII wieku obfitowała w przepisy na dania z kapłonów (np. zachowane menu profesorów Uniwersytetu Krakowskiego z 1562 r. zawiera m.in. „potrawkę z pięciu kapłonów”).
Koguty kastrowane są po osiągnięciu wieku ok. 10 tygodni. Ubój następuje, gdy kapłon ma 5–6 miesięcy. Osiąga wtedy masę 2,5 do 5 kg.

</doc>
<doc id="103074" url="https://pl.wikipedia.org/wiki?curid=103074" title="Cocker spaniel angielski">
Cocker spaniel angielski

Cocker spaniel angielski – jedna z ras psów, należąca do grupy psów aportujących, płochaczy i psów wodnych. Zaklasyfikowana do sekcji płochaczy. Typ wyżłowaty.
Według klasyfikacji FCI podlega próbom pracy.
Rys historyczny.
Cocker spaniel angielski został wyhodowany jako pies myśliwski do wypłaszania ptactwa łownego.
Początkowo słowo „spaniel” było terminem ogólnym i oznaczało psa myśliwskiego określonego typu. W końcu zaczęto rozróżniać spaniele służące do pracy w wodzie (dowodne) i inne, które pomagały myśliwym na lądzie (lądowe). Spaniele lądowe zostały później podzielone na wystawiające zwierzynę (setery) i springery, które wypłaszały ptaki z zarośli, umożliwiając myśliwym ich ustrzelenie. Te dawne springer spaniele są przodkami wszystkich obecnie uznawanych ras spanieli użytkowanych. Zdarzało się, że z jednego miotu szczeniąt pochodziły psy większe – springery, używane do wypłaszania dużych ptaków, i mniejsze których zadaniem było zmuszanie do lotu drobniejsze ptactwo, takie jak słonki. Właśnie od słonki (ang. "woodcock") pochodzi pierwszy człon nazwy rasy.
Rasa cocker spaniel angielski znana jest od XIX wieku, chociaż jej początki sięgają kilkuset lat wcześniej, u ówczesnych psów w typie spaniela. Ogólnie przyjmuje się, że nazwa "spaniel" pochodzi od starofrancuskiego słowa "espaigneul", oznaczającego psa hiszpańskiego co wskazuje na pochodzenie spanieli od psów, hodowanych w Hiszpanii – specjalnie do polowania i aportowania. Nie potwierdzają tego jednak żadne zapiski. Warto też zwrócić uwagę na pracę kynologa prof. dr. Rolanda Tobiasa z 1983 według której król Walii, Hywel Dda (880 – 950) użył słowa "spaniel" w stworzonym przez siebie Kodeksie Praw.
Spaniele przybyły do Anglii wraz ze swoimi hiszpańskimi właścicielami, a niektórzy angielscy arystokraci kupili lub otrzymali je jako podarki. Wykorzystywali te psy w swoich posiadłościach do celów myśliwskich. Wzrost popularności spanieli odzwierciedlają liczne wzmianki w literaturze angielskiej, w tym w dziełach Geoffreya Chaucera z XIV wieku i w sztukach William Shakespeare'a w XVI wieku.
W 1879 Anglik, James Farrow, wyhodował czarnego psa o imieniu Obo, który dał początek pierwszej liczącej się linii tej rasy (wśród jego potomstwa pojawiły się między innymi Ted Obo, Frank Obo oraz Lily Obo).
W roku 1893 Kennel Club w Wielkiej Brytanii uznał cocker spaniele za odrębną rasę (określenie "angielski" dodano do nazwy rasy później). W 1902 wydano oddzielny jego wzorzec. Wtedy też w Londynie powstał Cocker Spaniel Klub. Od tego czasu obowiązkowo prowadzone są osobne linie hodowlane dla springer spanieli i cocker spanieli.
Ta rasa znalazła licznych zwolenników także w Ameryce, ale już na początku XX wieku zaczęto hodować cocker spaniele w typie amerykańskim. Te psy były trochę mniejsze od angielskich cockerów, a amerykańscy hodowcy zwracali większą uwagę na walory wystawowe niż użytkowe tych psów. W tym czasie w Ameryce oba typy cocker spanieli konkurowały ze sobą.
Dopiero w 1946 roku American Kennel Club (AKC) uznał oba typy cockerów za odrębne rasy i przyjął dla nich nazwy cocker spaniel angielski i cocker spaniel amerykański. Pod koniec lat 50 XX wieku cocker spaniel angielski cieszył się już dużą popularnością na całym świecie.
Początek polskiej hodowli.
II wojna światowa zdziesiątkowała polską populację psów rasowych. Pierwszy cocker spaniel, który przybył do kraju po 1945 nazywał się Colinwood Gay Solider, pies o umaszczeniu biało-czekoladowym, będący prezentem dla ZKwP od angielskiego pułkownika. Zwierzę to przyszło na świat w 1948 i zostało wpisane do Polskiej Księgi Rodowodowej pod numerem M-I-5/50. W latach 50. i do połowy lat 60. hodowla tej rasy nie rozwijała się najlepiej, z powodu braku doświadczenia hodowców oraz braku odpowiedniego materiału genetycznego. Zaczęła rozwijać się dopiero w latach 60. i 70., głównie za sprawą psów o imionach: BAR vom Rennstieg, Lystrup Davey oraz KATHLEEN vom de Stromhutte. W latach 70. polska hodowla cockerów była nastawiona przede wszystkim na import tej rasy z Anglii.
Wygląd.
Budowa.
Niewielki pies o wyważonej i zwartej sylwetce. Długość mierzona od kłębu do nasady ogona powinna odpowiadać wysokości psa w kłębie.
Szata i umaszczenie.
Szata powinna być przylegająca, gładka, jedwabista, oraz niezbyt długa na grzbiecie, obfita na łapach, krótka na głowie, a także nie może być skręcona ani sztywna.
Maść powinna być jednokolorowa (czarna, złota, czarna-podpalana, czekoladowa-podpalana, czekoladowa) lub kolorowa (biało-czekoladowa, biało-czarna, biało-pomarańczowa, biało-złota, lemon roan, tricolour, orange roan, blue roan, liver roan). U psów jednokolorowych kolor biały dopuszczalny jest tylko i wyłącznie na klatce piersiowej (przedpiersi).
Zachowanie i charakter.
Cocker spaniel angielski to pies wesoły i energiczny, dobry towarzysz dla ludzi lubiących ruch. Jest psem ciekawym i śmiałym, z dużą skłonnością do zabaw. Ze względu na ustawiczne merdanie ogonem zwany jest "wesołym cockerem". Potrafi być jednak czasem dość upartym. Spontanicznie reaguje merdając nie tylko ogonem, lecz i całą tylną częścią ciała. Alarmuje właściciela o wtargnięciu kogoś obcego na jego teren.
Użytkowość.
Cocker spaniel angielski jest psem myśliwskim (płochacz), lecz sprawdza się również jako aporter drobnej zwierzyny. Do II wojny światowej był najbardziej cenionym psem do towarzystwa. Obecnie najczęściej hodowany jako pies rodzinny.
Zdrowie i pielęgnacja.
Wymaga regularnego czesania i szczotkowania. W razie potrzeby można kąpać lub używać suchego szamponu. Włosy na stopach należy szczesywać na palce i przycinać równolegle do podeszew. Należy wyskubać włosy wokół poduszeczek, ale nie spomiędzy palców.
Ma skłonności do schorzeń oczu i stanów zapalnych uszu z powodu ograniczonej wentylacji kanału słuchowego. Rzadziej zdarzają się dolegliwości związane z nerkami, trzustką lub układem kostnym. Przeciętna długość życia cocker spaniela wynosi 12 do 15 lat. Pod koniec XX wieku częstym problemem rasy był tzw. rage syndrome (neurologiczne schorzenie skutkujące atakami agresji). Ponieważ występował najczęściej u osobników jednolitej maści, wzrosło zainteresowanie cockerami umaszczonymi kolorowo, które w efekcie zaczęły dominować w populacji rasy.

</doc>
<doc id="103075" url="https://pl.wikipedia.org/wiki?curid=103075" title="Powiat legnicki">
Powiat legnicki

Powiat legnicki – powiat w Polsce (województwo dolnośląskie), utworzony w 1999 roku w ramach reformy administracyjnej. Jego siedzibą jest miasto Legnica, które jednak samo stanowi osobne miasto na prawach powiatu i w skład powiatu legnickiego nie wchodzi. Powiat położony jest w centralnej części województwa dolnośląskiego. 
W skład powiatu wchodzą:
Przed 1 stycznia 1999 r. wszystkie gminy powiatu należały do województwa legnickiego.
Demografia.
Według danych z 31 grudnia 2019 roku powiat zamieszkiwało 55 166 osób. Natomiast według danych z 30 czerwca 2020 roku powiat zamieszkiwało 55 210 osób.
Gospodarka.
W końcu listopada 2019 liczba zarejestrowanych bezrobotnych w powiecie obejmowała ok. 1,6 tys. mieszkańców, co stanowi stopę bezrobocia na poziomie 8,6% do aktywnych zawodowo.
Historia.
Powiat w obecnym swoim kształcie terytorialnym powstał dnia 1 stycznia 1999 roku, wraz z wprowadzeniem reformy administracyjnej kraju. Stolicą powiatu została Legnica, największym miastem powiatu jest Chojnów.
Geografia.
Powiat legnicki całym swoim obszarem leży na Nizinie Śląsko-Łużyckiej (Nizinie Śląskiej) obejmując takie jej krainy jak: Wysoczyznę Chojnowską, Kotlinę Legnicką oraz Wysoczyznę Średzką. Jego północne połacie sięgają także fragmentów Wysoczyzny Chocianowsko-Lubińskiej, natomiast zachodnie – Borów Dolnośląskich. Powierzchnia powiatu należy do nizinnych, a jej wysokość waha się średnio pomiędzy 100 a 225 m n.p.m. Najwyższe wzniesienie znajduje się na tzw. Wale Okmiańskim i mierzy 278 m n.p.m. 
Sieć hydrograficzna powiatu legnickiego opiera się na dorzeczu głównej dolnośląskiej rzeki – Odry, która w jego granicach płynie na odcinku 6 km. Do Odry uchodzi Kaczawa wraz z dopływami: Czarną Wodą i Nysą Szaloną. Poza tym na terenie powiatu występuje jedyne na Dolnym Śląsku pojezierze o rodowodzie polodowcowym (Pojezierze Legnickie) z jeziorami: Kunickim, Jaśkowickim i Koskowickim. Pojezierze to położone jest we wschodniej części powiatu, natomiast w zachodniej występują sztuczne zbiorniki wodne (Jezierzany i Rokitki), nad którymi stworzono w latach 60. ośrodki wypoczynkowe. 
Największymi rzekami są Kaczawa i Skora, a jedynymi miastami: Chojnów i Prochowice.
Sąsiednie powiaty.
Sąsiednimi powiatami ziemskiego powiatu legnickiego są: powiat złotoryjski, lubiński, wołowski, polkowicki, średzki, jaworski, bolesławiecki oraz Legnica (miasto na prawach powiatu).

</doc>
<doc id="103076" url="https://pl.wikipedia.org/wiki?curid=103076" title="Niedźwiedzice">
Niedźwiedzice

Niedźwiedzice – wieś w Polsce, położona w województwie dolnośląskim, w powiecie legnickim, w gminie Chojnów.
W latach 1975–1998 wieś należała administracyjnie do województwa legnickiego. Wieś jest siedzibą parafii, do której należy również sąsiednia wieś Goliszów.
Położenie.
Wieś leży niedaleko Chojnowa nad rzeką Skorą. Wieś była zasiedlona już w XIII wieku i należała do możnego rodu Bożywojów. Wieś posiada hodowlane stawy rybne.
Ludność (pochodzenie).
Znaczna część mieszkańców wsi to "repatrianci" przybyli w 1945 roku z 2 wsi: Antoniówka i Mazurówka, leżących na terenie gminy Żurawno, w powiecie stryjskim, w województwie stanisławowskim.
Zabytki.
Do wojewódzkiego rejestru zabytków wpisane są:
inne zabytki przyrody:

</doc>
<doc id="103077" url="https://pl.wikipedia.org/wiki?curid=103077" title="Krzywa (województwo dolnośląskie)">
Krzywa (województwo dolnośląskie)

Krzywa – wieś w Polsce położona nad rzeką Brenną, w województwie dolnośląskim, w powiecie legnickim, w gminie Chojnów.
Podział administracyjny.
W latach 1945–1954 siedziba gminy Krzywa. W latach 1975−1998 miejscowość administracyjnie należała do województwa legnickiego.
Położenie i transport.
W odległości 1,5 km na południowy zachód od centrum wsi zlokalizowany jest węzeł drogowy „Krzywa” (autostrady A4 i drogi krajowej nr 94). Ponadto, w pobliżu wsi znajduje się nieczynne lotnisko Krzywa, do roku 1993 używane wraz z przylegającym osiedlem wojskowym przez stacjonujące tu jednostki Północnej Grupy Wojsk Armii Radzieckiej. Obecnie na terenie funkcjonuje lądowisko Krzywa. Ze względu na dogodne położenie komunikacyjne na terenach lotniska i bezpośrednio przylegających do węzła drogowego na jego obszarze (około 147 ha) utworzono największą podstrefę Legnickiej Specjalnej Strefy Ekonomicznej.
W czasach PRL w pobliżu miejscowości kończyła się droga międzynarodowa T22, stanowiąca połączenie Krzywej oraz drogi międzynarodowej E22 z granicą polsko-niemiecką w Zgorzelcu.
Historia.
Potwierdzeniem wczesnych początków osadnictwa jest znalezione cmentarzysko z epoki brązu. Pierwszy zapis o miejscowości pochodzi z buli papieża Innocentego IV z 1245, należała wówczas do dóbr biskupów wrocławskich, zapis ten brzmiał "villam Ripi". Zapis z 1304 podaje nazwę "Krywa", a z 1345 "Scriba". W XVI wieku wieś stanowiła własność rodu Festenberg-Packisch, który wprowadził tu luteranizm. W 1813 rozegrała się tu potyczka pomiędzy wojskami rosyjskimi i francuskimi.
Zabytki.
Do wojewódzkiego rejestru zabytków wpisany jest:
Sport.
W Krzywej działa klub piłkarski "Sokół Krzywa". Klub został założony w 2000 roku, obecnie występuje w trzeciej grupie A klasy w legnickim OZPN. Przy ekipie seniorskiej działa także kilka drużyn juniorskich oraz rezerwy drużyny seniorskiej grające na poziomie B klasy.

</doc>
<doc id="103078" url="https://pl.wikipedia.org/wiki?curid=103078" title="Osetnica">
Osetnica

Osetnica – wieś w Polsce położona w województwie dolnośląskim, w powiecie legnickim, w gminie Chojnów.
Podział administracyjny.
W latach 1975–1998 miejscowość administracyjnie należała do województwa legnickiego.
Demografia.
Osetnica leży na zachód od Chojnowa. Według Narodowego Spisu Powszechnego (III 2011 r.) liczyła 597 mieszkańców. Obecnie jest szóstą spośród największych wsi gminy Chojnów.
Komunikacja kolejowa.
We wsi funkcjonuje przystanek kolejowy na linii Wrocław — Zgorzelec.
Zabytki.
Do wojewódzkiego rejestru zabytków wpisane są:

</doc>
<doc id="103079" url="https://pl.wikipedia.org/wiki?curid=103079" title="Radość (Warszawa)">
Radość (Warszawa)

Radość – osiedle i obszar MSI w dzielnicy Wawer w Warszawie.
Opis.
Dawniej samodzielna miejscowość. Położone w okolicy torów w kierunku Otwocka, między Miedzeszynem na południu a Międzylesiem na północy oraz na wschód od Wisły.
Na początku XX wieku była to popularna miejscowość letniskowa, która swoje istnienie zawdzięczała Kolei Nadwiślańskiej. Przed II wojną światową wybudowano tam kościół Matki Boskiej Anielskiej oraz szkołę podstawową.
Publiczny transport zbiorowy.
Przez osiedle przejeżdżają następujące autobusy komunikacji miejskiej.
W ramach komunikacji miejskiej na przystanku kolejowym Warszawa Radość zatrzymujące się pociągi następujących przewoźników:

</doc>
<doc id="103081" url="https://pl.wikipedia.org/wiki?curid=103081" title="Radość">
Radość



</doc>
<doc id="103084" url="https://pl.wikipedia.org/wiki?curid=103084" title="Rogatywka">
Rogatywka

Rogatywka – rodzaj nakrycia głowy z kwadratowym denkiem, charakterystyczna polska czapka narodowa i wojskowa.
Wojsko Polskie.
XVIII wiek – konfederatka.
Forma czapki z futrzanym otokiem i sukiennym wierzchem różnych kształtów, między innymi kwadratowym, występowała na terenach Polski, Rusi i Skandynawii już we wczesnym średniowieczu i w początkach XVIII wieku weszła do ówczesnej mody polskiej, zastępując czapkę futrzaną przeciętą z przodu i tyłu. Czapki z kwadratowym denkiem noszone były od co najmniej XIII w., m.in. we Francji (biret), a od wieku XIV w Turkiestanie i Turcji. Wczesne formy czapek z kwadratowym denkiem pojawiały się w polskiej lekkiej jeździe w XVI wieku m.in. dzięki silnym kontaktom polsko-węgierskim (czapka magierka). Miękka rogatywka rozpowszechniła się w Polsce jako nakrycie głowy patriotycznego ruchu konfederatów barskich w 1768, stąd nazywana była konfederatką. Była to sukienna czapka męska, bez daszka, o główce z kwadratowym denkiem, koloru zwykle karmazynowego, obszyta barankiem, czarnym lub siwym. Przy lewym boku przypinano kokardę, rozetę lub krzyż kawalerski i pióra lub kitę. Rogatywka, znana alternatywnie jako krakuska lub ułanka, została następnie zaadaptowana jako nakrycie głowy w regularnej Kawalerii Narodowej. W latach 80.-90. XVIII wieku ukształtowała się jako wysoka usztywniona czapka rogata z daszkiem, stanowiąca nakrycie głowy ułanów, przy czym baranka zastępowano sukiennym otokiem. Istniały też inne jej odmiany. Utożsamiana z polskim nakryciem głowy i nazywana nawet czapką polską, używana była już szerzej przez różne formacje podczas insurekcji kościuszkowskiej, także piechotę, milicję i kosynierów. W sformowanych następnie Legionach Polskich we Włoszech wprowadzono jako standardowe nakrycie głowy wszystkich formacji wysoką usztywnioną rogatywkę z daszkiem.
XIX wiek.
Wysoka rogatywka z daszkiem, zbliżona do czapek z końca XVIII wieku, używana była następnie w części formacji jazdy i piechoty Księstwa Warszawskiego i innych wojsk polskich epoki napoleońskiej, m.in. przez Szwoleżerów Gwardii. Według przepisów z 1810, rogatywki ułanów i piechoty (woltyżerów i fizylierów) były wykonane z czarnego filcu i płótna ze skórzanym daszkiem, miały wysokość 9 cali (22,5 cm) i szerokość boków 10 cali (25 cm), zdobione były okuciami, kitami, kokardami i kordonami.
Po 1815 rogatywki w dalszym ciągu używane były jedynie przez ułanów Królestwa Polskiego. Szerzej były używane przez różne formacje podczas powstania listopadowego 1830-1831, m.in. przez Gwardię Narodową.
Rogatywki o różnych formach, postrzegane jako symbol narodowy, pojawiały się podczas kolejnych polskich zrywów przeciw zaborcom, m.in. powstania krakowskiego 1846 i Wiosny Ludów 1848, w tym Legionu Polskiego na Węgrzech 1848-1849 i Legionu Polskiego we Włoszech 1848. Były one często jedynym narodowym elementem umundurowania. Rogatywki dla piechoty i jazdy przewidywały wytyczne Rządu Narodowego podczas powstania styczniowego 1863, jednak mogły być one realizowane w niewielkim stopniu z powodu improwizowanego charakteru działań.
W czasie Amerykańskiej Wojny Secesyjnej 58 Ochotniczy Pułk Piechoty Nowego Jorku zwany Polskim Legionem (58th New York Volunteer Infantry "Polish Legion") również używał rogatywek.
I wojna światowa.
Rogatywka, jako sukienna czapka męska, była używana przez niektóre polskie formacje zbrojne w czasie I wojny światowej (II Brygada Legionów Polskich, Armia gen. Hallera, Wojska Wielkopolskie).
Polska niepodległa.
Współczesna rogatywka to polska czapka wojskowa o czterech rogach, usztywniona (od roku 1935), z daszkiem i kwadratowym denkiem, używana od 1918 do 1950 i ponownie od 1990.
Po odzyskaniu niepodległości Komisja Ubiorcza Ministerstwa Spraw Wojskowych zdecydowała 21 września 1919 wprowadzić rogatywkę jako standardowe nakrycie głowy o typie polskim dla wszystkich rodzajów wojsk i stopni (przeciwko czapce okrągłej i forsowanej przez oficerów legionowych maciejówce). Czapki okrągłe pozostawiono jedynie dla trzech pułków szwoleżerów i Korpusu Ochrony Pogranicza, poza tym odrębne umundurowanie miała Marynarka Wojenna. Wprowadzono wówczas niską nieusztywnianą rogatywkę wzór 1919, z sukna w kolorze ochronnym (szaro-brunatno-zielonym), z daszkiem z brązowej skóry okutym blachą, bezbarwnego otoku i wypustek. Uzupełniająco noszono furażerkę.
Podczas reformy mundurowej w 1935 dotychczasową rogatywkę zastąpiła czapka garnizonowa o nowym kroju, o usztywnionym kwadratowym denku, przechylonym na prawą stronę. Wzór rogatywki usztywnionej noszony był do wszystkich odmian munduru garnizonowego. Wykonana z szewiotu dla podoficerów i szeregowców, z tkanin czesankowych (diagonal, krepa, kamgarn) dla starszych podoficerów i oficerów. Rogatywki oficerów, chorążych i podchorążych zawodowych miały daszki okute ciemnooksydowaną blachą. Rogatywki oficerów były obszywane galonem srebrnym, chorążych taśmą bawełnianą karmazynową. Otoki rogatywek były barwne – barwa odpowiadała rodzajowi broni lub służby. W dywizjonach górskich noszono rogatywkę z orlim piórem, a w 11 Karpackiej Dywizji Piechoty rogatywkę z pęczkiem piór cietrzewich.
W 1937 czapkę garnizonową uzupełniła miękka, nieusztywniona rogatywka polowa dla wojska, z wyjątkiem lotnictwa, marynarki, wojsk pancernych i zmotoryzowanych. Wg regulaminu z 1937 r. wykonana była z sukna mundurowego dla szeregowców, a z kamgarnu dla oficerów. Daszek był usztywniony, z tego samego materiału, co czapka. Otok był składany, można było go opuszczać chroniąc uszy i kark. Godło na rogatywce haftowano w tym czasie szarą nicią na owalnej podkładce sukiennej. Czapki polowe w okresie II wojny światowej używane były w różnych oddziałach partyzanckich.
W tworzonym w ZSRR od 1943 ludowym Wojsku Polskim wprowadzono miękką czapkę polową wzorowaną na przedwojennej. Po wyzwoleniu obszaru Polski ponownie używane były przedwojenne rogatywki garnizonowe. Usztywnione rogatywki noszone były jedynie do ok. 1950, kiedy zastąpiły je całkowicie czapki okrągłe. Rogatywki zachowano w ubiorach polowych. Noszona była ona powszechnie po zakończeniu wojny do 1952 roku, kiedy to pozostawiono ją jedynie kadrze. Przywrócona została w 1961 roku dla wszystkich żołnierzy jako lekka, bawełniana rogatywka ze specjalnej tkaniny we wzorach maskujących deszczyk. W 1969 roku zastosowano moro. Używane też były w oddziałach MO oraz Straży Pożarnej. W latach 90. rogatywka polowa w WP wyparta została przez beret, ale w roku 2015 pomysł na czapkę polową z daszkiem (właśnie rogatywkę) powrócił.
W 1982 w Kompanii Reprezentacyjnej WP przywrócono usztywniane rogatywki garnizonowe, wzorowane na wzorze z 1935 roku.
W 1990 przywrócono w Wojsku Polskim tradycyjne nakrycie głowy w postaci usztywnionej rogatywki garnizonowej.
Zastosowanie obecnie.
Obecnie w Wojskach Lądowych na rogatywkach noszone są otoki oznaczające poszczególne korpusy osobowe:
 granatowy – generałowie, w jednostkach zmechanizowanych, zabezpieczenia materiałowego, Pułku Reprezentacyjnym Wojska Polskiego, żołnierze korpusu osobowego sprawiedliwości i obsługi prawnej. (Kolor ten nawiązuje do barwy granatowego munduru piechoty od XVIII wieku)
 pomarańczowy – w jednostkach pancernych, rozpoznawczych, 10 Warszawskim Pułku Samochodowym. (Kolor ten nawiązuje do barwy korpusów tych wojsk obowiązujących do roku 1951)
 ciemnozielony – w jednostkach rakietowych i artylerii, obrony przeciwlotniczej. (Kolor ten nawiązuje do barwy mundurów artylerii od XVII wieku i otoków artylerzystów do roku 1951)
 czarny – w jednostkach inżynieryjnych, chemicznych, zabezpieczenia technicznego, służby kartograficznej i topogeodezyjnej, a także słuchaczy Wojskowej Akademii Technicznej. (Kolor ten nawiązuje do barw wyłogów i wypustek na mundurach wojsk inżynieryjnych od XVIII wieku)
 chabrowy – w jednostkach łączności i informatyki, rozpoznania i walki radioelektronicznej, dowodzenia, radiotechnicznych. (Kolor ten nawiązuje do barw wypustek na mundurach noszonych przez żołnierzy łączności po roku 1919)
 wiśniowy – w jednostkach medycznych oraz wszyscy oficerowie korpusu osobowego medycznego, słuchacze Wojskowej Akademii Medycznej. (Kolor ten nawiązuje do barwy otoków służby medycznej do roku 1951)
 fioletowy – żołnierze korpusu osobowego duszpasterstwa. (Kolor ten nawiązuje do barwy wypustek służby duszpasterskiej do roku 1951)
 żółty – żołnierze 1 Warszawskiej Brygady Pancernej.
W poprzednich latach nosili również otoki w kolorach:
 amarantowy - żołnierze Szwadronu Kawalerii Wojska Polskiego (wszedł w skład Pułku Reprezentacyjnego Wojska Polskiego), żołnierze noszą otoki w kolorze amarantowym podczas pokazów i uroczystości w formie rekonstrukcji, inscenizacji.
 szkarłatny – żołnierze Żandarmerii Wojskowej (kolor otoku nawiązywał do barwy otoków żandarmerii II RP) od 6 lutego 2009 roku dla żołnierzy Żandarmerii Wojskowej podstawowym przedmiotem umundurowania stanowiącym zestaw ubioru galowego jest beret w kolorze szkarłatnym; od tego czasu czapki rogatywki z otokiem koloru szkarłatnego przestały być użytkowane przez żołnierzy ŻW.
Oficerowie i generałowie noszą rogatywki z krzyżującym się srebrnym galonem na denku.
Oficerowie młodsi i chorążowie na rogatywce powyżej otoku mają obszycie z jednego srebrnego galonu, oficerowie starsi z dwóch galonów, a generałowie mają na otoku obszycie z jednego srebrnego galonu i wężyka generalskiego. 
Na daszku oficerów młodszych znajduje się jeden srebrny galon, a na daszku oficerów starszych i generałów dwa galony.
Zgodnie z rozporządzeniem ministra Obrony Narodowej Narodowej żołnierze Wojsk Specjalnych, Wojsk Obrony Terytorialnej, Żandarmerii Wojskowej, 6 Brygady Powietrznodesantowej, 25 Brygady Kawalerii Powietrznej, 7 Brygady Obrony Wybrzeża i 11 Dywizji Kawalerii Pancernej do ubioru galowego zamiast rogatywki noszą beret.
Rogatywki stanowią również część mundurów galowych państwowej i ochotniczej straży pożarnej, a od lipca 2018 r. także Straży Marszałkowskiej.
Harcerstwo.
W harcerstwie rogatywka to nieusztywniona czapka w kolorze munduru z lilijką.
Inne formacje.
Analogiczna do czapki wojskowej usztywniona rogatywka noszona jest do mundurów kolejarzy (najczęściej jednak w wersji nieusztywnionej), strażaków oraz kompanii reprezentacyjnej Straży Miejskiej i Gminnej.
Wykorzystywane również przez kombatantów i osoby reprezentujące to środowisko np. członków pocztów sztandarowych (jeśli nie są harcerzami).

</doc>
<doc id="103086" url="https://pl.wikipedia.org/wiki?curid=103086" title="Gmina Brzeźnica">
Gmina Brzeźnica



</doc>
<doc id="103087" url="https://pl.wikipedia.org/wiki?curid=103087" title="Otwór względny obiektywu">
Otwór względny obiektywu

Otwór względny obiektywu – liczbowy stosunek średnicy otworu obiektywu (apertury) do jego ogniskowej, który informuje o ilości światła, jaką przepuszcza obiektyw do wnętrza aparatu fotograficznego, przypadającej na jednostkę powierzchni materiału światłoczułego:
gdzie:
Jeśli na przykład obiektyw ma otwór o średnicy 20 mm, a ogniskową 40 mm, to jego otwór względny wynosi 20:40, czyli 1:2.
Przy robieniu zdjęć obiektywami o różnych ogniskowych taki sam czas naświetlania wymaga takiego samego otworu względnego. Maksymalny otwór względny obiektywu nazywany jest potocznie jasnością obiektywu, choć w rzeczywistości jest jego pierwiastkiem. W astronomii pojęcie to jest synonimem światłosiły (teleskopu).

</doc>
<doc id="103088" url="https://pl.wikipedia.org/wiki?curid=103088" title="Cool Kids of Death">
Cool Kids of Death

Cool Kids of Death – polska grupa muzyczna wykonująca rock alternatywny. Powstała w 2001 roku w Łodzi. Nazwa sekstetu pochodzi od tytułu piosenki brytyjskiego zespołu Saint Etienne.

</doc>
<doc id="103091" url="https://pl.wikipedia.org/wiki?curid=103091" title="Red Hat Enterprise Linux">
Red Hat Enterprise Linux

Red Hat Enterprise Linux (RHEL) – komercyjna, przeznaczona dla firm i przedsiębiorców dystrybucja Linuksa firmy Red Hat. Jest ona kontynuacją dystrybucji Red Hat Linux.
Założenia.
RHEL skierowany jest przede wszystkim do odbiorców komercyjnych takich jak przedsiębiorcy i firmy, dla których oferuje wsparcie i pomoc techniczną oraz aktualizacje za pomocą Red Hat Network. Od kilku lat Red Hat silnie wspiera również użytkowników indywidualnych (Red Hat Enterprise Linux Desktop i Workstation).
Historia.
Dystrybucja Red Hat Enterprise Linux powstała w wyniku wprowadzenia w roku 2003 nowej strategii działania firmy Red Hat. Celem nowej polityki było oddzielenie w pełni komercyjnej dystrybucji Linuksa, przeznaczonej dla przedsiębiorców Red Hat Enterprise Linux, od wolnodostępnej, skierowanej przede wszystkim dla użytkowników domowych (pozbawionej komercyjnego wsparcia), Fedory Core (obecnie Fedora).
Wersje.
Red Hat Enterprise Linux dystrybuowany jest w kilku wersjach.
W wersji 5, która weszła na rynek w roku 2007, był podział na dwie zasadnicze grupy produktów:
Do tego dochodzą rozwiązania przeznaczone na stacje robocze, komputery domowe i firmowe.
Produkty klasy Advanced Platform zawierają w sobie: Cluster Suite i GFS.
Wersja 5 to również pełna wirtualizacja serwerów.
W wersji 4 Red Hat Enterprise Linux podział produktów wyglądał następująco:
W wersji 3, która nie jest już wspierana.
Wszystkie wersje RHEL są na bieżąco aktualizowane przez Red Hat i udostępniane użytkownikom za pomocą Red Hat Network. Obecnie Red Hat wspiera wersje od 4 do 7 – każdy użytkownik z ważną subskrypcją wsparcia może używać dowolnej z tych wersji. To oznacza, że nabywając subskrypcję otrzymujemy dostęp do wszystkich wersji z gwarancją ich prawidłowego działania.
Wsparcie Red Hat jest dostarczane w trzech podstawowych modelach:

</doc>
<doc id="103095" url="https://pl.wikipedia.org/wiki?curid=103095" title="Malarstwo wazowe">
Malarstwo wazowe

Malarstwo wazowe – wykonywane na naczyniach ceramicznych malunki, mające szczególne znaczenie w kulturze helleńskiej.
Stanowią źródło wiedzy o rozwoju cywilizacyjnym i specyfice miejsc swego pochodzenia. Pozwalają badaczom określić technikę, czas i miejsce wyrobu naczynia, a także kierunek artystyczny, w jakim rozwijała się stylistyka. Dostarczają istotnych wiadomości o zwyczajach panujących na obszarze, z którego pochodzą, o szczegółach życia codziennego, także o wierzeniach (mitologii), wojnach i uzbrojeniu, sposobach walki i polowań. Całość znanych i naukowo opisanych obiektów malowanej ceramiki greckiej zawarta jest w ciągłym wydawnictwie międzynarodowym Corpus Vasorum Antiquorum.
Znaczenie kulturowe.
Malowana ceramika Greków z okresu pomiędzy rokiem ok. 1000 i 300 p.n.e. jest w dziejach sztuki starożytnej zjawiskiem niemającym odpowiednika w kulturze europejskiej. W żadnej innej dziedzinie sztuki antycznej nie doświadczamy bliższego wizualnego kontaktu ze starożytnymi i nie uzyskujemy tak dokładnego wglądu w ich wierzenia, zajęcia codzienne czy nawet w postrzeganie rzeczywistości. Jeśli w okresie wcześniejszym (protogeometrycznym i geometrycznym) rozwoju malarstwa wazowego Hellenów całość naczynia pokrywano wzorami abstrakcyjnymi, tak dobranymi, by zwracać uwagę na poszczególne jego części – to w okresach następnych (orientalizującym, czarnofigurowym i czerwonofigurowym) głównym elementem dekoracji stały się naturalistyczne przedstawienia ludzi i zwierząt, rozmieszczane zasadniczo na brzuścu naczynia. 
Zasługą attyckich rzemieślników-twórców waz było właśnie rozpowszechnienie na nieznaną dotąd skalę tematyki figuralnej, przede wszystkim mitologicznej. Dzięki scenom z waz można prześledzić stopniowy postęp w zakresie opanowania anatomii ciała ludzkiego oraz coraz bardziej realistycznego ujęcia szat, pozy, gestu i wyrazu twarzy. „Najważniejszą cechą zdobienia waz greckich jest umiejętność malarzy wkomponowania przedstawienia w ścisłe ramy pola przeznaczonego do dekoracji, co jest tym trudniejsze, że należało wziąć pod uwagę krzywizny powierzchni, które wymagały od malarza odpowiedniego układu, skrótów lub wydłużeń. Jedno z najtrudniejszych zadań stanowiło wpisanie postaci ludzkiej w obraz o ramach w kształcie koła”. Dziś zwraca się również uwagę na fakt, iż starogreccy artyści wypracowali w sztuce sposób narracji stosowany przez długi czas w kulturze zachodnioeuropejskiej, jak i na to, że ich przedstawienia skupiały się nie tylko na ogólnym przekazie, lecz także na charakterystycznych szczegółach ówczesnej codzienności.
Ceramika malowana zajmowała to szczególnie istotne miejsce w wytwórczości artystycznej starożytnych Greków aż do schyłku IV wieku bądź początku III w. p.n.e. – ok. 320 r. p.n.e. wykonano ostatnie attyckie wazy czerwonofigurowe, zaś w ogóle produkcja ta ustaje ok. 280 r. p.n.e. (W. Dobrowolski). Była ona elementem kultury greckiej wyróżniającym ją jakościowo spośród innych, bowiem w żadnej innej cywilizacji starożytnej malunki dekorujące naczynia nie posiadały takiego bogactwa motywów i tak wysokiego poziomu artystycznego (zob. sztuka starożytnej Grecji).
Rozprzestrzenienie.
Kulturowe znaczenie tego zjawiska podkreśla jego zasięg geograficzny, znacznie wykraczający poza macierzystą Grecję. Rozprzestrzenienie to zasadniczo pokrywa się z zasięgiem ówczesnego osadnictwa greckiego, a więc poza macierzystą Helladą (kontynentalną) obejmuje zachodnie wybrzeże Azji Mniejszej, wyspy egejskie włącznie z Kretą i częścią Cypru, jak również zasiedlone później obszary tzw. Wielkiej Grecji – kolonie nadczarnomorskie na wschodzie i południową Italię z Sycylią na zachodzie, wraz z północnoafrykańską Cyrenajką i kolonią Naukratis w delcie Nilu. Warsztaty te niejednokrotnie wykształciły własną charakterystyczną stylistykę (np. styl Fikelura w Milecie), a nawet formy (np. w ceramice południowoitalskiej).
Ponadto malowana ceramika Greków jako wyrób eksportowy (jakkolwiek masowy eksport zaistniał dopiero w VII wieku p.n.e.) docierała do italskiej Etrurii (tzw. wazy pontyjskie), na Bliski Wschód, do Egiptu i Afryki Północnej. Odnotowano jej znaleziska nie tylko w Hiszpanii czy południowej Francji, lecz także na Kaukazie. Obecność jej stwierdzono nawet w bogatych pochówkach celtyckich.
Sam fakt odnajdywania ceramiki greckiej w całym basenie śródziemnomorskim dowodzi, że była ona artykułem handlu na szeroką skalę, zaś dostosowywanie się do rynku zbytu jest wymownym świadectwem istotnej roli ekonomicznej tej gałęzi rzemiosła. Należy przy tym odróżnić zapotrzebowanie na same obiekty, tj. naczynia jako zastawę kuchenno-stołową, i na ich zawartość (np. oliwę i wino w amforach czy pachnidła toaletowe w aryballosach, alabastronach itp.). 
Twórcy i ich miana.
Istnieje pogląd, że liczne z zachowanych waz nigdy nie służyły do codziennego użytku, pełniąc jedynie funkcje dekoracyjne. Dlatego w wypadku garncarstwa artystycznego garncarze i malarze sygnowali swe dzieła. Jednakże stosunkowo nieliczni spośród twórców waz umieszczali na nich swe sygnatury, które pojawiają się na początku VI w. p.n.e. – najpierw w pracowniach korynckich, potem w ateńskich. Artysta opatrywał wówczas swe imię inskrypcją "egrapsen" (namalował) – co zapoczątkował malarz Sofilos, lub "epoiesen" (wykonał) w przypadku garncarza. Do niewielu, których rzeczywiste imię jest znane, należą m.in. Eksekias, Oltos, Duris, Hermonaks czy Nikostenes. Wiadomo, że niektórzy z nich byli zarazem garncarzami (tj. właścicielami warsztatu ceramicznego) i malarzami (np. Amazis, Eutymides, Andokides, Brygos, Tlezon). Malarzowi anonimowemu nierzadko więc tworzy się dziś miano od garncarza, z którym długotrwale był twórczo związany (np. Malarz Lysippidesa czy Malarz [garncarza] Menona, znany teraz jako Psjaks). 
Na ogół jednak twórcy malunków wazowych pozostali nieznani. Dla utożsamienia i odróżnienia nadaje im się miana związane z wyobrażonymi szczególnymi postaciami (np. Malarz Boreasza, Malarz Niobidów), istotnymi scenami (Malarz Gigantomachii paryskiej, Malarz Pożaru Troi) bądź z charakterystycznym obiektem (Malarz Trzciny, Malarz Odlewni). Niekiedy miano pochodzi od pierwszego właściciela wazy (Malarz Tyszkiewicza, Malarz Szuwałowa), znacznie częściej – od miejsca (muzeum lub kolekcji), w którym naczynie jest przechowywane – jak w przypadku Malarza Berlińskiego, Malarza Villa Giulia, Malarza Aberdeen, Malarza Karlsruhe itd. Dość rzadko wiąże się ono z miejscem znalezienia wazy (np. Mistrz Amfory z Dipylonu) bądź z nazwiskiem badacza-odkrywcy (np. Malarz Lewisa, Malarz Hirschfelda).
Obecnie w przypadku anonimowości twórcy nader często nadawane mu jest miano od konkretnego naczynia, na podstawie którego wyróżniono jego autorską tożsamość (Malarz Würzburg 232, Londyn E342). Autorstwo prac kilku twórców o zbliżonych cechach artystycznych ujmowane jest zbiorczo jako np. Grupa Dejaniry, Grupa Golvol, Grupa Otcheta.
Style malarstwa wazowego.
Pośród różnych stylów malarstwa wazowego, takich jak geometryczny (m.in. wazy dipylońskie), ceramika orientalizująca (głównie koryncka), szczególne miejsce zajęło (ze względu na swą długo niewyjaśnioną technikę wyrobu) malarstwo czarnofigurowe i czerwonofigurowe (zapoczątkowane ok. 520 r. pn.e.). Już samo odejście od orientalizującej polichromii oznaczało przewagę surowej Attyki nad wielobarwną Jonią. Z kolei w przeciwieństwie do techniki czarnofigurowej z jej sylwetowym stylem, czerwonofigurowa stwarzała artystom większe możliwości w zakresie dokładniejszego odtwarzania muskulatury ciała i pełniejszego studium draperii, w efekcie dając większą indywidualizację postaci. Właśnie naczynia z tego okresu reprezentują dla znawców najwyższą wartość w historii greckiej ceramiki.
Ponadto spotykane są wówczas i tzw. naczynia bilingwiczne, czyli dekorowane odmienną, dwojaką techniką po każdej stronie (np. amfory tyrreńskie) oraz całkowicie czarnopokostowane. Natomiast technika wyrobu naczyń białogruntowanych, wypracowana u schyłku VI w. p.n.e., a upowszechniona w ciągu dwóch następnych stuleci, polegała na pobieleniu powierzchni naczynia, na którą nanoszono rysunek, dodatkowo pokrywany we fragmentach żywszymi barwami (czerwień, zieleń); ta polichromia przyjęła się zwłaszcza w wyrobie niewielkich lekytów grobowych dekorowanych odpowiadającą temu tematyką.
Właściwe style obejmują nie tylko zmiany w technice wyrobu, ale i zróżnicowanie w zakresie sposobu dekoracji związanej z charakterem sztuki danego okresu. Do szczególnie wyróżnionych kierunków należą m.in.:
Układ dekoracyjno-kompozycyjny.
W przodującej pod względem produkcji waz Attyce ostatecznie wykształcono rodzaj dekoracji o przejrzystym układzie zgodnym z budową (tektoniką) naczynia. W okresie panowania stylu geometrycznego był to prosty układ poziomych pasów ornamentacyjnych pokrywających całe naczynie. Częstokroć, zgodnie z tendencją określaną jako "horror vacui", artyści unikają pozostawiania wolnej przestrzeni, szczelnie ją wypełniając ornamentem o abstrakcyjnych wzorach geometrycznych, oddanych z prawie matematyczną dokładnością – lub nader schematycznych, lecz zaczerpniętych już ze świata naturalnego (sylwetki ludzi i stworzeń). W okresie stylu orientalizującego układ ten staje się przejściowo swobodniejszy, wraz z wprowadzeniem sylwetowo malowanych i ukazywanych szeregowo postaci realnych zwierząt oraz stworzeń mitycznych (sfinksy, syreny, trytony), rozmieszczonych wprawdzie też w pasach (fryzach) obejmujących naczynie, ale gęsto przetykanych ornamentem wypełniającym, głównie w postaci rozet. Oprócz bogatej ornamentyki charakterystyczna jest także różnorodność kolorystyczna – wielobarwność przypominająca tkaniny wschodnie, najwidoczniej dobrze znane ówczesnym greckim artystom.
W początkach VI w. p.n.e., kiedy „orientalne” motywy zwierzęce stopniowo zastępuje w ceramice orientalizującej (a następnie czarnofigurowej) postać ludzka, zaczyna się również ustalać zróżnicowanie pól dekoracyjnych – po każdej stronie wyodrębniony obraz figuralny, otoczony zdobieniami w postaci palmet, meandrów, pąków lotosu itp., podkreślających podział konstrukcyjny całego obiektu. Przejściowo istotne znaczenie zyskuje metopa – wydzielone pole, w którym zawarta jest kompozycja figuralna, będąca najczęściej sceną mitologiczną lub (później coraz częściej) rodzajową. Układ ten utrwala się jako ogólnie przestrzegany i w ceramice czerwonofigurowej, w której jednak stopniowo doskonalony jest pod względem artystycznym. W okresie hellenistycznym malarstwo wazowe staje się pełnoprzestrzenne, niemal perspektywiczne, a same naczynia po wypaleniu zdobi się nawet wielobarwnie, na ogół w tonacji pastelowej (polichromicznie) (np. ceramika typu Hadra). W istocie tendencja ta zwiastuje jednak upadek greckiego malarstwa wazowego.
Formy naczyń malowanych.
Kształty malowanej ceramiki greckiej do dziś budzą uznanie swą prostotą i szlachetnością, będąc – dzięki logice i funkcjonalizmowi – wynikiem doskonałego przystosowania do pełnionych zadań. Dlatego też dały początek wielu formom stosowanym dotychczas w ceramice i szkle. Podobnie jak kształty, które przy całej różnorodności były skrupulatnie przystosowane do przewidzianej funkcji, tak i ich dekoracja harmonizowała z wypukłą powierzchnią. Malarze przejawiali wysokie umiejętności w pokrywaniu tej powierzchni scenami często stanowiącymi bardzo skomplikowane kompozycje. Antyczny twórca starał się tak rozmieścić ornamentykę i przedstawione sceny oraz postacie, aby uwydatnić poszczególne części naczynia, a tym samym jego budowę. W istocie kształt naczynia narzucał artyście swoiste ujęcie wyobrażanej sceny, a nawet dobór tematyczny. Tak więc lebes i lutroforę cechują tematy związane z obrzędami zaślubin, na hydriach przeważają sceny z życia domowego kobiet (zwłaszcza związane z wodą), na kantarosach – sceny dionizyjskie, kyliksy i skyfosy zdobią motywy uczt i biesiadników, zaś amfory panatenajskie wyróżniają sceny rozgrywanych konkurencji sportowych.
O przeznaczeniu starogreckiej wazy świadczy zatem najlepiej ona sama, tzn. jej kształt, a niejednokrotnie – także jej dekoracja. Według tego kryterium pokaźną liczbę znanych form można podzielić na kilka grup:
Większość tych nazw przekazanych przez starożytnych autorów (pisarzy i leksykografów), została przez XIX-wiecznych badaczy połączonych z poszczególnymi typami naczyń odkrywanych podczas wykopalisk. Ponieważ opisy starożytnych są bardzo powierzchowne i niekiedy sprzeczne, wiadomo, iż niektóre stosowane współcześnie nazwy z pewnością są błędne. Należy więc przyjąć istnienie pewnej umowności w nazwach tradycyjnie dotąd używanych w nauce.
Każda waza dwuimadłowa określana jest ogólnie jako diota.

</doc>
<doc id="103096" url="https://pl.wikipedia.org/wiki?curid=103096" title="Fedora Linux">
Fedora Linux



</doc>
<doc id="103099" url="https://pl.wikipedia.org/wiki?curid=103099" title="Tomasz Sikora (fotograf)">
Tomasz Sikora (fotograf)

Tomasz Stanisław Sikora (ur. 9 września 1948 w Warszawie) – polski fotograf, twórca teatralnych i filmowych plakatów, ilustracji książkowych, realizator prac dla europejskich i amerykańskich agencji reklamowych.
Życiorys.
W wieku 20 lat wyjechał do Paryża jako stypendysta Kodaka. Po powrocie do Polski od 1972 przez dziesięć lat pracował jako stały fotoreporter warszawskiego tygodnika ilustrowanego „Perspektywy”. Był też m.in. autorem dwóch serii: "Album" oraz "Alicja w Krainie Czarów". W 1982 wyjechał do Australii, gdzie prowadził warsztaty fotograficzne w Victoria College w Melbourne, założył również własne studio fotografii reklamowej, wydawał książki i kalendarze. Był wyróżniany w konkursach na najlepszego fotografa reklamowego w Australii.
W 2001 wraz z Andrzejem Świetlikiem stworzył Galerię Bezdomną, w ramach której zajął się promowaniem fotografii niezależnej. Jest współautorem (wraz z G. Fyshem Rutherfordem) "Świńskich opowiastek" – albumu-bajki (opatrzonego w przerobione plastycznie fotografie), opowiadającej historię dwóch świnek chcących odwiedzić smoka. Bajka została opublikowana w 1997 w Australii, w 2007 ukazało się polskie wydanie.
Został członkiem honorowego komitetu poparcia Bronisława Komorowskiego przed wyborami prezydenckimi w 2010 oraz w 2015.
Ojcem Tomasza Sikory był rzeźbiarz Stanisław Sikora. Jego syn Mateusz również zajął się rzeźbiarstwem.
Odznaczenia.
W 2013, "za wybitne zasługi dla polskiej kultury, za osiągnięcia w pracy artystycznej i twórczej", odznaczony Krzyżem Kawalerskim Orderu Odrodzenia Polski.

</doc>
<doc id="103100" url="https://pl.wikipedia.org/wiki?curid=103100" title="Skawinki">
Skawinki

Skawinki – wieś w Polsce, położona w województwie małopolskim, w powiecie wadowickim, w gminie Lanckorona, na skraju Beskidu Makowskiego, u wschodnich podnóży góry Chełm (603 m n.p.m.), przy lokalnej drodze z Brodów do Palczy, w dolinie potoku Cedron (dopływu Skawinki), który na terenie wsi ma swe źródliska.
Historia.
Pierwsze nieoficjalne wzmianki pochodzą z 1336 r. Lokowana przez Kazimierza Wielkiego 11 listopada 1359. Jako wieś królewska weszła wkrótce w skład starostwa niegrodowego lanckorońskiego i była z nim związana do 1889 r., kiedy to znalazła się w dobrach izdebnickich, należących do Habsburgów. Po I wojnie światowej stała się częścią Spółki Izdebnickie Zakłady Przemysłowe.
W latach 1975–1998 miejscowość administracyjnie należała do województwa bielskiego.
Zabytki.
Obiekty wpisane do rejestru zabytków nieruchomych województwa małopolskiego
Został przeniesiony z Przytkowic w 1956 roku. Ma cechy późnobarokowe. Zbudowany jest na planie krzyża greckiego o równych ramionach i ściętych kątach między ramiennych. Posiada prezbiterium i jedną nawę. Nad wejściem jest chór. Dach siodłowy nakryty jest gontem i posiada ośmioboczną wieżyczkę. Ku wschodowi stoi drewniana wieża konstrukcji słupowej, z nadwieszoną izbicą i nakryta dachem namiotowym. Zawiera:

</doc>
<doc id="103101" url="https://pl.wikipedia.org/wiki?curid=103101" title="Humanitaryzm">
Humanitaryzm

Humanitaryzm:

</doc>
<doc id="103102" url="https://pl.wikipedia.org/wiki?curid=103102" title="Jerzy Lewczyński">
Jerzy Lewczyński

Jerzy Tadeusz Lewczyński (ur. 14 marca 1924 w Tomaszowie Lubelskim, zm. 2 lipca 2014 w Gliwicach) – polski artysta fotograf, krytyk i publicysta.
Życiorys.
Podczas II wojny światowej był żołnierzem Armii Krajowej. Absolwent Politechniki Śląskiej w Gliwicach. W latach 50. jego prace – próbujące uchwycić wzajemne relacje starannie komponowanych, symbolicznych przedmiotów i w ten sposób stworzyć komentarz do codzienności – nazywano mianem „antyfotografii”, on sam jednak skłania się do nazywania swych działań „teatrem fotografii”. Z czasem skoncentrował się na działaniach nazywanych „archeologią fotografii” – zaczął wykorzystywać w swych dziełach prace innych autorów, reprodukcje – zapomniane, zniszczone, odnajdując w nich symbol sponiewieranej przeszłości, ślady dotyku ludzkich dłoni czy oczu. Stara się odkrywać, badać, komentować zdarzenia i fakty dziejące się w przeszłości fotograficznej – bo dzięki temu przeszłość, dawne warstwy kulturowe mogą oddziaływać na dzisiejsze, tworzy się swoista ciągłość. W latach 1957–1960 był członkiem nieformalnej grupy fotograficznej wraz ze Zdzisławem Beksińskim i Bronisławem Schlabsem. Prezentował swą twórczość m.in. na wystawach "Fotografia subiektywna" (1968) i "Fotografowie poszukujący" (1971), "Stany graniczne fotografii" (1977). W 1971 wykorzystał cudze zdjęcie pasażerów pociągu w Nysie 1945 roku tworząc pracę „Nysa 1945 – nasze powiększenie”.
O zdjęciu (oryginalnym) pisze Henryk Waniek w "Finis Silesiae".
W 1988-1993 wykładowca Wyższego Studium Fotografii ZPAF w Warszawie. Badania nad historią fotografii doprowadziły go do wydania "Antologii fotografii polskiej 1839-1989" (1999). Było to pierwsze w Polsce wydawnictwo opisujące tak kompleksowo to zjawisko. Członek Gliwickiego Towarzystwa Fotograficznego (od 1951) i ZPAF (od 1956). Członek honorowy Fotoklubu Rzeczypospolitej Polskiej.
Decyzją Międzynarodowej Federacji Sztuki Fotograficznej otrzymaą honorowy tytuł Artiste FIAP – AFIAP (1963). W 1996 został odznaczony Krzyżem Komandorskim Orderu Odrodzenia Polski. W 2007 otrzymał Srebrny Medal „Zasłużony Kulturze Gloria Artis”, a także Nagrodę im. Katarzyny Kobro. Postanowieniem Kapituły Fotoklubu Rzeczypospolitej Polskiej został odznaczony Złotym Medalem „Zasłużony dla Fotografii Polskiej”.
Zmarł 2 lipca 2014 w Gliwicach. Został pochowany na Cmentarzu Centralnym w Gliwicach.
Jerzy Lewczyński przyjaźnił się ze Zdzisławem Beksińskim; w 2014 ukazała się książka pod redakcją Olgi Ptak zatytułowana "Zdzisław Beksiński. Listy do Jerzego Lewczyńskiego".
Wpływy Lewczyńskiego są obecne w fotografiach u innych twórców, m.in. Wojciecha Prażmowskiego, Krzysztofa Pijarskiego czy Georgii Krawiec.

</doc>
<doc id="103106" url="https://pl.wikipedia.org/wiki?curid=103106" title="Zofia Kossak-Szatkowska">
Zofia Kossak-Szatkowska



</doc>
<doc id="103107" url="https://pl.wikipedia.org/wiki?curid=103107" title="Droga mleczna">
Droga mleczna



</doc>
<doc id="103108" url="https://pl.wikipedia.org/wiki?curid=103108" title="Perth">
Perth

Perth (wym. ) – miasto w Australii będące stolicą stanu Australia Zachodnia. Położone jest przy ujściu rzeki Łabędziej do Oceanu Indyjskiego, u podnóża gór Darling. Jest czwartym miastem Australii pod względem populacji, zamieszkuje je ponad 2,1 mln mieszkańców.
Historia.
Perth założone zostało w 1829 r. Zostało tak nazwane przez Jamesa Stirlinga na cześć miasta w Szkocji o tej samej nazwie. W 1856 królowa Wiktoria nadała Perth prawa miejskie. W 1877 doprowadzono linię telegraficzną z Adelaide. Silny rozwój nastąpił po odkryciu w pobliżu miasta złóż złota na przełomie XIX i XX w. Populacja zwiększyła się z ok. 8 tys. w 1891 do 27,5 tys. w 1901. Do rozwoju miasta przyczyniło się także zbudowanie portu we Fremantle oraz doprowadzenie transkontynentalnej linii kolejowej z Adelaide w 1917. W 1911 w mieście powstał pierwszy uniwersytet. W 1930 ukończono połączenie telefoniczne Perth z Adelajdą i resztą kraju.
Gospodarka.
W mieście rozwinął się przemysł spożywczy, środków transportu, chemiczny, włókienniczy, materiałów budowlanych oraz drzewny.
Geografia.
Perth leży nad rzeką Swan, przy jej ujściu do Oceanu Indyjskiego. Centrum miasta i większość przedmieść położone jest na piaszczystym i stosunkowo płaskim terenie. Cała aglomeracja rozciąga się na długości ok. 125 km wzdłuż wybrzeża oraz do ok. 50 km w głąb lądu.
Perth jest bardzo odosobnioną metropolią. Od najbliższego dużego miasta – Adelajdy dzieli je ok. 2100 km w linii prostej, a ok. 2600 km drogą lądową. Do Sydney jest stąd dalej niż choćby do Dżakarty.
Niska roczna suma opadów i rosnąca liczba mieszkańców powodują trudności w zaopatrzeniu miasta w wodę pitną. Istnieją obawy, że w ciągu najbliższych 10 lat wystąpią znaczące braki wody. W związku z tym planowane są liczne inwestycje w tym zakresie takie jak: stacja odsalania wody morskiej w Kwinana, budowa studni artezyjskiej w Yarragadee i wodociąg sprowadzający wodę z rejonu Kimberley.
Klimat.
Lato w Perth trwa 2/3 roku, środek lata jest gorący i suchy. Najcieplejszym miesiącem jest styczeń i luty ze średnimi temperaturami w dzień przekraczającymi +30 °C. Rekord temperatury padł 23 lutego 1991 roku na lotnisku (Perth Airport) i wyniósł +46,7 °C. Ochłodę w upalne dni przynosi bryza znad Oceanu Indyjskiego – "Fremantle Doctor". Najchłodniejszy okres trwa od czerwca do sierpnia, występują wtedy temperatury rzędu +18-20 °C w ciągu dnia. Spada wtedy większość całorocznego opadu deszczu. Najzimniejszym dniem w historii Perth był 17 czerwca 2006 roku; zanotowano wtedy jedyny raz w historii temperaturę ujemną: –0,7 °C. W Perth notuje się duże roczne nasłonecznienie, największe spośród pięciu australijskich metropolii. Wiele dni jest pogodnych lub bezchmurnych. Długość dnia waha się od 10 do 14 godzin. Temperatura oceanu waha się od ok. 19 °C w okresie wrzesień-październik do ok. 23 °C w okresie luty-kwiecień.
Demografia.
W pierwszym wieku istnienia miasta głównym źródłem osadników były Wielka Brytania i Irlandia. W latach 20. i 30. XX w. przybyło wielu imigrantów z Grecji i Włoch. Od zakończenia II wojny światowej napływa coraz więcej różnych narodowości, takich jak Holendrzy, Niemcy, Chorwaci, Macedończycy i inni. Wciąż przybywa też wielu Brytyjczyjków. W ostatnich dekadach ważnym kierunkiem przybywania migrantów stała się Azja Południowo-Wschodnia (Malezja, Indonezja, Wietnam, Singapur, Chiny, Indie).
Transport.
Głównym lotniskiem Perth jest Perth Airport, położone we wschodniej części miasta. Lotnisko Jandakot na południowych przedmieściach obsługuje głównie awionetki.
Transport publiczny to przede wszystkim pociągi, autobusy i promy. W całej metropolii znajduje się 59 stacji kolejowych i 15 dworców autobusowych.
Rozpoczynająca się w Perth linia kolejowa Indian Pacific łączy je z Adelaide i Sydney (przez Kalgoorlie).
Edukacja.
Obowiązek szkolny w Australii obejmuje dzieci i młodzież w wieku od 6 do 17 lat i jest realizowany najpierw w szkołach podstawowych, a później w szkołach średnich. Naukę można kontynuować na uniwersytetach, uczelniach technicznych lub college'ach.
Szkoły podstawowe i średnie.
Uczniowie mogą uczęszczać do szkół publicznych, prowadzonych przez organy rządowe odpowiedzialne za edukację, lub do szkół prywatnych prowadzonych zazwyczaj przez wspólnoty religijne i kościoły.
Western Australian Certificate of Education (WACE) to zaświadczenie przyznawane uczniom, którzy ukończyli 11 i 12 rok edukacji w szkole średniej.
Sport.
W Perth swoje siedziby mają popularne australijskie kluby sportowe:
Inne informacje.
W mieście znajduje się polski konsulat honorowy.

</doc>
<doc id="103110" url="https://pl.wikipedia.org/wiki?curid=103110" title="Góry Hisarskie">
Góry Hisarskie

Góry Hisarskie ("katorkuhi Hisor") – pasmo górskie w Ałaju (Tadżykistan i częściowo Uzbekistan), sąsiadujące z górami Bajsuntau, Babatag i Aktau oraz z Pamirem od południa, a z Górami Zarafszańskimi od północy. Ciągnie się równoleżnikowo na przestrzeni ok. 200 km, stanowiąc dział wodny między dorzeczem Zarafszanu i górnej Amu-darii. Wysokość do 4634 m n.p.m. Góry zbudowane głównie ze skał krystalicznych, łupków i piaskowców poprzerywanych intruzjami granitowymi. W niższych partiach występuje roślinność drzewiasto-krzewiasta, wyżej – łąki subalpejskie i alpejskie oraz górskie kserofity. Na południe od gór ciągnie się równolegle do nich śródgórska Kotlina Hisarska (wysokość ok. 700–1000 m n.p.m.) – region rolniczy (bawełna, pszenica, sezam, len, sady i ogrody), w którym leży stolica Tadżykistanu Duszanbe.

</doc>
<doc id="103112" url="https://pl.wikipedia.org/wiki?curid=103112" title="Kalwaria Zebrzydowska (gmina)">
Kalwaria Zebrzydowska (gmina)

Kalwaria Zebrzydowska (do 2 lipca 1976 "miasto Kalwaria Zebrzydowska oraz gmina Brody") – gmina miejsko-wiejska z siedzibą w Kalwarii Zebrzydowskiej, w powiecie wadowickim, w województwie małopolskim. W latach 1975–1998 gmina należała do województwa bielskiego.
Położenie i ukształtowanie terenu.
Gmina leży w zachodniej części województwa małopolskiego, na pograniczu Beskidu Makowskiego i Pogórza Wielickiego na wysokości 330–400 m n.p.m., z przeważającym rolniczym krajobrazem z dużymi kompleksami leśnymi. Przecina ją międzynarodowa trasa Cieszyn – Kraków oraz dwie linie kolejowe Zakopane – Kraków i Bielsko-Biała – Kraków.
Powierzchnia i struktura użytkowania gruntów.
Według danych z roku 2002 gmina Kalwaria Zebrzydowska ma obszar 75,32 km², co stanowi 11,66% powierzchni powiatu i ok. 0,5% powierzchni Małopolski. w tym:
Infrastruktura komunikacyjna.
Gminę przecina droga krajowa nr 52 Głogoczów – Bielsko-Biała oraz droga wojewódzka nr 953 Kalwaria Zebrzydowska – Skawina, ponadto zbiegają się tu linie kolejowe z Krakowa do Zakopanego 97 i do Bielska-Białej 117 (w mieście są dwie stacje kolejowe).
W przyszłości droga 52 zwana Beskidzką Drogą Integracyjną ma mieć dwie jezdnie po dwa pasy ruchu w każdą stronę i biec nowym śladem, tworząc równocześnie obwodnice miasta. Obecnie trwa opracowywanie wariantów przebiegu drogi. Zakończenie inwestycji planuje się na 2014.
Podział administracyjny.
W skład gminy wchodzi 12 sołectw oraz 10 przysiółków, które liczą 14 444 mieszkańców, zajmując powierzchnię 6982 ha.Bugaj, Barwałd Górny, Barwałd Średni, Brody (Druga Solca), Kalwaria Zebrzydowska, Leńcze (Zadział), Podolany, Przytkowice, Stanisław Dolny (Czerna, Drabóż, Kępki, Sosnówka, Zagórze, Zastawiska), Zarzyce Małe, Zarzyce Wielkie, Zebrzydowice (Bieńkowice, Samcówka).
Graniczy z gminami:
Kalendarium.
Sanktuarium w Kalwarii Zebrzydowskiej było odwiedzane przez papieży Jana Pawła II (7 czerwca 1979 roku i 19 sierpnia 2002 roku) oraz Benedykta XVI (27 maja 2006 roku).
Przemysł i gospodarka.
Działalność gospodarcza.
Kalwaria Zebrzydowska posiada silnie rozwinięty przemysł meblarski i skórzano-obuwniczy z tradycjami sięgającymi XVII wieku. Zakładów tych jest około 1130 na ogólną liczbę 2650 podmiotów gospodarczych. Aktualnie Cech Rzemiosł Różnych w Kalwarii Zebrzydowskiej zrzesza 531 zakładów rzemieślniczych.
Corocznie w Kalwarii Zebrzydowskiej organizowane są Targi Meblowe, na których rzemieślnicy wystawiają własne wyroby. W ciągu całego roku czynna jest ekspozycja w dwóch pawilonach Cechu Rzemiosł Różnych, który skupia rzemieślników z całej gminy we wszystkich branżach.
Rolnictwo.
Rejon gminy pod względem produkcji rolnej należy do jednych ze słabszych w powiecie. Dominują tu małe, rozdrobnione, pocięte tarasami 1,61 ha. gospodarstwa, położone na stromych stokach z glebami klasy III i IV. Uprawia się tu głównie pszenicę i ziemniaki, przeznaczone głównie na samozaopatrzenie rodziny.
Walory turystyczne.
Nad okolicą górują dwa masywy – Lanckorona z ruinami średniowiecznego zamku i góra Żar. Stanowi punkt wyjścia na szlaki turystyczne prowadzące m.in. do Makowa, na Kaskową Górę, do Myślenic lub przez Babicę i Sularzówkę na Laskowiec.
Dziedzictwo kulturalne – kultura materialna.
Na terenie gminy (Kalwaria Zebrzydowska, Bugaj, Brody) mieści się położone na szlaku papieskim, sanktuarium pasyjno-maryjnego oo. bernardynów, w skład którego oprócz bazyliki Matki Boskiej Anielskiej wchodzi zespół 42 kapliczek i kościółków położonych między górami Żar i Lanckorona.
Corocznie sanktuarium w okresie Wielkiego Tygodnia oraz uroczystości Wniebowzięcia Najświętszej Marii Panny (15 sierpnia) jest miejscem licznych pielgrzymek (ok. 1 mln).
Zespół ten został w 1999 wpisany na listę światowego dziedzictwa kulturalnego i przyrodniczego UNESCO.
Do innych zabytków należą:
Instytucje kulturalne, sport.
Centrum Kultury Sportu i Turystyki.
Do najważniejszych imprez w Kalwarii Zebrzydowskiej o charakterze ponadregionalnym należą Dni Kalwarii, oferujące: imprezy sportowe, rekreacyjne, rodzinne, prezentacje artystyczne, występy znanych gwiazd polskiej estrady. Głównym zadaniem imprezy jest promocja regionu, jako ważnego miejsca na mapie Polski, ale także miejsca atrakcyjnego pod względem turystycznym.
Zespoły i orkiestry działające pod patronatem Centrum Kultury, Sportu i Turystyki
Towarzystwo Przyjaciół Kalwarii Zebrzydowskiej.
Głównym celem Towarzystwa jest: "organizowanie oraz popieranie wszelkich zamierzeń i prac związanych z ochroną i rozwojem kulturowym i gospodarczym regionu" (paragraf 4 statutu).
Biblioteka Publiczna im. Stanisława Wyspiańskiego.
posiadająca filie w: Brody, Leńcze, Przytkowice, Stanisław Dolny,
Biblioteka organizuje:
Zbiory Biblioteczne:
W Kalwarii Zebrzydowskiej mieści się również Biblioteka Wyższego Seminarium Duchownego oo. Bernardynów w Kalwarii Zebrzydowskiej, prowadząca czytelnie dla dzieci i dorosłych.
Sport.
Na terenie Kalwarii Zebrzydowskiej znajduje się stadion sportowy posiadający: widownię na 3000 miejsc, sześciotorową bieżnię lekkoatletyczną, korty tenisowe, boiska do gier małych (siatkówka, koszykówka, piłka ręczna), pawilon klubowy – hotel Centrum Kultury, Sportu i Turystyki w Kalwarii Zebrzydowskiej. saunę, świetlicę, 8 boisk do gry w piłkę nożną, m.in. w Bugaju, Stanisławiu Dolnym, Leńczach, Zebrzydowicach, jedno boisko uniwersalne.
Na terenie gminy działa 10 klubów sportowych oraz 2 kluby uczniowskie, w których trenuje ok. 700 osób:
Najpopularniejszą dyscypliną jest piłka nożna.
Wykształcenie i edukacja.
Struktura wykształcenia ludności nie jest korzystna, wskaźnik osób z wykształceniem wyższym wynosi 4,85 (10,08 – województwo), natomiast z wykształceniem zasadniczym 38,45 (25,10 – województwo).
Religia.
Większość mieszkańców stanowią wyznawcy Kościoła Rzymskokatolickiego. Na terenie gminy działalność religijną prowadzi również jeden kościół protestancki – zbór Kościoła Adwentystów Dnia Siódmego przy ulicy Wojska Polskiego 6 oraz Świadkowie Jehowy (zbór Wadowice-Brody). Funkcjonuje także kanał YouTube.
Kościoły rzymskokatolickie:
Sąsiednie gminy.
Brzeźnica, Lanckorona, Skawina, Stryszów, Wadowice

</doc>
<doc id="103114" url="https://pl.wikipedia.org/wiki?curid=103114" title="Bugaj (powiat wadowicki)">
Bugaj (powiat wadowicki)

Bugaj – wieś w Polsce, położona w województwie małopolskim, w powiecie wadowickim, w gminie Kalwaria Zebrzydowska.
W latach 1975–1998 miejscowość należała administracyjnie do województwa bielskiego.
Położenie.
Wieś leży na Pogórzu Wielickim, położona jest na wysokości 300–420 m n.p.m., pomiędzy górą Żar (527 m n.p.m.) a Strońską Górą (508 m n.p.m.).
Dzieli się na dwie części:
Od XVIII/XIX w. osiedlała się ludność na gruntach położonych przy Dróżkach (pracownicy klasztoru, członkowie kapeli i milicji klasztornej itp.). W ten sposób powstał Bugaj Klasztorny (nazwany później Bugajem Kalwaryjskim).

</doc>
<doc id="103116" url="https://pl.wikipedia.org/wiki?curid=103116" title="Wodorowęglan sodu">
Wodorowęglan sodu

Wodorowęglan sodu, soda oczyszczona, E500b, – nieorganiczny związek chemiczny z grupy wodorowęglanów, wodorosól kwasu węglowego i sodu.
Właściwości.
Wodorowęglan sodu bywa też nazywany "kwaśnym węglanem sodu". Ta nazwa może być myląca, gdyż w rzeczywistości wodny roztwór wodorowęglanu sodu ma odczyn słabo alkaliczny i zachowuje się w wielu reakcjach jak słaba zasada. Z kwasami reaguje z wydzieleniem dwutlenku węgla i wody:
Nie reaguje z alkoholami i fenolami, co bywa wykorzystywane do odróżniania ich od kwasów karboksylowych w chemicznej analizie związków organicznych.
Jego własności spulchniające i pianotwórcze wynikają z faktu, że rozkłada się on w temperaturze powyżej 60 °C z wydzieleniem dwutlenku węgla:
W laboratorium najłatwiej jest go otrzymać przez wprowadzenie dwutlenku węgla do nasyconego wodnego roztworu węglanu sodu:
W przemyśle otrzymuje się go jako produkt pośredni przy otrzymywaniu węglanu sodu metodą Solvaya.
Zastosowanie.
Stosowany jest jako jeden ze składników proszku do pieczenia, dodatek do żywności regulujący pH, składnik musujących napojów w proszku i tabletek musujących, w lecznictwie (przy nadkwasocie), w gaśnicach pianowych (jako składnik części alkalicznej gaśnicy – wraz z rozpuszczonym środkiem spieniającym – zob. Spumogen), jako substancja pochłaniająca zapachy i wilgoć oraz do zmiękczania wody.
Zastosowanie w medycynie.
Wskazania:

</doc>
<doc id="103118" url="https://pl.wikipedia.org/wiki?curid=103118" title="Kostkowce">
Kostkowce

Kostkowce, kubopławy (Cubozoa) – gromada zwierząt wodnych z typu parzydełkowców (Cnidaria), wcześniej zaliczanych do krążkopławów (Scyphozoa). W ich rozwoju występuje metageneza. Pokoleniem dominującym jest kubomeduza, stąd spotykana czasem nazwa zwyczajowa kubomeduzy lub kostkomeduzy (Cubomedusae). Należą do nich gatunki silnie parzące, a także najbardziej jadowite, m.in. osa morska ("Chironex fleckeri"). Największym znanym przedstawicielem jest "Carybdea alata". W zapisie kopalnym znany jest †"Anthracomedusa turnbulli" pochodzący ze środkowego kambru.
Występowanie.
Głównie ciepłe wody strefy tropikalnej i subtropikalnej. "Carybdea marsupialis" i "Carybdea rastoni" spotykane są również w strefie umiarkowanej. Kubopławy nie występują w Polsce.
Charakterystyka.
Kostkowce przypominają w dużym stopniu krążkopławy. Są jednak dość łatwe do odróżnienia od swoich bliskich kuzynów: widziane z góry są kwadratowe, a nie okrągłe, lepiej i szybciej pływają. Meduza ma ciało czterograniaste, dzwonkowate, z czterema ropaliami na krawędziach parasola. Jama chłonąco-trawiąca jest podzielona czterema przegrodami. Gamety są wyrzucane do jamy chłonąco-trawiącej. Polipy kubopławów mają zwykle niewielkie rozmiary. Są nazywane kubopolipami. Żyją pojedynczo, nie wytwarzają szkieletu. W odróżnieniu od krążkopławów kubopławy nie rozmnażają się przez strobilizację.
Klasyfikacja.
Pierwszym znanym nauce kubopławem, opisanym przez Linneusza w 1758, był "Carybdea marsupialis". W 1880 Ernst Haeckel wyodrębnił ten i podobne gatunki do taksonu, który nazwał Cubomedusae. W 1973 Werner, na podstawie odmiennego od krążkopławów cyklu życiowego i budowy polipa, podniósł je do rangi gromady, nadając im nazwę Cubozoa.
Jest to niewielka grupa 36 znanych nauce gatunków, grupowanych w dwóch rzędach:
oraz

</doc>
<doc id="103119" url="https://pl.wikipedia.org/wiki?curid=103119" title="Kowel">
Kowel

Kowel () – miasto na Ukrainie, w obwodzie wołyńskim, siedziba administracyjna rejonu kowelskiego.
Leży na głównej drodze między Warszawą a Kijowem, około 65 km od granicy polsko-ukraińskiej.
Był miastem królewskim Korony Królestwa Polskiego.
Położenie.
Kowel położony jest na Nizinie Poleskiej, nad rzeką Turią. Historycznie miasto leży na Wołyniu, w jego zachodniej części, blisko granicy z ziemią chełmską. Otaczającymi dużymi miastami (min. 100 tys. mieszkańców) są:
Historia.
Pierwsza wzmianka historyczna z 1 połowy XIV wieku. Założony na obszarze Księstwa Halicko-Wołyńskiego, w XIV wieku włączony do Wielkiego Księstwa Litewskiego, w 1569 włączony do Korony Królestwa Polskiego.
I Rzeczpospolita.
Prawa miejskie miejscowości nadał król Zygmunt I Stary w 1518 r. Od rodu Sanguszków miasto nabyła królowa Bona i utworzyła tu starostwo niegrodowe. W 1611 król Zygmunt III Waza odnowił prawa miejskie. Kowel był miastem królewskim Korony Królestwa Polskiego, położonym w pierwszej połowie XVII wieku w starostwie niegrodowym kowelskim w województwie wołyńskim. W 1655 za zasługi w walce z najazdem szwedzkim starostwo otrzymał Stefan Czarniecki. W 1773 roku z woli Sejmu starostwo kowelskie otrzymał wojewoda krakowski Wacław Piotr Rzewuski na własność dziedziczną. W 1792 stacjonował tu 3 Pułk Przedniej Straży Buławy Polnej Koronnej, który walczył w wojnie w obronie Konstytucji 3 maja i insurekcji kościuszkowskiej.
Pod zaborami.
Po III rozbiorze Polski w 1795 w zaborze rosyjskim, był siedzibą powiatu kowelskiego guberni wołyńskiej. Nastąpił upadek miasta, a w 1857 miał miejsce pożar. W ramach represji po powstaniu listopadowym administracja carska skonfiskowała Kowel Rzewuskim. Ponowny rozwój zaczął się w drugiej połowie XIX wieku, ponieważ skrzyżowały się w nim dwie linie kolejowe. Od schyłku XIX w. jest jednym z największych miast Wołynia.
W 1915 w okolicach Kowla walczyła I Brygada Legionów Polskich. W Kowlu zorganizowano szpital dla legionistów, tu też mieściła się administracja wojskowa, gościł tu Józef Piłsudski.
II Rzeczpospolita.
W 1919 roku w czasie ewakuowania się z Kowla niemieckiego garnizonu rozpoczęła funkcjonowanie konspiracyjna milicja ukraińska, która czyniła przygotowania do przejęcia miasta. Zalążki własnej milicji zaczęła tworzyć również miejscowa ludność żydowska, która obawiając się pogromu po przejęciu miasta przez Ukraińców, wysłała delegację do ppłk. Sandeckiego z prośbą o przejęcie miasta przez Polaków. Dnia 4 lutego, wkrótce po opuszczeniu miasta przez Niemców (zdążyli je przedtem podpalić) o godz. 19.00 na Kowel uderzyły z kierunku północnego siły 3 szwadronu 8 pułku ułanów i szwadronu kaemów, od strony zachodniej siły II batalionu 28 pułku piechoty oraz 2 baterii 8 pap, a od południa siły II batalionu 32 pułku piechoty wsparte przez pociągi pancerne nr 15 „Paderewski” oraz 16 „Mściciel” i po krótkim starciu zmusiły siły miejscowej milicji ukraińskiej do opuszczenia miasta.
W Kowlu mieściła się tymczasowa siedziba okręgu wołyńskiego przed jej przeniesieniem w listopadzie 1919 do Łucka.
W dniach 11–13 września 1920 roku grupa motorowa złożona z siedmiu samochodów pancernych Ford FT-B i dwóch samochodów półpancernych White wykonała tzw. zagon na Kowel.
W II Rzeczypospolitej był siedzibą powiatu kowelskiego w województwie wołyńskim. Prezydentem miasta po odzyskaniu niepodległości był publicysta Karol Waligórski. W 1924 rozpoczęto budowę nowego kościoła pw. Pomnik Krwi i Chwały św. Stanisława Biskupa Męczennika. W 1929 miasto odwiedził prezydent Polski Ignacy Mościcki. W 1931 Kowel zamieszkiwały 27 653 osoby i stanowił on największe miasto w województwie po Równem i Łucku. 
1 października 1933 obszar miasta powiększono kosztem dwóch gmin. Z gminy Stare Koszary przyłączono kolonię Malinowszczyzna, osadę Jurydyka i grunty z innych miejscowości, a z gminy Niesuchoiże wybrane grunty różnych miejscowości. 
W Kowlu mieścił się garnizon wojskowy. Stacjonowało tu dowództwo i sztab 27 Dywizji Piechoty. W Czerkasach pod Kowlem znajdowała się do 1939 roku polska składnica uzbrojenia.
II wojna światowa.
Po agresji III Rzeszy na Polskę komendantem miasta został mianowany ppłk. Andrzej Hałaciński. Po agresji ZSRR na Polskę miasto, zajęte przez Armię Czerwoną znalazło się pod okupacją sowiecką. Po ataku Niemiec na ZSRR 26 czerwca 1941 miasto zostało zajęte przez Wehrmacht. Niemcy umieścili tu siedzibę komisariatu ("Gebiet"). W mieście stacjonował oddział operacyjny SD, sztab 314. batalionu policyjnego, posterunek żandarmerii oraz ukraińskiej policji.
Od lata 1941 Niemcy przystąpili do eksterminacji Żydów, których w tym czasie w Kowlu mieszkało około 15 tysięcy stanowiąc połowę ludności. W 1941 roku w różnych egzekucjach zabito około 1 tys. Żydów. 27 maja 1942 w Kowlu utworzono dwa getta – jedno na Starym Mieście (dla Żydów „bezużytecznych”), drugie na Nowym Mieście dla rzemieślników z rodzinami. W dniach 3–5 czerwca 1942 mieszkańców pierwszego z gett (6-8 tysięcy ludzi) rozstrzelano na polanie koło wsi Bachowo (7 km na północ od Kowla). Egzekucji dokonywało SD, niemiecka żandarmeria oraz ukraińscy policjanci. 19 sierpnia 1942 na żydowskim cmentarzu ci sami sprawcy rozstrzelali Żydów z getta na Nowym Mieście (5 tysięcy osób) oraz 150 Romów. Następnie oba getta były przeczesywane przez żandarmerię i policję w poszukiwaniu ukrywających się; schwytanych więziono w budynku Wielkiej Synagogi a później rozstrzeliwano na cmentarzu katolickim (około 2 tysięcy ofiar). Pozostawione mienie zostało rozgrabione przez ludność ukraińską.
W latach 1939–1945 oddziały ukraińskich organizacji OUN i UPA zamordowały w powiecie kowelskim około 3750 Polaków, z czego w samym Kowlu 44 osoby.
W marcu-kwietniu 1944 w pobliżu Kowla operowała 27 Wołyńska Dywizja Piechoty Armii Krajowej biorąc wraz z Armią Czerwoną udział w zakończonej niepowodzeniem operacji kowelskiej. Kowel został ponownie zajęty przez Armię Czerwoną dopiero w lipcu 1944.
Okres powojenny.
W latach 1945–1991 w ZSRR. Decyzją władz rozebrano przedwojenny Kościół–Pomnik, uszkodzony w trakcie wojny. Od 1991 miasto należy do Ukrainy. Rada Miejska Kowla w 2010 roku nadała honorowe obywatelstwo miasta Kowla Stepanowi Banderze.
Religia.
Prawosławie.
W Kowlu funkcjonuje czternaście parafii prawosławnych. Siedem z nich uznaje jurysdykcję kanonicznego Ukraińskiego Kościoła Prawosławnego Patriarchatu Moskiewskiego. W ich ramach działają cerkwie Wprowadzenia Matki Bożej do Świątyni, św. Michała Archanioła, Poczajowskiej Ikony Matki Bożej, św. Pantelejmona, Zmartwychwstania Pańskiego i św. Tatiany. Status soboru posiadają kolejne dwie cerkwie Patriarchatu Moskiewskiego: sobór Zmartwychwstania Pańskiego i Trójcy Świętej.
Siedem placówek duszpasterskich prowadzi w Kowlu Ukraiński Kościół Prawosławny Patriarchatu Kijowskiego. Są to sobory św. Dymitra Sołuńskiego, Zwiastowania i cerkwie św. Andrzeja, św. Włodzimierza, św. Jana Chrzciciela, św. Swietłany i Świętych Piotra i Pawła.
Katolicyzm.
W Kowlu działa greckokatolicka parafia Opieki Matki Bożej oraz rzymskokatolicka parafia św. Anny.
Protestantyzm.
W Kowlu funkcjonuje osiem zborów protestanckich różnych tradycji ewangelikalnych.
Restoracjonizm.
W mieście działa zbór Świadków Jehowy.
Transport.
W Kowlu mieści się węzłowa stacja kolejowa. Od 1873 obsługiwała połączenia m.in. do Brześcia, Równego i Zdołbunowa, a od 1877 do Lublina i Warszawy.
Sport.
W II Rzeczypospolitej w mieście działały polskie kluby piłkarskie WKS Kowel (jeden z najsilniejszych klubów Wołynia w latach 20.), Strzelec Kowel i Sokół Kowel. Obecnie największym klubem piłkarskim jest występujący w regionalnej lidze ukraińskiej Kowel-Wołyń Kowel.

</doc>
<doc id="103121" url="https://pl.wikipedia.org/wiki?curid=103121" title="Wielokomórkowce pośrednie">
Wielokomórkowce pośrednie

Wielokomórkowce pośrednie (Mesozoa), planulopodobne (Planuloidea), podgastrulowce – bezkręgowce morskie, tradycyjnie traktowane jako organizmy pośrednie między pierwotniakami (Protozoa) a wielokomórkowcami właściwymi (Eumetazoa).
Mesozoa są mikroskopijnych rozmiarów pasożytami bezkręgowców morskich. Ich ciało – osiągające długość około 0,5 mm – składa się z charakterystycznej dla danego gatunku liczby komórek (eutelia), przeciętnie około 20–30, jest robakokształtne i składa się z dwu warstw komórek: urzęsionej warstwy zewnętrznej, zwanej somatodermą i wewnętrznej (mezodermy), złożonej z nielicznych komórek nieuczestniczących w rozrodzie. Brak jamy ciała i endodermy.
Z powodu pasożytniczego trybu życia zauważa się u Mesozoa znaczne uproszczenia budowy, brak zorganizowanego układu nerwowego i zmysłowego. Charakteryzują się niezwykle złożonym trybem życia, uwzględniającym m.in. formy larwalne. Charakterystyczne dla wielokomórkowców pośrednich jest wytwarzanie komórek rozrodczych we wnętrzu innych komórek; zjawisko to nie pojawia się w żadnej innej grupie zwierząt.
We wcześniejszych klasyfikacjach biologicznych wielokomórkowce pośrednie stawiane były w randze typu, do którego zaliczano ok. 50 gatunków (obecnie wiadomo, że jest ich ponad 100) wyraźnie rozdzielonych między dwie gromady:
obecnie klasyfikowane w randze odrębnych typów z pominięciem Mesozoa. Badania genetyczne nie potwierdziły bliskiego pokrewieństwa obydwu grup. Zaliczane są do tkankowców (wielokomórkowców) właściwych. 

</doc>
<doc id="103123" url="https://pl.wikipedia.org/wiki?curid=103123" title="Brisbane">
Brisbane

Brisbane (wym. ) – miasto w Australii położone nad Pacyfikiem, stolica stanu Queensland. Jest trzecim co do wielkości miastem Australii i Oceanii z liczbą ludności na poziomie 2,6 mln mieszkańców, mieszka w nim ok. 10% populacji państwa. City of Brisbane jest największym miastem i jednostką administracyjną w Australii według granic administracyjnych. Wraz z miastami satelickimi Gold Coast, Sunshine Coast i Toowoomba tworzy region metropolitalny South East Queensland zamieszkiwany przez 3,8 mln osób. Miasto leży w strefie klimatu subtropikalnego, z całorocznym okresem z letnimi temperaturami, w centrum miasta temperatury w dzień wahają się od 22 °C w lipcu do około 30 °C w styczniu.
Brisbane jest klasyfikowane jako metropolia o znaczeniu globalnym, a także jest ważnym ośrodkiem handlowym, naukowym (kilka uniwersytetów) i kulturalnym (muzea, galeria sztuki). Brisbane jest ośrodkiem przemysłu rafineryjnego, gumowego, stoczniowego i maszynowego. Odbywało się tu wiele wydarzeń kulturalnych, politycznych, gospodarczych i sportowych o charakterze międzynarodowym, m.in. Igrzyska Wspólnoty Narodów w 1982 roku, wystawa światowa World Expo 88, w 1994 roku, Igrzyska Dobrej Woli w 2001 roku czy szczyt G20 w 2014 roku. W mieście odbędą się Letnie Igrzyska Olimpijskie 2032.
Brisbane zostało nazwane „Australia's hippest city” ("najmodniejszym australijskim miastem"). Jest wysoko notowane na świecie w rankingach dotyczących jakość życia.
Geografia.
Położenie.
Brisbane leży na wschodnim wybrzeżu, nad Morzem Koralowym Oceanu Spokojnego. Duża część metropolii leży bezpośrednio nad Zatoką Moreton, u ujścia rzeki Brisbane. Położone jest w centralnej części regionu metropolitalnego i aglomeracji South East Queensland. Metropolia graniczy bezpośrednio od północy z Sunshine Coast (333 436 mieszkańców), a od południa z Gold Coast (581 730 mieszkańców), choć od centrum biznesowego do śródmieść tych miast jest kilkadziesiąt kilometrów. Oddalony jest o 733 km na północ od Sydney.
Od wschodu, wzdłuż pacyficznego wybrzeża położone są wyspy: Bribie, Moreton, North Stradbroke Island i South Stradbroke Island, natomiast w zatoce położone są wyspy: , , , , , i mniejsze wysepki. W pobliżu znajduje się mała rafa koralowa , jak również północny cypel tzw. .
Aglomeracja od strony zachodniej, północno-zachodniej i południowo-zachodniej jest otoczona kilkoma pasmami górskimi Wielkich Gór Wododziałowych. Od strony południowo-zachodniej położone są pasma: Main Range, , McPherson Range i zgrupowane pod nazwą "". Od strony północno-zachodniej położone są pasma, m.in.: , ; natomiast na samej północy aglomeracji znajdują się pasma, m.in.: oraz . W bliskim sąsiedztwie centrum miasta położone jest pasmo .
Podział administracyjny.
Brisbane tak jak inne największe miasta Australii zostało zdefiniowane przez Australijski Urząd Statystyczny. Podstawowa metropolia jest oznaczona jako "Capital City Statistical Division". Podzielona jest na 5 jednostek administracyjnych (tzw. "local government areas", "LGA"): , Moreton Bay Region, , i mających ponad 2,4 mln mieszkańców i powierzchnię 5974 km², przy gęstości zaludnienia 408 os./km². Cała metropolia jest oznaczona jako "Greater Capital City Statistical Area" (GCCSA), nazywana również "Greater Brisbane". Złożona jest 8 samorządów lokalnych, które oprócz pięciu powyższych obejmuje również słabo zaludnione , i część . Każda z tych ośmiu jednostek administracyjnych jest podzielona na osiedla / przedmieścia (). Najwięcej, bo 197 osiedli wchodzi w skład City of Brisbane. Cała metropolia ma ponad 2,5 mln mieszkańców i powierzchnię 15 842 km².
Klimat.
Brisbane leży w strefie klimatu subtropikalnego, z całorocznym okresem z letnimi temperaturami. Średnia temperatura roczna wynosi 26 °C w ciągu dnia i 16 °C w nocy. Najchłodniejszym miesiącem jest lipiec ze średnią temperaturą około 21-22 °C w dzień i 9-10 °C w nocy. Najcieplejszymi miesiącami są styczeń i luty ze średnią temperaturą 29-30 °C w dzień i 21 °C w nocy. Średnia opadów w skali roku wynosi od ok. 800 mm za zachodnich obrzeżach do ok. 1000 mm na wybrzeżu, najobfitszy w opady jest okres od grudnia do lutego.
Demografia.
Brisbane jest bardzo szybko rozwijającym się miastem. W latach 70. XX wieku populacja przekroczyła milion mieszkańców, w pierwszych latach XXI wieku populacja przekroczyła 2 miliony mieszkańców. W 2019 roku populacja miasta przekroczyła 2,5 mln mieszkańców. Obecny wzrost demograficzny jest na poziomie 2% rocznie, corocznie przybywa 50 000 nowych mieszkańców czyli ok. 500 000 nowych mieszkańców na dekadę. W aglomeracji South East Queensland, której Brisbane jest głównym ośrodkiem miejskim, w ciągu najbliższych 3 dekad, populacja ma zwiększyć się z 3,5 mln do 5,5 mln mieszkańców dzięki osiedlaniu się ludności na rozległych przedmieściach.
Gospodarka.
Brisbane jest notowane w trzech niezależnych rankingach metropolii o znaczeniu globalnym. W rankingu " 2020" zostało oznaczone jako metropolia światowa drugiej kategorii – "beta+". Metropolia wykazuje tendencję wzrastającą, 12 lat wcześniej – w 2008 roku, klasyfikowana była w trzeciej kategorii – gamma. W rankingu "World's Best Cities 2020", Brisbane zajęło 61 miejsce na świecie. W rankingu "", Brisbane zajęło 29 miejsce na świecie, zaraz za Szanghajem.
Produkt miejski brutto Brisbane – według danych Brookings Institution – wyniósł w 2014 roku 96,6 mld dolarów amerykańskich. Produkt miejski brutto według danych "SGS Economics and Planning" wyniósł w 2016 roku 158 mld dolarów australijskich (120,6 mld dolarów amerykańskich). Natomiast produkt miejski brutto według danych "SGS Economics and Planning" wyniósł w 2018 roku 177 mld dolarów australijskich co stanowi 9,3% produktu krajowego brutto Australii. Produkt miejski brutto na osobę wyniósł w 2015 roku 67 300 dolarów australijskich. Bezrobocie w pierwszym kwartale 2019 roku wynosiło 5,5%.
W rankingu ' dotyczącego jakość życia, Brisbane w 2019 roku uplasowało się na 35 miejscu na świecie, zaraz za San Francisco, 7 miejsc przed Londynem, 47 miejsc przed Warszawą. Metropolia wykazuje tendencję wzrastającą, jakość życia w mieście gwałtownie się podnosi, 11 lat wcześniej – w 2008 roku klasyfikowana była na 49 miejscu na świecie. W rankingu ' w 2019 roku, Brisbane uplasowało się na 23 miejscu na świecie, wyprzedzając norweskie Oslo. Tu również metropolia wykazuje tendencję wzrastającą, przed 2016 rokiem nie była klasyfikowana w grupie pierwszych 25 miast świata. W rankingach "Economist Intelligence Unit" oraz "", Brisbane w 2021 roku weszło do pierwszej 10-tki miast na świecie.
Brisbane ma z kilkudziesięcioma wieżowcami o wysokości całkowitej powyżej 100 metrów, w tym 7 wieżowcami o wysokości całkowitej powyżej 200 metrów. Centrum biznesowe cały czas się rozwija, wciąż powstają nowe wieżowce, w latach 2016-2020 oddano do użytku trzy najwyższe wieżowce w mieście o wysokości całkowitej powyżej 250 metrów.
Odbyły się tu międzynarodowe wydarzenia polityczne i gospodarcze np. wystawa światowa Expo ’88 oraz szczyt G20 w 2014 roku.
Głównymi centrami kongresowymi w mieście są oraz Royal International Convention Centre, największym obszarem wystawowym jest , natomiast największą halą widowiskowo-sportową jest .
Brisbane jest dużym australijskim centrum produkcji lotniczej. Znajduje się tu fabryka "Airbus Group Australia Pacific" (dawniej jako "Australian Aerospace Ltd.") produkująca m.in. australijskie wersje europejskich śmigłowców NHI NH90 oraz Eurocopter Tiger, jak również struktury kompozytowe dla innych produktów Airbus. Położone są tu również zakłady Boeinga: . Znajdują się tu również różne zakłady motoryzacyjne np. , czy , jak również jeden z ośrodków producenta pojazdów wojskowych: .
W mieście swoją siedzibę ma wytwórnia filmowa , która wraz z w mieście satelickim Gold Coast odpowiada za większość produkcji filmowej w stanie Queensland.
Historia.
Przed przybyciem Europejczyków tereny dzisiejszego Brisbane były zamieszkiwane przez aborygeńskie plemiona Turrbal i Jagera. Nazywali oni ten obszar "Mian-jin", tzn. „miejsce o kształcie kolca”. W 1770 roku kapitan James Cook płynął wzdłuż wybrzeża Queensland z botanikiem Josephem Banksem; pojawiają się nazwy Cape Moreton, Point Lookout i Glass House Mountains. W 1823 r. porucznik brytyjskiej marynarki John Oxley zbadał dolinę bezimiennej wówczas rzeki, uchodzącej do Zatoki Moreton. Nowo odkrytym miejscem zainteresował się ówczesny gubernator Nowej Południowej Walii, sir Thomas Brisbane. W następnym roku założono tu kolonię karną dla zesłańców (Redcliffe Point nad Zatoką Moreton). Inspektorzy odwiedzający kolonię protestowali wielokrotnie przeciwko wykorzystaniu miejsca o tak dobrym klimacie, doskonałym położeniu i bogatym zapleczu gospodarczym (lasy, pastwiska, dostatek słodkiej wody) w charakterze miejsca zesłań. Ostatecznie w 1839 roku zlikwidowano kolonię dla zesłańców. W 1843 r. rozpoczęła się sprzedaż działek dla osadników, którzy założyli tu osadę nazwaną na cześć gubernatora T. Brisbane’a. Po trzech latach liczyła ona już 900 mieszkańców i posiadała własną gazetę „Moreton Bay Courier”.
W latach 40. w całej wschodniej Australii wystąpiły masowe epidemie bydła. Powstała pierwsza linia okrętowa do transportu wyrobów garbarskich do Sydney. Zaczęli przybywać kolejni emigranci z Anglii. Szczególnie istotne było przypłynięcie statku „Fortitude”, który przywiózł kilkaset osób, głównie rzemieślników. Założyli oni własne osiedle Fortitude Valley – obecnie dzielnica Haymarket w Brisbane. We wrześniu 1859 r. licząca już 5 tys. mieszkańców miejscowość otrzymała prawa miejskie. Trzy miesiące później, po oddzieleniu Queensland od Nowej Południowej Walii, zostało ono stolicą nowego stanu. Pod koniec XIX w. Brisbane liczyło ponad 100 tys. mieszkańców, po zakończeniu I wojny światowej – już przeszło 200 tys.
Brisbane odgrywało ważną rolę w czasie II wojny światowej, kiedy podczas walk z Japonią na południowo-zachodnim Pacyfiku było siedzibą sztabu generalnego generała D. MacArthura. Nastąpił wówczas znaczny rozwój portu i strefy przemysłowej, pracującej na rzecz armii. W 1960 r. Brisbane obejmowało teren 971 km² i liczyło 543 tys. mieszkańców.
W 1974 oraz 2011 miasto zostało zalane przez powódź.
Transport.
Transport kolejowy.
W Brisbane rozpoczyna swój bieg linia kolejowa o długości 1680 km łącząca najważniejsze stanowe ośrodki miejskie położone na północ od miasta, w tym Sunshine Coast, Gladstone, Rockhampton, Mackay, Townsville oraz Cairns. Tą trasą przebiega również połączenie kolejowe , obsługiwane przez kolej dużych prędkości (rekord prędkości to 210 km/h, jednakże standardowa prędkość wynosi 160 km/h). Trasa na zachód obsługiwana jest przez połączenie (do Charleville). Dla kierunku północno-zachodniego istnieje połączenie (do Longreach). Głównym stanowym operatorem kolejowym obsługującym powyższe połączenia jest , z siedzibą w Brisbane. Poprzez linię kolejową , istnieje połączenie kolejowe do Sydney, położonego 733 km na południe. Połączenie obsługiwane jest przez operatora kolejowego . Ta trasa kolejowa ma łącznie 988 km długości, średnia prędkość pociągu na tej trasie to 73 km/h, obecny czas przejazdu oscyluje na poziomie 13,5 godziny. Istnieją plany budowy kolei dużych prędkości na tym odcinku. 
Systemem kolei aglomeracyjnej jest nazywana również "Citytrain". Obsługuje 13 linii kolejowych: , , ,
, ,
W mieście działa łącznie sto kilkadziesiąt . Głównym dworcem jak również stacją węzłową jest w centrum biznesowym.
Transport drogowy.
Brisbane przecina rozbudowana sieć dróg stanowych, jak również autostrad miejskich i międzymiastowych. Przebiega tędy szlak Highway 1 przebiegający dookoła Australii, łączący ze sobą wszystkie stolice stanów. 
Występują tu również lokalne, miejskie autostrady np. , ("M3"), , ("M4"), , , . to specjalna trasa o długości 2 km w centrum biznesowym Brisbane.
Brisbane ma również dużą sieć głównych tuneli drogowych pod obszarem metropolitalnym, znaną jako sieć , która obejmuje tunele takie jak (4,6 km), czy . To trzy najdłuższe tunele drogowe w Australii.
Transport miejski.
Brisbane i jego aglomeracja ma rozbudowaną sieć transportu publicznego, która obejmuje:
System transportu miejskiego jest koordynowany przez , zapewnia ujednolicony system biletowy i elektroniczny system płatności znany jako . W mieście działa również usługa o nazwie , oferująca nocne połączenia w weekendy.
W latach 1951–1969 funkcjonowały . W latach 1885–1969 funkcjonowały tramwaje w Brisbane, obecnie sieć tramwajowa funkcjonuje pod nazwą G:link tylko w mieście satelickim Gold Coast. W 2023 roku, w mieście ma zostać uruchomione , szybki autobusowy system transportowy () a także w 2024 roku ma zostać uruchomiona podziemna kolej szynowa .
W Brisbane działają trzy firmy taksówkarskie: "Yellow Cabs" (których pojazdy są pomalowane na pomarańczowo), "Black and White Cabs" oraz "13Cabs". Wszystkie trzy firmy oferują usługi w ramach tego samego systemu opłat (regulowanego przez rząd stanowy Queensland). Mogą odbierać pasażerów z dowolnego miejsca w aglomeracji. Oprócz standardowych taksówek, obie oferują Maxi-Taxis zaprojektowane dla maksymalnie 10 osób i przystosowane dla osób niepełnosprawnych a także samochody luksusowe (Silver Service w "Yellow Cabs", Business Class w "Black and White Cabs").
W mieście działa publiczny system wypożyczania rowerów pod nazwą "CityCycle", który obejmuje 2000 rowerów i 150 stacji dokujących. Z systemu korzysta ok. 4 mln osób rocznie.
Transport lotniczy.
Miasto jest obsługiwane przez międzynarodowy port lotniczy Brisbane, oddalony ok. 12 km od centrum biznesowego. W 2019 roku obsłużył 24 mln pasażerów, z czego 17,5 mln to pasażerowie krajowi, a 6,5 mln to pasażerowie zagraniczni. Jest to trzeci co do wielkości port lotniczy w Australii i Oceanii. 
Innymi portami lotniczymi w aglomeracji są:
Te cztery porty lotnicze w regionie, w 2019 roku obsłużyły łącznie 31 885 424 pasażerów.
Korytarz lotniczy z Sydney do Brisbane jest 18 najbardziej ruchliwym połączeniem lotniczym na świecie, natomiast połączenie Melbourne - Brisbane jest 34 najbardziej ruchliwym połączeniem na świecie.
Transport morski.
Port Brisbane to port morski w mieście. Jest trzecim co do wielkości portem kontenerowym w Australii. 
 to międzynarodowy terminal pasażerki. Planuje się otworzenie nowo wybudowanego terminalu "Brisbane International Cruise Terminal".
Brisbane ma rozbudowany system lokalnego transportu morskiego, zarówno w zatoce jak i na rzece. to firma transportu publicznego, która rozpoczęła obsługę promów w Brisbane 4 listopada 2020 roku, w ramach dziesięcioletniego kontraktu z Radą Miasta Brisbane. Zastąpiła usługi firmy . Jest spółką zależną . RiverCity Ferries obsługuje 28 promów: 22 promy "CityCat", 1 prom "CityFerries" i 5 promów "KittyCats" oraz korzysta z 21 nabrzeży (miejsc dokowania, przystani) na rzece Brisbane.
Sport.
Kluby sportowe.
Najpopularniejszymi dyscyplinami sportu w Brisbane są: rugby 13-osobowe, rugby 15-osobowe, krykiet, futbol australijski i piłka nożna.
Popularne kluby sportowe:
Kluby piłki nożnej:
Obiekty sportowe.
Główne stadiony w mieście to:
Imprezy sportowe.
Miasto było kandydatem do zorganizowania letnich igrzysk olimpijskich 1992, jednakże w ostatecznej kwalifikacji wygrała Barcelona. Wystąpiono z wstępną propozycją, aby letnie igrzyska olimpijskie w 2016 oraz w 2020 roku mogłyby się odbyć w Brisbane, jednakże miasto oficjalnie nie złożyło aplikacji do Międzynarodowego Komitetu Olimpijskiego. Na początku 2021 roku były prowadzone rozmowy pomiędzy i Międzynarodowym Komitetem Olimpijskim na temat potencjalnego odbycia się Letnich Igrzysk Olimpijskich 2032 w Brisbane. 10 czerwca 2021 roku, Brisbane uzyskało aprobatę zarządu MKOl, co oznacza wstępne otrzymanie praw do organizacji igrzysk olimpijskich. 21 lipca 2021 roku w czasie 138. sesji Międzynarodowego Komitetu Olimpijskiego podjęto oficjalną decyzję o organizacji igrzysk przez Brisbane.
Odbywało się tu wiele międzynarodowych wydarzeń sportowych, m.in. Igrzyska Wspólnoty Narodów ("Commonwealth Games") w 1982 r. czy Igrzyska Dobrej Woli 2001. Podczas organizowanych Igrzysk Wspólnoty Narodów 2018 w sąsiednim Gold Coast, dwa obiekty w Brisbane również były używane. Ponadto odbyły się tutaj: Australian Open 1923, (jedna z aren), (jedna z aren), Mistrzostwa świata w żeglarstwie (klasa Finn) 1976, (jedna z aren), Puchar Świata w Rugby 1987 (jedna z aren), Mistrzostwa Pacyfiku w pływaniu 1987, , 1988, Mistrzostwa świata w kolarstwie BMX 1989, Mistrzostwa świata w żeglarstwie (klasa 470) 1991, (jedna z aren), 1994, , , Puchar Świata w Rugby 1987 (jedna z aren), Piłka nożna na Letnich Igrzyskach Olimpijskich 2000 (jedna z aren), Mistrzostwa świata weteranów w lekkoatletyce 2001, Australia Sevens 2002, Puchar Świata w Rugby 2003 (jedna z aren), Międzynarodowa Olimpiada Geograficzna 2006, (jedna z aren), Puchar Narodów Oceanii w Piłce Ręcznej Kobiet 2009, Mistrzostwa świata w żeglarstwie (klasa Laser Radial) 2012, Międzynarodowa Olimpiada Informatyczna 2013, The Rugby Championship (jedne z aren w 2000, 2001, 2011, 2015), Puchar Azji w Piłce Nożnej 2015 (jedna z aren), Mistrzostwa Świata w Krykiecie Mężczyzn 2015 (jedna z aren), Puchar Świata w Rugby League 2017 (jedna z aren), (wraz z Sydney), Igrzyska Wspólnoty Narodów 2018 (jedna z aren), planowane Mistrzostwa Świata w Piłce Nożnej Kobiet 2023 (jedna z aren).
W Brisbane, w kompleksie Queensland Tennis Centre rozgrywany jest turniej tenisowy Brisbane International, który co roku rozpoczyna nowy sezon tenisowy.
Brisbane jest głównym ośrodkiem short tracku w Australii.
Turystyka.
W aglomeracji znajdują się różnego rodzaju parki tematyczne, m.in.: , , , (jeden z najczęściej odwiedzanych parków wodnych na świecie, odwiedzany jest co roku przez ok. 1,1 mln osób), WhiteWater World, Fleays Wildlife Park, , oraz Australia Zoo, ogród zoologiczny rodziny słynnego "łowcy krokodyli". Znajduje się tu również Daisy Hill Koala Centre, zbudowane przez rząd stanowy jako dedykowane centrum edukacyjne dotyczące koali (wstęp bezpłatny). Innym podobnym obiektem jest .
W mieście oferowane są loty nad Wielką Rafą Koralową, wpisaną na listę światowego dziedzictwa UNESCO. W pobliskich wodach jest możliwość obserwowania wielorybów, m.in. poprzez rejsy wycieczkowe "Whales In Paradise". "Brisbane Visitor Information and Booking Centre" oferuje darmowe piesze wycieczki po mieście z przewodnikiem. "CityHopper" oferuje darmowe wycieczki statkiem po rzece Brisbane. Epicurious Garden to ogród, w którym każdy może zamówić bezpłatnie próbkę sezonowych owoców lub ziół.
Do najważniejszych atrakcji turystycznych należą m.in. diabelski młyn , , Kurilpa Bridge, (tereny z targów światowych), plaża rzeczna Streets Beach, . Jednym z miejskich deptaków jest .
Historyczne budynki: (architektura wiktoriańska, 1889), (najstarsza willa w mieście, architektura wiktoriańska, 1846), (1892), (architektura neorenesansowa, 1930), (1905), (1862), (1867), (1865), budynek z 1884 roku, (architektura neorenesansowa, 1930), (1940), (1929), The Mansions (architektura wiktoriańska, 1889), (1872), stary młyn (1828), .
Ważniejsze kościoły: (architektura neogotycka, 1901-2009), archikatedra św. Szczepana (architektura neogotycka, 1863-1989), , (1855-1929)
Gallery of Modern Art jest jedną z najczęściej odwiedzanych galerii sztuki na świecie, w 2017 roku odwiedziło ją prawie 1,5 mln osób. Inne obiekty kulturalne to np. Muzeum Queensland, , centrum kulturalne .
Metropolia jest otoczona przez kilka parków narodowych np. , , , Moreton Island National Park (95% wyspy Moreton), (1/3 wyspy Bribie), (ok. 40% wyspy North Stradbroke Island), , Park Narodowy Lamington, Park Narodowy Border Ranges, Park Narodowy Mount Barney, Park Narodowy Mount Chinghee, Park Narodowy Main Range. Znajdują się tutaj inne tereny zielone np. mokradła Boondall Wetlands, rezerwat , plac , , , park leśny , , góra wraz z .
Na południe od miasta położony jest teren chroniony Gondwana Rainforests of Australia, największy obszar subtropikalnych lasów deszczowych na świecie, wpisany na listę światowego dziedzictwa UNESCO.

</doc>
<doc id="103124" url="https://pl.wikipedia.org/wiki?curid=103124" title="Hobart">
Hobart

Hobart (wym. ) – miasto w Australii, stolica Tasmanii. Założone zostało (jako kolonia karna) w 1804 i było drugim po Sydney miastem na tym kontynencie. Hobart prawa miejskie posiada od 1842 i jest centrum finansowym i administracyjnym Tasmanii. W 2006 roku liczyło 205 566 mieszkańców.
W mieście znajduje się polski konsulat honorowy.
Geografia.
Hobart położone jest w południowo-wschodniej części wyspy Tasmania, oddalone około 22 km od ujścia rzeki Derwent, która wpada do zatoki Storm Bay. Główna część miasta położona jest na zachodnim brzegu. We wschodniej części miasta występują licznie niskie pagórki i mały grzbiet górski zwany Meehan Range. Nad miastem dominuje widok góry Mount Wellington, która wznosi się na wysokość 1271 m n.p.m. Z podnóża tej góry wypływa strumyk Hobart, który płynie pod miastem i wpada do rzeki Derwent.
Klimat.
Hobart położone jest w strefie klimatu morskiego. Najwyższą temperaturę zanotowano 4 stycznia 1976 roku i wynosiła 40,8 °C, natomiast najniższą temperaturę zanotowano 25 czerwca 1972 i wynosiła -2,8 °C. Średnie dzienne nasłonecznienie dla tego miasta wynosi 5,9 godzin (mniejsze jest tylko w Melbourne). W zimie na miasto rzadko spada śnieg w przeciwieństwie do góry Mount Wellington, na której właściwie przez cały rok (również w lecie) występują opady śniegu.
Ludność.
Według spisu ludność z 2006 roku Hobart zamieszkuje 205 566 mieszkańców, z czego ok. 12% ludności urodziło się poza granicami Australii, głównie są pochodzenia brytyjskiego, nowozelandzkiego, holenderskiego i niemieckiego.
Przynależność do Kościoła chrześcijańskiego deklaruje 63,8% mieszkańców. Głównie są wyznania anglikańskiego (29,8%) oraz katolickiego (21,1%) ale również należą do Zjednoczonego Kościoła (ang. Uniting Church) – 4,2%.
Gospodarka.
Wielkie znaczenie dla tutejszej gospodarki ma port morski, który stanowi m.in. bazę wypadową dla australijskich i francuskich wypraw na Antarktydę. Port ładuje około 2000 ton ładunku rocznie na australijski statek badawczy "Aurora Australis"
. Hobart jest również ważnym ośrodkiem przemysłowym Tasmanii, zlokalizowane są tu tartaki, cementownie, przędzalnie wełny, zakłady elektrolizy cynku i huta cynku obsługiwana przez Nyrstar (jedna z największych na świecie firm produkujących cynk). W mieście funkcjonują również inne ważne przedsiębiorstwa, takie jak fabryki katamaranów, Cadbury (producent słodyczy i napojów) i Cascade Brewery (najstarsza firma browarowa w Australii) położony w pobliżu naturalnych wód źródlanych Mount Wellington. W okolicy Hobart działa wiele winnic.
Władze lokalne.
Aglomeracja miasta Hobart składa się z 5 obszarów samorządowych. Wszystkie lokalne rządy odpowiedzialne są m.in. za wywóz odpadów i za kanalizacje miasta. Większość wydarzeń (np. "Taste of Tasmania", "Hobart Summer Festival") oraz transport publiczny są finansowane przez rząd stanowy.
Transport.
Transport publiczny jest obsługiwany jedynie przez linie autobusowe (przedsiębiorstwo Metro Tasmania finansowane przez rząd stanowy). Od 1893 miasto było obsługiwane przez linie tramwajowe, które zostały zamknięte na początku lat 60. XX wieku i zastąpione przez sześć linii trolejbusowych, które kursowały do 1968. Pociągi podmiejskie kursowały w Hobart do 1974 roku.
Ważną rolę w komunikacji miasta pełnią 3 główne autostrady (Southern Outlet, Tasman Highway i Brooker Highway), którymi można dojechać do większości miejsc zlokalizowanych w aglomeracji Hobart, oraz most Tasmana, który łączy zachodni brzeg miasta ze wschodnim. Przedsiębiorstwa taksówkowe obsługują firmy Taxi Combined (posiada największą liczbę taksówek) i Yellow Cabs.
W Hobart działa Międzynarodowe Lotnisko (ang. Hobart International Airport). Loty krajowe obsługiwane są m.in. przez następujących przewoźników: Jetstar Airways, Qantas, Tiger Airways i Virgin Blue. Tymi liniami można dolecieć do Melbourne, Sydney, Brisbane oraz Adelaide.
Sport.
Nawet pomimo faktu, że futbol australijski cieszy się dużą popularnością w kraju, Hobart nie posiada zespołu, który by występował w AFL. Jednak istnieje możliwość, że planowany klub Tasmania United FC będzie reprezentował miasto w rozgrywkach A-League. W Hobart ma siedzibę klub krykietowy Tasmanian Tigers oraz występująca w lidze Big Bash League drużyna Hobart Hurricanes, jak również klub koszykarski Hobart Chargers, który występuje w South East Australian Basketball League.
Każdego roku odbywa się jeden z bardziej prestiżowych wyścigów żeglarskich z Sydney do Hobart, którego trasa liczy 1170 km (630 mil morskich).
Od 1994 roku rozgrywany jest turniej tenisowy kobiet Hobart International.
Ważniejsze obiekty sportowe: Bellerive Oval, Hobart Aquatic Centre, North Hobart Oval i Tattersalls Park.

</doc>
<doc id="103125" url="https://pl.wikipedia.org/wiki?curid=103125" title="Rombowce">
Rombowce

Rombowce (Dicyemida) – grupa około 100 gatunków mikroskopijnej wielkości morskich zwierząt bezkręgowych pasożytujących w nerkach głowonogów, klasyfikowanych w randze typu Dicyemida, a tradycyjnie zaliczanych do typu Mesozoa i gromady Rhombozoa.
Rombowce są pasożytami na nerkach kałamarnic i ośmiornic. Ich cykl życiowy jest niezwykle złożony i nie do końca poznany. Z zapłodnionych jaj rozwijają się liczne nitkowate larwy ("nematogeny"). Z niektórych nematogenów wykształcają się niewielkie hermafrodytyczne organizmy, tzw. "infusoriogeny", produkujące znaczne ilości plemników i komórek jajowych. Dopiero te ostatnie wydostają się poza ciało żywiciela, już w formie larwalnej. Dorosłe osobniki składają jaja w ciele kolejnego żywiciela, w którym to pojawia się kolejne pokolenie nematogenetyczne.
Klasyfikacja biologiczna.
Rombowce i prostopływce (Orthonectida) były uważane za organizmy pośrednie pomiędzy pierwotniakami (Protozoa), a wielokomórkowcami właściwymi (Eumetazoa). Klasyfikowano je w odrębnym typie Mesozoa. Badania molekularne sugerują jednak, że są to dalece uwstecznione zwierzęta trójwarstwowe.
Rombowce dzielone są na dwa rzędy:

</doc>
<doc id="103126" url="https://pl.wikipedia.org/wiki?curid=103126" title="Albert Michelson">
Albert Michelson

Albert Abraham Michelson (ur. 19 grudnia 1852 w Strzelnie, zm. 9 maja 1931 w Pasadenie) – amerykański fizyk pochodzenia polsko-żydowskiego, laureat Nagrody Nobla w dziedzinie fizyki w 1907 r. za konstrukcję interferometru.
Życiorys.
Urodził się w Strzelnie na Kujawach w żydowsko-polskiej rodzinie kupieckiej. W sierpniu 1855 roku Samuel i Rozalia (z domu Przyłubska) z trójką dzieci: Pauliną, Joanną i najstarszym Albertem wyjechali przez Nowy Jork i Panamę do Kalifornii. Dorastał w miasteczkach wyrosłych na gorączce złota: Murphy’s Camp (obecnie Murphys) w Kalifornii i srebra, Virginia City w Nevadzie. Rodzina Michelsonów utrzymywała się ze sprzedaży narzędzi i materiałów potrzebnych poszukiwaczom złota i srebra. Po zabójstwie prezydenta Lincolna w 1865 za zgodą rodziców przyjął drugie imię – Abraham.
Lata szkoły średniej spędził w San Francisco w domu swojej ciotki Henriette Levy (z d. Michelson), która była matką pisarki Harriet Lane Levy. Studiował w U.S. Naval Academy w Annapolis w latach 1869 do 1873. Tam po raz pierwszy zetknął się z obserwacjami astronomicznymi (kadeci mieli do dyspozycji w pełni wyposażone obserwatorium astronomiczne). Po odbyciu dwuletniej służby na morzu został zatrudniony w macierzystej uczelni na stanowisku wykładowcy fizyki i chemii. Na dalszą naukę został wysłany do Europy, głównie do Berlina (1880-1882).
Po powrocie w maju 1882 roku został dyrektorem wydziału fizyki Szkoły Nauki Stosowanej Case’a ("Case School of Applied Science") w Cleveland (obecnie Uniwersytet Case’a i Western Reserve). Tam wspólnie z E. Morleyem przeprowadził w 1887 eksperyment, który wykazał, że hipotetyczny eter kosmiczny, rzekomo potrzebny do propagacji światła, nie może być statyczny ani częściowo wleczony. W latach 1889–1892 był profesorem Szkoły Nauki Stosowanej Case’a w Cleveland i Uniwersytetu Clarka w Worcester. Lata 1892–1929 to okres pracy na Uniwersytecie Chicagowskim (z przerwą w czasie I wojny światowej, gdy powrócił do służby w marynarce wojennej – noblista w stopniu komandora porucznika).
W 1899 roku poślubił Edne Stanton, z którą miał syna i trzy córki.
Był członkiem wielu towarzystw naukowych, m.in.:
Michelson pamiętał o swoim polskim pochodzeniu, a swoje poświęcenie ciężkiej pracy tłumaczył tym, że pracowitość to cecha wszystkich Polaków. Mimo że nie urodził się na terenie państwa polskiego, przez całe życie konsekwentnie wpisywał w dokumentach Polskę jako miejsce urodzenia.
Dokonania naukowe.
Michelson był konstruktorem bardzo precyzyjnego interferometru, zwanego współcześnie "interferometrem Michelsona". Przyrząd ten umożliwił mu przeprowadzenie bardzo dokładnych pomiarów prędkości światła, a także innych pomiarów z zakresu metrologii.
W 1887 r. Michelson wraz z Edwardem Morleyem przeprowadził eksperyment (znany współcześnie jako doświadczenie Michelsona-Morleya) dowodzący, że prędkość światła w układzie źródła nie zależy od ruchu Ziemi. To doświadczenie, wykazujące brak wpływu ruchu obrotowego i orbitalnego Ziemi na prędkość światła w układzie źródła, miało doniosłe znaczenie dla szczególnej teorii względności. Eksperyment Michelsona miał za zadanie potwierdzenie istnienia hipotetycznego eteru, będącego nośnikiem światła. Negatywny wynik badania stał się doświadczalną podstawą teorii względności.
Jego dokonania z zakresu spektroskopii nie ograniczały się tylko do budowy interferometru. Był także autorem urządzenia do produkcji siatek dyfrakcyjnych, które wielokrotnie udoskonalał. Prowadził również badania dotyczące sztywności Ziemi.
Nagrody i wyróżnienia.
W roku 1907 otrzymał Nagrodę Nobla w dziedzinie fizyki za konstrukcję precyzyjnych instrumentów optycznych i pomiary w dziedzinie spektroskopii i metrologii przy ich użyciu. Był drugim Amerykaninem noblistą (po Teodorze Roosevelcie), a pierwszym w naukach ścisłych. W 1922 roku przyznano mu nagrodę Prix Jules-Janssen.
Inne wyróżnienia:

</doc>
<doc id="103128" url="https://pl.wikipedia.org/wiki?curid=103128" title="Włodzimierz (Ukraina)">
Włodzimierz (Ukraina)

Włodzimierz (dawniej także: "Włodzimierz Wołyński"; , "Wołodymyr") – miasto w zachodniej części Ukrainy, w obwodzie wołyńskim, nad rzeką Ług, stolica rejonu. W 2016 roku liczyło 39 tys. mieszkańców.
Położenie.
Włodzimierz jest położony na północnym krańcu Wyżyny Wołyńskiej, około 15 km od polskiej granicy. W pobliżu miasta usytuowane jest kolejowe przejście graniczne. Otaczającymi dużymi miastami (min. 100 tys. mieszkańców) są:
Historia.
Włodzimierz powstał w drugiej połowie X wieku (pierwsza wzmianka historyczna w 988 r.), jako warowny gród na pograniczu nowo zdobytych przez Ruś na Polakach ziemiach Grodów Czerwieńskich. Wybudowanie warowni we Włodzimierzu potwierdza, że Włodzimierz I Wielki przystępował dopiero do utrzymania świeżo zdobytego terenu. Już w 988 roku stał się stolicą Księstwa Włodzimierskiego, a od II poł. XI w. był także stolicą prawosławnej eparchii włodzimiersko-brzeskiej. W 1160 ukończono budowę soboru Zaśnięcia Matki Bożej. W XIII wieku w składzie księstwa halicko-wołyńskiego, od 1240 roku zależnego od chanatu mongolskiego. W 1241 spod Włodzimierza rozpoczął się I najazd mongolski na Polskę. W 1349 ziemie te zostają ponownie przyłączone przez Kazimierza Wielkiego do Korony Królestwa Polskiego. W 1356 miała miejsce obrona Włodzimierza przed najazdem tatarskim, w której poległ Stanisław Ciołek.
28 sierpnia 1366 roku we Włodzimierzu Janusz Suchywilk przekazał swoje dobra bratankom Piotrowi i Mikołajowi. Byli to synowie Jakusza Cztana ze Strzelc. Ustanowił w ten sposób pierwszą ordynację w Polsce. Król Kazimierz Wielki potwierdził ten dokument.
Włodzimierz zlokalizowany był na gruntach należących do króla. Uzyskał prawo składu przed 1379 rokiem.
Prawa miejskie otrzymał w 1431, a w 1569 na mocy unii polsko-litewskiej znalazł się kolejny raz w granicach Polski. W XVI w. we Włodzimierzu funkcjonowało sześć klasztorów prawosławnych: Narodzenia Matki Bożej, Przemienienia Pańskiego, św. Eliasza, św. Michała Archanioła, św. Onufrego i Krzyża Świętego. Za czasów I Rzeczypospolitej był siedzibą sądów szlacheckich: ziemskiego i grodzkiego. W XVIII w. powstały barokowe świątynie: kościół św. Anny, kościół Rozesłania Apostołów z klasztorem jezuickim oraz kaplica Jozafata.
7 lipca 1792 roku pod Włodzimierzem odbyła się jedna z bitew Polaków z Rosjanami, w której wziął udział Tadeusz Kościuszko. Odparte zostało wówczas trzykrotnie silniejsze wojsko rosyjskie, przez co ukształtowała się opinia o wysokich umiejętnościach dowódczych słabo znanego jeszcze w Polsce Kościuszki. W 1793 Włodzimierz wyznaczono na stolicę nowego województwa włodzimierskiego. Po III rozbiorze Polski w 1795 miasto znalazło się w zaborze rosyjskim.
Od średniowiecznej łacińskiej nazwy Włodzimierza – "Lodomeria" pochodzi drugi człon nazwy Galicja i Lodomeria, którą oficjalnie nosił zabór austriacki.
W 1908 otwarto we Włodzimierzu stację kolejową.
Władze Cesarstwa Rosyjskiego zmieniły nazwę miasta na Włodzimierz Wołyński, dodając człon dla rozróżnienia z Włodzimierzem nad Klaźmą.
W II Rzeczypospolitej.
Już 24 listopada 1918 roku miasto opanował oddział Wojska Polskiego pod dowództwem kpt. Wacława Zbrowskiego. Dnia 18 grudnia 1918 r. polska załoga we Włodzimierzu otrzymała pewne wzmocnienie w postaci szwadronu jazdy pod dowództwem rtm. Feliksa Jaworskiego. 21 stycznia 1919 roku siły ukraińskie (ok. 2 pułki piechoty, artyleria oraz ok. 400 konnych) zaatakowały miasto, którego polska załoga liczyła wówczas ok. 5 kompanii piechoty, jedną armatę i ok. 70 konnych. Początkowo natarcie ukraińskie załamało się w ogniu polskiego karabinu maszynowego ustawionego na wieży kościelnej. Polacy zdobyli wówczas 2 karabiny maszynowe oraz wzięli wielu jeńców, w tym podpułkownika i sztabskapitana. Jeszcze tej samej nocy główne siły ukraińskie (wsparte przez samochód pancerny) zaatakowały miasto, zmuszając wojska polskie do odwrotu. Już 24 stycznia 1919 roku atak grupy mjr. Bończy-Uzdowskiego doprowadził do odzyskania przez Polaków miasta przez 17 Pułk Piechoty (II RP).
W latach 1919–1939 ponownie należał do Polski, był stolicą powiatu włodzimierskiego. 
W 1922 roku przywrócono nazwę Włodzimierz bez członu rozróżniającego. Obszar miasta rozszerzano. 1 sierpnia 1925 przyłączono wsie: Białobrzegi, Ryłowicę, Ostrówek, Fedorówkę, Załęże, Zarzecze oraz Łobaczyn z gminy Werba. 1 października 1933 przyłączono miejscowości: wieś Szystów, folwark Zarzecze (Nowozarzecze), leśniczówka Długa Łoza, kolonia Pomirki, kolonia Handżaba, wieś Poniczów i folwark Poniczów z tej samej gminy.
We Włodzimierzu zlokalizowano Szkołę Podchorążych Rezerwy Artylerii, która funkcjonowała do września 1939 r. Znajdowały się tutaj również koszary wojskowe. W 1937 roku miasto liczące 29,6 tysiąca mieszkańców było zdominowane narodowościowo przez Polaków i Żydów (odpowiednio 43 i 39%); Ukraińców było 15%.
W czasie II wojny światowej.
Między wrześniem 1939 a czerwcem 1941 pod okupacją sowiecką, następnie pod okupacją niemiecką. Po zajęciu przez wojska radzieckie miasto funkcjonowało pod nazwą Włodzimierz Wołyński.
Okupacja niemiecka przyniosła zagładę ludności żydowskiej. 1 września 1942 Niemcy rozpoczęli 3-dniową akcję likwidacji getta we Włodzimierzu. Ponad 15 tysięcy Żydów rozstrzelano pod wsią Piatydnie. Zbrodni dokonały SD z Równego, oddziały żandarmerii z Włodzimierza i z Łucka, ukraińska policja oraz 103. ukraiński batalion policyjny z Maciejowa.
W 1943 roku Włodzimierz stanowił schronienie dla polskich uchodźców z rzezi wołyńskiej, a napady UPA miały miejsce głównie na przedmieściach. Polaków broniła utworzona przez Niemców po 11 lipca 1943 polska policja oraz nielegalna samoobrona. Wśród uchodźców panowało przeludnienie, głód i choroby. Łącznie według obliczeń Władysława i Ewy Siemaszków w kilkunastu napadach UPA we Włodzimierzu zginęło 111 Polaków. Po wojnie zdecydowana większość polskich mieszkańców Włodzimierza została ekspatriowana.
Miasto zostało ponownie zajęte przez Armię Czerwoną 20 lipca 1944.
Okres powojenny.
W latach 1945–1991 w Ukraińskiej SRR, po 1991 należy do Ukrainy.
W 2009 roku archeolodzy ukraińscy, prowadząc wykopaliska na terenie Włodzimierza, natrafili na masowy grób, w którym odnaleźli polskie orzełki i guziki od mundurów. Stwierdzili, że są to ofiary mordów przeprowadzanych przez NKWD w 1941 w związku z „ewakuacją więzień”, po czym zaprosili do współpracy polskich archeologów. Badacze polscy doszli do wniosku, że odnalezione szczątki to ofiary zbrodni nie radzieckiej, a niemieckiej – zamordowani w ramach holokaustu Żydzi (przedmioty związane z Polakami znaleziono ostatecznie w nieznacznej liczbie). Mimo to w ukraińskim raporcie dotyczącym wykopalisk stwierdzono, że w badanych grobach znajdują się szczątki zamordowanych przez NKWD. Analogiczną tezę przedstawiła część ukraińskich mediów. Adam Kaczyński z polskiej Rady Ochrony Pamięci Walk i Męczeństwa zaznaczył, że postępowanie takie wpisuje się w linię polityczną tych środowisk ukraińskich, dla których UPA było formacją bohaterską. Tymczasem zbrodnie niemieckie na Żydach na okupowanych wschodnich terenach II RP były dokonywane przy udziale tych samych osób, które następnie, dezerterując z niemieckich jednostek policyjnych, współtworzyły partyzantkę ukraińską. Podobne reakcje mediów ukraińskich następowały po ekshumacjach polskich ofiar mordów ukraińskich w Ostrówkach na Wołyniu, odkryciu grobów jeńców radzieckich w więzieniu w Łucku. Niektórzy ukraińscy zawodowi archeolodzy komentowali wydarzenia we Włodzimierzu w bardziej oględny sposób, odcinając się tym samym od popularyzowanej przez media fałszywej wersji wydarzeń.
15 grudnia 2021 roku Rada Najwyższa Ukrainy zadecydowała o przywróceniu historycznej nazwy miasta pozbawionej członu rozróżniającego "Wołyński".
Sport.
W II Rzeczypospolitej w mieście działały kluby piłkarskie Amatorzy Włodzimierz oraz WKS Włodzimierz Wołyński.

</doc>
<doc id="103129" url="https://pl.wikipedia.org/wiki?curid=103129" title="Prostopływce">
Prostopływce

Prostopływce (Orthonectida) – typ morskich zwierząt bezkręgowych mikroskopijnej wielkości, pasożytujących na innych bezkręgowcach. Obejmuje około 20 gatunków o uproszczonej budowie wewnętrznej i skomplikowanym cyklu rozwojowym. Tradycyjnie zaliczane były wraz z rombowcami do typu Mesozoa. Badania genetyczne wykazały, że nie są z nimi blisko spokrewnione. Ich pozycja filogenetyczna nie została dotychczas ustalona. Badania morfologii i cyklu życiowego sugerują zaliczenie ich do zwierząt o bruzdkowaniu spiralnym (Spiralia).
Prostopływce są pasożytami na ciałach wieloszczetów, małżów oraz innych morskich bezkręgowców.
Cykl życiowy prostopływców obejmuje zarówno rozmnażanie bezpłciowe, jak i płciowe. Zapłodnione jaja rozwijają się w urzęsione larwy, które dostają się do ciał gospodarzy i rozwijają na drodze bezpłciowych podziałów w plazmodia. Z tych powstają w końcu dorosłe osobniki, które opuszczają organizm żywiciela. Samce zapładniają wtedy samice, a z jaj wyrasta kolejne pokolenie larwalne.
Orzęsione, dojrzałe osobniki pływają w linii prostej, stąd nazwa tych zwierząt.
Naukowcy wyróżniają wśród prostopływców jeden rząd, w którym umieszczają dwie rodziny:

</doc>
<doc id="103130" url="https://pl.wikipedia.org/wiki?curid=103130" title="Dorowie">
Dorowie

Dorowie – lud grecki mówiący dialektem doryckim, który pod koniec II tysiąclecia p.n.e. zajął Helladę achajską. Pierwotnie, kiedy przebywali w górach Pindos, nazywali się "Makednoi", a "Dorami – Dorieis" – stali się w trakcie inwazji.
Według mitycznej tradycji Dorowie, potomkowie Dorosa, połączyli się z żyjącymi na wygnaniu potomkami Heraklesa – achajskimi Heraklidami. Dorowie mieli dzielić się na trzy plemiona: "Hylleis", "Dymanes" i "Pamfyloi".
Współczesna nauka umieszcza kolebkę Dorów w dolinie Dunaju, skąd potem migrowali na południe – na tereny późniejszej Tessalii, Macedonii i Epiru a współczesnej północno-zachodniej Grecji. Według Tukidydesa, ostateczny najazd Heraklidów i Dorów nastąpił w 1150 r. p.n.e., w osiemdziesiąt lat po zdobyciu Troi przez Achajów. Zakłada się, że pierwsze najazdy Dorów na ziemie achajskie miały miejsce już wcześniej. Około 1200 r. p.n.e. większość otwartych osiedli achajskich na Peloponezie została zburzona. Ufortyfikowane twierdze, jak np. Mykeny, zostały zdobyte przez Dorów dopiero około 1150–1100 r. p.n.e. Najazd objął praktycznie całą południową część Półwyspu Bałkańskiego, a tylko nieliczne ziemie, np. Arkadia i Attyka, pozostały w rękach poprzednich plemion.
Konsekwencją najazdu Dorów, Tessalów i Beotów, a właściwie dwóch fal migracji (pierwsza inwazja Dorów miała skończyć się śmiercią w pojedynku Hyllosa, syna Heraklesa) był upadek kultury mykeńskiej i początek tzw. wieków ciemnych w historii Grecji, trwających między 1200 r. p.n.e. a 700 r. p.n.e. Zmienił się również etnos ziem Grecji: Dorowie zajęli Peloponez (prócz Arkadii), południowe wyspy jońskie oraz Kretę i Rodos i południową część wybrzeża Azji Mniejszej – Dorydę. Attyka, Eubea, Beocja i Jonia w Azji Mniejszej pozostały w rękach Beotów i Jonów. Achajowie zamieszkiwali nadal Arkadię, Pamfylię i Cypr, a Tessalię, Elidę i Fokaję zasiedlali Tessalowie, którzy wyparli z tych ziem Eolów. Plemiona spokrewnione z Dorami, które mówiły dialektem północno-zachodnim i brały udział w pierwszej fali migracji doryckiej, zasiedliły Epir, Elidę i Etolię. Przeludnienie Grecji, do którego przyczynił się najazd Dorów, spowodowało konieczność migracji Greków w kierunku Azji Mniejszej.
Wędrówka Dorów była jedną z wielu migracji etnicznych w basenie Morza Śródziemnego, które około 1200 r. p.n.e. w sposób znaczący wpłynęły na zmianę układu polityczno-etnicznego ówczesnego świata.
W języku greckim słowo "doros" nosi też znaczenie "gwałtowne i smutne wydarzenie, duży hałas, awantura, przeciwieństwo stanu błogiego spokoju".

</doc>
<doc id="103133" url="https://pl.wikipedia.org/wiki?curid=103133" title="Lejkogębce">
Lejkogębce

Lejkogębce (Cycliophora) – typ niewielkich, morskich zwierząt bezkręgowych, do którego należą 2 opisane gatunki, "Symbion pandora" i "Symbion americanus", będące ektokomensalami homarów.
Odkrycie.
"S. pandora" został odkryty w 1994 roku przez dwóch duńskich naukowców, R. Kristensena i P. Funcha, którzy przypadkiem odnaleźli na narządach gębowych homara "Nephrops norvegicus" nieznany im organizm. Okazał się on na tyle swoisty, że utworzono dla niego nowy typ zwierząt.
Budowa ciała.
Lejkogębce w swej podstawowej, odżywiającej się (troficznej) postaci mają dwubocznie symetryczne ciało złożone z trzech części: lejka gębowego, tułowia i stylika. Na szczycie lejka gębowego znajduje się otwór gębowy otoczony wieńcem rzęsek, które naganiają cząstki pokarmu (resztki posiłków homara). Tułów mieści większość organów wewnętrznych, zaś stylik służy do przytwierdzania zwierzęcia do szczeci na szczękach i szczękonóżach gospodarza.
Układ pokarmowy ma kształt litery U. Wyposażony jest w żołądek nie posiadający światła lecz wypełniony całkowicie komórkami produkującymi enzymy trawienne. Otwór odbytowy mieści się w górnej części tułowia, blisko połączenia z lejkiem gębowym.
Układ nerwowy zbudowany jest bardzo prosto. Składa się ze zwoju w lejku gębowym i pary nerwów przebiegających wzdłuż tułowia. Lejkogębce nie mają wyspecjalizowanych narządów zmysłów.
Nie występują układy: krwionośny, wydalniczy i oddechowy. Postać troficzna nie posiada również układu rozrodczego.
Wolna od organów przestrzeń tułowia wypełniona jest komórkami niezróżnicowanymi (brak więc jamy ciała). Z komórek tych co pewien czas tworzą się zawiązki nowych narządów wewnętrznych, które - w miarę wzrostu - wypychają dotychczasowe ku górze i ostatecznie wyrzucają na zewnątrz organizmu. Konieczność takiej okresowej wymiany wynika najprawdopodobniej z braku układu wydalniczego - komórki poszczególnych układów magazynują szkodliwe substancje i dlatego muszą zostać usunięte zanim nastąpi zatrucie.
Rozmnażanie i rozwój.
Cykl rozwojowy lejkogębców jest bardzo złożony. Z komórek niezróżnicowanych postaci troficznej, która jest aseksualna (nie posiada układu rozrodczego), razem z nowymi narządami wewnętrznymi tworzy się co pewien czas larwa Pandory. Larwa ta wydostaje się z postaci troficznej poprzez odbyt i, ze względu na słabą umiejętność pływania, osiada w stosunkowo niewielkiej odległości, tzn. na szczękach lub szczękonóżach tego samego homara. Jej zadaniem jest więc rozbudowa istniejącej już kolonii. Wewnątrz larwy Pandory znajduje się zawiązek nowej postaci troficznej. Kiedy larwa osiada, jej ciało obumiera, zaś postać troficzna przebija się na zewnątrz i zaczyna pobierać pokarm. W ten sposób zamyka się cykl rozmnażania bezpłciowego.
Kiedy homar okresowo zrzuca naskórek (linieje), lejkogębce przechodzą do rozmnażania płciowego. Z komórek niezróżnicowanych powstają wtedy zawiązki larwy Prometeusza lub samicy. Larwa Prometeusza wydostaje się, podobnie jak larwa Pandory, poprzez odbyt, jest jednak w stanie przepłynąć jeszcze krótszy odcinek, dlatego od razu szuka najbliższej postaci troficznej z rozwijającą się wewnątrz niej samicą. Po znalezieniu odpowiedniego osobnika przyczepia się do niego tuż przy otworze odbytowym. Kiedy samica jest już gotowa do opuszczenia postaci troficznej, z wnętrza larwy Prometeusza wydostaje się jeden lub dwa karłowate samce wyposażone w bardzo duże (w stosunku do rozmiarów ich ciała) oskórkowe penisy. Samce są sprawnymi pływakami i zapładniają samicę natychmiast, gdy wydostanie się ona przez odbyt postaci troficznej. Zapłodniona samica zwykle osadza się na narządach gębowych dotychczasowego gospodarza, jednak w pewnej odległości od macierzystej kolonii. Po osadzeniu się samica obumiera i przekształca w cystę, wewnątrz której rozwija się z komórki jajowej larwa chordoidalna. Larwa ta posiada po stronie brzusznej sztywną strukturę mięśniową (stąd jej nazwa – od łac. "chorda", "struna"). Dzięki temu pływa ona znacznie lepiej niż pozostałe postaci z cyklu rozwojowego. Larwa chordoidalna szuka nowego homara do osiedlenia się i w ten sposób przyczynia do rozprzestrzenienia gatunku. Po znalezieniu gospodarza osadza się na jego narządach gębowych i obumiera, zaś na zewnątrz przebija się powstała z komórek niezróżnicowanych nowa postać troficzna. W taki sposób zamyka się cykl rozmażania płciowego.
Nazwa.
Nazwa gatunkowa "Symbion pandora" pochodzi od słowa "symbioza" oraz od imienia postaci mitycznej – Pandory, która otworzyła puszkę ze wszystkimi nieszczęściami. Jest to nawiązanie zarówno do współżycia gatunku z homarem, jak i do niezwykłego sposobu powstawania nowych osobników w poszczególnych stadiach rozwojowych – z komórek wewnątrz organizmu.
Drugi gatunek.
w 2005 roku odkryto na amerykańskim homarze "Homarus americanus" drugi gatunek lejkogębców, któremu nadano nazwę "Symbion americanus".
Filogeneza.
Odkrywcy sugerowali pokrewieństwo z kielichowatymi lub mszywiołami, jednak badania genetyczne wskazują na bliskość z wrotkami, kolcogłowami, szczękogębymi i drobnoszczękimi.
Systematyka.
Gromada: Eucycliophora
Rząd: Symbiida
Rodzina: Symbiidae
Rodzaj: Symbion
Gatunki:

</doc>
<doc id="103134" url="https://pl.wikipedia.org/wiki?curid=103134" title="Drobnoszczękie">
Drobnoszczękie

Drobnoszczękie (Micrognathozoa) – typ mikroskopijnych, morskich zwierząt bezkręgowych, do którego zalicza się jeden tylko znany gatunek: Limnognathia maerski. Charakteryzuje się skomplikowanym aparatem szczękowym wytworzonym z wyrostków kutykularnych. Razem ze szczękogębymi (do których jest podobny), wrotkami i kolcogłowami grupowane są w taksonie Gnathifera.
Odkrycie tego gatunku miało miejsce w 2000 roku, a dokonali go dwaj duńscy naukowcy – R. Kristensen i P. Funch, znani już z wprowadzenia do systematyki zwierząt innego typu: lejkogębców.
Do charakterystycznych cech tych niewielkich zwierząt zalicza się obecność czułych na dotyk szczecin na całym ciele, na stronie brzusznej znajdują się lokomotoryczne ciliofory. Ciało składa się z głowy, tułowia i odwłoku. W części głowowej znajduje się aparat gardzielowy, tułów ma charakterystyczny harmonijkowaty kształt, a na grzbietowej stronie odwłoku mieści się okresowo funkcjonujący odbyt. Grzbietowa strona ciała pokryta jest charakterystycznymi płytkami. Drobnoszczękie rozmnażają się partenogenetycznie. Wszystkie znalezione dotychczas osobniki to samice.
W gardzieli Micrognathozoa znajduje się skomplikowany aparat szczękowy. Mimo swoich niewielkich rozmiarów, składa się z 15 niezależnych elementów, połączonych mięśniami o również bardzo finezyjnej budowie. To właśnie struktura szczęk zadecydowała w dużym stopniu o utworzeniu dla "L. maerski" nowego typu zwierząt.

</doc>
<doc id="103135" url="https://pl.wikipedia.org/wiki?curid=103135" title="Karol Wilhelm I Scheibler">
Karol Wilhelm I Scheibler



</doc>
<doc id="103138" url="https://pl.wikipedia.org/wiki?curid=103138" title="Wstężnice">
Wstężnice

Wstężnice ("Nemertea"), wstężniaki ("Nemertini" lub "Nemertina") – typ zwierząt bezkręgowych o bardzo długim, robakokształtnym, obłym lub płaskim, nieczłonowanym ciele, w większości wodnych, przeważnie morskich. Charakterystyczną cechą (synapomorficzną) wstężnic jest obecność długiego, wysuwanego, chwytnego ryjka ("proboscis"), oddzielonego od jelita, uzbrojonego lub nie, osadzonego luźno w pochwie zwanej rynchocelem. Typ obejmuje co najmniej 900 szeroko rozprzestrzenionych gatunków.
Polska nazwa „wstężnice” nawiązuje do długiego, wstęgowatego kształtu tych zwierząt. Jeden z przedstawicieli typu wstężnic ("Lineus longissimus") osiąga 30 metrów długości, choć rekordowo może dorastać do 55 m – jest najdłuższym zwierzęciem na Ziemi.
Występowanie.
Większość z nich jest morska, występuje w przybrzeżnych płytkich wodach przydennie lub zagrzebana w mule czy piasku. Formy planktonowe, pelagiczne i głębinowe są nieliczne. Głębinowe nie występują poniżej 2000 m. Kilkanaście gatunków żyje w wodach słodkich, kilka na lądzie w wilgotnej ziemi okolic tropikalnych i subtropikalnych. Jeden gatunek występuje na liściach pandanusa. Gatunki morskie występują głównie w wodach arktycznych oraz w wodach o temperaturze umiarkowanej, słodkowodne są szeroko rozprzestrzenione. Wszystkie gatunki występują rzadko i przez to nie mają większego znaczenia ekologicznego.
W Polsce odnotowano występowanie 4 gatunków: "Prostoma puteale", "Prostoma graecense", "Prostoma kolasai" i "Leptonemertes chalicophora".
Biologia i ekologia.
Zwierzęta trójwarstwowe. Jama typu schizocelu, ciało nieczłonowane (brak metamerii), zdolne do rozciągania się, dobrze wykształcony wór skórno-mięśniowy, brak twardego szkieletu. Narządy zmysłów położone są na przodzie ciała. Układ nerwowy złożony z prostego mózgu, włókien i słabo wyspecjalizowanych komórek nerwowych. W pobliżu mózgu organ cerebralny. Wymiana gazowa odbywa się poprzez powierzchnię ciała. Układ krwionośny zamknięty.
Rozwój prosty lub złożony z wieloma typami larw:
Większość wstężnic wykazuje zabarwienie mleczne albo szarawe. Spotyka się także formy zabarwione brązowo, pomarańczowo, czerwono i zielono. Gatunki tropikalne wykazują zabarwienie żywe, błyszczące. Barwniki zdeponowane są w komórkach naskórka, niekiedy ułożonych we wzory w postaci podłużnych lub poprzecznych pasów. U wielu gatunków czerwony barwnik występuje w zwojach mózgowych i pniach nerwowych. Niektóre wstężnice świecą. Bioluminescencja jest własna, związana z występowaniem w naskórku gruczołów produkujących substancje świecące.
Kilkanaście gatunków morskich jest ektosymbiontami, komensalami lub pasożytami ukwiałów, krabów, małży i osłonic.
Systematyka.
Początkowo Nemertea dzielono na 3 gromady (Palaeonemertini, Schizonemertini i Hoplonemertini). W miarę rozwoju nauki przeprowadzano kolejne rewizje taksonomiczne, w wyniku których – na podstawie kilku cech morfologicznych – typ dzielony jest na dwie gromady oraz cztery niższe taksony (w randze podgromad lub rzędów):
Podział taki nie został potwierdzony badaniami molekularnymi i nie przedstawia filogenezy tej grupy zwierząt.

</doc>
<doc id="103140" url="https://pl.wikipedia.org/wiki?curid=103140" title="Styl orientalizujący">
Styl orientalizujący

Styl orientalizujący – styl dekoracji ceramiki w starożytnej Grecji, który powstał pod wpływem sztuki Bliskiego Wschodu i zastąpił styl geometryczny.
Okres orientalizujący archaiczny (725–625 rok p.n.e.).
Podstawowym elementem dekoracji tego okresu są pasy przedstawiające wizerunki zwierząt takich jak lwy, lamparty, czy kozice. Kolorami przewodnimi stylu są niebieski i zielony. Pasy nawiązują do wschodniego sposobu dekoracji. Podobnie jak w stylu geometrycznym cała powierzchnia naczynia była pokrywana dekoracjami.
Ceramika attycka.
Ceramika protoattycka (710–675 rok p.n.e.).
Przejście pomiędzy stylem późnogeometrycznym a protoattyckim nastąpiło dość płynnie. Spowodowało to swoiste mieszanie się obu styli. Przez to obok linii i zygzaków widoczne są sylwetki zwierząt spotykanych w mitologii, takich jak lwy czy ptaki, oraz motywy roślinne. Sceny figuralne powoli stają się naturalistyczne, a malarze starają się zaznaczać mięśnie i różnicować przedstawiane materiały ubioru. Przedstawicielem okresu „przejściowego” był Malarz z Analatos, który wyróżnił się próbą odejścia od symetrii.
Z czasem świat zwierząt przedstawianych na wazach wzbogacał się coraz bardziej. Obok lwów zaczęły pojawiać się konie, a także fantastyczne stwory – sfinks, pegaz, centaury – oraz zwierzęta z życia codziennego (między innymi psy, koguty, czy orły), które zwykle zdobią naczynia. Obok motywów zwierzęcych, zaczęto używać formy roślinne, a zwłaszcza liście palmety i inne spiralne motywy. Ornamentyka wypełnia całą powierzchnię wazy. Ulubionymi motywami tamtego okresu były parady zaprzęgów, pościg za centaurem, potwory oraz szeregi zwierząt. 
Styl czarny i biały (675–650 r. p.n.e.).
Już wcześniej wspomniany Malarz z Analatos był przypuszczalnie inicjatorem nowej techniki, czyli stylu czarnego. Grupa malarzy koncentrująca się wokół osoby mistrza skupiała nową generację artystów, tworzących w nowym sposobie dekoracji. Garncarze ci nie uznawali tradycyjnych metod tworzenia. Rysunek ich był na ogół sylwetowy, głowy niekiedy obrysowane konturowo. Coraz bardziej widoczne było dążenie do naturalizmu oraz świadome posługiwanie się efektem kontrastu, który polegał na zastosowaniu ciemnych kolorów na jasnym tle, i vice versa. Twórcy w dalszym ciągu przedstawiali zaprzęgi konne, sceny bitewne i tematy mitologiczne. Technika, w której artyści tworzyli czarne figury przy pomocy modelunku rytego, powoli stawała się wówczas coraz bardziej popularna. Oryginalność ceramiki attyckiej polega na umiejętności wykorzystania w dekoracji elementów orientalnych, jak i pomysłowość w ich rozmieszczaniu. Pomimo pewnych podobieństw historycy prawie jednomyślnie wykluczają większy wpływ naczyń korynckich na dekoracje attyckie.
W ciągu okresu 20–30-letniego garncarze attyccy coraz lepiej opanowali technikę czarnofigurową, co wpłynęło znacznie na poprawę jakości ich wyrobów.
Okres późnoprotoattycki (650–610 r. p.n.e.).
W tym czasie dekoracja naczyń stała się bardzo przemyślana, a rysunek precyzyjny. Koloru używa się rzadko, malarstwo konturowe znika zupełnie. Wszystko to spowodowało ograniczenie tematyki. Około 650 roku p.n.e. upadło całkowicie malarstwo czarno-białe. Wiąże się to z wykorzystywanym w czerwonym kolorze retuszu, który obok koloru czarnego i białego dał znakomite efekty. Powoli zaczęto stosować technikę czarnofigurową, tzn. ryty modelunek. Amfora Nessosa z Aten ok. 615 roku p.n.e. wyznacza początek tych przemian. Jest to waza przedstawiająca Heraklesa zabijającego Nessosa oraz Perseusza ściganego przez Gorgony. Waza Nessosa jest wykonana w pełni techniką czarnofigurową. Ornament wypełniający jest jasny, a zęby Gorgony białe. Wypełnienia motywami roślinnymi i ptakami w całości podporządkowane są kompozycji. Wazy tego okresu uwidaczniają pewne wpływy stylu korynckiego, jednak nie jest to dominujące.
Ceramika koryncka.
Styl wczesny protokoryncki (720–690 r. p.n.e.).
Korynt zapoczątkował to, co do historii przeszło jako styl orientalizujący i to Korynt przez blisko 100 lat dominował na rynku ceramicznym. Inne regiony czerpały mniej lub więcej z osiągnięć Koryntu. Około 720 roku p.n.e. pojawiły się pierwsze swobodne elementy roślinne inspirowane zdobnictwem importowanych ze wschodu tkanin. Z czasem pojawiły się elementy zwierzęce, jak ptaki i lwy.
Styl protokoryncki dojrzały (690–650 r. p.n.e.).
Na początku VII w. p.n.e. nastąpił przełom w ceramice. Garncarze korynccy zapoczątkowali technikę czarnofigurową. Był to niewątpliwie ważny krok naprzód. Nowy sposób polegał na malowaniu pokostem sylwetki i wykonaniu następnie ostrym narzędziem modelunku oraz wypaleniu naczynia. Efekty kolorystyczne widać było dopiero po wyjęciu naczynia z pieca. Początkowo rycie ograniczało się do kilku kresek. Z czasem linie zaczęły pojawiać się jeszcze częściej, a rysunki znacząco nabrały jakości. Dobrym przykładem obrazującym ten postęp jest aryballos tzw. Macmillana „Walczący hoplici”, jak wskazuje tytuł na naczyniu znajduje się rysunek przedstawiający dwóch nacierających na siebie ciężkozbrojnych żołnierzy. Dekoracja charakteryzuje się znakomitą kompozycją, a rozwój dostrzegalny jest w prawidłowościach modelu oraz perspektywicznym ukazaniu postaci. Również proporcje wojowników są naturalistyczne. Doskonałość rysunku i warsztatu ich wykonania są po dziś dzień uważane za dzieła sztuki. Pełnia wielkości stylu protokorynckiego ujawnia się w miniaturach. Na tych niewielkich rysunkach w mistrzowski sposób przedstawiono sceny figuralne, zwierzęce, ornamenty, przy czym motywy roślinne często były jedynie „wypełniaczem” pustych miejsc.
Styl późnoprotokoryncki (650–640 r. p.n.e.).
Dalszym krokiem w rozwoju korynckiej sztuki ceramicznej był styl późnoprotokoryncki (650–640 r. p.n.e.). Artyści tego okresu odchodzą od scen figuralnych, następuje rozwój stylu właściwego dla późniejszej masowej produkcji. Pierwszą tendencją nowych form była chęć pokazania dużych zwierząt. Wydłużano je tak, aby pokrywały większą przestrzeń i uwalniały tym samym od pokrywania wolnych przestrzeni drobiazgową dekoracją. Czasem malunek ograniczał się do jednego zwierzęcia. Modelunek wewnętrzny zwierzęcia był ryty lub malowany purpurowy. W kompozycji zaczęto świadomie wykorzystywać naturalne cechy zwierząt. Pantera, która w naturalny sposób jest wydłużona, zastąpiła dość sztywnego majestatycznego lwa. We fryzach dłuższych pojawiało się do trzech zwierząt, na przykład byk pomiędzy lwem i lampartem, kompozycja, która stała się niemal stereotypowa, a podobne ozdoby można znaleźć w rzeźbie i architekturze tego okresu.
Styl wczesnokoryncki (625–550 r. p.n.e.).
Kolejna zmiana, nazwana stylem wczesnokorynckim lub stylem zwierzęcym dojrzałym (625–550 r. p.n.e.) wiązała się bezpośrednio ze wzmożonym kontaktem ze Wschodem, a co się z tym wiąże z tamtą kulturą i sztuką. Okres ten charakteryzuje się szerokimi fryzami, dekorowanymi nienaturalnie wydłużonymi sylwetkami zwierząt oraz ornamentem wypełniającym. Nadmiar elementów dekoracyjnych gubi zarys zwierzęcia, a starannie ryte rozety coraz bardziej wypełniają tło, zaczerniając rysunek. Wpływ na tego typu rozwój miały tkaniny wschodnie asyryjskie, jak i niewątpliwie wielka fantazja garncarzy. Przedstawiano lwy, lamparty, dziki, byki, kozły, obok syren i innych hybryd (człowiek-smok, człowiek-ryba). Schyłek sztuki korynckiej przypada na VI wiek p.n.e., a jej upadek wynika z przegranej konkurencji z garncarzami attyckimi (patrz styl czarnofigurowy).
Ceramika Rodos.
Na wyspie Rodos, ze względu na produkcję i eksport wina rozwinęła się ceramika. Jej rozkwit przypada na VII–VI wiek p.n.e. Razem z winem ceramika była rozpowszechniona w całym świecie greckim. Zasadniczo dekoracje charakteryzowały się pasami, wypełnionymi szeregami zwierząt, jeleniami, sfinksami, ptakami. Na szyi naczynia znajdowała się plecionka, a u dołu brzuśca kwiatami. Rysunki były częściowo konturowe, a częściowo sylwetowe. W miarę upływu czasu tło było coraz mniej wypełnione, a sylwetki zwierząt mają coraz więcej wolnego miejsca. Z czasem ceramika rodyjska uległa coraz większym wpływom sztuki korynckiej, jednak nie wpływa to na tematykę, która pozostaje orientalizująca.

</doc>
<doc id="103141" url="https://pl.wikipedia.org/wiki?curid=103141" title="Ryjkogłowy">
Ryjkogłowy

Ryjkogłowy, ryjokrętki (Kinorhyncha), szczotkoryjce – typ małych (0,2–1 mm), wyłącznie morskich, drapieżnych bezkręgowców, do którego zalicza się ponad 150 gatunków. Charakterystyczną cechą ryjkogłowych jest obecność pięciu lub sześciu rzędów pierścieniowo ułożonych haczyków na głowie. Wyraźnie widoczna jest również zewnętrzna segmentacja oskórkowa, wynikająca z obecności kutikularnych płytek na powłoce ciała. Poza tą cechą nie są podobne do innych zwierząt o metamerycznej budowie ciała. W starszej literaturze stosowano również nazwę Echinodera.
Występowanie.
Przedstawicieli tej grupy odnajduje się w bentosie oceanicznym na wszelkich głębokościach i we wszystkich oceanach świata. Ryjkogłowy żywią się tym, co znajdą w mule, m.in. okrzemkami.
Budowa zewnętrzna.
Ciało ryjkogłowych zbudowane jest z trzech odcinków: głowowego, szyjnego i tułowiowego; można też wyróżnić charakterystyczny ryjek (introwert) jako osobny odcinek ciała. Powierzchnia ciała pokryta jest oskórkiem podzielonym na 13–14 pierścieni – zonitów – które sprawiają wrażenie, jakby zwierzęta te były segmentowane. Aby jednak mówić o segmentacji, musi ona obejmować również wnętrze ciała, np. objawiać się w budowie układu mięśniowego – ciało ryjkogłowów wykazuje pozorną, zewnętrzną segmentację, co zoologowie podsumowują określeniem "pseudosegmentacja".
Pierwszy pseudosegment – głowowy – pokryty jest wieńcem skierowanych ku tyłowi chitynowych wyrostków zwanych skalidami lub sztyletami. Na jego przedzie ulokowany jest otwór gębowy, który może być hydraulicznie wysuwany lub chowany w gardziel; stąd nazwa: ryjek lub introwert. Ryjek wyposażony jest w wieniec sztyletów, niezastąpionych przy zdobywaniu pokarmu i walce o przetrwanie. Drugi pseudosegment – szyjny – pokryty jest płytkami – placidami – które tworzą nieprzepuszczalną pokrywę dla odcinka głowowego, gdy ten zostanie wciągnięty w głąb tułowia w sytuacji zagrożenia i paniki. Pozostałe segmenty tułowia również zabezpieczone są oskórkowymi płytkami – brzusznymi oraz grzbietowymi. Po stronie brzusznej występują ponadto narządy adhezyjne wydzielające lepką substancję pozwalającą ryjkogłowym przyczepiać się do podłoża. Na brzegach płytek umieszczone są skierowane ku tyłowi ruchliwe kolce, spełniające podobną funkcję, co szczecinki dżdżownic – zaczepiając się o podłoże, umożliwiają postępowy ruch naprzód. Nieprzypadkowo również skalidy głowowe skierowane są ku tyłowi: gdy sytuacja wymaga wwiercenia się w muł, stopniowe wysuwanie ryjka i hydrauliczne sprężanie całego ciała pozwalają na zręczne zagłębianie, a stawiany przez kolce opór zapobiega cofaniu się ciała i wyślizgiwaniu z norki.
Budowa wewnętrzna.
Ryjkogłowy wyposażone są w kilka warstw mięśni poprzecznie prążkowanych ułożonych podłużnie i okrężnie. Do naskórka przylega układ nerwowy, składający się z centralnych zwojów okołogardzielowych oraz podłużnych pni nerwowych, wykazujących zgrubienia odpowiadające poszczególnym zonitom. Jak u wielu innych bezkręgowców (np. brzuchorzęski) porastające ciało szczecinki nie służą tylko dla ozdoby: zdolne są wykrywać drobne ruchy wody, a nawet obecność charakterystycznych związków chemicznych. U niektórych gatunków morskich odnaleziono ponadto pigmentowane kubki pełniące funkcję fotoreceptorów lub, inaczej mówiąc, oczek.
Jama ciała wypełniona jest płynem, którego turgor kontroluje układ wydalniczy typu protonefrydialnego. Układ pokarmowy składa się z krótkiej jamy gębowej, umięśnionej gardzieli, przełyku oraz jelita środkowego zwanego żołądkiem i krótkiego jelita tylnego. Występują dwie pary gruczołów trawiennych: uchodzące do przełyku, zwane ślinowymi, oraz uchodzące do żołądka, zwane trzustkowymi. Żołądek nie jest urzęsiony. Ryjkogłowy odżywiają się resztkami organicznymi i jednokomórkowymi glonami wciąganymi do jamy gębowej przez pompujące ruchy gardzieli.
Rozmnażanie.
Zwierzęta te są rozdzielnopłciowe. U samic jajowody wyposażone są w zbiorniczki nasienne. U samców nasieniowód uchodzi w prącie uzbrojone w szczecinki i haki, przydatne przy kopulacji. Kolcogłowy są jajorodne. Z jaja wykluwa się larwa o często niepełnej ilości zonitów, które są uzupełniane przy kolejnych wylinkach.
Systematyka.
Przedstawicieli tej grupy dzieli się na 2 rzędy oraz 8 rodzin. Przedstawiciele rzędu Cyclorhagida posiadają 14–16 placidów i potrafią wciągać do wnętrza ciała wyłącznie ryjek. Ryjkogłowy z rzędu Homalorhagida natomiast posiadają zaledwie 4–8 placidów, mają jednak zdolność wciągania również odcinka głowowego.
Ryjkogłowy były dawniej zaliczane do obleńców. Obecnie uznaje się ich odrębność i wyróżnia jako własny typ, blisko spokrewniony z kolczugowcami i niezmogowcami, z którymi tworzą klad Scalidophora.

</doc>
<doc id="103142" url="https://pl.wikipedia.org/wiki?curid=103142" title="Styl swobodny">
Styl swobodny

Styl swobodny – jest to styl w sztuce starożytnej Grecji, trwający w latach 470 - 420 p.n.e.
Charakteryzował się on wprowadzeniem przez artystów zdobyczy malarstwa monumentalnego i rzeźby. 
Jednym z pierwszych, znanych nam artystów, który zastosował nowy sposób dekoracji był Malarz Achillesa. Rysunki, które wykonał wydają się być kopiami posągów. Malarz zwykle ustawiał po jednej postaci z każdej strony wazy, podobnie jak wcześniej robił to Malarz Berliński. W przedstawieniu Achillesa z Amfory Watykańskiej można odnaleźć charakterystyczną dla rzeźb Polikleta postawę bohatera. Również rysunek fałd i draperii szat wskazuje na wpływy rzeźby. 
Innym artystą tego okresu był Malarz Kleofona. Jego postacie przedstawione na wazie ukazują scenę pożegnania wojownika, są pełne dostojeństwa i powagi. Przypominają układem i wyrazem sztukę rzeźbiarską z Partenonu. 
Następcą stylu swobodnego był styl bogaty.

</doc>
<doc id="103144" url="https://pl.wikipedia.org/wiki?curid=103144" title="Styl bogaty">
Styl bogaty

Styl bogaty (420-400 rok p.n.e.) - jest to okres w sztuce greckiej, w którym dekoracje waz podporządkowano malarstwu. 
Cechy stylu.
Styl ten polegał na przeniesieniu obrazów na wazy, postacie przedstawiane były zadumane, romantyczne. Pojawiły się elementy przyrody. Całość powstawało w kompozycji wieloplanowej. Pomimo swojej nazwy, związanej z przepychem przedstawień, okres ten charakteryzuje się raczej schyłkiem ceramiki attyckiej. Wiązało się to z wyniszczającymi wojnami domowymi (wojna peloponeska), ogólnym kryzysem i spadkiem zamówień na wyroby attyckie. Charakterystycznym dla tego okresu był spadek jakości wytwarzanych i zdobionych waz.
Artyści.
Malarz z Eretrii.
Pierwszym artystą tworzącym zarówno w okresie swobodnym jak i bogatym był Malarz z Eretrii. Zajmował się on przede wszystkim scenami ukazującymi życie kobiet. Z czasem zapoczątkował tym nowy trend, a kobiety stały się ulubionym tematem dekoracji. Postacie kobiet były pełne gracji i finezji, roztańczone, pełne wdzięku. Artysta z lubością ukazuje szaty, ich fałdy i draperię układające się w przeróżne formy. 
Malarze monumentalni: Apollondoros, Parrasjos, Zeuksis.
Styl bogaty wiąże się jednak przede wszystkim z działalnością trzech malarzy monumentalnych, którzy wyznaczali kierunki przenoszone na malarstwo wazowe. Do tej trójki należeli Apollondoros z Aten, Parrasjos, Zeuksis z Heraklei. Oprócz malarstwa wazowego artyści ci dekorowali również naczynia, jednak przede wszystkim ustanawiali wzory, które kopiowali malarze waz. Malarze odeszli od wzorowania się na rzeźbie na rzecz malarstwa monumentalnego. Niestety w malarstwie ceramicznym przyniosło to dla kompozycji dość niefortunne efekty. Przeniesienie obrazu ze ściany na naczynie rozsadzało jego formy i powodowało niespójność z całością. 
Parrasjos był nieco odmiennym malarzem niż koloryści Apollondoros i Zeuksis. Osiągnął on całą gamę efektów realistycznych przy pomocy rysunków wydobywających wszystkie walory linii. Artysta potrafił wydobyć uczucia poprzez mimikę twarzy, na przykład ukazując pomarszczone czoło, wystraszone spojrzenie. Doskonale oddawał nastrój lęku. Parrasjos umiał pokazać stan duszy, z tym też wiązała się dobierana przez artystę tematyka. Apollondoros i Zeuksis byli malarzami, którzy zajęli się problemami kształtowania przestrzeni, kolorystyką, oraz wprowadzeniem motywów psychologicznych. Zeuksis wprowadził własny kanon malarstwa. Przedstawiane przez niego postacie posiadały większą, nieproporcjonalną w stosunku do ciała głowę. Artysta chciał w ten sposób zwrócić uwagę widza na te część ciała wyrażającą wszystkie uczucia. Wymienieni trzej artyści mieli, co prawda, ogromny wpływ na malarstwo wazowe, nie było ono jednak ich główną specjalizacją, ponieważ zajmowali się przede wszystkim malarstwem monumentalnym.
Malarze wazowi.
Do typowych przedstawicieli malarzy waz należeli Malarz Azjona, Malarz Kadmosa i Malarz Mejdiasa. Malarz Azjona stosował konwencjonalny układ kompozycyjny przeniesiony z malarstwa ściennego. Artysta ukazywał postacie wojowników zwierających się ze sobą w śmiertelnym boju. Malarz Kadmosa korzystał w swojej tematyce dekoracji z przedstawień dawnych mistrzów, jednak w stylistyce i kompozycji stosował nowe wzorce. Jego postacie ukazywane są niemal w teatralnych i dramatycznych ruchach, rozstawione na różnych płaszczyznach. Ostatnim z tej trójki był Malarz Mejdiasa. Kontynuował on tradycje i wzory zapoczątkowane przez Malarza z Eretrii. Jego dekoracje były jednak dużo bogatsze we wzory, a kompozycje pełne wdzięku i lekkości. Malarz przedstawiał kobiety odziane w lekkie powiewne stroje, poruszające się dość zgrabnie, jakby płynąc po obrazie. Artysta dekorował swoje wazy girlandami i biżuterią malując je kolorem żółtym, białym, lub złotym. Był on chyba najlepszym przedstawicielem swojego okresu, choć podobnie jak inni miał problemy z kompozycją, a jego dekoracje były przeładowane bogactwem wzorów. Cały styl bogaty charakteryzowało ścisłe przenoszenie wzorów z kompozycji monumentalnych. Kompozycja dekoracji nie była podporządkowana założeniom malarstwa ceramiki, tylko rozbijała jego jednolitość. Dziś historycy dowiadują się z tych waz, jak wyglądało greckie malarstwo monumentalne wielkich mistrzów.
Schyłek malarstwa wazowego (400-350 p.n.e.).
IV wiek p.n.e. był czasem rozłamu pomiędzy dotąd ściśle ze sobą powiązanym malarstwem monumentalnym a wazowym. Zapewne główną przyczyną była dalsza niemożność kopiowania coraz bardziej urozmaiconych dzieł monumentalnych. Wiek ten był również czasem upadku ceramiki, zapoczątkowanym przez styl bogaty. Wyniszczające wojny, walki polityczne i prawie całkowity brak eksportu do Kampanii czy Italii doprowadziły do zaniku produkcji attyckiej. Dodatkowym ciosem były nowo powstałe warsztaty w Italii. U schyłku główną tematyką wzorów były przedstawienia kobiet, sceny walk, motywy sportowe, sceny przy pracy. Wszystkie dekoracje podporządkowane były woli klienta. Ostatnim wzlotem malarstwa wazowego były naczynia tak zwanego stylu kerczeńskiego. Styl otrzymał swą nazwę od miejsca dokonanego odkrycia waz.

</doc>
<doc id="103145" url="https://pl.wikipedia.org/wiki?curid=103145" title="Folwark pańszczyźniany">
Folwark pańszczyźniany



</doc>
<doc id="103147" url="https://pl.wikipedia.org/wiki?curid=103147" title="Styl kerczeński">
Styl kerczeński

Styl kerczeński – sposób zdobienia wyrobów ceramicznych w greckim malarstwie wazowym IV wieku p.n.e. 
Styl ten charakteryzowało przede wszystkim odejście od dotychczasowej różnorodności kształtów naczyń. Przeważają w nim formy łatwe i proste w wykonaniu. Zarazem w sprzeczności z prostotą kształtów waz stoi ich staranna dekoracja, nacechowana bardzo przemyślaną kompozycją. Artyści dekorowali naczynia scenami wielofigurowymi i dość swobodnie operowali wieloma planami. Postacie dzielono na pierwszoplanowe i drugoplanowe, co dodatkowo podkreślano przy pomocy barwy białej. W porównaniu z poprzednim stuleciem znacznemu pogorszeniu uległ rysunek, podobnie jak jakość wykonania waz. Dekoracyjny pokost zatracił swą czerń i stał się rozrzedzony, brunatny, co usiłowano zastąpić przesadną kolorystyką przedstawień. Okres ten (ok. 380-320 rok p.n.e.) był ostatnim wzlotem attyckiej sztuki ceramicznej. 
. Do przedstawicieli tego stylu należy też Malarz Pompe, wyróżniający się nadmiernym stosowaniem barwy białej (na trzy postacie dwie są pobielone). Przykład twórczości Malarza Amazonki znajduje się w posiadaniu Muzeum Narodowego w Warszawie: na obustronnie dekorowanej pelike jedno pole przedstawia Amazonkę, a drugie Grypomachię.
Z końcem IV stulecia p.n.e. działalność warsztatów attyckich dekorujących malarsko naczynia ustała niemal całkowicie, a ich wyrób przeniósł się do kolonizowanych ośrodków greckich w Italii, które wytworzyły odrębne cechy stylistyczne. 

</doc>
<doc id="103148" url="https://pl.wikipedia.org/wiki?curid=103148" title="Metropolis">
Metropolis



</doc>
<doc id="103149" url="https://pl.wikipedia.org/wiki?curid=103149" title="Granat nasadkowy">
Granat nasadkowy

Granat nasadkowy – granat miotany za pomocą małej nasadki umieszczonej u wylotu lufy karabinu, na którą jest on nasadzany.
Energia odpalonego naboju wyrzuca granat na dystans większy niż byłoby to możliwe przy klasycznym rzucie. Wyposażone są w statecznik i brzechwy. Rolę nasadki do wystrzeliwania granatów może spełniać również odpowiednio przystosowany tłumik płomieni. Granaty nasadkowe mogą być miotane za pomocą naboi ślepych lub ostrych (granaty wyposażone w pułapkę kulową).
Podział na przykładzie polskich G.N.:
W czasie II wojny światowej Niemcy opracowali unikatowy granat nasadkowy dla przeciwpancernej armaty 37 mm, zwany Stielgranate 41.

</doc>
<doc id="103153" url="https://pl.wikipedia.org/wiki?curid=103153" title="Michał Piotr Boym">
Michał Piotr Boym



</doc>
<doc id="103154" url="https://pl.wikipedia.org/wiki?curid=103154" title="Kasyci">
Kasyci

Kasyci (Kaššu, Kaszszu, Kaszu) – jeden ze starożytnych ludów, który zamieszkiwał rejon gór Zagros, a w latach ok. 1600–1100 p.n.e. władał Mezopotamią. Jego pochodzenie nie jest do końca jasne. Niektórzy badacze wywodzą Kasytów z południowo-zachodniego Iranu, ale teza ta nie jest dostatecznie uzasadniona. Źródła babilońskie podają, że Kasyci byli federacją kilku nomadycznych plemion.
Język kasycki jest językiem izolowanym. Nie stwierdzono jego pokrewieństwa ani z językiem sumeryjskim, ani z żadnym bliskowschodnim językiem semickim (np. akadyjskim czy aramejskim), ani z językami indoeuropejskimi (choć występują w nim indoeuropejskie zapożyczenia).
Niektóre imiona bóstw świadczą o kontaktach tego ludu z Indoeuropejczykami. Dotyczy to, na przykład, Buriasza, Marrutasza i Szuriasza, wykazujących podobieństwo do imion greckiego Boreasza oraz wedyjskich Marutów i Surji.
Historia.
W Mezopotamii Kasyci po raz pierwszy pojawili się w okresie starobabilońskim – ich najstarsze ślady pochodzą z XVIII w. p.n.e. W początkach panowania babilońskiego króla Samsuiluny (1749–1712 p.n.e.) napadli na Babilonię, zajmując Ur i Uruk. Jednak dowody wskazują na to, że Kasyci nie wyparli wcześniej zamieszkującej te tereny ludności. Trochę później odnotowujemy w królestwie Hana władcę o kasyckim imieniu – Kasztiliasza.
Władcy kasyccy przed zajęciem Babilonu.
"Babilońska lista królów A" i "Synchronistyczna lista królów" zawierają zestawienie wczesnych władców kasyckich, których przybliżone lata panowania odpowiadały okresowi panowania ostatnich władców dynastii starobabilońskiej.
Na konsolidację Kasytów miało wpływ sąsiedztwo państwa Jamhad, państewek huryckich i wojowniczych plemion Hana.
Objęcie władzy w Babilonie.
Około 1595 p.n.e. najważniejsze miasto Mezopotamii, Babilon, zostaje złupione przez Hetytów, którzy następnie wycofali się na północ. Wkrótce potem w nieznanych okolicznościach władzę w mieście przejmują Kasyci. Ich rządy otwiera władca o imieniu Agum II. Jego następcy zasiadali na tronie babilońskim przez około 400 lat. 
Okres średniobabiloński.
Kasyci przejęli kulturę sumeryjsko-akadyjską i nawiązywali do tradycji dynastii starobabilońskiej. Mimo to pod ich panowaniem zaszły dość poważne zmiany w dziedzinie społecznej i gospodarczej. Wydaje się, że okres ich panowania to czas stabilizacji w całym regionie Mezopotamii. Władcy kasyccy nie tytułowali się już królami Babilonu, tylko władcami całej krainy, którą opanowali. Było to ważna innowacja, gdyż pojęcie władzy ewoluowało z panowania nad miastem-państwem (któremu mogą podlegać inne miasta) na panowanie nad całym krajem – w ten sposób narodziła się idea Babilonii jako państwa. Z Kasytami wiąże się również podział Mezopotamii na część północną, Asyrię i część południową, Babilonię, którą za ich panowania nazywano Karduniasz. Wynikał on m.in. z tego, że władcy kasyccy nie zdołali zawładnąć północną Mezopotamią, gdzie z czasem wykształciło się silne państwo asyryjskie. Oczywiście Kasyci nie byli jedynym czynnikiem sprawczym podziału Mezopotamii na dwie części. Uwypuklili oni raczej już istniejące różnice, wynikające z uwarunkowań geograficzno-historycznych.
Kasyci po utracie władzy w Babilonie.
Ostatni raz na kartach historii Kasyci, pod nazwą "Cossaeans", pojawili się jako przeciwnicy Aleksandra Wielkiego.
Kultura i sztuka.
Za panowania dynastii kasyckiej w Babilonii kultura babilońska uległa procesowi „skostnienia”. Nie tworzono nowych dzieł, lecz powielano wzorce literackie z okresu starobabilońskiego. Sami Kasyci z czasem ulegli wielowiekowej kulturze kraju, który podbili, przez co nie zachowało się za wiele śladów pozwalających lepiej poznać ich własną kulturę. Odnosi się to szczególnie do języka kasyckiego, po którym pozostały zaledwie dwie kasycko-akadyjskie listy słownikowe zawierające rzeczowniki, czasowniki i przymiotniki. Natomiast nie odnaleziono żadnych tekstów spisanych w tym języku. 
Kasyci byli elementem napływowym w Babilonii, to podobnie jak wcześniej Amoryci ulegli cywilizacji sumeryjsko-akadyjskiej. Długi okres ich panowania przyczynił się do ukształtowania się literackiego korpusu języka akadyjskiego. Pałac wspierał skrybów, którzy kopiowali teksty. Sumeryjski nadal pozostał językiem kultu, natomiast akadyjski (język średniobabiloński), będący pod silnym wpływem starobabilońskiego wykształcił właśnie wtedy swój literacki dialekt nazywany współcześnie przez uczonych standardowym babilońskim. Pozostał on dialektem literackim, w którym spisano kanon literacki Babilonii i Asyrii oraz który był używany do końca historii obu tych krajów.
Wpływ na strukturę społeczną Babilonii.
W polityce wewnętrznej oparli swoje rządy na współplemieńcach oraz starej arystokracji babilońskiej, którą pozyskiwano nadaniami ziemskimi. Posiadłości te rozgradzano stelami granicznymi zwanymi kudurru.

</doc>
<doc id="103156" url="https://pl.wikipedia.org/wiki?curid=103156" title="Kimerowie">
Kimerowie

Kimmerowie (Kimerowie, Kimmeriowie, Kimmeryjczycy) – koczowniczy lud indoeuropejski pochodzący najprawdopodobniej z terenów Krymu (stolica w Opuk) i przyległych do Krymu części dzisiejszej Ukrainy, który w drugiej połowie VIII w. p.n.e. przekroczył Kaukaz, wkraczając na Bliski Wschód.
Początkowo zagrozili państwu Urartu, najeżdżając jego tereny, co wykorzystał król asyryjski Sargon II (722-705 p.n.e.), który zdruzgotał potęgę urartyjskiego władcy Rusy I (730-713 p.n.e.). Następnie Kimmerowie podzielili się na dwa odłamy: jedna grupa ruszyła w głąb Anatolii, zagrażając Frygii, a druga na południowy wschód w kierunku Iranu, a sprzymierzywszy się z Medami stanowiła poważne zagrożenie dla Asyrii, szczególnie w latach panowania Asarhadona (681-669 p.n.e.).
Ok. r. 680 p.n.e. Kimmerowie najechali Frygię, doprowadzając ją do całkowitego upadku. Następnie w latach 657-652 p.n.e. Kimmerowie uderzyli na Lidię, którą doszczętnie złupili, zdobywając nawet jej stolicę Sardes, gdzie poległ władca Lidii – Gyges. Jednakże następca Gygesa, Ardys odparł Kimmerów i zabezpieczył kraj przed ich najazdami, chociaż wciąż stanowili oni poważne zagrożenie dla władców w Anatolii.
Kimmerowie jako pierwsi na terenie współczesnej Ukrainy zaczęli wytapiać z rudy darniowej żelazo, w X w. p.n.e. wynaleźli piece hutnicze i zaczęli produkcję stali. Byli prekursorami i mistrzami kowalstwa.

</doc>
<doc id="103157" url="https://pl.wikipedia.org/wiki?curid=103157" title="Gąski (powiat koszaliński)">
Gąski (powiat koszaliński)

Gąski () – wieś letniskowa w północno-zachodniej Polsce, w województwie zachodniopomorskim, w powiecie koszalińskim, w gminie Mielno. Położona nad Morzem Bałtyckim, na Wybrzeżu Słowińskim.
Według danych z 31 grudnia 2009 r. Gąski miały 457 osób zameldowanych na stałe.
Miejscowość znajduje się w całości w obrębie obszaru chronionego krajobrazu Koszaliński Pas Nadmorski. Przy zachodniej części wsi, część nadbrzeża objęta jest specjalnym obszarem ochrony siedlisk Trzebiatowsko-Kołobrzeski Pas Nadmorski.
Turystyka.
Na obszarze wsi o zabudowie rozproszonej, ośrodki wypoczynkowe, w centrum, oddalonym od morza o 1 km, neoklasycystyczny pałac, z parkiem o powierzchni 5 ha. 
Nad morzem wyznaczono letnie kąpielisko „Gąski 210” o długości 100 m, przy wejściu od ul. Latarników. W 2012 r. kąpielisko Gąski spełniało wytyczne wymogi jakościowe dla wody w kąpielisku Unii Europejskiej.
W pobliżu latarni skrzyżowanie znakowanych szlaków turystycznych:
W Gąskach na działce nr 193/17 rośnie tulipanowiec amerykański – drzewo o obwodzie pnia 295 cm, który został w 2008 r. uznany za pomnik przyrody.
Zabudowa i historia.
Znajdują się tu dwa zabytki nieruchome. Pierwszy to neoklasycystyczny pałac z XIX w. oraz park pałacowy z 2. połowy XIX wieku, w którym rośnie tulipanowiec i buki. Drugi to zespół latarni morskiej wybudowany w latach 1876–77, obejmujący latarnię, dom latarników, stodołę, budynek inwentarski, ogrodzenie oraz mur zespołu latarni. Latarnia jest trzecią pod względem wielkości na polskim wybrzeżu.
Stara osada należąca do rodziny Damiczów, w 1628 lotne piaski zasypały okoliczne pola. Od XVII wieku zbierano kamień wapienny i wypalano wapno. W 1846 urodził się tu architekt wrocławski, Richard Plüddemann. Do 1945 wieś nosiła nazwę "Funkenhagen".
W 2009 r. w Gąskach było 95 rolników, którzy płacili podatek rolny.
W 2015 r. utworzono Sołectwo Gąski – „Osiedle”.
Samorządy pomocnicze.
Gmina Mielno dla obrębu ewidencyjnego Gąski utworzyła 2 sołectwa (jednostki pomocnicze). Sołectwo Gąski, obejmujące całą zachodnią część miejscowości Gąski oraz osadę Paprotno. Sołectwo Gąski-„Osiedle” obejmuje mniejszą wschodnią część zabudowy osiedlowej Gąsek z neoklasycystycznym pałacem, w pobliżu wsi Kiszkowo i osady Pękalin. Mieszkańcy każdego sołectwa wybierają sołtysa oraz radę sołecką, która składa się z 3 do 7 osób.
Budowa elektrowni jądrowej.
25 listopada 2011 Polska Grupa Energetyczna wskazała trzy potencjalne lokalizacje elektrowni jądrowej w Polsce: Żarnowiec, Choczewo oraz właśnie Gąski.
W efekcie intensywnych działań i mobilizacji obywateli 12 lutego 2012 roku odbyło się referendum, w którym udział wzięło 57% mieszkańców gminy Mielno. Przeciw lokalizacji elektrowni zagłosowało 2237 osób (spośród 4171 uprawnionych do głosowania), 125 poparło lokalizację elektrowni. W czerwcu 2016 spółka PGE EJ1 poinformowała, że wycofuje się z realizacji inwestycji w Gąskach.

</doc>
<doc id="103158" url="https://pl.wikipedia.org/wiki?curid=103158" title="Tryb">
Tryb



</doc>
<doc id="103161" url="https://pl.wikipedia.org/wiki?curid=103161" title="Tryb znakowy">
Tryb znakowy



</doc>
<doc id="103166" url="https://pl.wikipedia.org/wiki?curid=103166" title="Agnozja">
Agnozja

Agnozja (gr. "agnōsía" – "nieświadomość, nieznajomość, niewiedza") – stan zaburzonej zdolności rozpoznania znanych elementów otoczenia, przy braku zaburzenia części odbiorczej. Termin wprowadzony przez Sigmunda Freuda w 1891 roku.
Z uwagi na różne rodzaje modalności wyróżnia się:

</doc>
<doc id="103167" url="https://pl.wikipedia.org/wiki?curid=103167" title="Bazylika Santa Maria della Salute w Wenecji">
Bazylika Santa Maria della Salute w Wenecji

Bazylika Santa Maria della Salute (także nazywana "Chiesa della Salute" lub krótko "La Salute") – wenecka barokowa bazylika mniejsza.
Bazylika została zbudowana, zgodnie z dekretem senatu podpisanym przez dożę Nicolò Contarini z 22 października 1630 roku, jako wotum dziękczynne po zakończeniu epidemii dżumy, która pozbawiła życia ok. 1/3 mieszkańców miasta. Została usytuowana nad Kanałem Grande obok budynku morskiej komory celnej "Dogana da Mar". Barokowa budowla została zaprojektowana na rzucie ośmioboku otoczonego arkadami i zwieńczona kopułą ustawioną na bębnie. Kościół otacza sześć kaplic.
Projektantem kościoła był Baldassare Longhena. Prace rozpoczęto we wrześniu 1631 roku (po zakończeniu epidemii) a zakończono w 1681. Konsekracja odbyła się 9 listopada 1687 roku. W kościele umieszczono obrazy Tycjana (obraz ołtarzowy – "Święty Marek na tronie wraz ze świętymi Kosmą, Damianem, Sebastianem i Rochem") i Jacopo Tintoretto ("Wesele w Kanie Galilejskiej"), przeniesione z Santo Spirito.
W Wenecji w dniu 21 listopada, rokrocznie odbywa się uroczysta procesja dziękczynna za zdrowie miasta. Prowadzona jest po specjalnie przygotowanym pontonowym pomoście, z placu św. Marka przez Canal Grande do kościoła Santa Maria della Salute.

</doc>
<doc id="103168" url="https://pl.wikipedia.org/wiki?curid=103168" title="Prozopagnozja">
Prozopagnozja

Prozopagnozja (z gr. "prósōpon" = „twarz” + "agnōsía" = „niewiedza”) – zaburzenie percepcji wzrokowej, polegające na upośledzeniu zdolności rozpoznawania twarzy znajomych lub widzianych już osób, a w niektórych przypadkach także ich wyrazu emocjonalnego, przy niezaburzonej percepcji wzrokowej innych obiektów. Zaburzenie to jest jednym z rodzajów agnozji.
Jako pierwszy terminu „prozopagnozja” użył w 1947 niemiecki neurolog Joachim Bodamer.
Prozopagnozję należy odróżnić od agnozji twarzy, w której osoby z zaburzeniem nie odróżniają twarzy od innych bodźców percepcyjnych.
Przyczyny i objawy.
Zaburzenie to może mieć postać nabytą, gdy pojawia się w wyniku uszkodzenia mózgu, lub wrodzoną, która przynajmniej w niektórych przypadkach ma podłoże genetyczne i dziedziczona jest autosomalnie dominująco. Może występować u 2,5% populacji.
Do prozopagnozji nabytej prowadzą zazwyczaj obustronne lub prawostronne uszkodzenia w obszarze skroniowo-potylicznym kory mózgowej, szczególnie w obszarze zakrętu wrzecionowatego, czyli części płata skroniowego mózgu (tzw. obszar 37), choć zróżnicowanie uszkodzeń wśród pacjentów jest duże.
Osoby cierpiące na prozopagnozję nie mają generalnie kłopotów ze wzrokiem ani z zapamiętywaniem faktów. W szczególności nie jest u nich zaburzona pamięć semantyczna dotycząca znajomych osób i potrafią rozpoznawać ludzi na podstawie informacji z innych źródeł niż twarz, np. poprzez ich głos. Zwykle rozróżniają też poszczególne części twarzy, ale ich kształt i położenie u wszystkich ludzi wydaje się im jednakowe.
W literaturze i filmach.
Kilka przypadków prozopagnozji – w tym własne dolegliwości tego typu – opisał Oliver Sacks, profesor neurologii na Uniwersytecie Columbia i autor licznych publikacji popularnonaukowych, m.in. książki "The Man Who Mistook His Wife for a Hat" (polskie wydanie: "Mężczyzna, który pomylił swoją żonę z kapeluszem") czy "The Mind's Eye" (polskie wydanie: "Oko umysłu"). W filmie "Vinci" jeden z bohaterów cierpiał na tę przypadłość, nie rozpoznając nawet własnych dzieci, natomiast film "Twarze w tłumie" z 2011 roku opowiada historię kobiety cierpiącej na to zaburzenie. W serialu "O mnie się nie martw" jeden z bohaterów sezonu 6. „szekspirolog”, dawny znajomy pani Irenki przyznaje się do prozopagnozji. Perypetie z tym związane są jednym z wątków przez kilka odcinków. 
W powieści młodzieżowej "Podtrzymując Wszechświat" jeden z głównych bohaterów, nastolatek Jack, cierpi na prozopagnozję. Przypadłość ta pojawia się także u głównej bohaterki thrillera psychologicznego "Randka", autorstwa Louise Jensen.
Znane osoby z prozopagnozją.
Najbardziej znaną osobą dotkniętą prozopagnozją jest aktor Brad Pitt.

</doc>
<doc id="103171" url="https://pl.wikipedia.org/wiki?curid=103171" title="Bazylika San Giorgio Maggiore">
Bazylika San Giorgio Maggiore

Bazylika San Giorgio Maggiore – kościół opactwa benedyktyńskiego na wyspie San Giorgio Maggiore w Wenecji zbudowany w latach 1597-1610 przez Simeone Sorellę według projektu Andrei Palladio. 
Prace projektowe nad świątynia trwały od 1560 roku do śmierci architekta w 1580 roku, projekt fasady został ukończony w 1566 roku. 
W 1800 roku w kościele odbyły się konklawe i koronacja papieża Piusa VII.
Opis.
Świątynia wzniesiona jest w formie bazyliki. Trzynawowe wnętrze wieńczy kopuła umieszczona na skrzyżowaniu nawy głównej i zakończonego absydami transeptu. Nawy przykryto sklepieniem kolebkowym. Nawę główną kończy wydłużone prezbiterium z oddzielonym kolumnami chórem. Widoczną z Placu św. Marka białą fasadę budowli zdobią kompozytowe półkolumny umieszczone na wysokich bazach bramujące główne wejście. Pomiędzy nimi, w niszach, umieszczono posągi św. Jerzego i św. Szczepana oraz dożów Wenecji.
Przy świątyni wznosi się wysoka kampanila dobudowana w 1791 roku.
We wnętrzu kościoła znajdują się nagrobki dożów weneckich oraz obrazy mistrzów renesansu, m.in. "Ostatnia Wieczerza" i "Zbieranie manny" autorstwa Jacopa Tintoretta.

</doc>
<doc id="103175" url="https://pl.wikipedia.org/wiki?curid=103175" title="Prokuracja">
Prokuracja

Prokuracja Stara i Prokuracja Nowa – dwa budynki usytuowane wzdłuż placu św. Marka w Wenecji.
Budynek Prokuracji Starej ("Procuratie Vecchie"), usytuowany po północnej stronie placu, istniał już za panowania doży Sebastiana Zianiego w XII wieku. Do niego, z pałacu Dożów zostały przeniesione apartamenty Prokuratorów ("Procuratori della Repubblica") pełniących najważniejszą rolę we władzach miasta (najważniejsi, po doży, urzędnicy Republiki Weneckiej). Przebudowa w stylu renesansowym została rozpoczęta ok. 1500 r. według planów sporządzonych przez Maura Codussiego. Po pożarze w 1512 rekonstrukcję powierzono Bartolomeo Bonowi, prace zakończył Jacopo Sansovino ok. 1532 r.
Pozostawiono 50 arkad na parterze i dodano drugie piętro. W poziomie parteru, pod arkadami, znajdują się trzy przejścia łączące plac z ulicą na tyłach budynku. Obecnie, parter zajmują liczne sklepiki i kawiarnie. Najsławniejsza z nich to "Caffe Quadri" (otwarta w 1775 r.) i "Caffe Lavena" (otwarta w połowie XVIII wieku), ulubione miejsce Richarda Wagnera.
Budynek Prokuracji Nowej ("Procuratie Nuove"), usytuowany po południowej stronie placu, został zaprojektowany przez Vincenzo Scamozziego w ostatnich latach dwudziestych XVI wieku. Jego klasycystyczna architektura jest wzorowana na budynku Prokuracji Starej. Prace trwały od 1582 do 1640, zakończone zostały przez Baldassare Longhena. Budynek łączy się z Biblioteką Sansovino usytuowaną wzdłuż Piazzetta di San Marco. Pierwotnie były to pomieszczenia przeznaczone dla rozrastających się urzędów prokuratorskich. W czasach napoleońskich został zamieniony w pałac królewski z siedzibą gubernatora napoleońskiego a później austriackiego. Po zjednoczeniu Włoch mieściła się w nim rezydencja królów, obecnie są w nim apartamenty prezydenckie.
Na parterze, pod arkadami mieści się "Caffe Florian", istniejąca od 29 grudnia 1720 r., najstarsza kawiarnia Wenecji.
Budynki Prokuracji połączyło skrzydło Ala Napoleonica zbudowane w stylu klasycystycznym na polecenie Napoleona przez Giuseppe Maria Soli w miejscu kościoła San Gieminiano i skrzydeł budynków Prokuracji. W tym skrzydle mieściła się sala balowa. Budynek Ala Napoleonica i Prokuracji Nowej są ze sobą połączone. Obecnie znajdują się w nich pomieszczenia muzealne z wejściem z budynku Ala Napoleonica.

</doc>
<doc id="103181" url="https://pl.wikipedia.org/wiki?curid=103181" title="Piotrowice (powiat legnicki)">
Piotrowice (powiat legnicki)

Piotrowice (do 1945 ) – kolonia w Polsce położona w województwie dolnośląskim, w powiecie legnickim, w gminie Chojnów, na zachód od Chojnowa.
Opis miejscowości.
We wsi znajduje się zabytkowy pałac, w którym funkcjonuje Ośrodek Doradztwa Rolniczego "ODR Piotrowice". Przy pałacu znajdują się łąki i stawy hodowlane.
Podział administracyjny.
W latach 1975–1998 miejscowość należała administracyjnie do województwa legnickiego.
Zabytki.
Do wojewódzkiego rejestru zabytków wpisany jest:
Przyroda.
W Piotrowicach, przy Kanale Osetnickim, rośnie jeden z największych dębów w województwie – Młynarz. To drzewo o obwodzie 825 cm i wysokości 20 m (w 2012), jego wiek jest szacowany na około 550 lat.

</doc>
<doc id="103183" url="https://pl.wikipedia.org/wiki?curid=103183" title="Biskupin (województwo dolnośląskie)">
Biskupin (województwo dolnośląskie)

Biskupin – wieś w Polsce, położona w województwie dolnośląskim, w powiecie legnickim, w gminie Chojnów, niedaleko drogi wojewódzkiej Chojnów – Chocianów, nad strugą Brenna, dopływem Skory.
W latach 1975–1998 wieś administracyjnie należała do województwa legnickiego.
Historia.
Wieś o długim rodowodzie, pierwszy raz wzmiankowana w 1245 pod nazwą "Biskupici" jako własność biskupów wrocławskich. W 1347 biskup Przecław z Pogorzeli sprzedał wieś rycerzowi z rodu Budziwojów. Od 1517 do 1677 Biskupin był w posiadaniu rady miejskiej Chojnowa. Pobliski przysiółek Łaszowice został założony przez mieszczan chojnowskich w 1776 na rozkaz króla Fryderyka II. 
We wsi funkcjonowała żwirownia.

</doc>
<doc id="103187" url="https://pl.wikipedia.org/wiki?curid=103187" title="Polsat Sport">
Polsat Sport

Polsat Sport – polska stacja telewizyjna o profilu sportowym, należąca do grupy kanałów Telewizji Polsat. Nadawanie sygnału oficjalnie rozpoczęła 11 sierpnia 2000.
Historia.
Powstanie kanału Polsat Sport ściśle wiąże się z faktem zakupu przez Telewizję Polsat praw transmisyjnych do dwóch wielkich imprez piłkarskich: Mistrzostw Świata Japonia/Korea 2002 i Ligi Mistrzów oraz Bundesligi i koniecznością ich odpowiedniego zaprezentowania. Obecnie stacja posiada prawa do transmisji wielu rozgrywek, różnych dyscyplin (szczegóły poniżej). 
Podkład muzyczny podczas opraw graficznych w latach 2005-2016 stanowił utwór Steve'a Everitta "Headhunters". Jej główni komentatorzy to: Bożydar Iwanow, Roman Kołtoń, Jerzy Mielewski, Tomasz Włodarczyk, Tomasz Swędrowski, Karolina Szostak, Marcin Feddek, Krzysztof Wanio i Paweł Wójcik, a dyrektorem stacji i całego pionu sportowego jest Marian Kmita. Ponadto do studia Polsatu Sport często zapraszani są również goście, będący ekspertami w danej dyscyplinie. Polsat Sport nadaje od 18 do 24 godzin programu na dobę w dni powszednie i do 24 godzin w weekendy, a jego sygnał dociera do około 2 mln abonentów Cyfrowego Polsatu oraz ponad 2 mln gniazd sieci telewizji kablowych w całym kraju. 15 października 2005 uruchomiono drugi kanał sportowy Polsatu Polsat Sport Extra, a od 12 października 2007 Polsat Sport nadaje również w jakości HD na oddzielnym kanale Polsat Sport HD.
W weekend 7-8 lipca 2012 dzięki pojedynkowi Agnieszki Radwańskiej z Sereną Williams w finale Wimbledonu 2012 oraz spotkaniu półfinałowemu (z Bułgarią) i finałowemu (z USA) reprezentacji Polski w piłce siatkowej w siatkarskiej Lidze Światowej 2012 stacja Polsat Sport zanotowała rekordy oglądalności w ówczesnej 12-letniej historii.
Polsat Sport HD.
12 października 2007 została uruchomiona testowa emisja kanału Polsat Sport HD. Jednak oficjalne uruchomienie kanału nastąpiło dopiero 14 sierpnia 2008, po otrzymaniu koncesji na nadawanie od KRRiT w kwietniu 2008 roku. Polsat Sport HD był pierwszym kanałem uruchomionym w wysokiej rozdzielczości Telewizji Polsat i zarazem trzecim po Canal+ Sport HD i nSport+ kanałem sportowym w jakości HDTV w Polsce.
Jeszcze przed oficjalnym uruchomieniem w ramach testów Polsat Sport HD pokazał wszystkie mecze Euro 2008. Oferta programowa kanału różniła się od ramówki nadawanej na kanale Polsat Sport w jakości SDTV. Jednak 1 czerwca 2012 roku nadawca przekształcił odrębną dotychczas stację w wersję HDTV kanału Polsat Sport. Od tego dnia Polsat Sport HD jest retransmisją oryginalnego kanału Polsat Sport w czasie rzeczywistym, nadającym obraz w rozdzielczości 1080i i w proporcji 16/9.
PolsatSport.pl.
22 lutego 2013 powstał nowy portal sportowy PolsatSport.pl. Głównymi atutami portalu są najświeższe informacje ze świata sportu, galerie zdjęciowe, wybrane transmisje sportowe oraz materiały wideo.
2 września 2016 roku wystartowała oficjalna aplikacja Polsat Sport, która jest dostępna dla użytkowników systemu Android i iOS.
Polsat Sport 2 i 3.
Na czas UEFA Euro 2016 Polsat uruchomił dwa komercyjne kanały sportowe – Polsat Sport 2 i Polsat Sport 3. Rozpoczęły nadawanie 10 czerwca w dniu meczu otwarcia, a zakończyły 10 lipca po finale. Dostęp do nich był dodatkowo płatny.

</doc>
<doc id="103188" url="https://pl.wikipedia.org/wiki?curid=103188" title="Przemków">
Przemków

Przemków (, ) – miasto w województwie dolnośląskim, w powiecie polkowickim, siedziba gminy miejsko-wiejskiej Przemków.
Położone jest na północnym krańcu Borów Dolnośląskich, przy drodze krajowej nr 12. Według danych GUS z 31 grudnia 2019 r. miasto liczyło 6091 mieszkańców.
W 1954 r. utworzono gromadę Przemków, ale zanim zaczęła funkcjonować, przekształcono ją w osiedle, któremu 1 stycznia 1959 nadano status miasta. W latach 1954–1972 Przemków był siedzibą władz gromady Przemków, do której nie należał. 1 stycznia 1973, uchwałą Wojewódzkiej Rady Narodowej w Zielonej Górze, utworzono na nowo gminę Przemków. W latach 1975–1998 miasto administracyjnie należało do woj. legnickiego.
W miejscowości działało Państwowe Gospodarstwo Rybackie „Przemków”.
Nazwa.
Heinrich Adamy zalicza nazwę miejscowości do grupy nazw patronimicznych, która pochodzi od imienia Przemko, derywatu staropolskiego imienia męskiego Przemysław. Imię to należało do pierwszego założyciela lub właściciela miejscowości. W swoim wykazie nazw miejscowości na Śląsku, wydanym w 1888 r. we Wrocławiu, wymienia jako najstarszą zanotowaną łacińską nazwę miejscowości Primislaw, podając jej znaczenie "Dorf des Primislaw (Primko)" (pol. wieś Przemysława (Przemka)).
Nazwa miasta pochodzi od imienia założyciela, księcia głogowsko-żagańskiego Przemka ścinawskiego, który założył je w roku 1280 o czym wspomina szwajcarski kartograf i geograf Mateusz Merian w swoim dziele "Topographia", wydanym w roku 1650, podając dwie formy nazwy miejscowości: "Primmikau" oraz "Primnickau".
W 1475 roku w łacińskich "Statuta synodalia episcoporum Wratislaviensium" miejscowość wymieniona jest w formie "Primkenaw". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Primislavia", "Primkenavia".
Tuż po wojnie miejscowość krótko nosiła nazwę "Prymka".
Geografia.
Przemków jest położony w obrębie makroregionu Niziny Śląskiej, na terenie Równiny Szprotawskiej, na południowy zachód od Wzgórz Dalkowskich, w odległości ok. 25 km na zachód od stolicy powiatu, Polkowic i 30 km na południowy zachód od Głogowa. Miasto w całości znajduje się na terenie Przemkowskiego Parku Krajobrazowego. Na północ od Przemkowa, przez teren rezerwatu ornitologicznego "Stawy Przemkowskie", przepływa rzeka Szprotawa, prawy dopływ Bobru.
Gleby okolic Przemkowa stanowią głównie gleby pseudobielicowe i brunatne, porośnięte lasami iglastymi, gliny morenowe, wykorzystywane w przeszłości do wytwarzania naczyń ceramicznych oraz gleby torfowe. Większość tych gleb klasyfikowana jest do III i IV klasy bonitacyjnej.
Miasto leży w strefie klimatu przejściowego pod średnim wpływem klimatu oceanicznego. Średnia temperatura stycznia wynosi -1,3 °C, a lipca +18 °C. Zima trwa 60 dni, a lato 100 dni. Średnie roczne opady wynoszą 550 mm, najwięcej opadów notuje się w lipcu (95 mm), a najmniej w lutym (28 mm). Na terenie miasta przeważają wiatry zachodnie i północno – zachodnie.
Największy wpływ na kształtowanie się krajobrazu miasta miał lodowiec północny, który na warstwy stworzone przez poprzednie lodowce naniósł warstwę gliny, piasku i żwiru, pogłębioną później przez spływające z niego wody.
Środowisko przyrodnicze.
 Na terenie miasta znajduje się kilka zbiorników wodnych, największy ich kompleks położony jest pomiędzy ulicą Zieloną a wybudowanym w 1912 roku przez księcia Ernsta Günthera kąpieliskiem miejskim. W stawach tych można spotkać wiele gatunków ryb, na przykład karpie, okonie i szczupaki.
Największy kompleks leśny to park miejski, niegdyś park zamkowy przy zamku księcia Ernsta Günthera, obecnie miejsce różnorakich imprez artystycznych. Park ten powstał za czasów księcia Christiana Augusta, a na jego terenie, w "zwierzyńcu książęcym" ("Herzoglicher Wildgarten") przeprowadzano wiele polowań. Jedną z najsławniejszych osób, które w takich polowaniach uczestniczyły, był cesarz Niemiec Wilhelm II Hohenzollern.
Około 80% lasów to drzewostany sosnowe, spotyka się wiele świerków, buków, dębów i brzóz. W okolicach Przemkowa, na terenie wsi Piotrowice znajduje się rezerwat "Buczyna Piotrowicka". Runo leśne stanowią w większości paprocie, mchy i borówki, okoliczne lasy obfitują także w grzyby, wśród nich podgrzybki, pieprzniki jadalne i borowiki szlachetne. W lasach bagiennych występuje sporo roślin chronionych prawnie, jak chociażby konwalie, zawilce i rosiczki okrągłolistne.
Wokół Przemkowa znajdują się torfowisk, z których torf wykorzystywany był przez miejscowych rolników jako naturalny nawóz. Torf ten służył także jako opał, lecz jego zła jakość i niska kaloryczność spowodowały rezygnację ludności z tego sposobu ogrzewania mieszkań.
Historia.
Początki osadnictwa.
O terenach okolic Przemkowa wspominał w roku 1158 podczas swojej wyprawy wojennej przeciw Polsce Fryderyk I Barbarossa.
Miasto zostało założone na prawie niemieckim, najprawdopodobniej w 1280 roku, przez księcia głogowsko-żagańskiego Przemka. Nie zachował się dokument lokacyjny Przemkowa, ale historycy niemieccy podają, iż był on wystawiony 8 lipca 1280. W 1282 miasto trafiło w ręce Konrada II Garbatego, który zamienił się z Przemkiem dzielnicami, otrzymanymi po podziale księstwa głogowskiego z 1278 roku. Przemków miał korzystne położenie – znajdował się na szlaku handlowym z Żagania do Głogowa, lecz mimo tego nie otrzymał prawa składu, co przeszkodziło nieco w jego rozwoju.
Po raz pierwszy istnienie miasta odnotowano w księdze uposażeń biskupstwa wrocławskiego ("Liber Fundationis Episcopatus Vratislaviensis"), sporządzonej na polecenie biskupa Henryka z Wierzbnej w 1305, nazwę zapisano "civitas Prymenaw". Pierwszymi budynkami w nowo wybudowanym mieście był rynek z ratuszem oraz kościół parafialny wraz z cmentarzem. Najstarszym dokumentem, który wspomina o kościele parafialnym w Przemkowie, jest kronika kościelna, przechowywana na plebanii. Informuje ona o tym, że "zbudowany Dom Boży został uroczyście poświęcony w roku 1292 na cześć Najświętszej Maryi Panny". Następne informacje o kościele pojawiły się 14 stycznia 1376, wymieniony jest on w dokumentach pod nazwą "ecclesia de Prymkenow". Kolejna wzmianka o kościele przemkowskim pochodzi z 29 kwietnia 1418, znajduje się ona w liście odpustowym papieża Marcina V, sporządzonym na soborze w Konstancji.
W 1329 roku Przemków stał się, razem z większością księstwa głogowskiego, lennem króla Czech Jana I Luksemburskiego. W 1348 miasto wraz z całym Śląskiem zostało włączone do Czech dzięki zrzeczeniu się do niego praw przez Kazimierza III Wielkiego. W 1376 roku Przemków dostał się we władanie lenne Hansa de Molle. W 1387 rzeźnicy, tkacze, szewcy i piekarze otrzymali od księcia Henryka VIII Wróbla prawo mili zapowiedniej, umożliwiające tylko im produkcję i handel swoimi wyrobami na terenie miasta i w obrębie jednej mili od jego murów. W tym samym dokumencie książę Henryk nadał przemkowskim browarnikom prawo do wyszynku piwa.
W 1397 potwierdzono istnienie zamku, miasto nie posiadało fortyfikacji, wiodły do niego trzy bramy tj. Szprotawska, Głogowska, Łazienna. W tym samym roku miasto po raz kolejny zmieniło swojego właściciela – po śmierci Henryka VIII Wróbla opiekun jego synów, książę legnicki Ruprecht odsprzedał posiadłości przemkowskie rodzinie von Rechenberg, która władała miastem aż do roku 1631, kiedy to zmarł bezpotomnie Hans Wolfgang von Rechenberg. W mieście działał okręg sądowy, który z końcem XV wieku przeniesiono do Szprotawy. W 1561 miasto otrzymało przywilej odbywania dwóch jarmarków rocznie, w tym czasie było znane z warzenia piwa, wypieku pierników, tkactwa sukna i garncarstwa. W 1631 miasto stało się własnością Leona Cropello di Medices, w 1642 miasto spalili Szwedzi. W 1652 zmarł właściciel i Przemków przejęli spadkobiercy, którzy w 1667 sprzedali go von Proskowskim (von Proskau). W 1681 miasto strawił pożar, ostały się wówczas cztery domy. Od XVII wieku na terenie obecnego osiedla Młynów działała huta żelaza, zakończyła pracę przed 1807. W 1753 miasto nabyli von Reussowie, a od 1791 stanowiło własność rodziny von Bibrana. W 1794 rozpoczęła pracę huta żelaza na terenie obecnego osiedla Duża Huta.
Rodzina von Schleswig-Holstein.
XIX wiek.
1 października 1853 miasto zostało wykupione z rąk Hansa Benedicta von Blocka-Bibrana za cenę 900 tys. talarów przez księcia Christiana Augusta ze Szlezwika-Holsztynu. Nowy włodarz posiadłości przemkowskich musiał wybudować kolejny pałac, gdyż siedziba rodu von Bibran „była zaniedbana i nie nadająca się do zamieszkania”. Pałac książęcy, tzw. "Prinzliches Palais", urządzony „w stylu normandzkim”, był prawdopodobnie gotowy w roku 1856, gdy wprowadzili się do niego książę Friedrich ze Szlezwika-Holsztynu i jego małżonka Adelheid. Datę 1856 wskazuje także wykonana w tym czasie litografia A. Duncknera, opublikowana w 60. Od 1857 roku w mieście ukazywał się „Tygodnik Przemkowski” („Primkenauer Wochenblatt”), drukowany w mieście od 1895, wcześniej dowożony z drukarni w Głogowie.
Za panowania Christiana Augusta utworzono także w okolicy miasta trzy folwarki, w 1859 Amalienthal, w 1861 Adelaidenau i w latach 1861–1867 najbliższy miastu Louisenhof, w których hodowano bydło mleczne i mięsne oraz konie. Książę Christian August przeobraził także otaczający pałac las w park, tworząc aleje kasztanowców, budując nowe alejki, dróżki i ścieżki, z których prawie wszystkie pozostały w niezmienionym stanie do dnia dzisiejszego. W 1858 z polecenia księcia wytyczono na nowo drogę do Łężc, w tym samym roku wybudowano polder we wsi Karpie. Dzięki niemu przebudowano okoliczną sieć stawów, grobli i rowów, znajdujących się obecnie na terenie rezerwatu "Stawy Przemkowskie". Do 1862 osuszono 1500 morgów ziemi na "Bagnach Przemkowskich", przeobrażając je w pola uprawne. Książę Christian August umarł ma wiosnę 1869 roku, misji dokończenia dzieł swojego ojca podjął się książę Friedrich ze Szlezwika-Holsztynu.
W 1870 założył on w miejscu starej huty nową o nazwie "Henriettenhütte", w tym samym czasie zaczęły prawdopodobnie powstawać domy bliźniacze, w których zamieszkiwali hutnicy. Rok później wybudowano także nową wieżę kościoła katolickiego, 4 października odbyła się uroczystość oficjalnego zakończenia budowy, podczas której wmurowano w wieżę pamiątkową tablicę z wyrytą datą zakończenia prac budowlanych. W 1872 w okolicach dzisiejszej ulicy Krochmalnej i Stawowej wzniesiona została wytwórnia krochmalu. W międzyczasie na terenie miasta powstawały nowe budynki i ulice: przedłużona została dzisiejsza ul. Głogowska, powstały ul. Garncarska, Górska i ul. Kościuszki. Większość domów usytuowanych przy tych ulicach była murowana, jednokondygnacyjna, z dwuspadowymi dachami, jedyne dwukondygnacyjne budynki zostały wybudowane przy obecnej ulicy Głogowskiej i ul. Górskiej. W 1877 i 1878 przemkowskie lasy nawiedziły kolejno: pożar w okolicy Biernatowa, który spalił ok. 2600 mórg lasu i gąsienice, które zniszczyły ponad 2000 mórg lasu sosnowego. Cztery lata później 5000 mórg lasu zniszczyła strzygonia choinówka.
W tym samym czasie na terenie przemkowskich lasów odbywały się co pewien czas polowania na okoliczną zwierzynę. Podczas jednego z tych polowań przyszły cesarz Niemiec Wilhelm II Hohenzollern poznał księżną Augustę Wiktorię, której oświadczył się przy ławce w parku książęcym. Ich ślub odbył się 27 lutego 1881. Książę Friedrich nie doczekał jednak tego wydarzenia: zmarł w styczniu 1880 w Wiesbaden, gdzie leczył się na chorobę serca. Po jego śmierci posiadłościami przemkowskimi, aż do momentu osiągnięcia pełnoletniości przez księcia Ernsta Günthera, zarządzał jego brat, książę Christian ze Szlezwika-Holsztynu.
Wnuk księcia Christiana Augusta, Ernst Günther ze Szlezwika-Holsztynu, na przejęcie władzy nad terenami Przemkowa musiał czekać do roku 1888, gdyż dopiero wtedy osiągnął pełnoletniość. W pierwszym roku jego działalności otworzono szkołę w tzw. "Hohenofen" (dzisiejsza "Huta") oraz wybudowano pomnik ku czci mieszkańców miasta poległych w wojnie francusko – pruskiej. Początkowe lata jako "Herzog" spędził on głównie na polowaniach, gdyż w tym czasie studiował, podróżował i odbywał służbę wojenną. W 1898 wziął ślub z Dorotą z Saksonii-Coburga-Gothy i osiedlił się w mieście. Książę Ernst Günther swoją uwagę skierował szczególnie na gospodarkę leśną: zakładał szkółki leśne i tartaki, które dostarczały przemkowskie drewno aż do Wałbrzycha. Zasiedlił także stawy rybne karpiami i linami, zbudował nowe stawy pomiędzy folwarkiem "Louisenhof" a "Hohenofen" (dzisiejsza "Huta") oraz stawy rybne, znajdujące się dziś na terenie rezerwatu "Stawy Przemkowskie" i w okolicy "Młynowa".
Na terenie dzisiejszego Wilkocina książę utworzył gospodarstwo sadownicze, będące wówczas jednym z większych na Śląsku oraz zakupił majątki w okolicznych wsiach, pozyskując Szklarki, Amalienthal i Neidhardt, przebudowano wtedy także drogę do Chocianowa. W 1890 roku zburzono stary neogotycki zamek, na którego miejsce miał powstać nowy, budowany w latach 1896–1897. W tym samym roku wybudowano budynek poczty, znajdujący się przy ul. Głogowskiej. W 1891 dzięki uprzejmości księcia wybudowano linię kolejową na trasie Niegosławice – Rokitki: 21-letni włodarz dofinansował to przedsięwzięcie i dobrowolnie, bez żadnych opłat, oddał tereny pod przebieg linii. Rok później przy dzisiejszym pl. Targowym (wówczas "Viehmarkt") wybudowano szkołę ("Louisenschule"), przedszkole i salę widowiskową, mieszczącą się w budynku obecnego kina "Gwardia". W 1896 założona została huta "Friedrich-Christianhütte", w wyniku czego zaczęła się rozrastać dzielnica "Hohenofen", zabudowane zostały w pełni ul. Szkolna i ul. Rybna.
Początki XX wieku.
Od 1902 roku na terenie Przemkowa zaczęto remontować ulice, zmieniając ich dotychczasową nawierzchnię, kamienie polne, na kostkę, w tym samym czasie na chodnikach kładzione były płyty granitowe. Od 1903 do 1906 roku ulice miejskie otrzymywały oświetlenie elektryczne, a energia na potrzeby tego oświetlenia dostarczana była przez firmę "Schulz Thun" z Cottbus. 15 sierpnia 1904, po 100 latach od pożaru z roku 1804, lasy przemkowskie spotkała kolejna katastrofa. Pożar strawił ok. 20 000 mórg lasów, jego ofiarą padło wiele zwierząt, zginęła jedna osoba: 72-letni mieszkaniec Wysokiej. W ugaszeniu go brało udział ok. 2 000 żołnierzy, 800 hutników, ochotnicza straż pożarna oraz okoliczna ludność. Do pomocy miastu przyłączył się sam cesarz Wilhelm II. Całkowite koszty akcji gaśniczej wyniosły ok. 10 000 marek. W 1905 do miasta przyłączona została tzw. "Schloßgemeinde", będąca do tej pory kolonią. W roku 1910 został założony cmentarz ewangelicki, obecnie znajdujący się przy ul. Kaczanowskiej. Wkrótce po założeniu na terenie cmentarza wybudowana została kaplica. W roku 1912, dzięki zezwoleniu księcia Ernsta Günthera, powstało kąpielisko miejskie z urządzeniami wodnymi i wypożyczalnią sprzętu, przebudowane następnie w latach 30. W tym samym roku wybudowano drogę z "Huty" do Rudzin.
I wojna światowa.
31 lipca 1914 w mieście pojawiły się plakaty informujące o stanie wojny i zawiadamiające o stanie oblężenia. 4 sierpnia utworzono "straż ochronną Przemkowa", złożoną z członków bractwa strzeleckiego i związku żołnierskiego. Strażnicy, uzbrojeni w broń naładowaną ostrą amunicją, patrolowali drogi wjazdowe do miasta, legitymując zbliżające się osoby. Następnego dnia, w ogólny dzień modlitwy w Prusach, w mieście odbyła się uroczysta msza święta. Miasto nie miało wielkiej styczności z wydarzeniami wojennymi: wojska niemieckie znajdowały się na terenie miasta jedynie w listopadzie 1915 i maju 1916.
W 1915 odbyła się konfiskata niezbędnych dla wojska tkanin i materiałów, które po 1916 można było kupić tylko na państwowe talony, w tym samym roku zorganizowano zbiórkę wełny. Miejscowe kobiety na kursach szycia wytworzyły 423 kołdry, 39 koszul, 76 par spodni i wiele innych wyrobów wełnianych. Zbierano także wyschnięte łodygi pokrzyw: miejscowej młodzieży udało się zebrać 4–5 cetnarów rośliny, z czego wytworzono 50–60 koszul. W tym samym roku przeprowadzono zbiórkę złomu, co przyniosło ok. 160 kilogramów tego materiału. Zgromadzono też ok. 870 kg miedzi i 1280 kg mosiądzu. Zrywano nawet miedziane dachy z domów, zastępując je blaszanymi. W 1917 swoje dzwony musiały oddać przemkowskie kościoły, w tym samym roku skonfiskowano monety z niklu, zastępując je żelaznymi. W 1915 roku zebrano też ok. 160 kg gumy, a rok później skonfiskowano gumę z opon rowerowych. W roku 1916 i 1918 zorganizowano zbiórki makulatury, zbierając kolejno ok. 5400 i 1100 kg surowca. W celu uzyskania oszczędności na świetle wytwarzanym przez świece uchwałą z 1 maja 1916 wprowadzono tzw. "czas petersburski", obowiązujący na terenie miasta od 30 kwietnia do 30 września każdego roku.
Zdecydowano się także na reglamentację żywności i wydawanie jej tylko przy okazaniu państwowej kartki towarowej. Już na jesieni 1914 zorganizowano przymusowy ubój świń. Tuż po wybuchu wojny zarządzono też reglamentację ziemniaków i zboża. Zakazano wypieków ciasta, a ziemniaki i inne warzywa uprawiano na leżących do tej pory odłogiem gruntach. W mieście brakowało też mięsa – w 1916 roku zaczęto sprzedawać je na kartki i według numerów. Ilość mięsa na jedną osobę tygodniowo szacowana była na ok. pół funta, a niekiedy nawet na ćwierć funta. Młodzież szkolna pracowała przy zbiorach owoców, w tym celu wykorzystywano także jeńców wojennych z obozów w okolicy Szprotawy. Zbierano także jagody i grzyby w lasach: na terenie gminy w roku 1918 wydano aż 800 kart wstępu na zbiór jagód.
Z mieszkańców Przemkowa do armii zaciągniętych było na stałe lub tymczasowo ok. 500–550 mężczyzn, zginęło 126 żołnierzy pochodzących z miasta lub jego okolic. Przypomina o nich wbudowany przez księcia Ernsta Günthera w północną stronę wieży kościoła ewangelickiego emblemat wojenny z napisem "siew przyszłości". W zakładach hutniczych Przemkowa przez pewien czas pracowało 160 Rosjan, schwytanych przez armię niemiecką i umieszczonych w obozach jenieckich koło Szprotawy, niewielka liczba innych jeńców pracowała w rolnictwie i chałupnictwie. Przez pewien czas na terenie Przemkowa działał szpital wojskowy urządzony przez parę książęcą: w listopadzie 1914 przywiózł on do miasta pociągiem transport rannych żołnierzy. Założono także w szkole ewangelickiej "wojenny dom dziecka", gdzie po południu przebywały dzieci żołnierzy wysyłanych na front. Od początku lata 1916 istniał też żłobek dla niemowląt, prowadzony przez ojczyźniany związek kobiet. Miasto ze swoich środków pieniężnych wspierało rodziny, których ojcowie zostali wysłani na wojnę lub zginęli: kupowano książki, zeszyty, przybory szkolne itp. W 1915 zakupiono dla ok. 80 dzieci holenderskie drewniaki, w roku 1917 urządzono kurs szycia obuwia dla przemkowskich szwaczek.
W Przemkowie organizowano w czasie wojny liczne zbiórki pieniędzy, żywności, przedmiotów ze złota i srebra itp. Na okoliczności pożyczki mieszkańcy miasta zebrali 3,5 mln marek, a ród książęcy oddał 2,5 mln. Zbiórki organizowały także związki ojczyźniane i instytucje państwowe: wysyłani przez nich kwestorzy chodzili od domu do domu, zbierając pieniądze dla jeńców wojennych, dla "domów żołnierza", dla inwalidów wojennych, dla wdów i matek samotnie wychowujących dzieci, a także na potrzeby Czerwonego Krzyża. Sprzedawano pocztówki, organizowano świeckie i kościelne koncerty i występy na cele dobroczynne, w lecie 1916 urządzono zbiórkę książek, które później wysyłano żołnierzom na front. W 1931 po wymarciu linii książęcej tutejsze ziemie zakupił kronprinc Wilhelm Pruski.
Przemków po II wojnie światowej.
9 lutego 1945 miasto opuściła ostatnia osoba z rodu ze Szlezwika-Holsztynu-Sonderburga-Augustenburga, księżna Dorota Maria. Następnego dnia do Przemkowa wkroczyły wojska radzieckie 6 korpusu zmechanizowanego gwardii i 112 dywizji piechoty z 13 armii 1. Frontu Ukraińskiego. Od tego momentu aż do końca maja miastem władała komendantura rosyjska z kpt. Dołgopołowem na czele. W połowie marca decyzją Rady Ministrów Przemków znalazł się w obrębie powiatu szprotawskiego. Na terenach miejskich zaczęto zabezpieczać mienie poniemieckie, wkrótce w tym celu utworzono Urząd Likwidacyjny w Przemkowie. 22 maja rozpoczęło się formowanie struktur Milicji Obywatelskiej, tego dnia w Komendzie Wojennej zjawili się Stanisław Makała i Stanisław Adamski. 23 maja pierwszym powojennym burmistrzem Przemkowa został Franciszek Połomski z Leszna, a wiceburmistrzem nauczyciel Henryk Kabza.
W czerwcu powiat podzielono na dwa miasta (Szprotawa i Przemków), utworzono 6 gmin: Przemków, Szprotawa, Małomice, Borowina, Bukowica i Leszno Górne. 12 czerwca 1945 za sprawą Wojciecha Wojtasika zorganizowano Zarząd Gminy, a 29 października obowiązki wójta gminy przejął Teodor Schwel, były działacz Sondergericht, żołnierz Waffen SS w stopniu obersturmführera. W międzyczasie, na podstawie zarządzenia Pełnomocnika Rządu z dnia 26 lipca, Zarząd Miejski rozpoczął zmianę nazw ulic, które do tego czasu nosiły nazwy niemieckie, jak na przykład Bismarckstraße, czy Göringstraße.
1 września odbyło się także pierwsze zebranie PPR, na którym obecny był jej pierwszy sekretarz, Józef Bendkowski. Wkrótce nastąpiło rozbudowanie komórek partyjnych w mieście, koła PPR powstały w wielu miejscach Przemkowa i we wszystkich okolicznych wsiach. 13 grudnia 1945 założona została organizacja młodzieżowa, licząca na początku 22 członków.
14 lutego 1946 w celu pomocy MO na terenie miasta powołano Ochotniczą Rezerwę Milicji Obywatelskiej, w której skład weszło ok. 100 osób. 8 sierpnia odbyło się organizacyjne posiedzenie Miejskiej Rady Narodowej, liczącej na początku 11 członków, która jednak nigdy nie zaczęła działać z powodu sabotażowej działalności wójta Schwela. Decyzją PRN z 3 września ze stanowiska burmistrza odwołano Franciszka Połomskiego, a Przemków przemianowano na osadę wiejską. Wkrótce w miejsce Miejskiej Rady Narodowej powołano Gminną Radę Narodową, a pełną władzę w gminie przejął Teodor Schwel. 4 października, na drugim posiedzeniu GRN, powołano Gminną Komisję Osiedleńczą oraz Komisję Opieki Społecznej do Spraw UNRRA. W 1954 roku Przemków został ponownie przemianowany, tym razem otrzymał status osiedla miejskiego, a 1 stycznia 1959 miastu zostały oficjalnie przywrócone prawa miejskie.
Po połączeniu PPR z PPS w 1948 i powstaniu Polskiej Zjednoczonej Partii Robotniczej opuściło ją wiele niewygodnych dla PZPR osób, wielu ludzi straciło także pracę w Milicji Obywatelskiej. Skutkiem takich działań był spadek liczby członków PZPR w powiecie szprotawskim z 1749 w roku 1949 do 1433 w 1955. Po decyzjach VIII Plenum PZPR, odbywającego się w dniach 19–21 października 1956 szeregi partyjne zaczęły się rozrastać, w latach 1959–1963 legitymacje partyjne otrzymało 81 osób. Na terenie miasta, oprócz PZPR, istniały także Zjednoczone Stronnictwo Ludowe, powstałe w 1949 i Stronnictwo Demokratyczne, założone w 1957. W roku 1950 miasto weszło w skład województwa zielonogórskiego.
Okoliczna młodzież zrzeszona była w Związku Młodzieży Socjalistycznej, w ramach którego organizowała liczne akcje, „czyny partyjne”, obozy i kolonie. Najmłodszą organizacją młodzieżową w Przemkowie był Związek Harcerstwa Polskiego, podległy wówczas PZPR. W okolicach miasta działało 10 gromad zuchowych i 11 drużyn harcerskich. W 1960 na terenie Przemkowa powstał Związek Bojowników o Wolność i Demokrację (ZBoWiD), liczący w 1966 ok. 100 członków. W tym samym roku miejsko-gminny ZBoWiD otrzymał od przemkowian oficjalny sztandar. Na terenie miasta w czasie PRL działało też Koło Gospodyń Wiejskich, liczące 31 grudnia 1975 426 członków, Liga Kobiet, skupiająca 80 członkiń oraz Liga Obrony Kraju, w skład której wchodziło od 70 do 80 osób.
10 lutego oddano do użytku nową siedzibę Urzędu Gminy i Miasta, mieszczącą się przy pl. Wolności. 2 września 1976 odbyło się oficjalne otwarcie Zbiorczej Szkoły Gminnej, w której obecnie znajduje się Zespół Szkół. Koszt budowy wyniósł 15 mln 191 tys. złotych. 19 lipca 1977 otworzono Dom Handlowy Merkury, zatrudniający wówczas 24 osoby. W tym samym roku doszło także do otwarcia Banku Spółdzielczego i nowego urzędu stanu cywilnego. 30 czerwca 1979 otwarta została Podstacja Pogotowia Ratunkowego. 1 września uruchomiono zakład pracy dla kobiet: była to filia Dolnośląskich Zakładów Białoskórniczo-Rękawiczniczych. W maju 1982 udostępniona dla kierowców została stacja benzynowa przy ul. Głogowskiej. 12 maja 1985 otwarto stadion sportowy przy ul. Strzeleckiej, obecnie należący do MGKS Zamet Przemków. 9 października 1989 otworzono przedszkole przy ul. Tadeusza Kościuszki.
Demografia.
Piramida wieku mieszkańców Przemkowa w 2014 roku.
Zabytki.
Do wojewódzkiego rejestru zabytków wpisane są:

</doc>
<doc id="103189" url="https://pl.wikipedia.org/wiki?curid=103189" title="Piotrowice">
Piotrowice

 

</doc>
<doc id="103203" url="https://pl.wikipedia.org/wiki?curid=103203" title="Broń masowego rażenia">
Broń masowego rażenia

Broń masowego rażenia, broń masowej zagłady ("BMR", "BMZ") – współczesne środki walki przeznaczone do rażenia organizmów żywych i częściowo sprzętu bojowego na ogromną (masową – stąd nazwa) skalę, tzn. na wielkich obszarach. Stosowany jest skrótowiec: broń ABC (od pierwszych liter: atomowa, biologiczna, chemiczna) lub broń NBC (nuklearna, biologiczna, chemiczna).
Rodzaje broni ABC to:

</doc>
<doc id="103204" url="https://pl.wikipedia.org/wiki?curid=103204" title="Sztuka celtycka">
Sztuka celtycka

Sztuka celtycka – bierze swój początek z kultury halsztackiej rozwijającej się od 800 p.n.e. do 400 p.n.e. na terenach po północnej stronie Alp. Podstawą bogactwa Celtów była umiejętność wytopu żelaza i wydobycie soli. Zasięg terytorialny oddziaływania kultury celtyckiej zmieniał się wraz z ekspansją plemion celtyckich i objął ziemie należące do Francji, Hiszpanii, Wielkiej Brytanii i Irlandii na zachodzie, po Grecję, Rzym, Galię na południu oraz Czechy, Śląsk i Małopolskę na wschodzie. Rozkwit sztuki celtyckiej przypada na okres lateński.
Pochodzenie.
Starożytne ludy, współcześnie zwane „Celtami”, mówiły językami, które miały wspólne pochodzenie od języków indoeuropejskich, które były znane jako ogólnoceltyckie lub praceltyckie. To wspólnie dzielone pochodzenie językowe zostało szeroko zaakceptowane przez naukowców, żeby wyróżnić ludy, które dzieliły wspólne południowo-zachodnioeuropejskie pochodzenie genetyczne, i które szerzyły swoją kulturę przez migrację i inwazje. Archeolodzy zidentyfikowali różne cechy kulturowe tych ludów, włączając style sztuki, i określili kulturę, jako pochodzącą z wczesnej kultury Hallstatt i La Tène. Bardziej współczesne badania genetyczne wskazały jednak, że nie wszystkie grupy celtyckie miały wspólnych przodków, co sugeruje, że przemieszczanie się ludności nie było konieczne do rozpowszechniania i szerzenia się kultury. Stopień, do którego język celtycki, kultura i genetyka zbiegały się i oddziaływały na siebie w ciągu okresów prehistorycznych pozostaje bardzo niepewny i kontrowersyjny.
Termin „Celt” był używany w okresie klasycznych jako synonim dla słowa „Gal”. Jego angielska forma jest zaświadczona od 1607 roku. W późnym wieku XVII, w swojej pracy Edward Lhuyd zwrócił uwagę na historyczne połączenia pomiędzy ludami mówiącymi po galijsku, brytońsku i gaelicku. Od tego momentu termin ten stosowany był nie tylko w odniesieniu do kontynentalnych Celtów, ale również tych w Brytanii i Irlandii. Później w XVIII wieku zainteresowanie „prymitywizmem” prowadzącym do pojęcia „szlachetny dzikus”, przyniosło falę zainteresowania Celtami i druidyzmem. „Odrodzenie Irlandzkie” nastąpiło po Uchwale o Wyzwoleniu Katolików w 1892 roku jako świadoma próba zademonstrowania tożsamości narodu irlandzkiego, następnie wspólnie z jego odpowiednikami w innych krajach zostało nazwane „Odrodzeniem celtyckim”.
Architektura.
Początkowo Celtowie zamieszkiwali otwarte osady, zamienione w II wieku p.n.e. w umocnione oppida, najczęściej usytuowane na wzgórzach. Często opiddia były rozległymi warowniami założonymi na planie koncentrycznym. Chronione wałami ziemno-drewnianymi, czasem kamienno-drewnianymi. Umocniony obszar zajmował niekiedy dużą powierzchnię. Odkryte w Kelheim oppidum to obszar o powierzchni 650 ha i obwodzie 13 km, Manching zajmował powierzchnię 400 ha, Eisenstadt 150 ha, Hradištĕ koło Závistu 170 ha. Często stosowano dodatkowy podział wewnątrz umocnień wydzielając mniejszą, ważniejszą siedzibę władcy i ośrodek kultu. Oppidia zakładano na terenach zagrożonych najazdami, w Szkocji i Irlandii ich nie odkryto.
Celtyckie domy budowano zazwyczaj z drewna na planie prostokąta. Na Wyspach Brytyjskich większość stanowią budynki na planie koła. Z czasem zaczęto stosować kamienne fundamenty, a w czasach rzymsko-galijskich zamożni Celtowie zaczęli wzorować się na rzymskich willach ogrzewanych ciepłym powietrzem i wyposażonych w kanalizację.
Świątynie budowano na ogół z kamienia na planie prostokąta (południowa Francja, Hiszpania) lub koła (północna Francja, Wielka Brytania). W Europie miejsca kultu otaczano wałami ziemnymi na planie czworoboku.
Rzeźba.
Przedstawienia figuralne spotykane są już pod koniec okresu halsztackiego. W okresie lateńskim, dzięki licznym kontaktom handlowym z Etruskami wzorowane są na ich sztuce, ale cechują się znacznie większą abstrakcją formy odbiegającą od wizerunków realistycznych. Drobne formy rzeźbiarskie w formie twarzy ludzkich stosowano jako ozdoby naczyń. Trójkątne symetryczne oblicza o wypukłych oczach pod mocno zarysowanymi brwiami i wywiniętych wargach bardziej przypominają demoniczne maski lub karykatury. Odnaleziony w Pfalzfeld (Niemcy) obelisk, datowany na IV–III wiek p.n.e., ozdobiony jest brodatymi głowami. W Prowansji (Entremont) odkryto płaskorzeźby w formie czaszek i głów zdobiące podpory i nadproża celtyckich świątyń. W Bouches-du-Rhône odnaleziono rzeźbę związaną z celtycką mitologią, zwaną "Potworem z Noves". Przedstawia ona podobne do lwa, siedzące zwierzę pożerające człowieka (z gęby wystaje ludzka ręka). Łapy potwora oparte są na dwóch ściętych, ludzkich głowach. Motyw obciętej głowy związany jest z celtyckim zwyczajem ścinania głów pokonanym wojownikom i przytwierdzania ich w formie trofeum do tarcz i ścian domów.
W sanktuariach odnaleziono też wiele drobnych form rzeźbiarskich przedstawiających zwierzęta, np. dziki, jelenie, byki czy niedźwiedzie, występujące w mitologii celtyckiej.
Wśród znalezisk archeologicznych zachowało się niewiele pełnych rzeźb wykonywanych najczęściej z drewna, czasem z kamienia. Postacie ludzkie przypominają pnie drzew, w których wyraźniej zarysowana jest jedynie głowa. Możliwe, że był to efekt zamierzony, związany z obrzędami odprawianymi przez druidów w świętych gajach, a rzeźby miały nieznane nam znaczenie symboliczne.
Rzemiosło.
Najstarsze wyroby ceramiczne datowane są na późny okres halsztacki. Zdobią je wielobarwne, geometryczne wzory wykonane rylcem, metodą stemplowania albo technikami malarskimi. W okresie lateńskim przeważają naczynia siwe, zdobione wzorami złożonymi z krzywoliniowych kompozycji. Ze sztuki greckiej zapożyczono motyw palmety, w tym samym czasie pojawia się też kwiat lotosu. Dekoracje inspirowane tymi wzorami cechuje większa abstrakcja i fantazyjność motywu. Celtyccy garncarze używali koła, a do gliny dodawali grafit, zwiększając w ten sposób trwałość naczyń i nadając im specyficzny odcień.
Wielobarwna dekoracja naczyń glinianych najprawdopodobniej zapoczątkowała stosowanie czerwonej emalii i inkrustacji z koralu do uzupełnienia ornamentów złożonych z krzywoliniowych motywów kół, spiral i wolut na wyrobach metalowych. Najczęściej spotykane wyroby to okucia uzbrojenia (owalnych tarcz, mieczy i ich pochew, do rzadszych znalezisk należą hełmy używane raczej podczas parad niż bojów), uprzęży i rydwanów, ozdób w kształcie zapinek (tzw. fibule), łańcuchowych pasów, naszyjników torque. Zazwyczaj wykonywano je z pozłacanego brązu. Spotykane są też wyroby z metali szlachetnych i z żelaza.
Często stosowanym motywem zdobniczym jest tzw. „wieczny węzeł” – ciągła linia, bez początku i końca, splątana w misterny wzór.
Do rzadkich znalezisk należą wyroby zdobione scenami rytualnymi. Dlatego wyjątkową pozycję zajmuje kocioł z Gundestrup (Dania) znaleziony w 1891 r. Srebrne naczynie wiązane ze sztuką wschodnioceltycką, datowane najczęściej na II-I wiek p.n.e. ozdobione jest płaskorzeźbą przedstawiającą ofiarę składaną Teutatesowi, utożsamianemu później z Marsem oraz przedstawianego z rogami jelenia boga Cernunnosa. Stylizowane postacie oraz ornament zapełniają całą powierzchnię odnalezionych fragmentów naczynia.
Stylizowane motywy zdobnicze inspirowane światem roślinnym i zwierzęcym, zarysowane delikatnymi, splątanymi liniami, wypełniają całą powierzchnię przedmiotu. W przeciwieństwie do realizmu sztuki greckiej i rzymskiej cechuje ją abstrakcja, iluzja i zagadkowość. Jest to odzwierciedlenie zaobserwowanego przez starożytnych Greków i Rzymian zamiłowania Celtów do operowania przenośnią, aluzją i niedomówieniem. Celtyckie wątki zdobnicze przetrwały do średniowiecza, odradzając się w linearnych motywach iluminowanych rękopisów powstających w irlandzkich klasztorach („styl nowoceltycki”, również w złotnictwie w okresie VII-IX w.)

</doc>
<doc id="103208" url="https://pl.wikipedia.org/wiki?curid=103208" title="Styl lateński">
Styl lateński

Styl lateński – styl sztuki celtyckiej rozwijający się od końca VI wieku p.n.e. do I wieku p.n.e. Nazwa związana jest ze szwajcarską miejscowością La Tène, w której odkryto pozostałości obozu celtyckiego. 
Styl lateński dzieli się na:
Dekoracje w stylu lateńskim stosowane było w wyrobach rzemieślniczych służących do ozdoby strojów, broni, naczyń i rzeźb. Styl ten najdłużej przetrwał na Wyspach Brytyjskich.

</doc>
<doc id="103209" url="https://pl.wikipedia.org/wiki?curid=103209" title="Hermann Maier">
Hermann Maier

Hermann Maier (ur. 7 grudnia 1972 w Altenmarkt) – austriacki narciarz alpejski, czterokrotny medalista olimpijski, sześciokrotny medalista mistrzostw świata oraz czterokrotny zdobywca Pucharu Świata. Jeden z najbardziej wszechstronnych i utytułowanych zawodników w historii dyscypliny. Wygrywał zawody Pucharu Świata w czterech z pięciu konkurencji: biegu zjazdowym, supergigancie, slalomie gigancie oraz kombinacji. Sukcesów nie odnosił tylko w slalomie. Nosił przydomek "Herminator".
Kariera.
Treningi narciarskie Maier rozpoczął już w wieku trzech lat, pod opieką swego ojca, Hermanna Maiera Seniora. W dzieciństwie cierpiał na chorobę Osgooda-Schlattera, która spowolniła jego rozwój fizyczny. Z tego powodu kilkakrotnie odmawiano mu miejsca w kadrze juniorów oraz nie przyjęto do szkoły narciarskiej w Schladming. W efekcie nigdy nie wystąpił na mistrzostwach świata juniorów. Zatrudnił się jako murarz, a w trakcie zimy pracował także jako instruktor narciarstwa we Flachau, gdzie jego ojciec prowadził szkółkę narciarską. Nie zrezygnował jednak z profesjonalnego narciarstwa, startując w zawodach niższej rangi oraz na mistrzostwach Austrii. Przełom nastąpił 6 stycznia 1996 roku we Flachau, kiedy przecierał trasę przed zawodami Pucharu Świata w gigancie. Zmierzono mu wtedy czas i po porównaniu ze światową czołówką okazało się, iż uzyskałby 12. wynik.
W zawodach pucharowych zadebiutował w wieku 23 lat, 10 lutego 1996 roku w Hinterstoder, gdzie zajął 26. miejsce w gigancie. Tym samym już w pierwszym starcie wywalczył punkty Pucharu Świata. Nie wystarczyło to by pojechać na rozgrywane wtedy mistrzostwa świata w Sierra Nevada. W sezonie 1995/1996 wystąpił jeszcze w dwóch zawodach PŚ w Kvitfjell: 7 marca 1996 roku był jedenasty w supergigancie, a dzień później nie ukończył giganta. W klasyfikacji generalnej zajął ostatecznie 106. miejsce. Pierwsze podium w zawodach tego cyklu wywalczył 21 lutego 1997 roku w Garmisch-Partenkirchen, gdzie był drugi w supergigancie. W zawodach tych rozdzielił Francuza Luca Alphanda oraz Włocha Wernera Perathonera. Już dwa dni później odniósł pierwsze zwycięstwo, wyprzedzając w tej samej konkurencji Kristiana Ghedinę z Włoch i Norwega Lasse Kjusa. W sezonie 1996/1997 jeszcze trzy razy plasował się w najlepszej dziesiątce, jednak na podium już nie stawał. W klasyfikacji generalnej zajął tym razem. 21. miejsce, a w klasyfikacji supergiganta był czwarty. Mimo to drugi raz z rzędu nie znalazł się w kadrze Austrii na najważniejszą imprezę sezonu i nie wziął udziału w mistrzostwach świata w Sestriere.
Pierwszą okazję do walki o medale dostał w 1998 roku, kiedy wystąpił na igrzyskach olimpijskich w Nagano. W swoim pierwszym starcie, kombinacji, zajmował ósme miejsce po slalomie, który został rozegrany jako pierwszy. Zjazdu do kombinacji jednak nie ukończył i ostatecznie nie był klasyfikowany. Następnie wystąpił w zjeździe, którego także nie ukończył. Na jednym z zakrętów stracił równowagę przy prędkości 120 km/h, przekoziołkował kilka razy, przebijając dwie siatki zabezpieczające i wylądował głową w śniegu. Nie odniósł jednak większych obrażeń, wstał o własnych siłach i zjechał na dół. Już 72 godziny później zdobył pierwszy w karierze medal, zwyciężając w supergigancie. Wyprzedził tam Szwajcara Didiera Cuche'a i swego rodaka Hansa Knaußa o 0,61 sekundy. Był to pierwszy złoty medal olimpijski dla Austrii w tej konkurencji. Złoto zdobył także dwa dni później, wygrywając oba przejazdy w gigancie. Jego łączny czas dał mu zwycięstwo z przewagą 0,85 sekundy nad Stephanem Eberharterem i 1,18 sekundy nad Michaelem von Grünigenem ze Szwajcarii. W zawodach pucharowych aż 19. razy stawał na podium, przy czym dziesięć razy zwyciężał: 25 listopada w Park City, 6 stycznia w Saalbach-Hinterglemm i 13 stycznia w Adelboden wygrywał giganta, 6 grudnia w Beaver Creek, 10 i 11 stycznia w Schladming oraz 1 lutego w Ga-Pa wygrywał supergiganta, 29 grudnia w Bormio i 16 stycznia w Wengen był najlepszy w zjeździe, a 18 stycznia w Veysonnaz wygrał kombinację. Wyniki te dały mu zwycięstwo w klasyfikacji generalnej oraz klasyfikacjach giganta i supergiganta, a także drugie miejsca w klasyfikacjach zjazdu i kombinacji.
Sezon 1998/1999 zaczął od zwycięstwa w gigancie, 25 października 1998 roku w Sölden. W kolejnych startach jeszcze dziesięć razy stawał na podium w tym sześciokrotnie zwyciężał: 13 grudnia w Val d’Isère, 21 grudnia w Innsbrucku, 9 stycznia w Schladming i 7 marca w Kvitfjell był najlepszy w supergigancie, 29 grudnia w Bormio wygrał zjazd, a 12 stycznia w Adelboden triumfował w gigancie. W klasyfikacji generalnej musiał jednak uznać wyższość Lasse Kjusa i jego rodaka, Kjetila André Aamodta. Zdobył za to Małą Kryształową Kulę w klasyfikacji supergiganta, a w gigancie był trzeci za von Grünigenem i Eberharterem. W lutym 1999 roku brał udział w mistrzostwach świata w Vail, gdzie w trzech startach zdobył dwa medale. Najpierw wystartował w supergigancie, w którym zwyciężył ex aequo z Kjussem. Trzeci w tych zawodach Hans Knauß stracił do zwycięzców zaledwie 0,01 sekundy. Cztery dni później zwyciężył także w biegu zjazdowym, wyprzedzając na podium Kjussa i Aamodta. Startował również w gigancie, jednak nie ukończył rywalizacji.
Dwie kolejne Kryształowe Kule za zwycięstwo w klasyfikacji generalnej zdobywał w sezonach 1999/2000 i 2000/2001. W 2000 roku ustanowił dwa rekordy: w jednym sezonie aż 22. razy stawał na podium oraz zdobył najwięcej punktów w jednym sezonie w historii – 2000. Oba te rekordy został pobite w rywalizacji kobiet przez Tinę Maze ze Słowenii, która w sezonie 2012/2013 zgromadziła 2414 punktów i 24 razy stawała na podium. W rywalizacji mężczyzn nikt jednak się nie zbliżył do osiągnięć Austriaka. Z 22. miejsc na podium Maier dziesięć razy zwyciężał: 31 października w Tignes, 24 listopada w Beaver Creek i 5 lutego w Todtnau wygrywał giganta, 27 listopada w Beaver Creek, 8 stycznia w Chamonix i 29 stycznia w Ga-Pa był najlepszy w zjeździe, a 28 listopada w Vail, 5 grudnia w Lake Louise, 21 stycznia w Kitzbühel i 16 marca w Bormio triumfował w supergigancie. Dzięki temu zwyciężył również w klasyfikacjach zjazdu, giganta i supergiganta, a w klasyfikacji kombinacji był drugi za Aamodtdem. Podobne wyniki uzyskiwał rok później, triumfując w tych samych klasyfikacjach. Mimo iż tym razem piętnaście razy stawał na podium to odniósł aż 13 zwycięstw, wyrównując tym samym rekord Szweda Ingemara Stenmarka z sezonu 1978/1979. Zwycięstwa odnosił w gigancie: 29 października w Sölden, 10 grudnia w Val d’Isère, 9 stycznia w Adelboden, 15 lutego w Shiga Kōgen i 10 marca w Åre; w supergigancie: 26 listopada w Lake Louise, 19 stycznia w Kitzbühel i 4 marca w Kvitfjell oraz w zjeździe: 2 grudnia w Beaver Creek, 9 grudnia w Val d’Isère, 20 stycznia w Kitzbühel, 2 marca w Kvitfjell i 8 marca 2001 roku w Åre. Podczas rozgrywanych na przełomie stycznia i lutego 2001 roku mistrzostw świata w Sankt Anton nie zdobył jednak żadnego złotego medalu. Najpierw wystąpił w gigancie, w którym lepsi okazali się Daron Rahlves z USA oraz Stephan Eberharter. Maier był trzeci, tracąc 0,23 sekundy do zwycięzcy i 0,15 sekundy do Eberhartera. Następnie wywalczył srebrny medal w zjeździe, rozdzielając Hannesa Trinkla i Niemca Floriana Eckerta. Wystąpił także w gigancie, który ukończył na czwartej pozycji. Walkę o podium przegrał tam 0,01 sekundy z Francuzem Frédérikiem Covilim.
Kariera Austriaka została przerwana w sierpniu 2001 roku, kiedy odniósł poważne obrażenia w wypadku drogowym. Jadąc na motocyklu został potrącony przez samochód, w wyniku czego doznał rozległego, otwartego złamania prawej nogi oraz zerwania większości mięśni w tej nodze. Operacja trwała siedem godzin, pojawiło się zagrożenie niewydolnością nerek. Po długiej rekonwalescencji musiał od nowa uczyć się chodzić, a w złamanej nodze do dziś ma 32-centymetrową tytanową śrubę. Latem 2002 roku podczas treningów na nartach ponownie złamał kontuzjowaną wcześniej nogę. Z powodu rozległości obrażeń i długości rehabilitacji Austriak nie wystąpił w żadnych zawodach aż do stycznia 2003 roku. Oznaczało to także, iż zabraknie go na rozgrywanych w lutym 2002 roku igrzyskach olimpijskich w Salt Lake City.
Do rywalizacji pucharowej powrócił 14 stycznia 2003 roku w Adelboden, gdzie nie zakwalifikował się do drugiego przejazdu w gigancie. W każdym kolejny starcie uzyskiwał jednak coraz lepsze wyniki, aż 27 stycznia 2003 roku w Kitzbühel zwyciężył w supergigancie. Było to jego jedyne podium i zarazem ostatni pucharowy start w sezonie 2002/2003, który zakończył na 45. pozycji w klasyfikacji generalnej. W lutym tego rok brał udział w mistrzostwach świata w Sankt Moritz, zdobywając srebrny medal w supergigancie ex aequo z Bode Millerem z USA. Do zwycięzcy, Stephana Eberhartera, stracił 0,77 sekundy. Wystartował także w zjeździe, jednak zajął ósme miejsce. Na szczyt powrócił w sezonie 2003/2004, zdobywając czwartą i ostatnią w karierze Kryształową Kulę. Na podium stawał dziewięciokrotnie, odnosząc pięć zwycięstw: 6 grudnia w Beaver Creek i 14 lutego w Sankt Anton wygrywał zjazdy, a 30 listopada w Lake Louise, 1 lutego w Garmisch-Partenkirchen oraz 11 marca 2004 roku w Sestriere był najlepszy w supergigancie. Dzięki temu wywalczył ostatnią w karierze Małą Kryształową Kulę za zwycięstwo w klasyfikacji supergiganta, a w klasyfikacji zjazdu był trzeci.
Trzeci w karierze tytuł mistrza świata zdobył podczas rozgrywanych na przełomie stycznia i lutego 2005 roku mistrzostw świata w Bormio. Zwyciężył tam w gigancie, pokonując swego rodaka Benjamina Raicha o 0,16 sekundy i Darona Rahlvesa o 0,68 sekundy. Na tej samej imprezie był też siedemnasty w zjeździe oraz czwarty w supergigancie, przegrywając walkę o medal z Raichem o 0,17 sekundy. Kolejne zwycięstwa odniósł także w Pucharze Świata, wygrywając 21 stycznia supergiganta w Kitzbühel oraz zjazd i supergiganta w dniach 5 i 6 marca 2005 roku w Kvitfjell. Poza tym jeszcze siedmiokrotnie stawał na podium, w efekcie zajmując trzecie miejsce w klasyfikacji generalnej, za Bode Millerem i Benjaminem Raichem. Był też drugi w supergigancie, trzeci w zjeździe i czwarty w gigancie. Nieco słabsze wyniki osiągał w kolejnym sezonie, który zakończył na szóstej pozycji. Na podium stawał tylko trzy razy, jednak za każdym razem na najwyższym stopniu: 23 października w Sölden w gigancie, 20 stycznia w Kitzbühel w supergigancie oraz 28 stycznia Garmisch-Partenkirchen w zjeździe. W poszczególnych klasyfikacjach był odpowiednio ósmy, drugi za Akselem Lundem Svindalem oraz siódmy. Brał także udział w igrzyskach olimpijskich w Turynie, skąd wrócił z dwoma medalami. Zjazd zakończył na szóstej pozycji, jednak w supergigancie zdobył srebrny medal. Szybszy był tylko Kjetil André Aamodt, do którego stracił 0,13 sekundy; trzecie miejsce zajął Szwajcar Ambrosi Hoffmann. Po pierwszym przejeździe rozgrywanego dwa dni później giganta, zajmował trzecie miejsce, ze stratą 0,22 sekundy do prowadzącego François Bourque’a z Kanady. W drugim przejeździe także uzyskał trzeci wynik, co dało mu trzeci łączny czas i brązowy medal. Ostatecznie stracił 0,16 sekundy do Benjamina Raicha i 0,09 sekundy do Francuza Joëla Chenala.
Maier startował jeszcze przez trzy lata, uzyskując stopniowo coraz słabsze wyniki. W tym czasie tylko cztery razy stawał na podium, jedyne zwycięstwo odnosząc 30 listopada 2008 roku w Lake Louise, gdzie był najlepszy w supergigancie. Tydzień później w Beaver Creek po raz ostatni stanął na podium zawodów PŚ, zajmując drugie miejsce w supergigancie. W połowie sezonu 2008/2009 odniósł kolejną kontuzję kolana, jednak w połowie stycznia 2009 roku ponownie startował w zawodach Pucharu Świata. Na mistrzostwach świata w Val d’Isère w 2009 roku nie zdobył medalu. Najlepszy wynik osiągnął tam w zjeździe, który ukończył na siódmej pozycji. Podobnie wypadł na rozgrywanych dwa lata wcześniej mistrzostwach świata w Åre, gdzie był między innymi siódmy w supergigancie i trzynasty w zjeździe. W październiku 2009 roku postanowił zakończyć karierę.
Łącznie w ciągu kariery zwyciężył w 54 zawodach Pucharu Świata, co daje mu drugie miejsce w klasyfikacji wszech czasów, za Ingemarem Stenmarkiem, który zwyciężał 86 razy. Ponadto 96 razy plasował się na podium, co w klasyfikacji wszech czasów daje mu trzecie miejsce, za Stenmarkiem i reprezentującym Luksemburg Markiem Girardellim. Maier jest także rekordzistą pod względem wygranych zawodów PŚ w supergigancie, z 24. triumfami na koncie.
W latach 1998 i 2004 otrzymywał nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. W 1998 roku otrzymał również Odznakę Honorową za Zasługi dla Republiki Austrii. W latach 1998, 1999, 2000 i 2001 był wybierany sportowcem roku w Austrii. W 1998 roku zajął drugie miejsce w głosowaniu na sportowca roku na świecie, w którym pokonał go tylko francuski piłkarz Zinédine Zidane. Mimo wielu sukcesów na arenie międzynarodowej Maier nigdy nie zdobył medalu mistrzostw Austrii.
Mieszka we Flachau, wraz z żoną i dwoma córkami. Jego brat, Alexander Maier reprezentował Austrię w snowboardingu.

</doc>
<doc id="103210" url="https://pl.wikipedia.org/wiki?curid=103210" title="Broń chemiczna">
Broń chemiczna

Broń chemiczna – jeden z rodzajów broni, w którym podstawowym czynnikiem rażącym jest związek chemiczny o toksycznych właściwościach. Często termin ten jest utożsamiany z gazami bojowymi, gdyż większość rodzajów broni chemicznej jest oparta na związkach, które w temperaturze pokojowej są gazami lub cieczami o dużych prężnościach par (stosuje się je wówczas w postaci aerozolu). Termin "broń chemiczna" ma jednak szersze znaczenie i oprócz samego czynnika rażącego obejmuje też urządzenia i techniki do jego przenoszenia i aplikowania na polu bitwy.
Broń chemiczną dzieli się na dwa ogólne rodzaje:
Bojowe środki trujące, zgodnie z Rezolucją nr 687 Rady Bezpieczeństwa ONZ (3 kwietnia 1991), są uznawane za broń masowego rażenia. Protokół genewski (1925) zakazał stosowania bojowych środków trujących, ale nie rozwijania ich produkcji i przechowywania. Dopiero Konwencja o Broni Chemicznej z 1993 r. ostatecznie zakazała badań, produkcji i przechowywania tych środków w każdej formie.
Rodzaje bojowych środków trujących.
Bojowe środki trujące są zwykle silnie toksycznymi związkami chemicznymi występującymi w temperaturze pokojowej jako gazy lub ewentualnie ciecze, które szybko w tej temperaturze parują, tworząc wystarczające z bojowego punktu widzenia stężenie trujących oparów w powietrzu.
Środki te dzieli się zasadniczo na pięć typów:
Bojowe środki pomocnicze.
Chemiczne środki pomocnicze to środki bojowe, które zazwyczaj nie służą do bezpośredniego rażenia ludzi, lecz do ułatwiania rażenia ich innymi środkami lub eliminacją infrastruktury wroga. Większość tych środków jest legalna w świetle prawa międzynarodowego. Zalicza się do nich:
Historia.
O zatrutych strzałach jako o broni "zasługującej na karę ze strony bogów" wspomina Homer:
Według "Wojny peloponeskiej" Spartanie używali gazów zawierających tlenek siarki (IV) powstających z płonącego pod murami miasta drewna ze smołą i siarką podczas oblężenia Platejów, w trakcie II wojny peloponeskiej.
W czasie tej wojny używano też prymitywnych miotaczy ognia.
Eneasz Taktyk w rozdziale 35 podręcznika "Obrona oblężonego miasta" zalecał: „by w obozie wroga spaleniu uległo wszystko, co tylko się da, trzeba nakłaść do worków smoły, siarki, pakuł, gumy z drzewa kadzidłowego oraz trocin z pochodni, a następnie podpalić”. Podobnie Wegecjusz doradzał, by na wypadek oblężenia „mieć w pogotowiu bitumen, siarkę, smołę płynną, olej łatwopalny - słowem wszystko, co może służyć do podpalenia machin nieprzyjaciela” (księga IV,8). W rozdziale 18 opisał zapalające pociski – "malleoli" („wiązki prętów, które lecą jak strzała i już w locie płoną”) i "falarica" (zakończone „żelaznym grotem, w którym między tulejką a żeleźcem znajduje się samopalny materiał, jak siarka, żywica, smoła i pakuły przesycone oliwą”), w rozdziale 44 zalecał w bitwie morskiej „strzały owinięte w pakuły przesycone oliwą, siarką i smołą” (przekład Anna Komornicka).
Amfiktionia Delficka zabraniała swoim członkom zatruwania źródeł oblężonego miasta. Podobnie, zatruwania broni zabraniają starożytne indyjskie księgi Manusmryti.
W Polsce istnieje dość obiegowa hipoteza historyczna o pierwszym użyciu broni chemicznej w warunkach bojowych, oparta o przekaz Jana Długosza. 9 kwietnia 1241 roku w bitwie pod Legnicą wojska śląskie zostały pokonane przez wojska mongolskie. W bitwie tej zwycięzcy mieli jakoby użyć prymitywnych gazów bojowych.
W czasach nowożytnych zatrutą broń potępiali tacy myśliciele jak Hugo Grocjusz.
W wydanym w 1650 r. podręczniku artylerii "Artis magnae artilleriae pars prima" Kazimierz Siemienowicz omawiał m.in. zatruwanie pocisków, uważając równocześnie ich użycie za niehonorowe i niegodne prawdziwych żołnierzy.
Umowa między Francją i Cesarstwem Niemieckim zawarta w Strasburgu 27 sierpnia 1675 w artykule 57 zabraniała zatruwania pocisków.
Immanuel Kant w "Projekcie wiecznego pokoju" (1795) pisał „Żadne państwo będące w stanie wojny z innymi nie powinno sobie pozwalać na takie przejawy wrogości, które uniemożliwiałyby wielostronnie ufność w przyszły pokój; za takie uznać trzeba stosowanie skrytobójstwa albo trucizny, albo pogwałcenie warunków kapitulacji, albo skryte nakłanianie do zdrady w zawojowanym państwie etc.”
W XIX wieku trucizn bojowych zabronił Kodeks Liebera, Deklaracja brukselska (1874) i Regulamin wojny lądowej z 1899, powtórzony w 1907.
Instytut Prawa Międzynarodowego w ósmym artkule "Oksfordskiego Podręcznika Zasad Wojny" zabrania używania trucizn.
I wojna światowa.
Gazy bojowe po raz pierwszy zastosowano na większą skalę w trakcie I wojny światowej. Pierwsze użycie przez Niemców miało miejsce już 17 października 1914 na froncie zachodnim, gdzie w okolicach Neuve Chapelle 
Na froncie wschodnim 31 stycznia 1915 (według niektórych źródeł 30 stycznia albo też 31 grudnia 1914) nad rzeką Rawką pod Bolimowem Niemcy ostrzelali pozycje rosyjskie artyleryjskimi pociskami wypełnionymi środkiem "T-Stoff" (bromkiem ksylilu mogącym zawierać także inne substancje). 
12 lipca 1917 roku, również pod Ypres, Niemcy użyli gazu musztardowego (zwanego też od tego czasu iperytem).
Niemcy użyli gazów bojowych już po podpisaniu w Compiègne w dniu 11 listopada 1918 rozejmu przeciw oddziałom powstańców wielkopolskich. 16 lutego 1919 Ignacy Jan Paderewski, członek Komitetu Narodowego Polskiego, nadesłał do Konferencji Pokojowej w Paryżu depeszę, w której stwierdził m.in. „wojska niemieckie rozpoczęły działania ofensywne na wielką skalę w niemieckiej Polsce. Zajęły one miasta Babimost i Kargowa… Niemcy stosują duże ilości gazów trujących”.
Po zakończeniu wojny Traktat wersalski w art. 171 zakazał Niemcom produkcji, nabywania i użycia "gazów duszących, trujących lub tym podobnych, jako też wszelkich płynów, materiałów i podobnych sposobów".
Traktat waszyngtoński z 6 lutego 1922 zabronił używania "gazów duszących, trujących lub podobnych oraz wszelkich podobnych cieczy, materiałów lub urządzeń".
II wojna światowa.
Przed wybuchem II wojny światowej wielkie mocarstwa miały ogromne zapasy broni chemicznej. Adolf Hitler nie zdecydował się na użycie broni chemicznej, ponieważ obawiał się zmasowanego odwetu, zwłaszcza po roku 1943, gdy alianckie lotnictwo panowało nad przestrzenią powietrzną Niemiec. Do końca wojny Brytyjczycy wyprodukowali 3,5 mln pocisków artyleryjskich i ponad 1,8 mln bomb lotniczych napełnionych gazem. Niemcy produkowały wielkie ilości broni chemicznej oraz posiadały wielu żołnierzy przeszkolonych w użyciu tej broni. Hitler posiadał jednak raporty z alianckich nalotów i wiedział, że nie powstrzyma alianckich lotów odwetowych. Niemiecka naziemna i powietrzna obrona przeciwlotnicza mogła zniszczyć jedynie 5–7% alianckich samolotów, których reszta uderzała w cel.
Zatapianie broni chemicznej w Bałtyku.
Po II wojnie światowej duże ilości broni chemicznej zostały zatopione w Morzu Bałtyckim na wschód od wyspy Bornholm. Wielokrotnie na polskim wybrzeżu znajdowano wyrzucone na brzeg morza zestalone w wyniku przebywania długi czas w zimnej wodzie kawałki iperytu. Odnotowano też przypadki poparzenia iperytem rybaków, którzy w sieciach znajdowali zestalony gaz bojowy.

</doc>
<doc id="103212" url="https://pl.wikipedia.org/wiki?curid=103212" title="Heorhij Gongadze">
Heorhij Gongadze

Heorhij Rusłanowycz Gongadze (ukr. Георгій Русланович Ґонґадзе; gruz. გიორგი ღონღაძე, "Giorgi Ghonghadze"; ur. 21 maja 1969 w Tbilisi, zm. po 16 września 2000) – ukraiński dziennikarz gruzińskiego pochodzenia, zagorzały krytyk ukraińskiego systemu politycznego pod autokratycznymi rządami Łeonida Kuczmy; zamordowany w 2000 roku. Jego zniknięcie stało się najgłośniejszą zbrodnią polityczną tego kraju, kiedy to opublikowano tajne nagrania, w których prezydent Kuczma miał sugerować oficerom ukraińskiej milicji porwanie Gongadzego.
Życiorys.
Pod koniec 1999 roku podczas międzynarodowego spotkania dziennikarzy skrytykował brak wolności słowa na Ukrainie. 16 kwietnia 2000 roku Gongadze opisał kontrowersyjne metody zdobywania głosów podczas kwietniowego referendum konstytucyjnego. 17 kwietnia 2000 roku założył serwis internetowy "Ukraińska prawda". Portal ujawniał afery polityczne, korupcję na szczytach władzy, nadużycia. 16 września 2000 roku zniknął.
Gongadze został porwany i zabity strzałem w głowę. Przed śmiercią dziennikarz był brutalnie bity i oblewany kwasem. Ciało Gongadzego odnaleziono w listopadzie 2000 roku w lesie pod Taraszczą, w okolicach Kijowa. Ciało pozbawione było głowy. 27 lutego 2001 roku Biuro Prokuratora Generalnego wszczęło śledztwo w sprawie śmierci dziennikarza. Według moskiewskiej gazety "Vermeer MN" Gongadze miał zginąć w wyniku opublikowania artykułu o fałszowaniu podpisów w celu przeprowadzenia referendum.
Śmierć dziennikarza wywołała na Ukrainie kryzys polityczny. Domagający się ujawnienia prawdy o śmierci Gongadzego obywatele stworzyli ukraińską opozycję, która cztery lata później doprowadziła do pomarańczowej rewolucji.
8 kwietnia 2005 roku Trybunał Sprawiedliwości stwierdził, że kierujący śledztwem w sprawie śmierci Gongadzego skupiali się bardziej na udowodnieniu braku związków najważniejszych ukraińskich polityków z zabójstwem niż na odkryciu prawdy na temat okoliczności śmierci dziennikarza.
15 marca 2008 roku oficerów uczestniczących w jego zabójstwie: płk Mykołę Protasowa, płk Wałerija Kostenkę i mjr Ołeksandra Popowycza skazano na kary odpowiednio 13, 12 i 12 lat więzienia. Podejrzany gen. Ołeksij Pukacz został schwytany 22 lipca 2009. Dwóch kolejnych podejrzanych zmarło: ówczesny minister spraw wewnętrznych Jurij Krawczenko popełnił samobójstwo, strzelając sobie dwukrotnie w głowę, zaś Ihor Honczarow zmarł w szpitalu na zawał serca w 2003. W 2011 roku Prokuratora Generalna w Kijowie poinformowała, że 10 lipca 2000 roku prezydent Łeonid Kuczma wydał ówczesnemu ministrowi spraw wewnętrznych Jurijowi Krawczence polecenie porwania Gongadzego, wywiezienie go poza Kijów oraz zastraszenia go w celu zemsty za jego krytyczną działalność oraz powstrzymania go od kontynuowania krytyki rządu. Zarzuty oparto na zeznaniach byłego ochroniarza Kuczmy, majora Mykoły Melnyczenki. Melnyczenka w 2000 roku opublikował wykonane z podsłuchu nagrania, na którym słychać Kuczmę, który w gniewie domagał się pozbycia Gongadzego.
W 2009 roku w Kijowie znaleziono szczątki czaszki, które według Prokuratora Generalnego należały do dziennikarza.
22 marca 2016 roku Heorhij Gongadze został pochowany na Podole w cerkwi Mikołaja Cudotwórcy. Ciało pochowano po szesnastu latach, gdyż wcześniej matka Gongadzego nie była pewna, czy znalezione w 2000 roku ciało faktycznie należy do jej syna.
23 sierpnia 2005 roku prezydent Ukrainy Wiktor Juszczenko pośmiertnie nadał Gongadzemu tytuł Bohatera Ukrainy. 21 marca 2016 roku prezydent Petro Poroszenko odznaczył pośmiertnie dziennikarza orderem „Gwiazda Bohatera”.

</doc>
<doc id="103215" url="https://pl.wikipedia.org/wiki?curid=103215" title="Biskupin">
Biskupin



</doc>
<doc id="103217" url="https://pl.wikipedia.org/wiki?curid=103217" title="Jakobici (polityka)">
Jakobici (polityka)

Jakobici – angielscy i szkoccy zwolennicy legitymistycznych pretendentów do tronu z dynastii Stuartów, potomków króla Szkocji Jakuba VII (w Anglii panującego jako Jakub II).
Zorganizowali w Szkocji trzy powstania przeciw dynastii hanowerskiej; w latach 1715 (przy wsparciu Francji) i 1718 (bardzo źle zorganizowane, wsparte desantem Hiszpanów). Ostatnie powstanie, z lat 1745-1746, mogło zakończyć się całkowitą klęską Anglików. Brak zdecydowania doprowadził jednak do klęski Szkotów.
Współcześnie jakobici za prawowitego króla Anglii, Szkocji i Irlandii uważają Franciszka II z bawarskiej rodziny Wittelsbachów. Franciszek II jest potomkiem Jakuba I po kądzieli. Ostatnim Stuartem w linii męskiej był Henryk IX i I, który zmarł 13 lipca 1807 roku.
Następcą Franciszka II jest jego brat – książę Maksymilian Emanuel, po którym "prawa do tronu" mają przejść na jego córkę – Zofię, księżną Liechtensteinu, a następnie – jej dzieci.

</doc>
<doc id="103218" url="https://pl.wikipedia.org/wiki?curid=103218" title="Tomasz Michałek">
Tomasz Michałek

Tomasz Michałek – legendarny mieszkaniec wsi Giedlarowa koło Leżajska. Jego imieniem nazwano jedną z ulic Leżajska.
Legenda mówi, że w 1590 roku Tomaszowi Michałkowi, pracownikowi browaru leżajskiego, objawiła się na pniu drzewa ściętego w gąszczu leśnym Matka Boża wraz ze św. Józefem, mówiąc mu:
Michałek nie spełnił prośby Matki Boskiej obawiając się, że nikt mu, jako prostemu człowiekowi, nie uwierzy. Matka Boża objawiła się mu po raz wtóry, mówiąc: 
Po drugim objawieniu Michałek przekazał słowa Matki Bożej proboszczowi Wojciechowi Wyszogradowi, członkowi rady miejskiej. Ten nie uwierzył i doprowadził do uwięzienia Michałka. Uwolniony z braku dowodów winy Michałek postawił w miejscu objawienia osadzony na drzewcu krucyfiks, który stał się celem pielgrzymek i przedmiotem kultu. W 1595 roku, z fundacji Reginy Piekarskiej, obok krzyża zbudowano małą kapliczkę pod wezwaniem św. Anny, która następnie została rozbudowana do rozmiarów kościółka.
Matka Boża objawiła się Michałkowi po raz trzeci: 
Przekazana Michałkowi prośba Matki Boskiej została spełniona w latach 1618–1628, kiedy z fundacji Łukasza Opalińskiego wybudowano w tym miejscu murowany kościół oraz klasztor.
Obecnie w miejscu objawień Michałka stoi bazylika Zwiastowania Najświętszej Maryi Panny. W jednej z jej kaplic umieszczony jest obraz Matki Boskiej, namalowany według przekazu Tomasza Michałka przez księdza Erazm z zakonu Bożogrobców.

</doc>
<doc id="103219" url="https://pl.wikipedia.org/wiki?curid=103219" title="Obwód wołyński">
Obwód wołyński

Obwód wołyński (, "Wołynśka obłast' ") – jeden z 24 obwodów Ukrainy. Leży w północno-zachodniej części Ukrainy, przy granicy z Polską i Białorusią. Stolicą obwodu jest Łuck.
Obwód wołyński graniczy z: obwodami rówieńskim od wschodu i lwowskim od południa, obwodem brzeskim Białorusi od północy oraz województwem lubelskim Polski od zachodu. Obwód został utworzony 4 grudnia 1939 r. dekretem Prezydium Rady Najwyższej ZSRR z części terytorium II Rzeczypospolitej okupowanego przez Armię Czerwoną w trakcie agresji ZSRR na Polskę i anektowanego następnie przez ZSRR.
Największymi miastami obwodu są Łuck, Kowel, Nowowołyńsk i Włodzimierz.
W czasach I i II Rzeczypospolitej tereny współczesnego obwodu należały do Polski. Na terenie obwodu znajdują się gniazda rodowe polskich rodów magnackich: Czartoryskich (Czartorysk), Woronieckich (Woronczyn), Czetwertyńskich (Czetwertnia) i Poryckich (Poryck).
Miasta.
Główne miasta obwodu – Łuck, Kowel i Włodzimierz były miastami królewskimi Korony Królestwa Polskiego.

</doc>
<doc id="103220" url="https://pl.wikipedia.org/wiki?curid=103220" title="Rudolf Jaszowski">
Rudolf Jaszowski

Rudolf Roman Jaszowski ps. "Lampart" (ur. 16 kwietnia 1912 w Leżajsku, zm. 6 czerwca 1943 w Jarosławiu) – inżynier hutnik, porucznik Wojska Polskiego, komendant leżajskiej placówki Związku Walki Zbrojnej-AK. 
Rudolf Jaszowski urodził się w mieszczańskiej rodzinie Stanisława Jaszowskiego - technika pocztowego, zamieszkałego na ulicy Wałowej w Leżajsku. Ukończył gimnazjum w Leżajsku, a następnie Akademię Górniczo-Hutniczą w Krakowie z tytułem inżyniera hutnika. W czasie służby wojskowej w Przemyślu i Modlinie ukończył szkołę podchorążych rezerwy.
Wybuch wojny w 1939 zastał go w Starachowicach, gdzie rozpoczął swą pierwszą pracę zawodową. Zmobilizowany jako oficer, wziął udział w kampanii wrześniowej, uniknął niewoli niemieckiej po rozbrojeniu się w ostatnich dniach września w okolicach Tomaszowa Lubelskiego. Później tymczasowo przebywał na Pomorzu u rodziny. Wiosną 1940 roku powrócił w okolice Leżajska. Podjął pracę jako robotnik leśny, potem jako urzędnik w leśnictwie. Zaangażował się działalność ruchu oporu. Został pierwszym komendantem lokalnej placówki nr 2 ZWZ-AK. W maju 1943 roku został aresztowany przez Gestapo. Torturowany, zmarł w więzieniu w czerwcu 1943 roku.
Od września 1987 r. Rudolf Jaszowski jest bohaterem 2 Środowiskowej Drużyny Harcerskiej „Jussy” z Leżajska.

</doc>
<doc id="103221" url="https://pl.wikipedia.org/wiki?curid=103221" title="American Bulldog">
American Bulldog



</doc>
<doc id="103222" url="https://pl.wikipedia.org/wiki?curid=103222" title="Krytyczny realizm">
Krytyczny realizm

Krytyczny realizm (neokrytycyzm) – jeden z głównych, obok szkoły marburskiej i szkoły badeńskiej, ruchów filozoficznych wchodzących w skład neokantyzmu.
Do przedstawicieli tego ruchu można zaliczyć:
Krytycyzm dokonywał historycznie trafniejszej – realistycznej – wykładni poglądów Kanta, dlatego stał w opozycji do idącej w kierunku subiektywno-idealistycznej interpretacji ówczesnego neokantyzmu. Krytycyzm traktował w szczególności rzecz samą w sobie jako należącą do istoty filozofii Kanta.

</doc>
<doc id="103225" url="https://pl.wikipedia.org/wiki?curid=103225" title="Obwód lwowski">
Obwód lwowski

Obwód lwowski () – jeden z 24 obwodów Ukrainy. Leży w zachodniej części Ukrainy, przy granicy z Polską. Stolicą obwodu jest Lwów.
Obwód lwowski graniczy: z obwodami wołyńskim, rówieńskim, tarnopolskim, iwanofrankowskim i zakarpackim oraz polskimi województwami, podkarpackim i lubelskim. Obwód został utworzony 4 grudnia 1939 r. dekretem Prezydium Rady Najwyższej ZSRR z części terytorium II Rzeczypospolitej okupowanego przez Armię Czerwoną w trakcie agresji ZSRR na Polskę i anektowanego następnie przez ZSRR.
Aneksja części terytorium Polski została zaakceptowana podczas konferencji teherańskiej oraz jałtańskiej, w konsekwencji których Polska utraciła tzw. Kresy Wschodnie na rzecz Związku Radzieckiego, a jej wschodnią granicę oparto o tzw. linię Curzona. Podjęte przez Wielką Brytanię i USA w 1943 i 1945 r. decyzje o zmianie granic Polski bez wiedzy i zgody rządu polskiego były wyraźnym pogwałceniem zasad Karty Atlantyckiej i nie wiązały prawnie Polski. Wobec tego granica zewnętrzna obwodu istnieje "de iure" od dnia 6 lutego 1946 r., wraz z wejściem w życie dwustronnej umowy granicznej z 16 sierpnia 1945 r. W świetle prawa międzynarodowego przed datą wejścia w życie wymienionej umowy obszar obwodu wchodził w skład RP. W 1951 r. dokonano kolejnej zmiany granicy zewnętrznej obwodu na podstawie wymuszonej cesji z 1951 r. zgodnie umową o zmianie granic (okolice Bełza i Krystynopola nad Bugiem za Ustrzyki Dolne w Bieszczadach).
Podział administracyjny na rejony.
Do 17 lipca 2020 roku obwód lwowski dzielił się na 20 rejonów: brodzki, buski, drohobycki, gródecki, jaworowski, kamionecki, mikołajowski, mościski, przemyślański, pustomycki, radziechowski, samborski, skolski, sokalski, starosamborski, stryjski, turczański, złoczowski, żółkiewski, żydaczowski oraz 9 miast wydzielonych: Borysław, Czerwonogród, Drohobycz, Lwów, Morszyn, Nowy Rozdół, Sambor, Stryj, Truskawiec.
W wyniku reformy podziału administracyjnego zmniejszono z 490 do 136 liczbę rejonów na Ukrainie. Od 17 lipca 2020 roku obwód lwowski dzieli się na 7 rejonów:

</doc>
<doc id="103228" url="https://pl.wikipedia.org/wiki?curid=103228" title="Ketozy">
Ketozy

Ketozy (cukry ketonowe) – cukry proste, w których cząsteczkach występuje grupa ketonowa. Są cukrami redukującymi.
Własności redukujące.
Ketozy to cukry redukujące, gdyż grupa ketonowa w tych cukrach ulega w warunkach zasadowych enolizacji, w efekcie czego ich roztwory zawierają równowagową mieszaninę tautomerów – formę ketozową oraz dwa epimery aldozowe. Powstające aldozy wykazują właściwości redukujące. W efekcie ketozy dają pozytywny wynik z odczynnikiem Benedicta, Fehlinga i Tollensa (podobnie jak aldozy). Ketozy nie odbarwiają natomiast wody bromowej (w przeciwieństwie do aldoz).

</doc>
<doc id="103231" url="https://pl.wikipedia.org/wiki?curid=103231" title="Aldozy">
Aldozy

Aldozy lub aldehydocukry, cukry aldehydowe – cukry proste, w których cząsteczkach występuje grupa aldehydowa, w przeciwieństwie do ketoz, w których występuje grupa ketonowa. Ich ogólny wzór sumaryczny to CnH2nOn (gdzie n≥3).
Wzory aldoz zapisywane są w formie cyklicznej lub łańcuchowej, np. CH2OH–(CHOH)n−2–CHO, co niekoniecznie odzwierciedla ich rzeczywistą strukturę (np. krystaliczna glukoza ma formę w pełni cykliczną, a w roztworze występuje pewna ilość formy łańcuchowej).
Nazwy podgrup aldoz są tworzone przez dodanie przedrostka liczebnikowego związanego z liczbą atomów węgla występujących w cząsteczce cukru. Np. aldoheksoza zawiera sześć atomów węgla, a aldopentoza pięć. W naturze nie znaleziono wolnych trioz ani tetroz, natomiast wiele pentoz i heksoz odgrywa kluczowe role w procesach życiowych (np. ryboza i glukoza).
Reakcje charakterystyczne.
W reakcjach tych grupa aldehydowa utlenia się do grupy karboksylowej, a produktami są kwasy aldonowe.

</doc>
<doc id="103233" url="https://pl.wikipedia.org/wiki?curid=103233" title="Kanton (podział administracyjny)">
Kanton (podział administracyjny)

Kanton – jednostka podziału administracyjnego niektórych państw świata:

</doc>
<doc id="103235" url="https://pl.wikipedia.org/wiki?curid=103235" title="Pogórze Wielickie">
Pogórze Wielickie

Pogórze Wielickie (513.33) – mezoregion fizycznogeograficzny, obejmujący fragment przedpola Beskidów, położony pomiędzy dolinami Wieprzówki i Raby.
Granice.
Według naukowej regionalizacji Polski opracowanej przez Jerzego Kondrackiego Pogórze Wielickie graniczy:
Południowa granica przebiega od Myślenic po północnej stronie Pasma Babicy oraz północnej stronie Jaroszowickiej Góry. W skład Pogórza Wielickiego wchodzi więc Pasmo Barnasiówki i Pasmo Bukowca. Przy tak wyznaczonych granicach Pogórze Wielickie ma długość około 50–55 km (w linii prostej), szerokość około 10–15 km, a powierzchnię około 600 km². Fragment południowo-wschodniej części pogórza wchodzi w skład Obszaru Chronionego Krajobrazu Pogórza Wiśnickiego.

</doc>
<doc id="103238" url="https://pl.wikipedia.org/wiki?curid=103238" title="Alfred Józef Potocki">
Alfred Józef Potocki

Alfred Józef Potocki herbu Pilawa (ur. 29 lipca 1817 lub 1822 w Łańcucie, zm. 18 maja 1889 w Paryżu) – polski ziemianin, II ordynat w Łańcucie. minister rolnictwa i premier Austrii, Namiestnik Galicji, poseł na Sejm Krajowy Galicji, dożywotni członek austriackiej Rady Państwa, 
Życiorys.
Do dziewiętnastego roku życia wychowywał się i uczył wspólnie z kuzynem Adamem Potockim w Łańcucie, Krakowie i Krzeszowicach. Następnie studiował prawo na uniwersytecie w Wiedniu oraz słuchał wykładów na tamtejszej politechnice. W okresie studiów prowadził bogate życie towarzyskie. Jego koligacje rodzinne i posiadany wielki majątek zapewniły mu znakomitą pozycję na dworze habsburskim. W 1844 roku po otrzymaniu tytułu szambelana był attache ambasady austriackiej w Londynie, na której czele stał jego szwagier Maurycy Dietrichstein. Okres pobytu w Anglii zrobił z niego anglomana. 
Po powrocie z Londynu wiosną 1848 utworzył w Łańcucie oddział Gwardii Narodowej, którym dowodził w stopniu kapitana. W grudniu ]848 (po rezygnacji Jerzego Lubomirskiego) uzyskał w Łańcucie mandat do parlamentu austriackiego w Kromieryżu. W parlamencie należał do "Stowarzyszenia". Po zakończeniu Wiosny Ludów zajął się sprawami rodzinnymi i majątkowymi. Małżeństwo w 1851 z Marią z Sanguszków przyniosło mu wielkie posiadłości w zaborze rosyjskim: antonińskie i szepetowieckie na Wołyniu oraz kleszewskie na Mazowszu. W związku z tym zajął się gospodarowaniem w nich i w latach 1851-1859 przebywał w Antoninach i Warszawie. Bywał także w Sankt Petersburgu. Od 1859 mieszkał na stałe wraz z żoną w Łańcucie, gdzie do 1860 przejął ordynację z rąk swego ojca. W latach 1830-1831 nabył ziemie leżajskie jako dobra monarchii austriackiej, tzw. dobra kameralne od hrabiego Wojciecha Miera. Były to obiekty (dworskie) przemysłowe: 3 gorzelnie, 1 browar, 7 młynów, 2 folusze, 2 tartaki. Kazał wybudować pałac Potockich we Lwowie.Dzięki temu i posiadanemu majątkowi żony stał się jednym z najbogatszych ludzi na ziemiach polskich. Przejętą ordynację oraz innymi dobrami galicyjskimi zarządzał wzorowo, będąc zarazem jednym z prekursorów przemysłu rolniczego w Galicji W dobrach łańcuckich złożył m.in. cukrownię, fabrykę rosolisów i garbarnię) oraz przeprowadził melioracje, stosował nowe kultury rojne i dobrą gospodarkę leśną. Prowadził także w Kurowicach znaną hodowlę koni. Brał stały udział w krajowych i wiedeńskich wystawach rolniczych. Poza przewodniczeniem galicyjskiemu Towarzystwu Chowu Koni od 1852 był członkiem Galicyjskiego Towarzystwa Gospodarskiego, a od 1858 członkiem, od 1869 członkiem honorowym Towarzystwa Gospodarczo- Rolniczego w Krakowie.Był członkiem Towarzystwa Gimnastycznego „Sokół” we Lwowie w 1867. Od 1872 do 1876 pełnił funkcję prezesa Towarzystwa Wzajemnych Ubezpieczeń w Krakowie. 
W zaborze rosyjskim utrzymywał szkołę rolniczą w Czernichowie i ufundował dwa stypendia dla uczniów. Dbał również o rozwój biblioteki ordynackiej w Łańcucie a nadto w Julinie koło Łańcuta założył bibliotekę prywatną zawierającą rzadkie wydania zielników i bogato ilustrowanych książek z XVI- XIX.
Z przekonań konserwatysta, monarchista i klerykał, Był inicjatorem adresu szlachty galicyjskiej z 17 października 1851 do cesarza Franciszka Józefa z postulatami reform wewnętrznych oraz ofertą ugody Polaków z dynastią. W 1858 znowu dzięki niemu szlachta galicyjska wystosowała adres z okazji urodzin arcyksięcia Rudolfa w którym deklarowano pełną lojalność wobec Habsburgów co spotkało się z ostrą krytyką nie tylko środowisk demokratycznych ale także Hotelu Lambert. Wkrótce po rezygnacji ojca został 18 kwietnia 1861 dziedzicznym członkiem austriackiej Rady Panów, gdzie należał do prawicy. Należał do przeciwników powstania styczniowego, a następnie w okresie walki Galicji o autonomię był zwolennikiem Adama Potockiego. Był posłem na Sejm Krajowy Galicji I kadencji (1863-1867) z IV kurii (gmin wiejskich) z okręgu nr 59 (Leżajsk-Sokołów-Ulanów), II kadencji (1867-1869) i III kadencji (1870-1876) z kurii IV (gmin wiejskich) z okręgu nr 3 (Brzeżany - Przemyślany), IV kadencji (1877-1882) i V kadencji (1882–1889) z kurii IV (gmin wiejskich) z okręgu 6 (Podhajce-Kozowa). W latach 1875-1876 pełnił funkcję marszałka krajowego. 20 maja 1867 został wybrany posłem do austriackiej Rady Państwa II kadencji w kurii X – jako delegat z grona posłów wiejskich okręgów: Brzeżany, Bóbrka, Rohatyn i Podhajce. Wyboru nie przyjął gdyż był dziedzicznym członkiem Izby Panów, w jego miejsce w 1868 wybrano Wasyla Makowycza. Był także prezesem Rady Powiatowej w Łańcucie. wybrany z grupy większych posiadłości.
Pełnił funkcję w rządzie austriackim, był ministrem rolnictwa (30 grudnia 1867-15 marca 1870) w gabinecie Karla Auersperga a następnie premierem (11 kwietnia 1870 - 4 luty 1871) ustąpił nie zdoławszy skłonić Czechów do obesłania parlamentu. Był także szefem Ministerstwa Obrony Państwa (28 czerwca 1870 - 4 lutego 1871). W latach 1875-1883 Namiestnik Galicji. Jak go scharakteryzował Kazimierz Chłędowski: "Po śmierci Gołuchowskiego wielkie było rozciekawienie, kto zostanie namiestnikiem; cesarz, który lubił pana Alfreda Potockiego, ufał jego lojalności i niewzruszonemu przywiązaniu do tronu na niego się zdecydował. Pan Alfred, od czasu kiedy przestał być ministrem prezydentem, zamieszkał w Łańcucie, nie mieszał się do polityki i z pewną arystokratyczną grandezzą przypatrywał się z boku wszystkiemu co się dzieje. Był on mimo niezbyt świetnych umysłowych zdolności, przecież jedną z najbardziej znaczących osobistości, jakie pamiętam w polskim społeczeństwie. Niezmierny takt, prawość charakteru, wrodzona dobroć i znajomość życia zastępowały u niego jakieś niezwykłe zdolności; a można było być pewnym, że z każdego, najtrudniejszego nawet położenia wyjdzie jako wzór człowieka honoru. Postać jego była już nadzwyczaj sympatyczna i wzbudzająca zaufanie. Wysoki, szczupły, bardzo przystojny mężczyzna, o pięknie narysowanym nosie, znamionującym po większej części twarze Potockich, o spokojnym bardzo arystokratycznym zachowaniu się. Gentleman na pierwszy rzut oka i to gentleman pierwszej wody""." 
5 czerwca 1889 został pochowany w grobowcu rodzinnym w Łańcucie.
Odznaczenia i wyróżnienia.
W 1875 został Honorowym Obywatelem Miasta Leżajska z okazji objęcia stanowiska namiestnika Galicji. Szambelan austriacki w 1881.
Posiadał Order Złotego Runa (15 sierpnia 1869 – odznaczony przez cesarza Franciszka Józefa), Wielki Krzyż Orderu Świętego Stefana (1883) oraz Order Korony Żelaznej I kl. (15 maja 1869), a także hiszpański Order Karola III,
Rodzina.
Urodził się w polskiej arystokratycznej rodzinie, był synem I ordynata łańcuckiego Alfreda (1786-1862) i Józefy z Czartoryskich. Miał brata Artura (1816-1834) i siostry: Ewę Józefinę (1818-1895) żonę Franza księcia Liechtenstein (1802-1887), Marię (1819-1822) i Zofię Ewę (1820-1892) żonę Maurycego Jana von Dietrichstein-Proskau-Leslie (1801-1852). Jego żoną była Maria Klementyna z Sanguszków. Mieli synów Romana Alfreda (1851-1915) i Józefa Mikołaja (1862-1922) oraz córki Julię (1854-1921) żonę Władysława Michała Branickiego (1848-1914) i Klementynę (1856-1921) żonę Jana Antoniego Tyszkiewicza (1852-1901).

</doc>
<doc id="103243" url="https://pl.wikipedia.org/wiki?curid=103243" title="Amplituda punktu">
Amplituda punktu



</doc>
<doc id="103247" url="https://pl.wikipedia.org/wiki?curid=103247" title="Powiat świdnicki (województwo dolnośląskie)">
Powiat świdnicki (województwo dolnośląskie)

Powiat świdnicki – powiat w Polsce (województwo dolnośląskie), utworzony w 1999 roku w ramach reformy administracyjnej. Jego siedzibą jest miasto Świdnica. Teren powiatu świdnickiego oraz miasto Świdnica, dawniej należało do województwa wałbrzyskiego ze stolicą w Wałbrzychu.
Powiat leży w południowo-zachodniej części województwa dolnośląskiego na Przedgórzu Sudeckim, u stóp Pogórza Wałbrzyskiego i Gór Sowich.
W skład powiatu wchodzą:
Przed 1 stycznia 1999 r. wszystkie gminy powiatu należały do województwa wałbrzyskiego.
Demografia.
Piramida wieku mieszkańców powiatu świdnickiego w 2014 roku.
Według danych z 31 grudnia 2019 roku powiat zamieszkiwało 156 921 osób. Natomiast według danych z 30 czerwca 2020 roku powiat zamieszkiwało 156 550 osób.
Gospodarka.
W końcu listopada 2019 liczba zarejestrowanych bezrobotnych w powiecie obejmowała ok. 3,2 tys. mieszkańców, co stanowi stopę bezrobocia na poziomie 5,4% do aktywnych zawodowo.

</doc>
<doc id="103249" url="https://pl.wikipedia.org/wiki?curid=103249" title="Dobromierz">
Dobromierz



</doc>
<doc id="103250" url="https://pl.wikipedia.org/wiki?curid=103250" title="Zebrzydowice">
Zebrzydowice



</doc>
<doc id="103251" url="https://pl.wikipedia.org/wiki?curid=103251" title="Brody">
Brody



</doc>
<doc id="103252" url="https://pl.wikipedia.org/wiki?curid=103252" title="Warzymice">
Warzymice

Warzymice (do 1945 niem. "Klein Reinkendorf") – wieś w północno-zachodniej Polsce, położona w województwie zachodniopomorskim, w powiecie polickim, w gminie Kołbaskowo, na Wzniesieniach Szczecińskich.
Historia.
Pierwsze wzmianki źródłowe o Warzymicach datowane są na rok 1225. Kolejne źródła, z 1248 roku, dotyczą nadania klasztorowi cysterek w Szczecinie czterech włók ziemi w Warzymicach. W drugiej połowie XIII w. powstał we wsi kościół gotycki. W 1333 r. Otton I przekazał Warzymice Fundacji Mariackiej w Szczecinie. Fundacja Mariacka posiadała tu 15 mórg ziemi oraz rentę w wysokości 256 talarów.
W roku 1844 w Warzymicach mieszkało 223 (lub wedle innych szacunków 243) mieszkańców w 42 rodzinach. W dziewięciu pełnorolnych i jednym półrolnym gospodarstwie hodowano: 378 owiec, 87 sztuk bydła rasy oldenburskiej, 68 świń, 38 koni i 24 kozy. Każdy pełnorolny gospodarz posiadał 88 mórg ziemi. We wsi mieszkał 1 krawiec, 1 szewc, 1 kowal, 1 piekarz oraz 1 właściciel gospody.
W 1889 r. w Warzymicach zbudowana została stacja kolejowa na szlaku Berlin – Szczecin. W ostatnim rozkładzie przed wybuchem I wojny światowej (ważnym od 1 maja 1914 roku), na tej trasie kursowały 24 pary pociągów, z czego 8 par zatrzymywało się na wszystkich, bądź większości stacji i przystanków. Pociąg osobowy z Dworca Głównego w Szczecinie dojeżdżał wówczas w 10 do 12 minut. Kolejny odcinek do Kołbaskowa pokonywał w 8–9 minut.
8 kwietnia 1899 r. otwarto przystanek linii kolejowej Casekow Ldb. – Pomorzany Wąskotorowe, który funkcjonował do 24 kwietnia 1945 r. gdy linia została zlikwidowana i rozebrana.
W 1925 r. Warzymice liczyły 396, w 1933 r. 343, a w 1939 r. 312 mieszkańców.
Po przejęciu wsi przez polską administrację w 1945 roku początkowo używano nazwy "Akowo", nadanej przez pierwszych osadników – byłych żołnierzy Armii Krajowej. Nazwę "Warzymice" wprowadzono oficjalnie rozporządzeniem Ministrów Administracji Publicznej i Ziem Odzyskanych z dnia 15 marca 1947 roku.
Na byłych terenach rolniczych w obszarze wsi od 1997 roku rozwija się budownictwo mieszkaniowe, co w połączeniu z bliskością Szczecina powoduje osiedlanie się tutaj osób zawodowo związanych z tym miastem. Obecnie zlokalizowane są tutaj osiedla: Dębowe, Bursztynowe, Kresy I i II, Promyk, Różane, Tęczowe, Tęczowe Zakąty, Tęczowe Ogrody oraz Brzeziny.
W latach 1975–1998 miejscowość administracyjnie należała do województwa szczecińskiego.
W lipcu 2013 przeprowadzono badania na stanowisku archeologicznym zawierającym relikty neolitycznej osady kultury Rössen z V tysiąclecia przed naszą erą.
Transport.
Droga krajowa nr 13.
Na granicy wsi przebiega droga krajowa nr 13 na odcinku Szczecin – Kołbaskowo – Rosówek, która w pobliskim Kołbaskowie przecina autostradę A6 Szczecin – Kołbaskowo (przejście graniczne do Niemiec) – Berlin (niemiecka autostrada A11).
Wzdłuż drogi znajduje się droga pieszo-rowerowa Szczecin – Przecław.
Obwodnica Przecławia i Warzymic.
Zgodnie z Programem Budowy Dróg Krajowych na lata 2014–2023 przyjętym 8 września 2015 roku, na liście projektów do realizacji znalazła się obwodnica Przecławia i Warzymic. Ma być to droga dwujezdniowa klasy GP (główna ruchu przyspieszonego), biegnąca od ronda imienia Hermana Hakena w Szczecinie w kierunku południowo-zachodnim. W rejonie skrzyżowania drogi krajowej nr 13 z drogą do miejscowości Siadło Górne obwodnica wejdzie w korytarz istniejącej DK13. W tym miejscu będzie także zlokalizowane połączenie z planowaną zachodnią obwodnicą Szczecina. Następnie nowa trasa skręci na południe, łącząc się z autostradą A6 w nowym węźle "Kołbaskowo", który ma być zlokalizowany około 1,2 km na wschód od przeznaczonego do likwidacji obecnego węzła "Szczecin Zachód" d. "Kołbaskowo", wybudowanego w połowie lat 30. ubiegłego wieku.
12 października 2015 roku Generalna Dyrekcja Dróg Krajowych i Autostrad ogłosiła przetarg dla tej inwestycji w formule „zaprojektuj i wybuduj”. Przewidywany termin rozpoczęcia prac w terenie to wiosna 2019 roku, a ich zakończenie to pierwsza połowa 2021 roku. Głównym wykonawcą budowy obwodnicy Przecławia i Warzymic wraz z nowym węzłem zintegrowanym "Kołbaskowo" została wybrana firma Energopol Szczecin S.A. (stosowne umowy zostały podpisane 9 marca 2018), która na początku lipca 2019 złożyła w szczecińskim sądzie rejonowym wniosek o ogłoszenie upadłości likwidacyjnej. Zdolność firmy do dokończenia mocno opóźnionych lub nawet jeszcze nie rozpoczętych kontraktów miała stać się przedmiotem pogłębionej analizy prawnej GDDKiA sama zaś firma zadeklarowała chęć kontynuacji prac. 26 września 2019 wojewoda zachodniopomorski wydał decyzję o zezwoleniu na realizację inwestycji z rygorem natychmiastowej wykonalności. Zakończenie realizacji inwestycji miało nastąpić w II kwartale 2021 roku.
Komunikacja miejska Szczecina w Warzymicach.
Warzymice połączone są ze Szczecinem miejską linią autobusową.
Kolej.
W założeniach programu rządowego na lata 2020–2025 planowana jest budowa lokalnych przystanków kolejowych, z których jeden ma zostać umieszczony na granicy Warzymic i Przecławia. Ma on zostać włączony do sieci Szczecińskiej Kolei Metropolitalnej w drugim etapie jej powstawania.
Kultura.
W Warzymicach, mimo coraz bardziej miejskiego charakteru wsi, kultywowane jest coroczne obchodzenie dożynek.

</doc>
<doc id="103253" url="https://pl.wikipedia.org/wiki?curid=103253" title="Brody (województwo małopolskie)">
Brody (województwo małopolskie)

Brody – wieś w województwie małopolskim, w powiecie wadowickim, w gminie Kalwaria Zebrzydowska.
W latach 1975–1998 miejscowość administracyjnie należała do województwa bielskiego.
Wieś leży na Pogórzu Wielickim, przy drodze krajowej Bielsko-Biała – Głogoczów na wschód od Kalwarii Zebrzydowskiej.
Walory turystyczne – historia.
Mieszczą się tu kaplice i kościoły dróżek kalwaryjskich.

</doc>
<doc id="103254" url="https://pl.wikipedia.org/wiki?curid=103254" title="Górki Wielkie">
Górki Wielkie

Górki Wielkie (niem. "Groß Gurek", cz. "Velké Hůrky") – wieś sołecka na Śląsku Cieszyńskim, położona w województwie śląskim, w powiecie cieszyńskim, w gminie Brenna.
Wieś położona u wylotu doliny Brennicy. Powierzchnia sołectwa wynosi 1467 ha, a liczba ludności 3950, co daje gęstość zaludnienia równą 269,3 os./km².
Historia.
Miejscowość została po raz pierwszy wzmiankowana w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 jako "Gorki(i) villa vlodari". Był to zapis nietypowy, a pozwala sądzić, że wieś ta była o wiele starsza. Wpisanie jej do rzeczonego dokumentu związane było zapewne z wyodrębnieniem z jej terytorium, będącego dotąd własnością książęcą, nowej wioski nadanej rycerzowi. Część wsi pozostałą w rękach książęcych przezwano później "Górkami Małymi", a część rycerską "Górkami Wielkimi". Tak więc książęce Górki (Małe) funkcjonowały już najpewniej w kasztelanii cieszyńskiej, a od 1290 w nowym Księstwie Cieszyńskim, a z niego wydzielona została część rycerska, która to została po raz pierwszy wzmiankowana w "Liber fundationis..."
Od 1417 Górkami Wielkimi władał szlachecki ród Pięćlatów. W 1447 roku Andrzej Pięćlat z Ogrodzonej sprzedaje Wielkie i Małe Górki Piotrowi Ramszy. W roku 1521 wymienia się szlacheckie Górki Wielkie. Wieś od wieków była własnością kolejnych rodzin szlacheckich: Góreckich z Kornic (1521–1697), Bludowskich z Błędowic (1697–1734), Marklowskich (1734–1802), książąt cieszyńskich.
Według austriackiego spisu ludności z 1900 w 124 budynkach w Górkach Wielkich na obszarze 1469 hektarów mieszkało 957 osób, co dawało gęstość zaludnienia równą 65,1 os./km², z tego 838 (87,6%) mieszkańców było katolikami, 114 (11,9%) ewangelikami, a 5 (0,5%) wyznawcami judaizmu, 951 (99,4%) było polsko-, 5 niemiecko-, a 1 czeskojęzycznymi. Do 1910 roku liczba mieszkańców wzrosła do 1034.
Po zakończeniu I wojny światowej tereny, na których leży miejscowość – Śląsk Cieszyński stały się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 15 kompanii w Ustroniu.
W 1931 na wzgórzu Bucze powstała Stanica ZHP, a następnie Centralna Szkoła Instruktorek ZHP. W samej wsi, niespełna 2 km dalej (Górki Sojka) działała Szkoła Pracy Społecznej ZHP. Do 1939 kierował nią twórca polskiego ruchu zuchowego, późniejszy żołnierz AK i pedagog Aleksander Kamiński (tablica pamiątkowa na budynku). W tym samym czasie organizował tu swoje młodzieżowe Uniwersytety Ludowe Józef Kret. W 1937 r., również na Buczu, rozpoczęła działalność druga w powiecie cieszyńskim Szkoła Gospodyń Wiejskich. Po II wojnie światowej oba obiekty harcerskie zajęto na cele lecznicze. Umieszczono w nich dziecięce sanatoria leczące choroby płuc i gruźlicę, które weszły później w skład Beskidzkiego Zespołu Leczniczo-Rehabilitacyjnego z siedzibą w Jaworzu. Sanatorium w Sojce zlikwidowano w 1999 r., natomiast Bucze od 2000 r. funkcjonuje jako samodzielny Dziecięcy Ośrodek Leczniczo-Rehabilitacyjny.
W 1922 dawny dwór Marklowskich zakupił i zamieszkał w nim wraz z rodziną Tadeusz Kossak ze słynnej rodziny artystów-malarzy. W dworze tym mieszkała i tworzyła jego córka, pisarka Zofia Kossak-Szczucka, 2. voto Szatkowska. Ostatnie mieszkanie pisarki w domku ogrodnika (od 1957 r.) zamieniono na poświęcone jej muzeum biograficzne, będące oddziałem Muzeum Śląska Cieszyńskiego w Cieszynie. Grób pisarki znajduje się na miejscowym cmentarzu, a na kościele i domu katechetycznym umieszczono pamiątkowe tablice.
W latach 1954–1972 wieś należała i była siedzibą władz gromady Górki Wielkie. W latach 1975–1998 miejscowość położona była w województwie bielskim.
W Górkach Wielkich urodzili się Walenty Krząszcz (1886–1959) – nauczyciel wiejskich szkół, jeden z czołowych przedstawicieli cieszyńskiego pisarstwa regionalnego, oraz Franciszek Żertka – gawędziarz i pamiętnikarz.
Zabytki.
Według Narodowego Instytutu Dziedzictwa, w miejscowości znajdują się następujące obiekty zabytkowe:
Zbudowany został przez Góreckich mieszkańców w XV wieku. Przebudowany w 1662 oraz kilkakrotnie odnawiany, zatracił większość cech gotyckich. Murowana, jednonawowa budowla, z silnie wydłużonym, półkoliście zamkniętym prezbiterium, posiada wystrój i wyposażenie barokowo-klasycystyczne. W murowanej bramce ogrodzenia płyta nagrobna Henryka Góreckiego herbu Kornicz, zmarłego w 1682. Obok kościoła cmentarz, na którym m.in. groby Zofii Kossak i jej męża Zygmunta Szatkowskiego (zm. 1976), a także Walentego Krząszcza.
Dwór w Górkach Wielkich powstał w 1734 roku, staraniem Hieronima Marklowskiego. W 1922 roku zakupiony przez Tadeusza Kossaka, spłonął w czasie II wojny światowej (w maju 1945). Z założenia dworskiego ocalał tzw. domek ogrodnika (obecnie Muzeum Zofii Kossak-Szatkowskiej), nieliczne zabudowania gospodarcze (dziś bardzo zniszczone) oraz wiodąca do nich aleja 200-letnich lip i dębów.
Turystyka.
Przez miejscowość przechodzą trasy rowerowe:
Fauna i flora.
Na stokach wzgórza Bucze wiosną kwitnie cieszynianka wiosenna i storczyk blady. Spośród ptaków występują tu m.in.: pluszcz, zimorodek i dzięcioł duży. Strych kościoła Wszystkich Świętych zamieszkują chronione gatunki nietoperzy – nocek duży i podkowiec mały.
Ścieżka przyrodniczo-dydaktyczna „Góra Bucze”.
W Górkach Wielkich znajduje się przyrodniczo-dydaktyczna ścieżka o nazwie „Góra Bucze” – składa się ona z 6 odcinków. Każdy z odcinków przedstawia charakterystycznie występujące tu rośliny i zwierzęta:
Religia.
Na terenie wsi działalność duszpasterską prowadzą następujące kościoły:
Komunikacja.
Przez Górki Wielkie kursują autobusy Wispol do Brennej, Cieszyna i Skoczowa.
Sport i rekreacja.
Na terenie Górek Wielkich działa, założony w 1949 roku Ludowy Klub Sportowy 'Spójnia' Górki Wielkie, który obecnie występuje w skoczowskiej B klasie.

</doc>
<doc id="103256" url="https://pl.wikipedia.org/wiki?curid=103256" title="Zebrzydowice (województwo małopolskie)">
Zebrzydowice (województwo małopolskie)

Zebrzydowice – wieś w Polsce, położona w województwie małopolskim, w powiecie wadowickim, w gminie Kalwaria Zebrzydowska.
W latach 1975–1998 miejscowość należała administracyjnie do województwa bielskiego.
Położenie i ukształtowanie terenu.
Wieś leży na północ od Kalwarii Zebrzydowskiej (zachodnia część województwa małopolskiego), na Pogórzu Wielickim. W większości leży w dolinie Skawinki, a liczniejsze skupienia zabudowań znajdują się w pobliżu kościoła parafialnego, w przysiółku Bieńkowice (wysuniętym najdalej na zachód) oraz przy drodze z Kalwarii Zebrzydowskiej do Przytkowic.
Historia.
Po raz pierwszy notowane były w 1326 r. Rodzinne gniazdo Zebrzydowskich herbu Radwan-Dwór. Na początku XVII w. Mikołaj Zebrzydowski założył tu szpital dla inwalidów wojennych, przekazując wieś bonifratrom, których sprowadził tutaj w 1611 r. Dochody ze wsi przeznaczone były zgodnie z jego wolą na utrzymywanie szpitala.

</doc>
<doc id="103259" url="https://pl.wikipedia.org/wiki?curid=103259" title="Tigern">
Tigern



</doc>
<doc id="103262" url="https://pl.wikipedia.org/wiki?curid=103262" title="Dziennik Telewizyjny">
Dziennik Telewizyjny



</doc>
<doc id="103264" url="https://pl.wikipedia.org/wiki?curid=103264" title="Johannes Rehmke">
Johannes Rehmke

Johannes Rehmke (1848-1930) – filozof niemiecki, przedstawiciel neokantowskiej szkoły badeńskiej. Głosił poglądy pokrewne filozofii immanentnej. Praca J. Rehmkego „Świat jako postrzeżenie i pojęcie” (, 1880) uchodzi za jedno z głównych dzieł immanentystów. Idealizm subiektywny Rehmkego poddał krytyce Włodzimierz Lenin w swej książce "Materializm a empiriokrytycyzm".

</doc>
<doc id="103265" url="https://pl.wikipedia.org/wiki?curid=103265" title="Stopper">
Stopper

Stopper – zatyczka do ucha wykonana najczęściej z gąbki, pianki lub gumy o odpowiednim kształcie, której zadaniem jest chronić ucho przed nadmiernym hałasem. Przed umieszczeniem w uchu należy go lekko ścisnąć palcami, aby uformować stożek, po to, aby łatwiej i odpowiednio głęboko umieścić w przewodzie słuchowym zewnętrznym.
Gdy znajdzie się w środku ucha, stopper powraca do swojego pierwotnego kształtu i szczelnie wypełnia komorę ucha, skutecznie blokując nadmiar hałasu.
Najczęściej stoppery stosują pracownicy pracujący w warunkach o dużym natężeniu dźwięku, ale można korzystać z nich także w domu, np. podczas snu.
Wydajność i problemy podczas uzywania.
Redukcja hałasu w praktyce może być bliska zeru i bardzo niestabilna. Ta redukcja rzadko odpowiada SNR.
Eksperci zabraniają używania SNR do wyboru środka zaradczego. Wymagana jest każdego pracownika.
Te urządzenia ochronne zmniejszają ryzyko uszkodzenia słuchu; ale ta redukcja jest nieistotna.

</doc>
<doc id="103266" url="https://pl.wikipedia.org/wiki?curid=103266" title="Hugo Münsterberg">
Hugo Münsterberg

Hugo Münsterberg (ur. 1 czerwca 1863 w Gdańsku, zm. 16 grudnia 1916 w Cambridge w Massachusetts) – niemiecki filozof, przedstawiciel neokantowskiej szkoły badeńskiej. Zajmował się także zastosowaniem psychologii do prawa, biznesu, przemysłu, medycyny, nauczania, socjologii oraz oddziaływania filmu na widza.

</doc>
<doc id="103267" url="https://pl.wikipedia.org/wiki?curid=103267" title="Legnickie Pole">
Legnickie Pole

Legnickie Pole (niem. "Wahlstatt") – wieś w Polsce położona w województwie dolnośląskim, w powiecie legnickim, w gminie Legnickie Pole, na południe od Legnicy.
Miejscowość jest siedzibą gminy Legnickie Pole.
W latach 1954–1972 wieś należała i była siedzibą władz gromady Legnickie Pole. W latach 1975–1998 miejscowość położona była w województwie legnickim.
Dawniej w okolicy miejscowości planowane było skrzyżowanie autostrad A3 i A4.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 wymieniona jest część Legnickiego Pola Racimierz pochodząca od staropolskiego imienia męskiego "Racimir" zanotowanej w zlatynizowanej formie "Rathimiri villa". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Wolstadium".
Historia.
Zabytki.
Do wojewódzkiego rejestru zabytków wpisane są:
Muzeum Bitwy pod Legnicą.
W Legnickim Polu znajduje się Muzeum Bitwy pod Legnicą. Adres: pl. Henryka II Pobożnego 3.
Gospodarka.
Celem aktywizacji gospodarczej gminy, pomiędzy autostradą A4, a torami kolejowymi linii Legnica–Kamieniec Ząbkowicki utworzona została podstrefa Legnickiej Specjalnej Strefy Ekonomicznej.

</doc>
<doc id="103268" url="https://pl.wikipedia.org/wiki?curid=103268" title="Uwertura Coriolan">
Uwertura Coriolan

 Uwertura "Coriolan" op. 62 to uwertura koncertowa Ludwiga van Beethovena skomponowana w 1807 r. Utwór powstał jako muzyczna ilustracja dramatu austriackiego poety Heinricha von Collina z 1804 r.
Muzyczno-dramatyczny konflikt wyrażają dwa tematy prowadzone w rozbudowanej formie sonatowej.
Tematem dramatu i uwertury jest tragedia człowieka, walka jego zranionej dumy z miłością do ojczyzny. Melodia tematu pierwszego opisuje zawziętość i żądzę zemsty głównego bohatera. Coriolan, patrycjusz rzymski, skazany na banicję, zamierza powrócić do Rzymu i podbić go razem z wrogim narodem Wolsków. Liryczny temat drugi jest obrazem głosu sumienia, obudzonego przez błagania matki. Coriolan w końcu rezygnuje z zemsty, ale ponieważ nie może zawrócić, poprowadziwszy wrogą armię pod bramy miasta, popełnia samobójstwo.

</doc>
<doc id="103270" url="https://pl.wikipedia.org/wiki?curid=103270" title="Stoper (zatyczka)">
Stoper (zatyczka)



</doc>
<doc id="103275" url="https://pl.wikipedia.org/wiki?curid=103275" title="Dobroń">
Dobroń

Dobroń – wieś w Polsce położona w województwie łódzkim, w powiecie pabianickim, w gminie Dobroń.
Leży nad rzeką Grabią, przy linii kolejowej między Pabianicami i Łaskiem.
W miejscowości istnieje straż pożarna, która została założona w 1911 roku.
Prywatna wieś duchowna "Dobruń" położona była w drugiej połowie XVI wieku w powiecie szadkowskim województwa sieradzkiego, własność krakowskiej kapituły katedralnej.
W latach 1954–1972 wieś należała i była siedzibą władz gromady Dobroń. W latach 1975–1998 miejscowość położona była w województwie sieradzkim.
W 2005 roku do wsi włączono: Dobroń-Osiedle (osada), Dobroń Poduchowny (wieś), Zakrzewki (wieś). Zniesiono także części wsi Dobroń: Stary Dobroń, Żabieniec.
Miejscowość jest siedzibą gminy Dobroń.
Historia.
Znana jest od 1398 r. Istnienie wsi odnotował także w swoich kronikach Jan Długosz.
W okresie przedrozbiorowym wieś ta stanowiła część dóbr pabianickich kapituły krakowskiej. Był tu folwark, młyn i karczma. Po II rozbiorze Polski dobra przejęły władze pruskie i podarowały je Francuzowi de Saint Paterne, który był tu przez 50 lat. Następnie majątek został kupiony przez Ludwika Mamrotha, później – Teodozję Kossobudzką z d. Zakrzewską. W 1897 r. na przetargu majątek nabył Zdzisław Keller, a po 1914 r. Władysław Kucharski.
W 1982 r. archeolodzy odkryli w Dobroniu osadę kultury pucharów lejkowych sprzed ok. 2,5 tys. lat p.n.e. Wieś składa się z Dobronia Dużego, Małego, Poduchownego, Dobronia Osiedla, rozbudowującego się osiedla Szczerki i Zakrzewek. Pomiędzy Dobroniem a Chechłem występuje wał wydmowy, tzw. „Góry Dobrońskie”.
Zabytki.
We wsi znajduje się kościół świętego Wojciecha zbudowany w latach 1763-1779 wg projektu ks. Sebastiana Sierakowskiego. Budowla drewniana, modrzewiowa o konstrukcji zrębowej, szalowana, na planie krzyża, z trójkątnie zamkniętym prezbiterium. Wewnątrz trzy ołtarze barokowe, rokokowa chrzcielnica, cenne żyrandole. Wśród naczyń liturgicznych złocona puszka z 1736 r. Drewniana dzwonnica o konstrukcji słupowej. Kapliczka św. Jana Nepomucena z XVIII wieku, obecnie przeniesioną do kościoła. W 1960 r. odrestaurowano wnętrze kościoła. Podjęli się tego plastycy: Kazimierz Walik i Eligiusz Baranowski, obaj z Torunia. Wokół kościoła stare lipy.
Na cmentarzu grób kilku nieznanych żołnierzy polskich, poległych we wrześniu 1939 r. w walce z Niemcami.
Transport.
Od 1927 r. wieś ma stację kolejową. Z Pabianicami i Łaskiem łączy Dobroń miejska komunikacja autobusowa. Przez miejscowość przebiega droga wojewódzka nr 482 (do 2014 r. był to fragment drogi krajowej nr 14).
Kultura.
Spotyka się tu jeszcze stroje ludowe zbliżone do sieradzkich. Rozwija się sztuka ludowa, zwłaszcza tkactwo, plastyka obrzędowa i zdobnictwo. Sukcesy, nawet za granicą, odnosi miejscowy zespół pieśni i tańca „Dobroń”- prowadzący swą działalność od 1958 roku.
W Dobroniu działa także od 1902 roku orkiestra dęta. Co roku bierze ona udział w obchodach święta Matki Boskiej Częstochowskiej na Jasnej Górze.
Sport.
Od 1949 roku działa w Dobroniu Ludowy Zespół Sportowy. Od 1970 roku po zmianie nazwy Ludowy Klub Sportowy, a od 1981 roku L K S ISKRA Dobroń. Klub prowadzi sekcje piłki siatkowej i piłki nożnej. W latach 70. brał udział w meczach barażowych o wejście do II ligi centralnej w piłce siatkowej, a w latach 90. uczestniczył w rozgrywkach klasy okręgowej w piłce nożnej. Największym sukcesem sekcji piłki nożnej jest awans w 1997 r. do 4.ligi kalisko-sieradzkiej. Nawiązana została w tym czasie współpraca z klubem SV Dorpen z Niemiec. Do najbardziej znanych działaczy klubu należeli Włodzimierz Sysio, Franciszek Antoniak, Tomasz Glonek i Stanisław Więclewski. Obecnie drużyny klubu uczestniczą w rozgrywkach piłki nożnej klasy A seniorów województwa łódzkiego oraz w klasach młodzieżowych. W 2010 roku drużyna seniorów gościła drużynę Peak Villa Thurles z Irlandii.
Prezesem klubu od 1981 roku jest Janusz Szerffel.
Od 1999 działa Ludowy Klub Sportowy „LUKS” Dobroń, który został założony przy Publicznym Gimnazjum w Dobroniu. Klub jest kontynuacją sekcji siatkarskiej ISKRY Dobroń (największy sukces – awans do II Ligi), zajmuje się szkoleniem młodzieży z terenu gminy oraz Pabianic i Łasku. Obecnie klub bierze udział w rozgrywkach ŁZPS. Prezesem klubu jest mgr Dariusz Jakóbek.
 przez Dobroń wiedzie Łódzka magistrala rowerowa (wg,ukł N-S)

</doc>
<doc id="103279" url="https://pl.wikipedia.org/wiki?curid=103279" title="Dalila">
Dalila

Dalila – imię żeńskie pochodzenia biblijnego. Dalila imieniny obchodzi 21 lipca.
Najbardziej znaną osobą o tym imieniu jest Dalila – biblijna kochanka Samsona, która zdradziła go i doprowadziła do jego zguby.
Dosłowne tłumaczenie: „ta, która posiada klucz”.

</doc>
<doc id="103280" url="https://pl.wikipedia.org/wiki?curid=103280" title="Jonas Cohn">
Jonas Cohn

Jonas Cohn (ur. 2 grudnia 1869 w Görlitz, zm. 12 stycznia 1947 w Birmingham, Anglia) – filozof i pedagog niemiecki, przedstawiciel neokantowskiej szkoły badeńskiej, profesor we Fryburgu Bryzgowijskim.
Poglądy.
Uważał, że estetyka jest krytyczną nauką o wartościach, psychologia zaś – jedynie nauką pomocniczą estetyki. Wartość estetyczna posiada charakter roszczenia, tzn. chce stać się powszechnie ważna. Piękno występuje tam, gdzie wrażenie otwiera się całkiem na formę.
Logika i teoria poznania nie mogą bazować na psychologii. Podstawowe założenia poznania są zależne od wartości i celów. Zasada immanencji oznacza, że wszystko to, co ma zostać poznane, musi podlegać warunkom form poznania. Przy czym nie chodzi tutaj o psychologiczne, indywidualne Ja, lecz o czysty podmiot poznania, o idealne Ja, które jest normą i celem poznania. Pragnie podnieść do stanowiska Ja ponadindywidualnego, które nigdy nie może być czystym obiektem, lecz zostaje założone jako jedność form wszystkiego poznającego. Cel poznania jest zawsze powiązaniem; czysty cel poznania jest powiązaniem sądu.

</doc>
<doc id="103282" url="https://pl.wikipedia.org/wiki?curid=103282" title="Tour de Pologne">
Tour de Pologne

Tour de Pologne (pol. "Wyścig dookoła Polski", oficjalny skrót "TdP") – wieloetapowy szosowy wyścig kolarski, organizowany cyklicznie na terenie Polski, będący jedną z najbardziej prestiżowych międzynarodowych imprez sportowych w Polsce organizowanych regularnie. Od 1. edycji w 1928 r. do 49. edycji w 1992 r. posiadał status wyścigu amatorskiego (jedynie w 1974 wyjątkowo rozgrywany był w formule open z udziałem zawodowców). Od 1993 – po przejęciu organizacji przez Czesława Langa – jest w pełni zawodowy. Od 2005 należał do cyklu UCI ProTour, od 2009 do UCI World Ranking, od 2011 do UCI World Tour.
Całkowita długość trasy TdP wynosi około 1200 kilometrów, choć w przeszłości bywała znacznie większa (w 1953 r. kolarze musieli pokonać aż 2311 km), i bardzo często wiodła z północy na południe Polski. Od 1999 do 2005 wyścig kończyła górska czasówka z metą na Orlinku w Karpaczu. W 2008 r. trasa zawodów została przeniesiona na wschód kraju. Od tego momentu meta wyścigu usytuowana jest w Krakowie. W 2016 r. rozegrano również Tour de Pologne kobiet – pierwsza (i dotychczas jedyna) edycja rozpoczęła się dzień po zakończeniu wyścigu mężczyzn.
Historia.
Wstępne koncepcje przeprowadzenia w odrodzonej i niepodległej Polsce wieloetapowej imprezy kolarskiej – wzorowanej na coraz popularniejszym Tour de France – pojawiały się już na początku lat 20. XX wieku. Bardziej realnych kształtów pomysły te nabrały jednak dopiero kilka lat później, gdy konkretny projekt jej organizacji przedstawiły wspólnie: Warszawskie Towarzystwo Cyklistów i dziennik „Przegląd Sportowy”. To właśnie z ich inicjatywy postanowiono późnym latem 1928 r. rozegrać "I Bieg Kolarski dookoła Polski" (pierwsza i oryginalna nazwa TdP). Jego historyczna, premierowa edycja odbyła się w dniach 7–16 września 1928, a na starcie stanęło 71 kolarzy (do mety dojechało 43), z których – po przejechaniu prawie 1500 km, podzielonych na 8 etapów – najlepszym okazał się Feliks Więcek z Bydgoskiego Klubu Kolarskiego (zwycięzca aż 6 etapów).
Do wybuchu II wojny światowej odbyły się jeszcze cztery edycje narodowego touru, z których dwie – w latach 1937 i 1939 – wygrał „tygrys szos” – Bolesław Napierała. 4. edycja (1937) była pierwszą, w której – oprócz Polaków – udział wzięli także obcokrajowcy – na starcie stanęły bowiem drużyny: Węgier, Rumunii oraz kombinowana (po dwóch zawodników) ekipa francusko-włoska. Wówczas to po raz pierwszy przyznano również nagrody pieniężne (12 tys. franków dla zwycięskiego zespołu i 5 tys. franków dla indywidualnego tryumfatora).
Pierwsze wyścigi znacznie różniły się od współczesnych. Etapy były o wiele dłuższe (często na dystansie ok. 300 km), kolarze notorycznie łapali „gumy” na szutrowych drogach, a w celu zaspokojenia głodu przerywali jazdę, by skorzystać z przygotowanych posiłków.
Po zakończeniu działań wojennych wrócono do idei kolarskiej walki dookoła Polski. W 1947, dzięki współpracy: Polskiego Związku Kolarskiego, wydawcy prasowego „Czytelnik” i grupy dziennikarzy, udało się po 8-letniej przerwie reaktywować wyścig. Zwycięzcą po przejechaniu zaledwie czterech etapów i 606 km (najkrótsza trasa w całej historii TdP) okazał się Stanisław Grzelak (Tramwajarz Łódź). Tę edycję żartobliwie nazwano "kieszonkową" (z racji bardzo krótkiej trasy) lub "gumową" (z powodu dużej liczby przebitych dętek). 22 czerwca 1948 po raz pierwszy etap TdP wygrał obcokrajowiec – Szwed Olle Persson (Warszawa – Olsztyn), a cała edycja cieszyła się olbrzymią popularnością wśród kibiców i mediów.
Od tego czasu (aż do połowy lat 90. XX wieku) nie udało się jednak uzyskać wyścigowi odpowiedniej rangi. Na przeszkodzie stanęła postawa władz i faworyzowanie innej imprezy kolarskiej – Wyścigu Pokoju. Z tego okresu warto odnotować: triumfy kolarzy zagranicznych – Włocha Francesco Locatelliego (1949, pierwszy zwycięzca klasyfikacji generalnej spoza Polski), Belga Rogera Dierckena (1960), Hiszpana José Luis Viejo (1972) oraz Belga André Delcroix (1974), najdłuższą edycję wyścigu – 2311 km i 13 etapów (1953) oraz hat-trick zwycięstw Mariana Więckowskiego (w latach 1954–1956), który powtórzył dopiero Dariusz Baranowski (w latach 1991–1993). W 1957 do regulaminu wyścigu wprowadzono zapis umożliwiający – w przypadku awarii sprzętu – korzystanie z pomocy wozu technicznego, osób postronnych lub współzawodników, włącznie z wymianą roweru. Podczas tej edycji, po raz pierwszy zastosowano także fotokomórkę na finiszu. Okazała się ona potrzebna już na pierwszym etapie, gdy metę w Toruniu niemal równocześnie minęli Grzegorz Chwiendacz i Henryk Łasak (wygrał ten pierwszy). W trakcie edycji 1967 doszło do pierwszego dramatycznego zdarzenia w wyścigu. 17 września – na trasie 3. etapu – doszło do kraksy, w wyniku której obrażeń głowy doznał 22-letni Jan Myszak (następnego dnia rano zmarł on w szpitalu w Sanoku).
Od 1993 r. funkcję dyrektora wyścigu objął wicemistrz Igrzysk Olimpijskich w Moskwie i pierwszy polski kolarz zawodowy – Czesław Lang, którego praca zaowocowała regularnym wzrostem prestiżu imprezy. W 1996 r. została ona oznaczona kategorią 2.5, najniższą w ówczesnym kalendarzu UCI. W 1997 r. podczas Kongresu Międzynarodowej Unii Kolarskiej (UCI) w San Sebastián, Tour de Pologne awansował o jedną klasę, otrzymując kategorię 2.4 i został zakwalifikowany jako „Wyścig Narodowy”. W 1999 r. na Mistrzostwach Świata w Weronie Komisja Techniczna UCI awansowała wyścig do klasy 2.3, a 12 października 2001 r., podczas kongresu Rady Kolarstwa Zawodowego (Professional Cycling Council), Tour ponownie awansował, otrzymując kategorię 2.2. W 2005 r. decyzją władz UCI Wyścig został włączony do cyklu wielu imprez nazwanych UCI ProTour, jako jedyna tego typu impreza w Europie Środkowo-Wschodniej. W skład tej wyselekcjonowanej grupy weszły trzy wielkie toury (Grand Tour): Giro d’Italia, Tour de France, Vuelta a España, klasyki Pucharu Świata, wyścigi etapowe kategorii 2.HC (np. Paryż-Nicea, Tour de Suisse), klasyki 1.HC (np. La Flèche Wallonne – Walońska Strzała). Tour de Pologne jako jedyny awansował o dwie klasy i został zrównany z imprezami 2.HC.
Przez wiele lat Tour de Pologne odbywał się w różnych terminach (najczęściej pomiędzy lipcem a październikiem). Po przejęciu wyścigu przez Czesława Langa pierwszym stałym terminem aż do 2008 r. był wrzesień (najczęściej drugi tydzień tego miesiąca). Od 2009 r. wyścig odbywa się w sierpniu (jednak od tego czasu pierwsze etapy odbywały się w ostatnich dniach lipca) zaledwie tydzień po Tour de France jednocześnie nie kolidując z odbywającym się w tym samym czasie Vuelta a España (z wyjątkiem 2012 r. i 2016 r. kiedy to z powodu letnich igrzysk olimpijskich wyścig wyjątkowo odbywał się w lipcu kolidując jednocześnie z Tour de France).
Pięciokrotnie Tour de Pologne otrzymał tytuł „Najlepszej Imprezy Sportowej Roku” w Polsce w Plebiscycie Przeglądu Sportowego, w latach 1995, 1996, 2004, 2008 i 2011. Zyskuje również uznanie władz Międzynarodowej Unii Kolarskiej zdobywając wysokie oceny za organizację
Koszulki.
Koszulki podstawowe.
Podczas wyścigu prowadzone są różne klasyfikacje zawodników, najlepszy kolarz w danej kategorii otrzymuje koszulkę jej lidera, w której kontynuuje wyścig na następnym etapie. Te koszulki to:
Na koniec każdego etapu liderzy tych 4 klasyfikacji są oficjalnie dekorowani koszulkami przez organizatora wyścigu i są zobowiązani jechać w nich kolejnego dnia.
Jeśli ten sam zawodnik będzie liderem więcej niż jednej klasyfikacji, zakłada koszulkę według następującej hierarchii:
Klasyfikacje dodatkowe.
Obok podstawowych organizator zawodów prowadzi(ł) także dodatkowe klasyfikacje:
obecnie:
w przeszłości:
Edycje i zwycięzcy klasyfikacji generalnej.
p – prolog
Zwycięzcy pozostałych klasyfikacji.
Puste pola oznaczają, że klasyfikacji prawdopodobnie nie prowadzono.
Statystyki.
Wygrane wyścigi.
Trzech kolarzy wygrało Tour de Pologne 3-krotnie (dwóch z nich – trzy razy z rzędu):
Po 2 razy triumfowali:
Etapy w koszulce lidera.
Cały wyścig w koszulce lidera przejechali Józef Stefański (1929) i Bolesław Napierała (1937).
Trasa poza Polską.
W trakcie pięciu dotychczasowych edycji trasa wyścigu częściowo wiodła poza terytorium Polski, tj. etapy lub części etapów odbyły się poza granicami Rzeczypospolitej (w Republice Czeskiej, we Włoszech i na Słowacji):
Wypadki śmiertelne.
Na trasie dotychczasowych edycji Tour de Pologne doszło do dwóch wypadków śmiertelnych kolarzy biorących udział w wyścigu:

</doc>
<doc id="103283" url="https://pl.wikipedia.org/wiki?curid=103283" title="Czesław Lang">
Czesław Lang

Czesław Stanisław Lang (ur. 17 maja 1955 w Kołczygłowach) – polski kolarz torowy i szosowy, wicemistrz olimpijski oraz dwukrotny medalista szosowych mistrzostw świata, Kaszub. Po zakończeniu kariery sportowej działacz sportowy oraz organizator Tour de Pologne UCI World Tour, Tour de Pologne Amatorów, Skandia Maraton Lang Team oraz Tauron Lang Team Race.
Kariera.
Pierwszy sukces w karierze osiągnął w 1977 roku, kiedy wspólnie z Tadeuszem Mytnikiem, Mieczysławem Nowickim i Stanisławem Szozdą zdobył brązowy medal w drużynowej jeździe na czas na mistrzostwach świata w San Cristóbal. W tej samej konkurencji Polacy w składzie: Witold Plutecki, Stefan Ciekański, Jan Jankiewicz i Czesław Lang zdobyli srebrny medal podczas mistrzostw świata w Valkenburgu w 1979 roku. Ponadto wywalczył srebrny medal w wyścigu ze startu wspólnego na igrzyskach olimpijskich w Moskwie w 1980 roku. W zawodach tych wyprzedził go jedynie reprezentant gospodarzy, Siergiej Suchoruczenkow. Na tych samych igrzyskach zajął także czwarte miejsce w drużynowej jeździe na czas. Jest też wielokrotnym mistrzem Polski i zwycięzcą Tour de Pologne w 1980.
Był pierwszym zawodowcem w polskim kolarstwie (włoskie kluby GIS Gelati-Campagnolo i Del Tongo). Został także pierwszym prywatnym animatorem kolarstwa polskiego. Z podupadającego Wyścigu Dookoła Polski, który długo był w cieniu Wyścigu Pokoju, uczynił imprezę rangi światowej Tour de Pologne, która po latach doświadczeń i sukcesów awansowała do rangi wyścigu o znaczeniu prestiżowym (UCI World Tour).
Zawodnik LZS Baszty Bytów (1974-1976) i Legii Warszawa (1977-1981).
Życie prywatne.
Urodził się i wychował na Kaszubach, w pomorskiej wsi Kołczygłowy. Jego rodzice byli rolnikami, którzy z obawy przed napadami UPA przenieśli się tu z Uhrynowa k. Sokala. Ma żonę Elżbietę i córkę Agatę (ur. 1980). Ze względów zdrowotnych w 2011 przeszedł na weganizm.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.
Wraz z żoną mieszka w Barnowie, gdzie prowadzi gospodarstwo ekologiczne Eko Folwark.

</doc>
<doc id="103287" url="https://pl.wikipedia.org/wiki?curid=103287" title="Oś biegunowa">
Oś biegunowa



</doc>
<doc id="103289" url="https://pl.wikipedia.org/wiki?curid=103289" title="Tiole">
Tiole

Tiole, tioalkohole (ze starogreckiego: θεῖον ("theion") = siarka; dawniej merkaptany; z łac. "mercurium captans" = wiążący rtęć) – grupa organicznych związków chemicznych, odpowiedników alkoholi, w których atom tlenu grupy hydroksylowej został zastąpiony atomem siarki. Do tioli należą między innymi:
Grupa tiolowa.
Grupa tiolowa (−SH), inaczej sulfohydrylowa, jest analogiczna do grupy wodorotlenowej −OH, jednak z powodu niższej elektroujemności siarki względem tlenu wykazuje mniejszą polaryzację i, co za tym idzie, tworzy słabsze wiązania wodorowe. W związku z tym tiole mają niższą temperaturę wrzenia i gorzej rozpuszczają się w wodzie niż alkohole o porównywalnych masach cząsteczkowych (podobnie siarkowodór H2S w warunkach standardowych jest gazem, zaś H2O cieczą). 
Właściwości.
Wiele tioli to bezbarwne ciecze, mające zapach przypominający czosnek. Zapach jest silny i odpychający. Tiole wiążą się silnie z białkami skóry i są odpowiedzialne za silny, nieznośny zapach wydzieliny skunksa. Tiole celowo dodawało się do gazu ziemnego, który jest bezwonny, aby ułatwić jego wykrycie.
Mają właściwości kwasowe znacznie silniejsze niż alkohole, reagują z zasadami i niektórymi metalami, tworząc związki o charakterze soli.
Nazewnictwo.
Nazwa „merkaptany” pochodzi z łacińskiego "mercurium captans", czyli „wiążący rtęć”, ze względu na łatwość reakcji z jonami Hg2+, w efekcie której z roztworu wytrącają się nierozpuszczalne sole siarczkowe.
Przyrostek „-tiol” stosuje się tylko wtedy, gdy grupa tiolowa (−SH) ma najwyższą ważność. Jeśli występuje w związku wielofunkcyjnym jako grupa o niższej ważności, stosuje się przedrostek „sulfanylo-”, „merkapto-” lub „tiohydroksy-”. Według wytycznych IUPAC z roku 2013 zalecaną nazwą jest przedrostek „sulfanylo-”. Przykład: HO−CH2CH2−SH; jest to pochodna etanu podstawiona grupami −OH i −SH przy sąsiednich atomach węgla; grupa hydroksylowa ma pierwszeństwo przed tiolową; możliwe nazwy: 2-sulfanyloetanol (rekomendowana przez IUPAC), 2-merkaptoetanol, β-merkaptoetanol, 2-(tiohydroksy)etanol.
Otrzymywanie tioli.
Bezpośrednia reakcja halogenków alkilowych z wodorosiarczkiem sodu jest mało wydajna ze względu na powstawanie produktu dialkilowanego (tioeteru):
Jedną z metod otrzymywania tioli jest S-alkilowanie tiomocznika halogenkami alkilowymi. Powstająca sól izotiouroniowa może zostać wyizolowana i zhydrolizowana w warunkach zasadowych do tiolu, np.

</doc>
<doc id="103290" url="https://pl.wikipedia.org/wiki?curid=103290" title="Perth (ujednoznacznienie)">
Perth (ujednoznacznienie)

Australia:
Szkocja:
Kanada:
Miejscowości w USA:
Gminy w USA:
Zobacz też:

</doc>
<doc id="103291" url="https://pl.wikipedia.org/wiki?curid=103291" title="Gustav Radbruch">
Gustav Radbruch

Gustav Radbruch (ur. 21 listopada 1878 w Lubece, zm. 23 listopada 1949 w Heidelbergu) – niemiecki filozof i profesor prawa. 
Życiorys.
Przedstawiciel neokantowskiej szkoły badeńskiej. Minister sprawiedliwości Rzeszy w drugim gabinecie kanclerza Josepha Wirtha (październik 1921 – listopad 1922) i dwu gabinetach Gustava Stresemanna (sierpień – listopad 1923)
Przeszedł do historii głównie dzięki tzw. formule Radbrucha ("lex iniustissima non est lex", czyli "prawo krańcowo niesprawiedliwe nie jest prawem"), zgodnie z którą przepisy prawa pozytywnego (stanowionego) ("lex"), które są „rażąco, w najwyższym stopniu sprzeczne” z prawem naturalnym ("ius"), mogą i powinny być w procesie stosowania prawa traktowane tak, jakby w ogóle nie obowiązywały.
O formule Radbrucha należy mówić w odpowiednim kontekście historycznym. Przed II wojną światową w zachodniej filozofii prawa dominował skrajny, ortodoksyjny pozytywizm prawniczy zakładający, że każda norma prawna, wydana przez odpowiedni organ państwowy w odpowiedniej formie i w odpowiedni sposób jest częścią systemu prawa i jest normą bezwzględnie obowiązującą.
Test dla pozytywizmu prawniczego przyniosła praktyka III Rzeszy, której instytucje stanowiły prawo zgodnie z pozytywistycznymi kryteriami legalności, ale z pogwałceniem podstawowych zasad etycznych (por. Ustawy norymberskie). Orzeczenia Trybunału Norymberskiego musiały się zatem odwoływać nie do niemieckiego prawa stanowionego ("lex"), ale do „prawa naturalnego” ("ius") i moralnych ocen sędziów.
Radbruch pisał:
Wtedy zastosowano formułę Radbrucha pozwalająca rozpoznać i wyeliminować "ustawowe bezprawie" ("Unrecht"). Formułę Radbrucha zaczął wykorzystywać Federalny Trybunał Konstytucyjny najpierw w odniesieniu do prawa Niemiec nazistowskich, a w latach 90. także prawa NRD (w szczególności słynnego przypadku strzelców przy murze). Koncepcje Radbrucha przesunęły tym samym niemiecką doktrynę prawa od coraz bardziej niepopularnego pozytywizmu prawnego ku koncepcjom prawnonaturalnym.
W III Rzeczypospolitej Trybunał Konstytucyjny nie odwołał się do formuły Radbrucha. Opowiedziano się za pozytywistyczną koncepcją prawa, co spowodowało nieuchylenie systemu prawa uchwalonego w okresie PRL-u, mimo że było ono w wielu przypadkach niemoralne i niehumanitarne. 

</doc>
<doc id="103292" url="https://pl.wikipedia.org/wiki?curid=103292" title="Juan Pablo Montoya">
Juan Pablo Montoya

Juan Pablo Montoya Roldán (ur. 20 września 1975 w Bogocie) – kolumbijski kierowca wyścigowy startujący w amerykańskiej serii NASCAR Sprint Cup, a w przeszłości w Formule 1, CART (tytuł mistrzowski) i Formule 3000 (tytuł mistrzowski). Zwycięzca wyścigu Indianapolis 500 z 2000 i 2015 roku.
Ojciec Montoyi – Pablo, pracował jako architekt i ścigał się w wyścigach gokartów. Był też pierwszym kartingowym nauczycielem swojego syna. Juan Pablo jest żonaty z Connie (z domu Freydell).
Życiorys.
Początki kariery.
Karierę w kartingu rozpoczął w 1981 roku, w wieku sześciu lat, a w wieku lat dziewięciu zwyciężył w dziecięcych Narodowych Mistrzostwach Kartingowych. W 1986 wygrał mistrzostwa narodowe dla juniorów. Przez następne trzy lata zdobył wiele tytułów i wygrał wiele lokalnych i krajowych imprez. Występy w kartingu zakończył zdobyciem tytułu mistrza świata juniorów w latach 1990 i 1991.
Montoya przeniósł się do serii Copa Formula Renault w roku 1992. Tego samego roku wystąpił także w amerykańskiej serii zarządzanej przez Skipa Barbera. W roku 1993 przeniósł się do mistrzostw Swift GTI, wygrał tam siedem z ośmiu wyścigów. Następny rok był bardzo pracowity dla dziewiętnastoletniego Kolumbijczyka, wystąpił w trzech odrębnych seriach: Sudam 125 Karting (zdobył tytuł mistrzowski), USA Barber Saab (3. miejsce) i w Formule N w Meksyku (tytuł mistrzowski).
Przez następne trzy lata Montoya występował w różnych seriach, konsekwentnie robiąc duże kroki naprzód. W 1995 roku ścigał się w brytyjskiej Formule Vauxhall, w 1996 startował w Brytyjskiej Formule 3, a w 1997 wystartował w Formule 3000.
Formuła 3000 i testy w F1.
W 1997 roku został zatrudniony w zespole RSM Marko startującym w Formule 3000. W dziesięciu wyścigach sezonu odniósł trzy zwycięstwa, zdobył trzy pole position i zajął drugie miejsce w klasyfikacji generalnej. Jego występy przyciągnęły uwagę zespołu Williams startującego w Formule 1. Został zaproszony wraz z trzema innymi kierowcami na testy, w których okazał się najszybszym z nich, co zaowocowało kontraktem kierowcy testowego Formuły 1.
W 1998 roku obok testów dla Williamsa kontynuował starty w F3000, tym razem w zespole Super Nova Racing. W dwunastu wyścigach zdobył siedem razy pole position, odniósł cztery zwycięstwa i zdobył tytuł mistrzowski.
CART.
W 1999 roku Williams wysłał Montoyę do Ameryki aby wystąpił w serii CART, dokonując swoistej zamiany kierowców z zespołem Chipa Ganassiego – w zamian za Montoyę Williams dostał dwukrotnego mistrza CART Alessandro Zanardiego. Kolumbijczyk bardzo szybko zaaklimatyzował się w nowych warunkach i już w trzecim wyścigu sezonu odniósł swoje pierwsze zwycięstwo. W całym sezonie (składającym się z 20 wyścigów) odniósł 7 zwycięstw i jako drugi kierowca w historii po Nigelu Mansellu zdobył mistrzostwo serii CART w swoim debiutanckim sezonie i jednocześnie stał się najmłodszym mistrzem tej serii (miał wtedy 24 lata, o kilka miesięcy pobił dotychczasowy rekord Jacques’a Villeneuve’a).
W 2000 roku jego zespół podpisał kontrakt z Toyotą na dostarczanie jednostek napędowych, następstwem tego były słabsze występy w drugim sezonie. W końcowej klasyfikacji zajął dziewiątą pozycję, wygrywając trzy wyścigi w sezonie. W tym roku wygrał też prestiżowy wyścig Indianapolis 500 i został drugim w historii kierowcą, po Grahamie Hillu, który odniósł zwycięstwo w swoim pierwszym podejściu.
Formuła 1.
Williams (2001–2004).
4 marca 2001 zadebiutował w Formule 1, podczas Grand Prix Australii w barwach zespołu Williams. W tym sezonie Montoya zdobył trzy pole position, stanął kilkakrotnie na podium i zwyciężył raz w Grand Prix Włoch.
W sezonie 2002 był najlepszym kierowcą, nie licząc zawodników Ferrari, którzy zdominowali sezon wygrywając 15 z 17 wyścigów. Montoya nie wygrał żadnego wyścigu, ale zajął ostatecznie trzecią pozycję w klasyfikacji końcowej. Wtedy obowiązywał system kwalifikacji, w którym każdy z zawodników miał do dyspozycji dwanaście okrążeń, Juanowi ten system bardziej odpowiadał od późniejszych, zdobył siedem pole positon w tamtym sezonie.
Sezon 2003 był najbardziej udanym w jego karierze, zdołał wygrać dwa Grand Prix: Grand Prix Monako i Grand Prix Niemiec. Był także jednym z trzech pretendentów do zdobycia tytułu mistrzowskiego. Nie zdołał jednak poprawić swojego osiągnięcia z poprzedniego sezonu i w klasyfikacji generalnej znalazł się za Michaelem Schumacherem i Kimim Räikkönenem. Jego szanse na tytuł mistrzowski zostały przekreślone po kolizji z Rubensem Barrichello podczas Grand Prix Stanów Zjednoczonych i ukaraniu przez stewardów. Po tym wydarzeniu Juan odmawiał komentarzy dla mediów przez kilka następnych dni.
Sezon 2004 był bardzo ciężkim dla Juana, samochód Williamsa z nowym przednim nosem, często nazywany kłami okazał się zawodny. Początek był obiecujący, jednak do końca sezonu Montoya zdobył tylko 58 punktów co pozwoliło mu na zajęcie piątej pozycji w ostatecznej klasyfikacji. Szczęśliwe dla Kolumbijczyka było ostatnie Grand Prix Brazylii na torze Interlagos, zwyciężył tam wyprzedzając na mecie swojego przyszłego partnera ze stajni McLarena, Kimiego Räikkönena. Było to jego czwarte zwycięstwo w karierze kierowcy Formuły 1.
McLaren (2005–2006).
Od sezonu 2005 przeszedł do stajni McLaren. W tym roku za sprawą bolidu McLarena MP4-20 wygrał trzy wyścigi (co jest najlepszym rezultatem w jego dotychczasowej karierze), lecz nie włączył się do walki o mistrzostwo głównie z powodu długiego czasu aklimatyzacji w McLarenie i kontuzji barku, która wyeliminowała go z 2 wyścigów. Mimo wysokiej formy pozostał w cieniu swojego partnera z zespołu Kimiego Räikkönena (7 wygranych w 2005), który walczył z Fernando Alonso o tytuł mistrzowski (ostatecznie Kimi został wicemistrzem).
W sezonie 2006 Juan jedynie dwukrotnie stanął na podium (raz był 2. i raz 3.). W połowie sezonu zdecydował się na odejście z Formuły 1 i na przejście do amerykańskiej serii NASCAR. W lipcu 2006 r. poinformował o podpisaniu umowy z zespołem Chip Ganassi Racing. Kilka dni później McLaren poinformował o rozwiązaniu z nim kontraktu i zastąpieniu Juana Pedro de la Rosą.
W latach 2001–2006 wystartował w 94 Grand Prix Formuły 1, odnosząc 7 zwycięstw, 30 razy stanął na podium, 13 razy zdobył pole position, ustanowił 12 razy najszybsze okrążenie, zdobył w swoich startach 307 punktów.
NASCAR.
Przygodę z serią NASCAR rozpoczął w klasie Busch Series (drugiej co do ważności) w 2006 roku. Pod koniec tego samego roku debiutował w głównej klasie, NEXTEL Cup. Od 2007 roku startuje w pełnym cyklu NEXTEL Cup (od 2008 roku zwanym Sprint Cup). Pierwsze zwycięstwo odniósł już w 2007 roku (na torze w Sonomie). Wygrał również jeden wyścig w serii Busch – na torze w mieście Meksyk w 2007 roku. W tym sezonie wygrał też 24h Daytona, sukces ten powtórzył w 2008 roku.
W latach 2009–2013 startował w zespole Earnhardt Ganassi Racing.

</doc>
<doc id="103293" url="https://pl.wikipedia.org/wiki?curid=103293" title="Helmuth Plessner">
Helmuth Plessner

Helmuth Plessner (ur. 4 września 1892 w Wiesbaden, zm. 12 czerwca 1985 w Getyndze) – filozof i socjolog niemiecki pochodzenia żydowskiego. Był przedstawicielem neokantowskiej szkoły badeńskiej i jednym z głównych przedstawicieli antropologii filozoficznej, która bazuje na odkryciach naukowych biologii – interpretuje wyniki nauk przyrodniczych w duchu filozofii. 
Życiorys.
Początkowo studiował zoologię i medycynę, następnie filozofię pod kierunkiem Wilhelma Windelbanda i Edmunda Husserla oraz socjologię pod kierunkiem Maxa Webera. W 1902 uzyskał habilitację, a w 1924 objął stanowisko profesora uniwersytetu w Kolonii. Po dojściu Hitlera do władzy Plessner ze względu na swoje pochodzenie przeniósł się do Groningen w Holandii, gdzie w 1943 został uwięziony przez okupacyjne władze niemieckie. W latach 1952-1962 kierował Instytutem Socjologii w Getyndze, którego był rektorem w roku akademickim 1960/61. W latach 1953-1959 był prezesem Niemieckiego Towarzystwa Socjologicznego. Obok Ernsta Cassirera, Maksa Schelera i Arnolda Gehlena jest współtwórcą antropologii filozoficznej.

</doc>
<doc id="103295" url="https://pl.wikipedia.org/wiki?curid=103295" title="Eugen Herrigel">
Eugen Herrigel

Eugen Herrigel (ur. 20 marca 1884, zm. 1955), filozof niemiecki, przedstawiciel neokantowskiej szkoły badeńskiej, jeden z pionierów zen w Europie.
Przez sześć lat (1924–1929) wykładał filozofię na Uniwersytecie Tohoku w Sendai. W tym też okresie praktykował kyūdō (japońskie łucznictwo) u mistrza Kenzō Awy. Swoje refleksje z tej nauki zen przybliżył w książce "Zen w sztuce łucznictwa" (oryg. "Zen in der Kunst des Bogenschießens"; pierwsze wyd. niemieckie 1948), praca ta została przełożona na wiele języków, w tym na angielski (1953) i japoński (1956). Na polski przetłumaczył ją Michał Kłobukowski (Wydawnictwo Pusty Obłok, 1988; Bydgoszcz: Diamond Books, 2007).

</doc>
<doc id="103298" url="https://pl.wikipedia.org/wiki?curid=103298" title="Pitcairn Islands Group">
Pitcairn Islands Group



</doc>
<doc id="103300" url="https://pl.wikipedia.org/wiki?curid=103300" title="Rudolf Hermann Lotze">
Rudolf Hermann Lotze

Rudolf Hermann Lotze (ur. 21 maja 1817 w Budziszynie, zm. 1 lipca 1881 w Berlinie) – niemiecki logik i filozof.
Życiorys.
Uważany za czołowego niemieckiego metafizyka po Georgu Heglu. Autor m.in.:
Logika Rudolfa Hermanna Lotzego miała istotny wpływ na poglądy filozofów medycyny, utożsamianych ze „starszą” polską szkołą filozofii medycyny.

</doc>
<doc id="103302" url="https://pl.wikipedia.org/wiki?curid=103302" title="Matthew Arnold">
Matthew Arnold

Matthew Arnold (ur. 24 grudnia 1822 w Laleham, Middlesex, zm. 15 kwietnia 1888 w Liverpoolu) – angielski poeta i krytyk kulturalny; pracował jako inspektor szkolny. Jego ojcem był historyk i pedagog Thomas Arnold.
Absolwent Oksfordu. Najlepsze dzieła stworzył przed czterdziestym rokiem życia, kiedy to zwrócił się bardziej w stronę krytyki literackiej i kulturalnej. W jego poezji widać wpływy Williama Wordswortha, czego zresztą sam Arnold nie ukrywał. W latach 1867-1869 napisał ogólnokrytyczne dzieło "Culture and Anarchy", w którym po raz pierwszy określił część wiktoriańskiego społeczeństwa mianem "filistrów" w sensie ludzi pogardzających intelektem, sztuką i pięknem na rzecz materialnie wyrażonego dobrobytu i kiczu.
Poeta rozpoczął swoją karierę literacką jeszcze w szkole, zdobywając nagrodę za poemat "Alaric at Rome". Do najbardziej znanych wierszy Arnolda należy poemat epicki "Sohrab i Rustum", opublikowany w 1853.
Kariera literacka.
W 1852 roku, Arnold opublikował swój drugi tom poematów, "Empedocles on Etna, and Other Poems". W 1853 opublikował "Poems: A New Edition", który była selekcją dwóch wcześniejszych tomów wierszy. Jednakże nie zawierał on tekstu "Empedocles on Etna", zamiast którego zostały dodane dwa poematy: "Sohrab" i "Rustum" i "". W 1854 pojawiła się również książka "Poems: Second Series", która zwierała wiersz pod tytułem "Balder Dead".
Śmierć.
Arnold niespodziewanie umarł w 1888 roku z powodu niewydolności serca. Stało się to w czasie pośpiechu na pociąg, który miał go zabrać do Liverpool Landing Stage, gdzie miał spotkać swoją córkę. Jego żona umarła w czerwcu 1901 roku.

</doc>
<doc id="103307" url="https://pl.wikipedia.org/wiki?curid=103307" title="Kuchnia meksykańska">
Kuchnia meksykańska

Kuchnia meksykańska – sztuka kulinarna Meksyku i okolic, łącząca tradycje tubylczych Indian i wpływów konkwistadorów. Opiera się głównie na kukurydzy i roślinach strączkowych (około 20 różnych gatunków fasoli) i różnych odmianach papryki chili.
Kuchnię meksykańską dzieli się ze względu na jej zróżnicowanie regionalne, tj. północną, zachodnią, znad Zatoki, a także z terenów centralnych, gdzie wyróżnia się kuchnię z Bajio, z Aguascalientes, michoacańską oraz kuchnię z Tlaxcali.
Czasy przedhiszpańskie.
W czasach przedhiszpańskich w Meksyku nie hodowano zwierząt, z wyjątkiem indyków, nie znano także narzędzi metalowych oraz koła. Prace związane z rolnictwem były wykonywane przy użyciu rąk, a do uprawy ziemi używano tzw. coa, czyli drewnianego kija. Problem braku ziemi nadającej się pod uprawę w Tenochtitlán rozwiązywano za pomocą budowy pływających ogrodów (zwanych chinampas), dzięki którym można było uzyskiwać plony aż kilka razy w ciągu roku. Na nich uprawiano różnego rodzaju warzywa, kukurydzę, kwiaty.
Najpopularniejszymi spożywanymi przez Meksykanów roślinami były kukurydza, fasola, huautli, chia, nopal, chili, pomidory (odmiana zielona i czerwona), dynie, bataty, chayote, chilacayote, huauzontle, quelite, xicamatl, portulakę, romeritos, awokado, capulin, chirimoyę żółtą, chicozapote, tzw. „chiński granat”, guanabana, guajawa, mamey, pitaya, papaja, głóg, zapote (czarne oraz żółte), kakao, słonecznik, orzeszki ziemne, wanilia.
W czasach przedhiszpańskich najpopularniejszymi zwierzętami, których mięso było spożywane przez mieszkańców Mezoameryki, był indyk oraz specjalnie do tego celu hodowany pies. Nie hodowano wówczas znanych na kontynencie europejskim dużych zwierząt. Mięso udomowionego w Meksyku indyka stanowiło jedyny rodzaj drobiu Mezoameryki.
W mieście Mexico, czyli Tenochtitlánie, żywiono się sprowadzanymi znad oceanów rybami oraz wszelkiego rodzaju skorupiakami. Ponadto Meksykanie spożywali wodne zwierzęta, do których zaliczyć można żaby, kijanki, rybki, słodkowodne krewetki, larwy, pędraki, kweior aztecki, muszki wodne.
W czasach przedhiszpańskich na terenie Mezoameryki nie stosowano oliwy oraz tłuszczu. Żywność przygotowywano na parze, gotowano w wodzie, bądź też pieczono.
Czasy kolonizacji.
W trudnych chwilach w trakcie kolonizacji Ameryki, kolonizatorzy hiszpańscy mieli możliwość kosztowania potraw kuchni meksykańskiej. Wiele produktów typowych dla regionu Mezoameryki zostało docenionych przez Hiszpanów (kakao, chili, pomidory, awokado, wanilia, kukurydza, pestki i owoce dyni). Pomimo otwartego uznania dla tychże produktów, nie przestano tęsknić za pochodzącymi z Europy owocami, warzywami, mięsem, chlebem, winem, kiełbasami, serami czy też słodyczami. Podejmowano zatem działania mające na celu udomowienie  i spopularyzowanie popularnych w Europie składników na ziemie Amerykańskie. Na umiarkowanych oraz chłodnych obszarach centralnego Meksyku uprawiano pszenicę, ponadto sadzono żyto, owies, jęczmień oraz ryż, stopniowo przyczyniając się do zrewolucjonizowania mezoamerykańskiego rolnictwa. Do kuchni meksykańskiej wkradły się także cytrusy, trzcina cukrowa, cebula, czosnek, pory, brukiew, buraki, marchew, ogórki, bakłażany, sałata, cykoria, botwina, szpinak, groch, kapusta, soczewica, bób, rzeżucha, ogórecznik, szczaw, mięta, pietruszka, kolendra, bazylia, rozmaryn, rumianek, oregano, tymianek, szafran, kminek, goździki, imbir, gorczyca, sezam, anyż, orzechy włoskie i laskowe, migdały, arbuzy, melony, gruszki, jabłka, figi, morele, jeżyny, pigwy, granaty, daktyle, morwy, drzewa oliwne, winorośl, mango, banany, tamarynda. Ponadto do Ameryki zaczęto sprowadzać z Europy bydło, którego hodowla coraz bardziej się rozpowszechniała.
Spotkanie Indian z Hiszpanami miało duży wpływ na ich tradycje kulinarne. W przeciwieństwie do dramatycznych skutków kolonizacji, obie wrażliwości sztuk kulinarnych stworzyły uzupełniające się połączenie przeciwstawnych, kontrastujących smaków (kwaśne – ostre). To połączenie doprowadziło do powstania kuchni meksykańskiej, dla której charakterystyczne stały się nowe techniki przygotowywania potraw, opiekania, smażenia. Znane do czasów potrawy kuchni przed – hiszpańskiej zostały wzbogacone o nowe składniki hiszpańskie tj. ser, mleko, masło, różnego rodzaju mięsa, kiełbasy, oliwę, cukier, mąkę pszenną. Meksykańskie tortille w połączeniu z kiełbasą, mięsem lub serem stały się popularnymi współcześnie przekąskami tj. enchiladas, tacos, quesadillas, sopes itd.
W roku 1535 do Nowej Hiszpanii przybył Antonio de Mendoza, piastujący funkcję pierwszego wicekróla. Wraz z nim przybył dwór: kobiety, kucharze itd. Sprawami przygotowywania posiłków zajmowały się Indianki, Metyski, a także Mulatki, które w przyrządzanych przez siebie daniach łączyły składniki meksykańskie z hiszpańskimi.  W ten sposób potrawy z mięsa i jarzyn były wzbogacane o kukurydzę, do kiełbas dodawano chili, do ryżu pomidory, a desery przyprawiano wanilią i popularnymi owocami. W ten sam sposób urozmaicano dania indiańskie, dodając do nich hiszpańskich składników. Powstawały pierwsze metyskie potrawy (m.in. tacos), które serwowane na targowiskach miały zaspokoić zróżnicowaną klientelę tj. Indian, Hiszpanów, Metysów oraz Mulatów.
Dzięki budowie portu w Acapulco w roku 1532 roku, możliwe było utrzymywanie handlu m.in. z Chinami. Do portu sprowadzano towary orientalne, skąd trafiały do pozostałych części Meksyku.
Wpływy kuchni meksykańskiej.
W kuchni meksykańskiej widać wpływy innych kuchni świata, tj. francuskiej, włoskiej, chińskiej, austrowęgierskiej, tureckiej, libańskiej, filipińskiej oraz afrykańskiej. Wpływów kuchni meksykańskiej również można doszukiwać się w kuchniach na całym świecie. Wiele produktów pochodzenia meksykańskiego (kukurydza, fasola, awokado, dynia, gujawa, pinia, indyk) stanowi bowiem jeden z ich  ważnych składników.
Związek z religią.
Aby zrozumieć związki Mezoamerykanów z gastronomią, ważne jest zapoznanie się z ich wierzeniami. Wszystko, zarówno ludzie, stworzenia, ciała natury oraz ciała niebieskie istnieją dzięki bogom. Bogowie, aby trwać i umożliwiać życie innym stworzeniom, sami musieli się odżywiać, dlatego pojęcie pożywienia także należy do religijnych. Religia rządziła wieloma czynnościami związanymi z poszczególnymi produktami i pokarmem (uprawa, polowanie, handel produktami, przygotowywanie posiłków oraz ich spożywanie itd.).
Rośliny Mezoameryki.
Kukurydza – podstawowy składnik potraw meksykańskich. Proces udomowienia kukurydzy na terenie Meksyku był zjawiskiem rozproszonym geograficznie. Obecnie w Meksyku znanych jest kilka odmian kukurydzy tj. biała, żółta, czerwona, błękitna, czarna oraz kolorowa. Kukurydza stanowi ważny element mitologii Mezoameryki. Według podań Majów, człowiek został przez swych bogów uformowany z połączenia własnej krwi oraz masy kukurydzianej. Kukurydza miała pierwiastek boski. Była czczona w postaci bóstw: Centeotla (boga będącego uosobieniem kolby kukurydzianej).
Cykle życiowe zarówno człowieka jak też kukurydzy ściśle wiążą się z cyklami dnia i nocy, a także poszczególnych pór roku. Kukurydzy przypisywano szereg ludzkich uczuć. Mogła być m.in. ogarnięta strachem w trakcie gotowania, kiedy traktowano ją w nieodpowiedni sposób bądź została upuszczona na ziemię miała prawo się obrażać. Zarówno człowiek jak też kukurydza charakteryzują się podobną naturą, a ich losy są do siebie bardzo zbliżone. Człowiek i kukurydza odradzają się w postaci kolejnych pokoleń, są od siebie zależne – kukurydza, by się odrodzić wymaga obecności człowieka, natomiast człowiek potrzebuje kukurydzy, by mieć możliwość trwania.
Człowiek został uformowany z masy kukurydzianej, wykonanej na podstawie przepisu bogini Chicomecoatl. Tegoż przepisu używa się po dzień dzisiejszy w procesie wyrabiania tortilli kukurydzianych. Wspomniana masa nosi nazwę nixtamal, a jej przygotowanie polega na namoczeniu w ciepłej wodzie z dodatkiem wapna, suchych ziaren kukurydzy. z masy tej przyrządzić można przyrządzić charakterystyczne dla kuchni meksykańskiej tortille (uznawane za chleb mieszkańców Meksyku), atole (napój z dodatkiem miodu bądź soli lub chili), tamales (gotowane metodą na parze, nadziewane kukurydziane kulki), tlacoyos (masa nadziewana różnymi składnikami). W trakcie podróży żywiono się suchymi, kukurydzianymi przekąskami, które w trudnych, gorących warunkach geograficznych nie psuły się. Owymi przekąskami były tzw. pinole oraz totopos (tzw. Nachos).
Huautli – amarant – obecnie noszący w Meksyku nazwę alegria, w przeszłości stanowił jedno z najpopularniejszych ziaren spożywanych przez mieszkańców Mezoameryki. Huautli zawiera dużą ilość węglowodanów oraz białka. Ponadto charakteryzuje się znaczną odpornością na niekorzystne, zmienne warunki klimatyczne tj. susze bądź przymrozki. Pomimo występujących trudności w przystosowaniu się do klimatu Mezoameryki oraz powodowaniu niekorzystnych, zdrowotnych skutków ubocznych (np. mdłości), dzięki swemu rozpowszechnieniu na terenach środkowego Meksyku, stanowił nieraz ratunek w okresach głodu.
Fasola – w Meksyku rozróżnia się około 20 gatunków fasoli. Wraz z kukurydzą oraz chili, fasola stanowi podstawowy składnik kuchni meksykańskiej. Współcześnie, po ugotowaniu i zmieleniu, fasola spożywana jest w postaci pasty, którą nadziewa się tortille, tlacoyos i tamales, bądź też po ugotowaniu, serwowaną z dodatkiem zioła o nazwie epazote.
Chia – jednoroczna roślina, wykorzystywana do wyrobu atole, pinole oraz nugatu. Nasiona chia często wykorzystywano do wyrobu ciast, bądź też przyrządzania popularnego w Meksyku napoju.
Nopal – rodzaj kaktusa, którego pączki po ugotowaniu dodaje się m.in. do zup i sałatek.
Chili – uznawane za królową przypraw meksykańskich. W czasach przed – hiszpańskich chili było dodawane m.in. do czekolady, wielu potraw (atoles, tlacoyos, tomales, sałatek, zup), przekąsek, owoców, napojów. Nie wyobrażano sobie wielu dań bez dodatku chili, natomiast ci, którzy przez pewien czas potrafili zachować wstrzemięźliwość w jego spożyciu, uznawani byli za świętych. Można wymienić około 90 gatunków tej przyprawy, różniących się pomiędzy sobą kolorem, kształtem, wielkością, intensywnością smaku.
Bataty – bulwy o wyglądzie zbliżonym do ziemniaków, których skóra posiada barwę żółtą, różową bądź też fioletową. Bataty, ze względu na sporą zawartość węglowodanów, stanowiły ważny element diety Meksykanów. Bulwy te cieszyły się dużą popularnością i przyrządzano je na wiele sposobów.
Maguey – meksykańska roślina, wykorzystywana do wyrobu znanego w Meksyku napoju o nazwie pulque. Z wnętrza maguey wydobywa się słodki sok, z którego po zagotowaniu powstaje syrop, natomiast po przejściu procesu fermentacji – pulque. Wspomniany proces fermentacji prowadzi do wytworzenia określonych ilości alkoholu, uważanego przez Azteków za dar od bogów.
Kakao.
Majowie: według danych archeologicznych, już w III w. p.n.e. kakao było obecne w rolnictwie na terenie tropikalnych regionów zamieszkiwanych przez Majów. Głównymi obszarami upraw tej rośliny to południowy stan Chiapas w Meksyku, stan Tabasco, a także południowe obszary Gwatemalii i Salwadoru. Kakaowiec jest rośliną bardzo wymagającą i wrażliwą na wszelkie zmiany temperatury. Z tego względu, uprawy kakaowców możliwe były na stosunkowo niewielkim i ograniczonym obszarze. Już od samego początku, kakao było zaliczane do tzw. produktów ekskluzywnych, zarezerwowanych dla elit i bogatej warstwy społeczeństwa. Za odpowiednią ilość kakao (pełniącego funkcję środka płatniczego) można było prowadzić wymianę handlową, kupić piękne tkaniny lub niewolnika.  Kakao miało wpływ na rozwój handlu na terenie Mezoameryki, a także przyczyniło się do rozwoju astronomii i arytmetyki. Samo słowo kakao najprawdopodobniej wywodzi się z języka Majów (kakau). To właśnie Majowie po raz pierwszy sporządzili napój, któremu nadali nazwę chakau haa. Przyglądając się obrzędom majańskim, kakao zajmowało w nich istotne miejsce. Procesom sadzenia i zbiorów kakao towarzyszyło wiele ceremonii o charakterze rytualnym. Kakao było wykorzystywane na wiele sposobów w trakcie najważniejszych wydarzeń życia mieszkańców Mezoameryki.
Aztecy: po upadku ośrodków Majów, ludy nahuatl (Aztecy, Toltecy) rozprzestrzenili swoje wpływy na tereny niegdyś zajmowane przez Majów. Wtedy też majańska nazwa kakau została przekształcona w tzw. cacahuatl. Popularny napój został przez Azteków nazwany xocolatl, kolejno przyjmując hiszpańską nazwę chocolate (czekolada). Aztecy zazwyczaj spożywali kakao w postaci letniej bądź na ciepło, które przyprawiano wanilią, chili, słodzono miodem, a także barwili przy użyciu achiote. W celu zagęszczenia dodawano popularnego atole. Taki napój serwowano w eleganckich rzeźbionych i malowanych naczyniach, które stawiano na specjalnych krążkach ze skóry jelenia bądź jaguara. Owe naczynia przykrywano bogato zdobionymi przykrywami, a całości dopełniały łyżki wykonane ze skorup żółwi. Tak przygotowaną czekoladę pito po posiłkach, zazwyczaj przed rozpoczęciem sjesty.
Surowce i składniki.
Podstawowym surowcem w przygotowaniu wielu potraw jest tzw. "masa" lub też masa nixtamalera, otrzymana z przemiału ziaren kukurydzy. Tradycyjnie, Indianie meksykańscy moczyli ziarna kukurydzy w ługu wypłukanym z popiołu drzewnego. Dzięki takiemu procesowi kilka ważnych aminokwasów, szczególnie niacyna (konieczna w zapobieganiu m.in. pelagrze) staje się łatwiej przyswajalnych. Kukurydza poddana takiej obróbce chemicznej ma więc większą wartość odżywczą i charakterystyczny smak, łatwo rozpoznawalny m.in. w plackach tortilla.
Wykorzystanie normalnej mąki kukurydzianej w przepisach na potrawy meksykańskie nie pozwoli więc na pełne odtworzenie charakterystycznych smaków tej kuchni.
Współcześnie tortille sporządza się na północy Meksyku z pszenicy ("tortilla de harina"), zaś na południu z kukurydzy ("tortilla de masa").
Znaczenie kulturowe.
W 2010 roku tradycyjna kuchnia meksykańska jako pradawna, żywa kultura wspólnotowa została wpisana na listę niematerialnego dziedzictwa UNESCO.

</doc>
<doc id="103308" url="https://pl.wikipedia.org/wiki?curid=103308" title="Artemis">
Artemis



</doc>
<doc id="103310" url="https://pl.wikipedia.org/wiki?curid=103310" title="Izrael Poznański">
Izrael Poznański

Izrael Kalmanowicz Poznański, jid. ישראל פאזנאנסקי (ur. 25 sierpnia 1833 w Aleksandrowie Łódzkim, zm. 29 kwietnia 1900 w Łodzi) – przedsiębiorca łódzki pochodzenia żydowskiego. Zaliczany razem z Ludwikiem Geyerem i Karolem Scheiblerem do trzech łódzkich „królów bawełny”.
Życiorys.
Lata młodości.
Był wnukiem kramarza Izaaka z miasta Kowala na Kujawach i najmłodszym synem kupca Kalmana (któremu nadano nazwisko Poznański) oraz Małki z Lubińskich. W 1825 roku 40-letni Kalman Poznański z żoną, dziećmi, parobkiem i służącą osiedlili się w Aleksandrowie Łódzkim. W rok po urodzeniu się Izraela (1834) rodzina Poznańskich, jako dość zamożna, przeniosła się z Aleksandrowa Łódzkiego do Łodzi, gdzie ojciec nabył prawo handlu towarami łokciowymi, czyli tkaninami bawełnianymi i tkaninami lnianymi, oraz zbudował pierwszą piętrową kamienicę na Starym Mieście – prowadził tam także kram z tkaninami i artykułami korzennymi.
W Łodzi Izrael Poznański skończył szkołę elementarną i tzw. progimnazjum. Przyszły multimilioner fachu przedsiębiorcy uczył się od podstaw. W wieku kilkunastu lat zbierał stare materiały, jeżdżąc rozklekotanym wózkiem, ciągniętym przez zabiedzonego konia (później niechętni bogaczowi twierdzili, że nie miał wówczas konia, a do wózka zaprzęgał psy). W wieku siedemnastu lat (1851) ożenił się z Leonią Hertz, córką Mojżesza Hertza, zamożnego kupca z Warszawy. W intercyzie małżeńskiej Izrael został przedstawiony jako „majster profesji tkackiej” wnoszący do małżeństwa manufakturę wartą 500 rubli. Żona Leonia wniosła mu w posagu sklep handlujący towarami łokciowymi w Warszawie.
Początek kariery.
W grudniu 1852 Izrael Poznański przejął od ojca zarząd rodzinnej firmy kupieckiej. Później systematycznie poszerzał działalność: w 1859 jego zakład produkował materiały warte 6 tys. rubli, a w 1868 – 23 tys. rubli. W 1871 I. Poznański rozpoczął, trwające do 1892, skupowanie działek przy ul. Ogrodowej 17–23, na których zamierzał postawić kompleks przemysłowy. W 1872 powstał tu pierwszy obiekt fabryczny – tkalnia mechaniczna o dużej wydajności (200 krosien mechanicznych).
Rozwój przedsiębiorstwa.
W kolejnych latach nastąpiła szybka rozbudowa zakładów, która objęła:
29 października 1889 firma została przekształcona w spółkę akcyjną, podobnie jak inne łódzkie przedsiębiorstwa bawełniane. Oficjalna nazwa zakładów brzmiała: „Towarzystwo Akcyjne Wyrobów Bawełnianych I. K. Poznańskiego w Łodzi”. Rozrastające się zakłady Poznańskiego zatrudniały z biegiem lat coraz więcej pracowników: w 1865 – 70 robotników, w 1879 – 426 robotników, w 1906 przeciętny stan zatrudnienia wynosił 6800 ludzi.
W 1883 roku w fabryce Poznańskiego wybuchł strajk na tle pogarszających się warunków pracy. Dniówka trwała wówczas 16 godzin, od 5 rano do 9 wieczorem, a dodatkowo Izrael Poznański wprowadził nakaz pracy w dni świąteczne. Miało to obowiązywać od 15 sierpnia, czyli począwszy od święta Matki Boskiej Zielnej. Złamanie nakazu kosztowało pracownika do 3 rubli. Protestujących spacyfikowała policja i sotnia kozaków, z fabryki usunięto 50 osób. W lutym 1884 roku Poznański ukarał finansowo robotników, którzy protestowali przeciwko pracy w święto Matki Boskiej Gromnicznej. Jednego z robotników uderzył. W 1891 roku pełnomocnik inspektora fabrycznego meldował, że w fabryce Poznańskiego płaci się relatywnie najmniej w Łodzi, a kary spotykające tkaczy są najwyższe. W czasie buntu łódzkiego w 1892 roku w biurze fabryki Poznańskiego mieściło się tymczasowe biuro śledcze, gdzie poniżano i bito strajkujących pracowników, by następnie bez udowodnienia winy usunąć ich z fabryki.
W 1884 roku Izrael Poznański nabył dobra Nieznanowice w ówczesnym powiecie włoszczowskim. Wybudował tam fabrykę krochmalu dla potrzeb własnych zakładów w Łodzi. Zatrudniała ona 140 robotników. Wzniósł ponadto dwukondygnacyjny pałac wzorowany na klasycystycznych rezydencjach. Latem 1889 roku pożar strawił fabrykę doszczętnie, a straty w nieubezpieczonym majątku ruchomym oszacowano na 60 000 rubli. W 1910 roku pałac i resztę nieznanowickiego majątku Poznańscy sprzedali rodzinie Karskich.
Izrael Poznański zmarł 29 kwietnia 1900 i dwa dni później został pochowany w grobowcu rodzinnym na nowym cmentarzu żydowskim w Łodzi. W roku śmierci jego majątek wynosił 11 mln rubli. I wojna światowa przyniosła przedsiębiorstwu Poznańskiego duże straty. Kolejne pokolenia zarządzały firmą do lat 30. XX wieku, kiedy zadłużone przedsiębiorstwo przejął Banca Commerciale Italiana.
Działalność charytatywna.
W życiorysie Poznańskiego zaobserwować można wyraźną przemianę: początkowo znany był jako bezwzględny pracodawca, niedbający o bezpieczeństwo pracowników. W jego fabrykach dochodziło do licznych wypadków kończących się kalectwem lub śmiercią. Jednak pod koniec swojego życia niespodzianie zaangażował się w działalność charytatywną, budował sierocińce, szkoły dla biednych i szpitale. Był m.in. fundatorem ikonostasu w budowanej katedrze prawosławnej. W październiku 1884 roku, za "gorliwość okazaną przy dziele budowy" cerkwi św. Aleksandra Newskiego w Łodzi przy ul. Widzewskiej (ob. ul. Kilińskiego 56), Izrael Poznański został odznaczony Orderem Świętego Stanisława III klasy. W marcu 1895 roku otrzymał Order Świętej Anny III klasy. W 1891 roku ufundował terakotową posadzkę budowanego na pl. Kościelnym w Łodzi kościoła Wniebowzięcia Najświętszej Maryi Panny, wykonaną przez niemiecką firmę Villeroy &amp; Boch z Mettlach. W połowie lat 90. XIX w. sfinansował ponadto ⅓ kosztu budowy dużych organów w tymże kościele. 18 lutego 1895 roku przekazał notarialnie 100 000 rubli na rzecz przekształcenia łódzkiej Wyższej Szkoły Rzemieślniczej w szkołę techniczną. W latach 1899–1900 był prezesem Łódzkiego Żydowskiego Towarzystwa Dobroczynności, które było m.in. jego inicjatywą.
Życie prywatne.
Poznański miał z żoną Leonią siedmioro dzieci:

</doc>
<doc id="103311" url="https://pl.wikipedia.org/wiki?curid=103311" title="Biegunowy układ współrzędnych">
Biegunowy układ współrzędnych



</doc>
<doc id="103313" url="https://pl.wikipedia.org/wiki?curid=103313" title="Nabłonek wielowarstwowy">
Nabłonek wielowarstwowy

Nabłonek wielowarstwowy – typ tkanki nabłonkowej. Składa się z kilku warstw komórek. Nie mają one kontaktu z błoną podstawną, z wyjątkiem najgłębszej warstwy. Wierzchnie warstwy tego nabłonka (złożone ze spłaszczonych komórek) stale się złuszczają, a ich miejsce zajmują komórki pochodzące z warstw głębszych. Najgłębszą warstwę stanowią komórki leżące na błonie podstawnej, mające zdolność do podziałów. Pomiędzy nimi znajdują się komórki macierzyste, dzięki którym zasób komórek nabłonka jest stale uzupełniany.
Nabłonek pełni funkcję ochronną, zapobiegając mechanicznym i termicznym uszkodzeniom tkanek leżących głębiej. Chroni je także przed czynnikami chorobotwórczymi (np. bakteriami, pierwotniakami) i przed wyschnięciem. 
Dzieli się na:

</doc>
<doc id="103318" url="https://pl.wikipedia.org/wiki?curid=103318" title="Wierzchołek paraboli">
Wierzchołek paraboli



</doc>
<doc id="103319" url="https://pl.wikipedia.org/wiki?curid=103319" title="Układ współrzędnych sferycznych">
Układ współrzędnych sferycznych

Sferyczny układ współrzędnych – układ współrzędnych w trójwymiarowej przestrzeni euklidesowej.
Istnieje kilka systemów współrzędnych w przestrzeni trójwymiarowej które mogą być uważane za naturalne rozszerzenie układu biegunowego na płaszczyźnie na przestrzeń trójwymiarową. Do takich systemów zalicza się układ współrzędnych walcowych oraz dwa układy współrzędnych sferycznych, roboczo tu nazwanych „matematycznym” oraz „geograficznym”.
W obydwu tych układach istnieją współrzędne odpowiadające odległości od środka pewnej sfery i znanej z geografii długości geograficznej. Różnią się jednak trzecią współrzędną. W systemie „geograficznym” jest ona mierzona od równika (szerokość geograficzna). W systemie „matematycznym” jest ona liczona od bieguna.
W matematycznej literaturze polskojęzycznej występują obydwa typy współrzędnych sferycznych. Na przykład typ „geograficzny” jest przedstawiony w książkach Lei oraz Encyklopedii szkolnej, a typ „matematyczny” jest wprowadzany przez Borsuka, Starka czy Bronsztejna i Siemiendiajewa. W geografii (współrzędne geograficzne) i astronomii (współrzędne astronomiczne) używa się zawsze współrzędnych opisanych poniżej jako „geograficzne”.
Rys historyczny.
Sferyczny system współrzędnych został przedstawiony i rozwinięty w literaturze matematycznej dużo później niż system biegunowy na płaszczyźnie. Zwyczajowo matematycy uznają, iż system ten był wprowadzony przez Jeana Baptista Clairauta, ale Julian Coolidge ocenia jego wkład jako nieistotny.
Leonhard Euler używał tego systemu w 1748, a w 1771 podał wzory na przejście do kartezjańskiego układu współrzędnych. Podobnego systemu (i oznaczeń) użył Joseph Louis Lagrange w 1773.
System „geograficzny”.
Współrzędne.
Dowolnemu punktowi "P" przypisujemy jego współrzędne sferyczne:
Dla uniknięcia wieloznaczności przyjmuje się, że dla punktów znajdujących się na osi "OZ" kąt formula_7 ma miarę 0 i podobnie, wszystkie współrzędne sferyczne punktu "0" są równe 0.
Przejście do układu kartezjańskiego.
Konwersję z układu sferycznego na współrzędne kartezjańskie formula_8 punktu "P" określają wzory:
Jakobian przejścia wynosi
Konwersję z układu kartezjańskiego na sferyczny zadają wzory:
System „matematyczny”.
Współrzędne.
Dowolnemu punktowi "M" przypisujemy jego współrzędne sferyczne:
Dla uniknięcia wieloznaczności przyjmuje się, że dla punktów znajdujących się na osi "OZ" kąt formula_7 ma miarę 0 i podobnie, wszystkie współrzędne sferyczne punktu "O" są równe 0.
Przejście do układu kartezjańskiego.
Konwersję z układu sferycznego na współrzędne kartezjańskie formula_8 punktu "M" określają wzory:
Jakobian przejścia wynosi
Konwersja z układu kartezjańskiego na sferyczny jest zadana przez:
(Funkcja formula_33 powinna być tak dobrana, aby wynik był w odpowiedniej ćwiartce formula_34).
Oznaczenia współrzędnych.
Nie jest ustalony jeden system oznaczeń współrzędnych. Przykłady różnych podejść (według MathWorld) podane są poniżej (kolejno promień wodzący, długość azymutalna i odległość zenitalna):
Układ sferyczny w astronomii.
W astronomii układ sferyczny to umowny sposób, w jaki podaje się współrzędne na sferze niebieskiej lub na powierzchni kuli ziemskiej. Można tego dokonać wybierając koło główne oraz główne kierunki na tym kole. W takim wypadku jedna ze współrzędnych to kąt między płaszczyzną koła głównego a kierunkiem do określonego punktu należącego do powierzchni kuli, druga natomiast stanowi kąt dwuścienny pomiędzy półpłaszczyznami prostopadłymi do płaszczyzny koła głównego, z których jedna ustawiona jest w kierunku głównym, druga przechodzi przez określony punkt.

</doc>
<doc id="103320" url="https://pl.wikipedia.org/wiki?curid=103320" title="Dania meksykańskie">
Dania meksykańskie



</doc>
<doc id="103326" url="https://pl.wikipedia.org/wiki?curid=103326" title="Salsa (potrawa)">
Salsa (potrawa)

Salsa – potrawa kuchni meksykańskiej. Rodzaj zimnego, często pikantnego sosu ze zmiksowanych lub drobno pociętych warzyw lub owoców z przyprawami.
Etymologia.
Słowo "salsa" używane w Meksyku na nazwę potrawy pochodzi od hiszpańskiego słowa "salsa" oznaczającego „sos”, które z kolei trafiło do hiszpańskiego od łacińskiego słowa "salsa" (pol. „słone”) od "sal" (pol. „sól”).
Historia.
Salsa była znana od dawna w kuchni polskiej. Definicję salsy w swoim słowniku łacińsko-polskim zamieścił już w roku 1564 polski leksykograf Jan Mączyński: „w czym co maczają, przysmak, szalsza”. Wspomina o tym Zygmunt Gloger w swojej Encyklopedii staropolskiej podając definicję salsy jako „kwaskowatej przyprawy do potraw, zwykle sos z octem pieprznym robiony”.
Rodzaje.
W zależności od składników wyróżniamy m.in. następujące rodzaje salsy:

</doc>
<doc id="103327" url="https://pl.wikipedia.org/wiki?curid=103327" title="St. Denis">
St. Denis



</doc>
<doc id="103328" url="https://pl.wikipedia.org/wiki?curid=103328" title="St Denis">
St Denis



</doc>
<doc id="103330" url="https://pl.wikipedia.org/wiki?curid=103330" title="Before present">
Before present

BP, before present (z ang., przed teraźniejszością) – system oznaczania lat, stosowany w geologii i archeologii do oznaczania wydarzeń z przeszłości. Za „teraźniejszość” przyjęty został rok 1950, ze względu na rozwój datowania radiowęglowego od lat 50. XX wieku.
Przykład.
Przedrostki SI.
Dla wydarzeń dawnych, stosowane są przedrostki wielokrotności układu SI, najczęściej:
Np.

</doc>
<doc id="103331" url="https://pl.wikipedia.org/wiki?curid=103331" title="Fizjokratyzm">
Fizjokratyzm

Fizjokratyzm (fr. "physiocratie", z gr. φύσις — przyroda i κράτος — siła, władza) – szkoła ekonomiczna stworzona we Francji przez François Quesnaya w drugiej połowie XVIII wieku. Jej hasła były związane z ideą porządku naturalnego. Fizjokraci akcentowali znaczenie pracy, rolnictwa i ziemi jako jedynych źródeł bogactwa.
W XVIII w. nastąpił znaczny wzrost zainteresowania francuskich ekonomistów ziemią jako odmienną formą lokowania kapitału. Przyczyniły się do tego m.in. afery finansowe związane z postacią Johna Law. Etymologii słowa „fizjokratyzm” upatruje się w greckim "physis" oznaczającym naturę lub przyrodę.
Podstawę fizjokratyzmu stanowią prace "Maksymy ogólne ekonomicznego rządzenia krajem rolniczym" oraz "Tablica ekonomiczna" ("Tableau économique") napisane i wydane przez François Quesnaya.
Zwolennikiem fizjokratyzmu wdrażającym w życie jego założenia był cesarz Józef II. Przeprowadził reformę systemu podatkowego w którym powinności chłopskie przeliczone zostały na pieniądze. Według tej reformy 70% dochodu brutto pozostawiano chłopu, natomiast 12% wynosił podatek na rzecz skarbu państwa. Pozostałe 18% przypadało dla pana feudalnego. Reforma wywołała ogromne wzburzenie wśród szlachty, przede wszystkim na Węgrzech. Przyniosła ona jednak wzrost produkcji rolnej i eksportu zboża.
Założenia.
Podstawowe miejsce w teorii fizjokratów ma koncepcja pracy produkcyjnej i produktu dodatkowego. Uważali oni, że produkcyjną pracą (tj. tworzącą nową wartość) jest jedynie praca w rolnictwie, bo tam powstaje tzw. produkt dodatkowy, czyli nadwyżka wytworzonej wartości ponad koszty produkcji. Produkcyjne są jednak tylko gospodarstwa nowoczesne, typu kapitalistycznego, bo nastawione na rynek – stosują nowe metody produkcji. Fizjokratyzm zmierzał do gospodarczej przebudowy monarchii i do rekonstrukcji ustroju feudalnego. Podstawowym dobrem produkcyjnym była ziemia, a rolnictwo to siła w rozwoju społeczeństwa. Przedstawiciele tego nurtu odrzucali zatem poglądy merkantylistów, jakoby właściwym bogactwem kraju był pieniądz.
Nadrzędną koncepcją fizjokratyzmu była idea porządku naturalnego. Porządek natury stanowiły dla przedstawicieli tego nurtu własność, wolność oraz poszanowanie pracy. Podstawowym hasłem fizjokratów było hasło leseferyzmu, czyli wolnej konkurencji, swobody działalności gospodarczej, której istnienie warunkuje działanie praw natury.
W społeczeństwie wyróżniano trzy zasadnicze grupy społeczne:
Fizjokraci przyczynili się do rozwoju oświaty, edukacji i szkolnictwa. Polscy fizjokraci, z Antonim Popławskim na czele, stali się założycielami pierwszych szkół podstawowych na wsiach – tzw. elementarnych czy parafialnych. W swoich pracach krytykowali ustrój pańszczyźniany, wyzysk chłopów przez panów, ekonomów i karczmarzy. 
Komisja Edukacji Narodowej pod kierownictwem Hugona Kołłątaja przeprowadziła w 1780 r. reformę programów nauczania Uniwersytetu Jagiellońskiego, w wyniku której wprowadzono m.in. nowy przedmiot – ekonomię pod nazwą „umiejętności polityczne”.
Z modelu tablicy produkcyjnej czerpał później Karol Marks.
Fizjokratyzm w Polsce.
Fizjokraci polscy żądali nadania chłopom wolności osobistej i dziedzicznego posiadania uprawianej przez nich ziemi, negatywnie oceniając rezultaty gospodarcze istniejącego stanu. Poddaństwo i niewolę chłopów uważali za podstawowe przyczyny ich niskiej wydajności pracy, będącej hamulcem rozwoju polskiego rolnictwa. Podkreślali też konieczność rozwoju handlu i przemysłu. Dążyli do wzmocnienia państwa i władzy królewskiej przeciw anarchii i nierządowi. Nawoływali do sojuszu szlachecko-mieszczańskiego. Dla szkół parafialnych został opracowany przez: Grzegorza Piramowicza, Andrzeja Gawrońskiego i Onufrego Kopczyńskiego w duchu fizjokratyzmu "Elementarz dla szkół parafialnych narodowych z roku 1785".
W okresie popularności fizjokratyzmu w Polsce podkreślano jego doktrynę filozoficzno-moralną, w mniejszym stopniu zwracając uwagę na jego zalety ekonomiczne. W związku z niechętnym podejściem szlachty, szczególnie średniej i drobnej, do postulatów dotyczących wolności dla chłopów oraz likwidacji pańszczyzny, fizjokratyzm nie wywarł większego wpływu na sytuację gospodarczą na ziemiach polskich.
Fizjokraci.
We Francji:
Poza Francją

</doc>
<doc id="103332" url="https://pl.wikipedia.org/wiki?curid=103332" title="Enolizacja">
Enolizacja



</doc>
<doc id="103341" url="https://pl.wikipedia.org/wiki?curid=103341" title="Aksamitna rewolucja">
Aksamitna rewolucja

Aksamitna rewolucja (, ; ) – określenie wydarzeń z 1989 roku w Czechosłowacji, które doprowadziły do obalenia systemu tzw. „demokracji ludowej”, elit sprawujących władzę oraz pozwoliły na transformację ustrojową i wstąpienie Czechosłowacji na drogę demokracji parlamentarnej.
Geneza.
Po upadku praskiej wiosny w Czechosłowacji nastąpiła „normalizacja”, czyli przywrócenie kontroli Komunistycznej Partii Czechosłowacji nad wszystkimi aspektami życia. Normalizacja przyniosła czystki, represje i masowe ucieczki dziesiątek tysięcy osób. Na początku lat 70. władze zaproponowały społeczeństwu zagwarantowanie wysokiego poziomu życia w zamian za rezygnacje ze swobód obywatelskich. W latach 70. wykształciła się nieliczna grupa opozycjonistów. Po opublikowaniu tekstów Międzynarodowych Paktów Praw Człowieka 6 stycznia 1977 roku 242 czechosłowackich intelektualistów i opozycjonistów podpisało się pod deklaracją Karty 77. Do końca istnienia komunizmu w Czechosłowacji łącznie 1898 osób zdecydowało się na podpisanie dokumentu. Na przełomie lat 70. i 80. wielu opozycjonistów trafiło do więzień lub wyemigrowało przy obojętności społeczeństwa. Działacze Karty 77 i Komitetu Obrony Niesprawiedliwie Prześladowanych (cz. ; "VONS") z radością przyjęli powstanie w Polsce Niezależnego Samorządnego Związku Zawodowego „Solidarność”.
W 1988 roku zaczęły powstawać nowe grupy opozycyjne (Czechosłowacki Komitet Helsiński, „Czeskie dzieci”, Inicjatywa Demokratyczna, Klub na rzecz Socjalistycznej Przebudowy „Odnowa”, Niezależne Stowarzyszenie pokojowe – Inicjatywa na rzecz Demilitaryzacji Społeczeństwa, Pokojowy Klub im. Johna Lennona, Ruch na rzecz Wolności Obywatelskiej). Skupiały one różne środowiska, zaś wspólna cechą ugrupowań była chęć przełamania marazmu i ożywienia społeczeństwa. Większość inicjatyw działała w czeskiej części państwa. Na Słowacji aktywny był Kościół katolicki, którego działaczom udało się wezwać mieszkańców Bratysławy do udziału w milczącej manifestacji na rzecz wolności religijnej (pierwszej od wielu lat). 25 marca 1988 roku 5 tysięcy osób zebrało się w centrum Bratysławy, modląc się i trzymając w rękach zapalone świece. Kolejne manifestacje odbyły się w Pradze – 21 sierpnia (w 20. rocznicę inwazji wojsk Układu Warszawskiego) i 28 października (w dniu przedwojennego święta narodowego w Czechosłowacji). Manifestacje te brutalnie rozproszono, a setki uczestników zatrzymano.
15–21 stycznia, w 20. rocznicę śmierci Jana Palacha, odbyły się masowe manifestacje w Pradze („tydzień Palacha”). Organizatorów skazano na kary kilku miesięcy więzienia. Represje spotkały się z reakcją środowisk kulturalnych, które ogłosiły protest. Manifestacje z 21 sierpnia i 28 października 1989 roku nie przybrały szerszego wymiaru niż w 1988. Istniała obawa, że komunizm w Czechosłowacji utrzyma się pomimo przemian ustrojowych w Polsce i na Węgrzech oraz początkach rewolucji w Niemieckiej Republice Demokratycznej.
Na początku listopada 1989 roku we Wrocławiu odbył się Przegląd Czechosłowackiej Kultury, zorganizowany przez Solidarność Polsko-Czechosłowacją. Na imprezie tysiące młodych Czechów spotkało się z zakazanymi w kraju emigracyjnymi artystami. Według Václava Havla wydarzenie było „uwerturą do aksamitnej rewolucji”.
Protesty.
Aksamitna rewolucja wybuchła 17 listopada 1989 roku w Pradze. Tego dnia zorganizowano legalną uroczystość upamiętniającą 50. rocznicę zamknięcia czeskich szkół wyższych przez Niemców. Organizatorzy spodziewali się pięciu tysięcy uczestników manifestacji, jednak w obchodach wzięło udział ok. 50 tys. osób. Uroczystość przerodziła się w manifestację antykomunistyczną, zaś uczestnicy zaczęli przenosić się na Plac Wacława. Aby podkreślić pokojowość pochodu, demonstranci próbowali wręczać milicjantom kwiaty. Unieważniono legalność uroczystości, a uczestników manifestacji rozpędzono. 560 osób odniosło rany, wiele osób aresztowano, zaś według krążącej pogłoski podczas pacyfikacji zginął jeden student.
18 listopada ogłoszono tygodniowy strajk studentów. Domagano się ukarania osób odpowiedzialnych za brutalne rozpędzenie uczestników manifestacji, ustąpienia dotychczasowych władz i podjęcia rozmów ze społeczeństwem. Studenci zaapelowali do mieszkańców Czechosłowacji o zorganizowanie strajku generalnego. Protest stopniowo wyszedł poza Pragę i objął kolejne miasta. Radio Wolna Europa podała plotkę o śmierci uczestnika demonstracji z 17 listopada. Przy bierności milicji, na ulicy Narodni Trzida mieszkańcy Pragi zaczęli stawiać świeczki w domniemanym miejscu śmierci studenta.
19 listopada odbyła się kolejna manifestacja w Pradze. Powstał studencki komitet koordynacyjny, a w nocy z 19 na 20 listopada Forum Obywatelskie (cs. "Občanské fórum", "OF"), na której czele stanął Václav Havel. OF stał się główną strukturą organizacyjną protestów w Czechosłowacji. Minister spraw wewnętrznych Alojz Lorenc wydał zakaz podejmowania działań przeciwko protestującym. Tego samego dnia Václav Havel zwołał spotkanie sygnatariuszy Karty 77.
20 listopada na Słowacji powstało Społeczeństwo przeciw Przemocy (słow. "Verejnosť proti násiliu", "VPN"), będąca odpowiednikiem czeskiego Forum Obywatelskiego. W Pradze w manifestacji wzięło udział 100 tys. osób. W Brnie demonstrowało 40 tys. osób, zaś do mniejszych zgromadzeń doszło w Bratysławie i Ostrawie.
21 listopada premier Czechosłowacji Ladislav Adamec przyjął przedstawicieli Forum Obywatelskiego, ale stwierdził, że przedmiotem negocjacji nie może być ustąpienie Gustáva Husáka oraz porzucenie systemu komunistycznego. Po fiasku rozmów doszło do kolejnych demonstracji, a opozycja poparła apel studentów o zorganizowanie dwugodzinnego strajku generalnego, który przypadł 27 listopada 1989 roku. Rozszerzał się strajk studentów, a bunt dotarł do telewizji. W Pradze manifestacja liczyła 200 tys. osób. Władze zdecydowały się na postawienia wojska w stan gotowości, a minister obrony Czechosłowacji wygłosił telewizyjne przemówienie.
23 listopada w Pradze zgromadziło się 300 tys. osób, które domagały się zmian ustrojowych.
24 listopada na plenum Komitetu Centralnego Komunistycznej Partii Czechosłowacji całe kierownictwo partii (z Milošem Jakešem na czele) podało się do dymisji. Partia wyraziła gotowość do reform politycznych, społecznych i gospodarczych. Nowym pierwszym sekretarzem generalnym Komunistycznej Partii Czechosłowacji został Karel Urbánek.
25 listopada delegacje z całej Czechosłowacji przyjechały do Pragi na zorganizowaną przez Forum Obywatelskie manifestację. Według szacunków w stolicy zgromadziło się ok. 800 tys. osób. Na zgromadzeniu (po raz pierwszy transmitowanym na żywo w telewizji) przemawiali m.in. lider Praskiej Wiosny Alexander Dubček oraz lider Forum Obywatelskiego Václav Havel. Oceniono zmiany w Komunistycznej Partii Czechosłowacji za niewystarczające i wezwano do kolejnych manifestacji. Wieczorem w telewizji wystąpił sekretarz generalny Komunistycznej Partii Czechosłowacji Karel Urbánek, który zaapelował o budowę „socjalizmu bez błędów”. Premier Ladislav Adamec zapowiedział podjęcie kolejnych rozmów z Forum Obywatelskim i zwolnienie więźniów politycznych. Późnym wieczorem telewizja nadała po raz pierwszy wypowiedź Václava Havla.
26 listopada doszło do negocjacji pomiędzy Forum Obywatelskim a rządem Czechosłowacji. Przedstawiciele opozycji powtórzyli swoje żądania. Obie strony postanowiły wrócić do rozmów po strajku generalnym. Premier Adamec otrzymał zaproszenie na kolejną manifestację. Kiedy próbował na niej przemawiać, tłumacząc swoje wątpliwości związane ze strajkiem, pół miliona ludzi zaczęło skandować "Dymisja, dymisja". Ponadto uczestnicy manifestacji dzwonili kluczami, które symbolizowały ostatni dzwonek dla rządu komunistycznego. Klucze stały się znakiem rozpoznawczym listopadowych protestów.
27 listopada, pomimo akcji dezinformacyjnych Státní bezpečnost, o godzinie dwunastej rozpoczął się strajk generalny, który przebiegał pod hasłami "wolne wybory" i "Dość rządów jednej partii". Miliony ludzi wzięło udział w proteście. Według szacunków strajk poparło 75% mieszkańców Czechosłowacji.
28 listopada podczas rozmów Forum Obywatelskiego i rządu, Václav Havel wysunął nowe żądania (w tym zmianę konstytucji i dymisję rządu). Studenci przedłużyli swój strajk do 3 grudnia na wieść o tym, że władze nie zgodziły się na część postulatów (w tym na dymisję prezydenta i premiera).
Zmiana władzy.
29 listopada Zgromadzenie Federalne usunęło z konstytucji zapisy o przewodniej roli partii. Powołano komisję do zbadania przebiegu wydarzeń z 17 listopada 1989 roku. 3 grudnia doszło do zmian w rządzie Adamca, jednak rekonstrukcja rządu nie zadowoliła opozycji. 7 grudnia Adamec podał się do dymisji. W obawie przed kolejnym strajkiem generalnym 10 grudnia prezydent Gustáv Husák powołał rząd koalicyjny z udziałem opozycjonistów. Na jej czele stanął komunista Marián Čalfa (wystąpił z partii w styczniu 1990 roku). W nowym rządzie znalazło się dziesięciu komunistów, czterech reprezentantów stronnictw sojuszniczych i siedem osób bezpartyjnych. Po powołaniu rządu Husák ogłosił rezygnację z urzędu prezydenta. 28 grudnia parlament uchwalił ustawę, która umożliwiła samodzielne kooptowanie nowych posłów. Nowym przewodniczącym parlamentu został Alexander Dubček. 29 grudnia Zgromadzenie Federalne jednogłośnie wybrało Václava Havla na prezydenta Czechosłowacji.
Dalsze wydarzenia.
Przed wyborami zmieniono nazwę państwa i godło oraz przeprowadzono szereg reform politycznych, społecznych i gospodarczych. W kwietniu 1990 roku ogłoszono federalizację państwa. W dniach 8–9 czerwca 1990 roku odbyły się wolne wybory. W Czechach najwięcej głosów zdobyło Forum Obywatelskie, a na Słowacji Społeczeństwo przeciw Przemocy. Forum Obywatelskie zdobyło ok. 50% głosów do Izby Ludów (izby niższej parlamentu), a Społeczeństwo przeciw Przemocy 37,3% głosów. Obie formacje rozpadły się w wyniku rozdźwięku pomiędzy politycznym idealizmem Havla i jego zwolenników, a poprawą sytuacji materialnej społeczeństwa.
W 1991 roku z Forum Obywatelskiego wyłoniła się Obywatelska Partia Demokratyczna (cz. "Občanská demokratická strana", "ODS"), a z Społeczeństwa przeciw Przemocy Partia Ludowa – Ruch na rzecz Demokratycznej Słowacji (słow. "Ľudová strana – Hnutie za demokratické Slovensko", "HZDS"). Václav Klaus (lider ODS) i Vladimír Mečiar (przywódca HZDS) uznali, że dalsze utrzymanie Czechosłowacji będzie wywoływać nowe wzajemne oskarżenia Czechów i Słowaków o ekonomiczne wykorzystywanie drugiej strony. Pełniący funkcję premierów Republiki Czeskiej Klaus i Republiki Słowackiej Mečiar zdecydowali się na podział kraju. 1 stycznia 1993 roku Czechosłowacja rozpadła się na Czechy i Słowację.
W przeprowadzonym przez Centrum Badań Opinii Publicznej w maju 2018 roku badaniu prawie trzy czwarte Czechów pozytywnie oceniło aksamitną rewolucję, a wydarzenie to było najlepiej postrzegane ze wszystkich istotnych momentów historycznych ostatnich stu lat.

</doc>
<doc id="103343" url="https://pl.wikipedia.org/wiki?curid=103343" title="Gustaw Radbruch">
Gustaw Radbruch



</doc>
<doc id="103346" url="https://pl.wikipedia.org/wiki?curid=103346" title="Piotr Brueghel">
Piotr Brueghel



</doc>
<doc id="103347" url="https://pl.wikipedia.org/wiki?curid=103347" title="Neuchâtel (kanton)">
Neuchâtel (kanton)

Neuchâtel (NE) – jeden z kantonów w Szwajcarii. Powstał w roku 1815. W latach 1707–1857 pod panowaniem pruskim.
Demografia.
Językiem urzędowym kantonu jest język francuski. Językami z najwyższym odsetkiem użytkowników są:

</doc>
<doc id="103349" url="https://pl.wikipedia.org/wiki?curid=103349" title="Tortilla">
Tortilla

Tortilla (wym. ) – w kuchni meksykańskiej, rodzaj płaskiego, okrągłego placka o średnicy od 6 do 30 cm, z masy lub mąki kukurydzianej albo pszennej, stosowanego jako pieczywo i baza do innych potraw. 
Meksykańskie i południowoamerykańskie tortille powstają po zagnieceniu masy kukurydzianej mąki z wodą, uformowaniu cienkich placków i pieczeniu ich na specjalnych patelniach. Obecnie większość dostępnych w handlu tortilli jest wytwarzanych maszynowo. Powinno się je spożywać ciepłe, gdyż po ostygnięciu nabierają konsystencji gumy.
Tortilla stanowi bazę bardziej skomplikowanych potraw, jak np. quesadilla, tacos, enchiladas, wrap i innych. Z kawałków kukurydzianych tortilli przyrządzane są czipsy tortilla ("totopos"), a z nich przekąska o nazwie "nachos". Na świecie istnieje wiele różnych rodzajów tortilli.

</doc>
<doc id="103353" url="https://pl.wikipedia.org/wiki?curid=103353" title="Jakub Janda">
Jakub Janda

Jakub Janda (ur. 27 kwietnia 1978 w Čeladnej, powiat Frýdek-Místek) – czeski skoczek narciarski i polityk. Zawodnik klubu Dukla Frenštát pod Radhoštěm, srebrny i brązowy medalista mistrzostw świata w 2005, zdobywca Pucharu Świata w sezonie 2005/2006, zwycięzca 54. Turnieju Czterech Skoczni. Od 2017 deputowany do Izby Poselskiej Republiki Czeskiej z ramienia ODS.
Kariera sportowa.
Początki kariery.
W Pucharze Świata zadebiutował w sezonie 1996/1997. Po raz pierwszy znalazł się w czołowej dziesiątce w marcu 2001, zajmując 7. miejsce w Trondheim. Pierwsze podium udało mu się wywalczyć w styczniu 2003 w Libercu (3. lokata). Do roku 2004 było to jego największe osiągnięcie w zawodach tej rangi.
Od początku kariery zwracał na siebie uwagę głównie ze względu na bardzo odważny styl skakania, z nisko wychyloną sylwetką, przypominającą ułożenie w locie Japończyka Kazuyoshiego Funakiego. Przez wiele lat próby naśladowania mistrza olimpijskiego z Nagano nie przynosiły jednak rezultatów. Jakub Janda startował bez większych sukcesów w wielkich imprezach narciarskich. Na igrzyskach w Salt Lake City był 44. w konkursie na skoczni dużej oraz 39. na skoczni normalnej. Był także powoływany na mistrzostwa świata. W debiucie w Ramsau (1999) był poza czołową trzydziestką w obu indywidualnych konkursach; w Lahti w 2001 zajął 17. (normalna skocznia) i 27. miejsce (duża skocznia). Na mistrzostwach w Val di Fiemme w 2003 był 14. na skoczni normalnej i 25. na dużej. Bez powodzenia występował na mistrzostwach świata w lotach narciarskich (w 1998 w Oberstdorfie, w 2000 w Vikersund, w 2002 w Harrachovie i w 2004 w Planicy – poza czołową trzydziestką).
Współpraca z Vasją Bajcem i awans do światowej czołówki.
Sezon 2004/2005.
Przełomowy okazał się dla niego sezon 2004/2005. Trenerem czeskiej reprezentacji skoków narciarskich został wówczas Słoweniec Vasja Bajc. Podczas Letniego Grand Prix w 2004 zajął m.in. trzecie miejsce w konkursie w Zakopanem. Od początku sezonu zimowego regularnie bywał w ścisłej czołówce zawodów – zajął 3. miejsce w Ruce (listopad 2004) oraz 2. miejsce w Trondheim (grudzień 2004). W styczniu 2005 odniósł pierwsze zwycięstwo w zawodach Pucharu Świata – wygrał konkurs w Titisee-Neustadt (dzień wcześniej uplasował się na 2. miejscu). Na rozgrywanych w lutym tego samego roku mistrzostwach świata zdobył dwa medale – srebrny na skoczni normalnej oraz brązowy na dużej. W klasyfikacji generalnej PŚ sezonu 2004/2005 zajął 6. lokatę, zdobywając 1164 pkt, choć jeszcze na dwa konkursy przed końcem był 3.
Latem 2005 wszystkie 9 konkursów Letniego GP ukończył w pierwszej dziesiątce, cztery z nich wygrywając, raz stając na drugim i raz na trzecim stopniu podium. Wyniki te dały mu zwycięstwo w klasyfikacji generalnej cyklu.
Sezon 2005/2006.
Sezon zimowy 2005/2006 rozpoczął zwycięstwem w zawodach Pucharu Świata w Ruce 26 listopada 2005. W pierwszej części sezonu wygrywał w Lillehammer, Harrachovie i Engelbergu. Turniej Czterech Skoczni rozpoczynał w roli lidera Pucharu Świata oraz głównego faworyta. Każdy z czterech konkursów ukończył na podium (trzecie miejsce w Oberstdorfie, zwycięstwo w Garmisch-Partenkirchen, oraz dwa drugie miejsca, w Innsbrucku i Bischofshofen). Ostatecznie Czech wygrał cały turniej ex aequo z Janne Ahonenem. Po turnieju zajął 7. miejsce podczas mistrzostw świata w lotach na Kulm. Występ na igrzyskach olimpijskich w Pragelato ukończył na 13. miejscu na normalnej i 10. na dużej skoczni. W ostatnich 10 konkursach Pucharu Świata stanął na podium tylko raz (2. miejsce w Lahti), jednak przewaga wypracowana na początku zimy dała mu, jako pierwszemu Czechowi w historii, triumf w klasyfikacji generalnej Pucharu Świata. Zgromadził 1151 punktów (o 13 mniej niż sezon wcześniej) i drugiego Janne Ahonena wyprzedził o 127 pkt.
Kryzys i powrót do formy.
Mimo sukcesów Jakuba Jandy, w trakcie sezonu 2005/2006 pojawiły się wewnętrzne konflikty w ekipie czeskich skoków, spowodowane walką o wpływy, toczącą się między osobami związanymi z kadrą. Sytuacja ta zniechęciła Vasję Bajca do dalszej pracy z reprezentacją. W konflikcie tym Jakub Janda opowiedział się po stronie szkoleniowca, grożąc, że jeśli Słoweniec odejdzie, jest gotów nawet zakończyć karierę. Mimo to, po zakończeniu sezonu Vasja Bajc zrezygnował ze stanowiska i został trenerem reprezentacji Słowenii. Jakub Janda zdecydował się na kontynuowanie kariery pod wodzą nowego trenera, Austriaka Richarda Schallerta. Od tego czasu ani razu nie stanął na podium Pucharu Świata. W sezonie 2006/2007 tylko dwukrotnie udało mu się zająć miejsce w pierwszej dziesiątce; najlepszą lokatę – 4. – zajął pod koniec sezonu w konkursie w Kuopio. Występ na mistrzostwach świata w Sapporo zakończył się dla niego 20. miejscem na dużej skoczni i 18. na normalnej. W klasyfikacji generalnej Pucharu Świata zajął 22. pozycję, z 253 punktami na koncie.
Na początku sezonu 2007/2008 znalazł się poza reprezentacją Czech. Dopiero dzięki dobrym występom w Pucharze Kontynentalnym wrócił do reprezentacji. Zaledwie pięciokrotnie udało mu się zająć miejsce w punktowanej trzydziestce, przy czym za każdym razem była to lokata w trzeciej dziesiątce. W klasyfikacji generalnej PŚ zajął 49. miejsce (szóste miejsce wśród Czechów). Przed sezonem 2008/2009 został przesunięty z kadry A do kadry B.
Trenując w kadrze B, późnym latem 2008 ponownie nawiązał kontakt z Vasją Bajcem, który akurat podjął pracę w Tureckim Związku Narciarskim. Janda wygrał zawody Letniego Pucharu Kontynentalnego w Oberstdorfie, a tydzień później zajął 5. miejsce podczas finału Letniego Grand Prix w Libercu. W sezonie zimowym 2008/2009 trzykrotnie udało mu się znaleźć w pierwszej dziesiątce zawodów, najlepszą lokatę (6.) zajmując w Zakopanem. Sezon ukończył na 22. miejscu w klasyfikacji generalnej Pucharu Świata. Bardzo podobną dyspozycję prezentował także w sezonie 2009/2010. Najlepszy wynik osiągnął w Willingen, w ostatnim konkursie przed igrzyskami olimpijskimi – zajął wówczas 7. miejsce. Na IO w Vancouver dwukrotnie uplasował się w 2. dziesiątce (14. miejsce na normalnej i 17. na dużej skoczni). Puchar Świata, tak jak w 2007 i 2009 roku, ukończył na 22. pozycji. W sezonie 2010/2011 punktował stosunkowo regularnie, ale na ogół były to lokaty w trzecich dziesiątkach zawodów (tak też zakończyły się jego starty na mistrzostwach świata w Oslo – 21. i 28. lokata). W klasyfikacji końcowej Pucharu Świata uplasował się na 34. pozycji.
W kolejnych sezonach zwykle występował w Pucharze Świata, jednak nie osiągnął dużych sukcesów. Najsłabszy dla niego był sezon 2012/2013, kiedy zdobył zaledwie 13 punktów PŚ. Kolejny sezon był z kolei najlepszy w ostatnich latach jego kariery – uzyskał wówczas w PŚ 242 punkty, co dało mu 28. miejsce w klasyfikacji końcowej (trzykrotnie uplasował się w pierwszej dziesiątce zawodów, najwyższe miejsce zajmując w grudniu 2013 w Engelbergu – 5.). Na imprezach mistrzowskich nie osiągał już większych sukcesów.
W 2017 w związku z wyborem do parlamentu Jakub Janda zakończył karierę sportową. Jego ostatnim startem w Pucharze Świata był konkurs drużynowy w Wiśle 18 listopada 2017.
Działalność polityczna.
W 2008 przystąpił do Obywatelskiej Partii Demokratycznej. Został szefem jej koła we Frenštácie pod Radhoštěm, a także członkiem rady regionalnej partii. W wyborach w 2013 kandydował do Izby Poselskiej, zaś w wyborach w 2016 – również bez powodzenia – do rady kraju morawsko-śląskiego. W wyborach w 2017 i 2021 uzyskiwał mandat posła.

</doc>
<doc id="103354" url="https://pl.wikipedia.org/wiki?curid=103354" title="Mateusz Rutkowski">
Mateusz Rutkowski

Mateusz Stanisław Rutkowski (ur. 18 kwietnia 1986 w Skrzypnem) − polski skoczek narciarski, reprezentant klubu LKS Poroniec Poronin.
Pierwszy reprezentant Polski, który zdobył złoty medal mistrzostw świata juniorów (7 lutego 2004 w Strynie na skoczni K-90). Podczas tych zawodów ustanowił rekord skoczni Bjørkelibakken 104,5 m. Adam Małysz widział go nawet w roli swojego następcy, mówiąc że „drzemie w nim wielki potencjał talentu”. W 2004 roku został trzecim Polakiem, który pokonał na nartach odległość 200 metrów, skacząc 201,5 m w Planicy.
Po kłopotach z alkoholem, dyscypliną i nadwagą Rutkowski został jednak po sezonie 2004/2005 wykluczony z kadry narodowej. Jest uznawany za jeden z największych zmarnowanych talentów w polskim sporcie.
Jego brat, Łukasz, również był skoczkiem narciarskim. Wspólnie (Łukasz jako prezes, Mateusz jako członek) należą do zarządu utworzonego w 2017 roku Klubu Sportowego Rutkow-Ski.

</doc>
<doc id="103356" url="https://pl.wikipedia.org/wiki?curid=103356" title="Adamstown">
Adamstown

Adamstown – jedyna miejscowość na wyspie Pitcairn, wchodzącej w skład Wysp Pitcairn – brytyjskiego terytorium zależnego. W Adamstown w 2008 mieszkało 48 mieszkańców – cała populacja wyspy. Niektórzy mieszkańcy wyspy emigrują do Nowej Zelandii, przez co liczba mieszkańców wyspy spada. 
Nazwa Adamstown została nadana osadzie na cześć jednego z buntowników ze statku "HMS Bounty" i lidera ówczesnej społeczności Johna Adamsa.
. Na wyspie Pitcairn nie ma lotniska – dostęp do wyspy jest możliwy drogą morską. Kontakt z mieszkańcami możliwy jest przez radio oraz internet.

</doc>
<doc id="103357" url="https://pl.wikipedia.org/wiki?curid=103357" title="Farmacja stosowana">
Farmacja stosowana

Farmacja stosowana, potocznie receptura – dział farmacji zajmujący się jej aspektami praktycznymi, czyli m.in. technikami produkcji leków recepturowych i środków leczniczych oraz metodami kontroli leków.

</doc>
<doc id="103364" url="https://pl.wikipedia.org/wiki?curid=103364" title="Jacopo Barozzi da Vignola">
Jacopo Barozzi da Vignola

Jacopo (lub Giacomo) Barozzi da Vignola (ur. 1 października 1507 w Vignoli, zm. 7 lipca 1573 w Rzymie) – włoski architekt i teoretyk architektury, znany także jako Vignola, jeden z najwybitniejszych architektów II połowy XVI wieku.
Życiorys.
Początkowo studiował malarstwo w Bolonii. Następnie zajął się architekturą, pogłębiając wiedzę przez studia nad rzymskimi świątyniami antycznymi. W latach 1541–1543 przebywał na dworze Franciszka I w Fontainebleau. Od 1543 działał w Rzymie, gdzie pracował z Michałem Aniołem, który wywarł duży wpływ na styl Vignoli.
Jego głównymi projektami są: Villa Giulia (1551–1553, wraz z Ammanatim), oratorium S. Andrea (1554), kościół Il Gesù w Rzymie; Villa Farnese w Caprarola (1559, ukończony po jego śmierci). Po śmierci Michała Anioła w 1564 Vignola przejął kierownictwo budowy bazyliki św. Piotra na Watykanie.
Twórczość architektoniczna Vignoli łączy cechy renesansowe, manierystyczne i wczesnobarokowe. Jako teoretyk architektury, był autorem ważnego traktatu "O pięciu porządkach w architekturze" ("Regola delli cinque ordini dell' architettura", 1562, wydanie polskie w 1955) wzorowanego na Witruwiuszu, oraz wydanego pośmiertnie "Due regole della prospettiva pratica" ("Dwie reguły praktycznej perspektywy", Bolonia 1583). Zmarł w Rzymie, został pochowany w Panteonie.

</doc>
<doc id="103365" url="https://pl.wikipedia.org/wiki?curid=103365" title="Ogólnopolskie Towarzystwo Ochrony Ptaków">
Ogólnopolskie Towarzystwo Ochrony Ptaków

Ogólnopolskie Towarzystwo Ochrony Ptaków, OTOP – stowarzyszenie, pozarządowa organizacja o statusie pożytku publicznego działająca w Polsce od 1991.
Charakterystyka.
Zajmuje się ochroną ptaków dziko żyjących i ich siedlisk, badaniami naukowymi, zbieraniem danych związanych z polską awifauną, propagowaniem wiedzy o ptakach w różnych grupach społecznych i wiekowych. Celem OTOP jest zachowanie dziedzictwa przyrodniczego dla dobra obecnych i przyszłych pokoleń. Działania wspiera rzesza kilku tysięcy członków i wolontariuszy. OTOP jest polskim partnerem światowej federacji towarzystw ochrony ptaków – BirdLife International.
OTOP koordynuje zlecany przez Główny Inspektorat Ochrony Środowiska program Monitoringu Ptaków Polski.
Jedną z działaczek OTOP była Małgorzata Górska – współorganizatorka kampanii w obronie Doliny Rospudy zagrożonej planami budowy drogi ekspresowej Via Baltica. Za swoją działalność została w 2010 uhonorowana, jako druga osoba z Polski, Nagrodą Goldmanów, jedną z najważniejszych światowych nagród w dziedzinie ochrony środowiska, zwaną ekologicznym Noblem. Nagroda Goldmanów przyznawana jest corocznie od 1990 r. przedstawicielom społecznego ruchu obrony środowiska na całym świecie.

</doc>
<doc id="103366" url="https://pl.wikipedia.org/wiki?curid=103366" title="OTOP">
OTOP



</doc>
<doc id="103368" url="https://pl.wikipedia.org/wiki?curid=103368" title="HMS Good Hope (1901)">
HMS Good Hope (1901)

HMS Good Hope – brytyjski krążownik pancerny typu "Drake", zwodowany 21 lutego 1901 roku, do służby wszedł 8 listopada 1902 roku. Od 1906 okręt flagowy Pierwszej Eskadry Krążowników Floty Atlantyckiej, od 1908 okręt flagowy Drugiej Eskadry Krążowników Floty Atlantyckiej.
Od 1913 we Flocie Rezerwowej, od wybuchu I wojny światowej włączony do 5. Eskadry Krążowników jako okręt flagowy wiceadmirała Christophera Cradocka. Zatopiony w czasie bitwy pod Coronelem 1 listopada 1914 roku.

</doc>
<doc id="103369" url="https://pl.wikipedia.org/wiki?curid=103369" title="ADOdb">
ADOdb

ADOdb (Active Data Objects Database) – interfejs pozwalający na komunikację z bazą danych. Pozwala on na komunikację pomiędzy skryptem napisanym w języku PHP a praktycznie dowolną z popularnych baz danych: MySQL, PostgreSQL, Oracle, Interbase, Microsoft SQL Server, Access, FoxPro, Sybase, ODBC i ADO.
Program nie łączy się bezpośrednio z bazą danych, lecz właśnie z ADODB, a interfejs komunikuje się z bazą danych we właściwy dla niej sposób. Dzięki temu oprogramowanie można przenosić na różne serwery baz danych bez zmian w kodzie.

</doc>
<doc id="103373" url="https://pl.wikipedia.org/wiki?curid=103373" title="Czerwona Gwardia">
Czerwona Gwardia



</doc>
<doc id="103377" url="https://pl.wikipedia.org/wiki?curid=103377" title="Transferazy">
Transferazy

Transferazy (EC 2) – klasa enzymów katalizujących reakcję przeniesienia grupy chemicznej (np. tiolowej (-SH), aminowej (-NH2), metylowej (-CH3) czy fosforanowej (-OPO3H2)) lub atomu z jednej cząsteczki (donora) na drugą (akceptora), co można zobrazować: AB + C → A + BC.
Transferazy dzielą się na dziewięć podklas, w zależności od grupy chemicznej, przenoszonej przez dany enzym:

</doc>
<doc id="103383" url="https://pl.wikipedia.org/wiki?curid=103383" title="Kantony Szwajcarii">
Kantony Szwajcarii



</doc>
<doc id="103385" url="https://pl.wikipedia.org/wiki?curid=103385" title="Pierre-Jules Hetzel">
Pierre-Jules Hetzel

Pierre-Jules Hetzel, pseud. Pierre-Jules Stahl (ur. 15 stycznia 1814 w Chartres, zm. 17 marca 1886 w Monte Carlo) – francuski wydawca i pisarz.
Studiował prawo w Strasburgu. Wydawał w Paryżu „Magazyn Edukacji i Rozrywki” ("Magasin d’éducation et de récréation"), do którego pisywał pod pseudonimem. Podpisując 23 października 1862 roku kontrakt z Juliuszem Vernem, jako pierwszy zdecydował się wydać w 1863 roku książkę "Pięć tygodni w balonie".
Wydał cykl kilkudziesięciu powieści Verne'a "Niezwykłe podróże" (fr. "Voyages extraordinaires"). Wydawał również dzieła Honoriusza Balzaka, Victora Hugo, George Sand, Émile'a Zoli. Aby zabezpieczyć się przed negatywną reakcją ze strony Rosjan, wymógł na Juliuszu Vernie, aby ten zmienił narodowość kapitana Nemo, z Polaka (jak chciał Verne) na Hindusa.
Po jego śmierci firmę przejął syn – Jules (ur. 1848), a następnie w 1914 roku wydawnictwo Hachette.

</doc>
<doc id="103386" url="https://pl.wikipedia.org/wiki?curid=103386" title="Kurt Vonnegut">
Kurt Vonnegut

Kurt Vonnegut Jr. IPA: (ur. 11 listopada 1922 w Indianapolis, zm. 11 kwietnia 2007 w Nowym Jorku) – amerykański pisarz i publicysta, tworzący literaturę postmodernistyczną i science fiction.
Życiorys.
Wczesne lata.
Vonnegut urodził się 11 listopada 1922 r. w Indianapolis w bogatej rodzinie, jako najmłodszy z trójki rodzeństwa, syn architekta Kurta Vonneguta Sr. i Edith Lieber. Obydwoje rodzice byli pochodzenia niemieckiego. Krach na giełdzie w 1929 r. zmusił Vonnegutów do zmiany stylu życia, zwolnienia służby i wyprowadzenia się z drogiego mieszkania. Matka przeżyła to bardzo boleśnie, wpadając w depresję. Vonnegut uczęszczał do Orchard School, a następnie do Shortridge High School, gdzie pisał do szkolnej gazety „The Shortridge Echo”. W 1940 r., za namową brata, Bernarda Vonneguta, aplikował na Uniwersytet Cornella, gdzie został przyjęty na chemię. Tam był zaangażowany w działalność uniwersyteckiej gazety – „The Cornell Daily Sun”. Brak mu było jednak predyspozycji do studiowania nauk ścisłych i w 1942 r. opuścił uniwersytet.
II wojna światowa.
W 1943 r. Vonnegut wstąpił do wojska i został oddelegowany na studia do Instytutu Technologii w Carnegie, a następnie na Uniwersytet w Tennessee, po czym wysłano go na front do Europy, gdzie został przyłączony do 106. dywizji piechoty. Wcześniej w 1944 r. matka pisarza popełniła samobójstwo, w czasie, gdy przyjechał on na kilkudniową przepustkę z wojska. Wydarzenie to, podobnie jak przeżyta wojna, zapisało się silnie w pamięci pisarza i wywarło wpływ na jego twórczość.
W grudniu 1944, w czasie ofensywy w Ardenach, został wzięty do niemieckiej niewoli i osadzony w Dreźnie. Ponieważ znał język niemiecki, wybrano go na tłumacza-brygadzistę, który miał przekazywać polecenia pozostałym jeńcom. Początkowo, wraz z innymi więźniami z Arbeitskommando 557, zajmował się odgruzowywaniem miasta. Następnie przydzielono go do pracy w fabryce słodu, gdzie zajmował się m.in. wyładowywaniem zboża z wagonów i przenoszeniem go do magazynu. Nocą był przetrzymywany w podziemiach starej rzeźni. 13 lutego 1945 przeżył bombardowanie miasta przez aliantów. Wydarzenia te stały się główną inspiracją dla jego powieści – "Rzeźni numer pięć". Kilka miesięcy później Armia Czerwona wyzwoliła Vonneguta z niewoli. Pisarz wrócił do Stanów i został odznaczony orderem Purple Heart.
Lata powojenne.
Po powrocie do USA Vonnegut poślubił Jane Marie Cox i ponownie podjął studia, tym razem na wydziale antropologii na Uniwersytecie w Chicago. Jego praca dyplomowa na temat „Fluctuations Between Good and Evil in Simple Tale” została odrzucona przez komisję. Uniwersytet przyznał mu tytuł dopiero w 1971 r. za powieść "Kocia kołyska". W czasie studiów pracował w „Chicago City News Bureau” jako reporter kryminalny. W maju 1947 r. urodził się jego pierwszy syn – Mark, po czym pisarz przeniósł się do Schenectady. Podjął tam pracę w dziale public relations w firmie General Electric, w której jego brat Bernard pracował jako naukowiec. W latach 50. Vonnegut zaczął publikować swoje pierwsze opowiadania, m.in. w magazynie Collier’s, a zyski z publikacji pozwoliły mu w 1950 r. porzucić pracę w GE, by przenieść się do Cape Cod i pracować wyłącznie jako wolny strzelec. Pierwszą powieść, zatytułowaną "Pianola", wydał w 1952 r. Mimo że jego uznanie w środowisku literackim wciąż rosło, pisarz był zmuszony do szukania alternatywnych źródeł dochodu. Pracował między innymi na stanowiskach nauczyciela języka angielskiego czy copywritera. Otworzył również pierwszy w USA salon samochodowy firmy Saab. W 1957 r. zmarła na raka siostra pisarza, dwa dni po śmierci swojego męża. W wyniku tej tragedii czwórka ich dzieci została osierocona. Vonnegut i jego żona zaadoptowali najmłodszą trójkę, mimo że mieli już trójkę własnych dzieci.
Od 1965 r. wykładał w Hopefield School, a w latach 1965-1971 prowadził warsztaty pisarskie na uniwersytetach Iowa i Harvarda.
Vonnegut znany był ze swoich kontrowersyjnych przekonań, których nie bał się wyrażać. Wyznawał poglądy lewicowe, był przeciwny wojnie i łamaniu praw obywatelskich. Sam siebie określał jako humanistę i socjalistę. Był również ateistą. W 1968 r. podpisał „Writers and Editors War Tax Protest”, w którym deklarowano zaprzestanie płacenia podatków w proteście przeciwko wojnie w Wietnamie. W licznych wywiadach i artykułach krytycznie wypowiadał się na temat polityki George’a W. Busha i sprzeciwiał się wojnie w Iraku. Był członkiem American Civil Liberties Union, amerykańskiej organizacji broniącej wolności obywatelskich.
Vonnegut uważał się za pisarza niedocenionego. Do śmierci pozostał człowiekiem samotnym i niespełnionym, co było źródłem problemów z wyniszczającymi go nałogami: papierosami i alkoholem. Zmarł w 2007 roku w Nowym Jorku, gdy wychodząc na spacer z psem zaplątał się w jego smycz, w wyniku czego upadł i uderzył głową o chodnik.
Twórczość.
Vonnegut był pisarzem prowokującym. Bezustannie bawił się formą, prowokował czytelnika, wciągał go w literackie pułapki i kpił z niego. Swoje powieści ozdabiał czasem własnoręcznie wykonanymi, prymitywnymi rysunkami, np. słynną „dziurą w zadku” ("prostą gwiazdką zbudowaną z czterech przecinających się kresek"). Wiele z jego powieści (m.in. "Kocia kołyska" i "Śniadanie mistrzów") składa się z licznych, krótkich rozdziałów, podobnie jak u Julio Cortázara. Forma i styl "Kociej kołyski" nawiązuje do Biblii, a autor opisuje w niej nawet zasady fikcyjnej religii, zwanej bokononizmem.
Istotnym nurtem w twórczości Vonneguta był surrealizm. Powieści jego były pełne dziwacznych postaci, groteskowych, makabrycznych i onirycznych wydarzeń. Pisarz fascynował się science fiction, co najwyraźniej zaznaczył w powieści "Syreny z Tytana" i pisarskiej kreacji swojego "alter ego" – Kilgore’a Trouta.
Ekranizacje.
Lista wybranych adaptacji filmowych utworów Kurta Vonneguta:
W 1991 r. powstał również serial "Monkey House", w którym zostały przeniesione na ekran opowiadania pisarza ze zbioru "Witajcie w małpiarni".

</doc>
<doc id="103387" url="https://pl.wikipedia.org/wiki?curid=103387" title="PZL.48 Lampart">
PZL.48 Lampart

PZL-48 Lampart (PZL-48) – projekt polskiego samolotu myśliwskiego konstrukcji inżynierów Franciszka Misztala i Wsiewołoda Jakimiuka, opracowany w Państwowych Zakładach Lotniczych w roku 1938.
Historia.
Samolot ten stanowił ewolucyjne rozwinięcie myśliwca PZL.38 Wilk, wyposażone w mocniejsze silniki gwiazdowe Gnome-Rhône Mars 14 M05 zbudowane w układzie podwójnej gwiazdy. Zwiększona moc silników miała sprawić uzyskanie zakładanych parametrów lotu, w tym prędkości maksymalnej i wznoszenia. Miał to być samolot pościgowy, przeznaczony głównie do zwalczania samolotów bombowych wroga. Dzięki nowym silnikom samolot miał mieć lepsze osiągi od "Wilka", miał być silniej uzbrojony i przystosowany (podobnie jak "Wilk") do przenoszenia 300 kilogramowej bomby. Miał to być samolot wielozadaniowy, dzięki silnemu uzbrojeniu zdolny także do wykonywania misji szturmowych czy bombowych. W roku 1939 trwała budowa prototypu PZL.48 Lampart. Oblot i rozwój samolotu planowano na jesień 1939, ale dalsze prace przerwał wybuch II wojny światowej.
Problemem był napęd samolotu, silniki Gnome-Rhône Mars 14 M05 miały niestabilne warunki cieplne pracy, przegrzewały się uzyskując wysokie temperatury głowic i przekroczone temperatury oleju silnikowego. Wynikało to po części z ich niedopracowania, a po części z dużego wysilenia (duża moc przy małych wymiarach zewnętrznych), co mogło zapowiadać pewne problemy eksploatacyjne. 
Dalsze rozwinięcie PZL.48 stanowił projekt myśliwca PZL.54 Ryś.
Służba w lotnictwie.
Samolot ten nigdy nie wyszedł poza stadium prototypu i tym samym nigdy nie trafił do produkcji oraz służby w lotnictwie.
Opis techniczny.
Całkowicie metalowy (duralowy) dolnopłat. Podwozie samolotu klasyczne dwukołowe chowane z płozą ogonową. Usterzenie pionowe podwójne. Kabina pilota dwumiejscowa, zamknięta. Uzbrojenie stanowić miały 4 karabiny maszynowe kaliber 7,9 mm i 2 działka kaliber 20 mm umieszczone w dziobie samolotu oraz dwa sprzężone karabiny maszynowe (kaliber 7,9 mm) na stanowisku tylnego strzelca. W innej wersji zamiast 2 działek przewidywano dodatkowe 4 km-y. Napęd stanowiły dwa silniki gwiazdowe Gnome-Rhone 14 M05 Mars o mocy 730 KM każdy.

</doc>
<doc id="103388" url="https://pl.wikipedia.org/wiki?curid=103388" title="PZL-48 Lampart">
PZL-48 Lampart



</doc>
<doc id="103389" url="https://pl.wikipedia.org/wiki?curid=103389" title="Przenikalność elektryczna próżni">
Przenikalność elektryczna próżni



</doc>
<doc id="103395" url="https://pl.wikipedia.org/wiki?curid=103395" title="Mandylion">
Mandylion

Mandylion – występujący w ikonografii od VI wieku rodzaj "acheiropoietosu". Nazwa pojawia się w źródłach począwszy od XII w., a wywodzi się od późnogreckiego "mandilion" – ręcznik, chusta, z łacińskiego "manus" (“ręka”) + "tergere" („trzeć”).
Zasady kompozycji.
Mandylion przedstawia oblicze Chrystusa wpisane w nimb krzyżowy, ukazane na białej chuście, przymocowanej za dwa górne rogi. Centralnym elementem kompozycji jest zamyślone, niekiedy surowe, ale przede wszystkim nieskończenie miłosierne Oblicze Zbawiciela. Na jasnym tle chusty niemal idealnie symetrycznie po obu stronach głowy rozłożone są kosmyki długich włosów i brody. Wokół głowy Chrystusa znajduje się tzw. nimb krzyżowy, atrybut ikonograficzny przysługujący jedynie Zbawicielowi, przypominający o jego śmierci na krzyżu. Na nimbie wypisane są greckie litery oznaczające "„Jestem Który Jestem”" – imię Boga, przynależne też Boskiej naturze Chrystusa oraz skrót imienia IC XC (ze staro-cerkiewno-słowiańskiego "Iisus Christos"). Dopełniającym elementem są aniołowie, trzymający górne rogi chusty.
Pierwszy mandylion.
Z powstaniem kanonu związana jest opowieść o królu Abgarze V, władcy Edessy, po raz pierwszy zanotowana przez Euzebiusza z Cezarei: kiedy zachorował na trąd, wysłał swego sługę Ananiasza, przez którego prosił Jezusa, którego sława uzdrowiciela była już wówczas głośna, aby przybył z Judei. Chrystus nie mógł jednak spełnić prośby króla, o czym zawiadamiał go w liście. Jezus obiecał też, że po jego śmierci do Abgara uda się jeden z jego uczniów (wspomina się Tadeusza), celem uzdrowienia władcy. W liście znajdowało się również zapewnienie, że Edessa nie zostanie nigdy zdobyta przez wrogów. Euzebiusz cytował tekst obu listów (Abgara do Chrystusa i Chrystusa do Abgara), które potem – często w nieco zmienionej wersji – krążyły po świecie chrześcijańskim w formie amuletów. Samą korespondencję uznano za apokryficzną już w dekrecie Gelazjusza.
W późniejszych wersjach legendy (począwszy od VI w.) wspomina się, że Abgar poprosił swojego wysłannika, aby w przypadku gdyby Chrystus nie mógł przybyć, sporządził jego portret. W Jerozolimie okazało się jednak, że posłaniec nie jest w stanie namalować oblicza Zbawiciela. Wówczas Chrystus przyłożył chustę do swojej twarzy i w ten sposób powstał portret, którego kontemplacja uzdrowiła króla.
Począwszy od VI w. w Edessie przechowywano przedmiot, utożsamiany z mandylionem. Powszechnie przypisywano mu cudowną właściwość ochrony miasta przed wrogami. W wielu przekazach mówi się o cudownym ocaleniu Edessy w czasie najazdu perskiego. Niedługo potem Edessa padła jednak łupem Arabów. W X w. ekspansję na wschód podjęło cesarstwo bizantyńskie; w 944 wojska Bizancjum stały pod Edessą. Cesarz Roman Lekapen zgodził się na odstąpienie od oblężenia, pod warunkiem wydania przez Arabów mandylionu. Cudowny wizerunek został z wielką pompą przewieziony do Konstantynopola, do którego wkroczył 15 sierpnia 944 r. O tych wydarzeniach opowiada tekst pt. Opowieść o wizerunku z Edessy autorstwa cesarza Konstantyna Porfirogenety.
W źródle tym zreferowana jest również „brakująca” część historii mandylionu. Wspomina się tam, że następca Abgara V, Ma’nu V bar Abgar (panował 50 – 57 n.e.) powrócił do pogaństwa, obraz został zamurowany w ścianie miasta, a o miejscu tym zapomniano. W czasie oblężenia Edessy przez króla Persów Chosreoesa (554), biskupowi edeskiemu zostało objawione miejsce w którym znajdował się obraz "Nierukotwornoho". Kiedy rozebrano zewnętrzne murowanie, mieszkańcy zobaczyli nie tylko pięknie zachowaną ikonę, ale także odcisk liku na glinianej desce ("czrepii"), która zakrywała obraz. Od tego zdarzenie bierze początek wersja ikony Spas na czrepii, gdzie zamiast mandylionu twarz Zbawiciela przedstawiona jest na jednolitym tle o fakturze kamiennego muru lub drewnianej deski.
Na pamiątkę translacji do Konstantynopola ustanowiono święto ku czci Boskiego (Świętego) Oblicza, przypadające 16 sierpnia. Począwszy od X w. jest ono obchodzone przez chrześcijan obrządku wschodniego.
Relacje pielgrzymów i spisy relikwii wskazują na obecność mandylionu w Konstantynopolu aż do czwartej krucjaty. Miał on się znajdować w tzw. kaplicy Faros, w której cesarze bizantyńscy przechowywali zbierane przez siebie relikwie Chrystusa. Jego losy po zdobyciu i splądrowaniu Konstantynopola przez krzyżowców w 1204 nie są jasne. Istnieje kilka średniowiecznych tradycji i kilka współczesnych hipotez, co mogło się stać z mandylionem:
Inne mandyliony.
Na wzór pierwszego mandylionu, a raczej pod wpływem opowieści o nim powstały liczne przedstawienia mandylionu. Część z nich traktowana była jako wizerunki cudowne, a niektóre uważano w lokalnej tradycji za oryginały mandylionu (por. także wyżej).
"Mandylion" obecny był na sztandarach wojsk ruskich, co łączono z funkcją ochronną wizerunku. W tradycji prawosławnej mandylion zajął z czasem centralne miejsce w cerkwi, bezpośrednio nad Carskimi Wrotami.
Za najbliższe oryginalnemu wyobrażeniu uważa się "Mandylion" z kaplicy św. Matyldy w Watykanie oraz z kościoła św. Bartłomieja w Genui (napisany w 1384). Obie ikony napisane są na chuście, wzmocnionych drewnianymi ramami, mają jednakowy format (ok. 29x40cm) i pokryte są srebrną koszulką, przyciętą na konturach głowy, brody i włosów.
Przykładem acheiropoietosu jest też malowidło znajdujące się w kaplicy San Lorenzo na Piazza di Porta San Giovanni w Rzymie, naprzeciwko bazyliki laterańskiej na szczycie Świętych Schodów (Scala Sancta), które uważane są za schody, po których Chrystus prowadzony był na proces w domu Poncjusza Piłata. Malowidło to pochodzi zapewne z VI-VII w.
W monastyrze św. Katarzyny niedaleko góry Synaj przechowywana jest ikona złożona z dwóch współoprawnych desek. Wedle wszelkiego prawdopodobieństwa były to pierwotnie dwa skrzydła tryptyku. Na deskach wyobrażeni są u dołu czterej święci, zaś u góry uczeń Chrystusa Tadeusz oraz tenże uczeń wręczający mandylion Abgarowi. Wedle tezy K. Weizmanna, powszechnie przyjętej w literaturze przedmiotu, środkową część tryptyku stanowiło pierwotnie wyobrażenie mandylionu.
W Kościele katolickim odpowiednikiem mandylionu jest "veraikon", czyli chusta świętej Weroniki, której tradycja pokrywa się miejscami z tradycją mandylionu. Pokrewnym przedmiotem jest również tzw. Całun Turyński.

</doc>
<doc id="103396" url="https://pl.wikipedia.org/wiki?curid=103396" title="Urbanistyka">
Urbanistyka

Urbanistyka – nauka o planowaniu miast i osiedli oraz ich powstawaniu i historii rozwoju; urbanistyka jest dyscypliną nauk technicznych.
Nazwa „urbanistyka” po raz pierwszy została użyta przez hiszpańskiego teoretyka architektury Ildefonsa Cerdę i pochodzi do łacińskiego słowa "urbs", określającego miasto Rzym (w odróżnieniu od słowa "civitas", które oznacza "miasto" w ogólności).
Urbanistyka zajmuje się analizą struktur miejskich i na tej podstawie opracowuje koncepcje planistyczne. Zadania urbanistyki obejmują minimalizację konfliktów interesów użytkowników poszczególnych obiektów budowlanych i ochronę środowiska, zarówno przyrodniczego, jak i kulturowego. 
Na przełomie XX i XXI w. popularność zdobyła urbanistyka bezpieczeństwa, tj. zapobieganie przestępczości poprzez właściwe kształtowanie przestrzeni publicznej (ang. "crime prevention through environmental design"; niem. "urbane Sicherheit").
Wpływ urbanistyki na relacje międzyludzkie.
Donald Appleyard w swojej książce Livable Streets przedstawił pogłębione porównanie trzech podobnych ulic w San Francisco, które różniły się przede wszystkim natężeniem ruchu. Pierwszą, przez którą przejeżdżało dziennie około 2000 aut, Applyeard nazwał ulicą Spokojną. Ulicą Przeciętną przejeżdżało dziennie 8000 samochodów, a ulicą Ruchliwą 16000. Appleyard ustalił, że mieszkańcy ulicy Spokojnej mówią, że panują tam bliskie więzy sąsiedzkie, a „terytorium” mieszkańców – teren, który uważali za swój własny – roztaczało się na całą szerokość drogi. Ludzie przystawali na chodniku albo przed drzwiami domów na pogawędkę, w pobliżu bawiły się dzieci. Z kolei na ulicy Ruchliwej nie istniało poczucie więzi, a mieszkańcy postrzegali ją przede wszystkim jako drogę tranzytową między swoim domem i innym punktem. Według badań Appleyarda mieszkańcy ulicy Spokojnej mieli 3 razy więcej bliższych znajomych i 2 razy więcej dalszych znajomych wśród sąsiadów niż mieszkańcy ulicy Ruchliwej. Im większe było natężenie ruchu, tym bardziej w oczach mieszkańców malało ich „terytorium”.
Istnieją późniejsze prace, które potwierdziły wnioski Appleyarda. Przedmiotem przeprowadzonego w 2008 r. w Bristolu badania też były trzy ulice, ale różnice w natężeniu ruchu były jeszcze większe: od 14000 do 21000 samochodów dziennie. Mieszkańcy najspokojniejszej z analizowanych ulic deklarowali, że stanowią wspólnotę, mieli też 2 razy więcej dalszych znajomych i 5 razy więcej bliższych znajomych niż ci, których domy stały przy najbardziej uczęszczanej ulicy.

</doc>
<doc id="103399" url="https://pl.wikipedia.org/wiki?curid=103399" title="Philippe de Broca">
Philippe de Broca

Philippe de Broca (ur. 15 marca 1933 w Paryżu, zm. 26 listopada 2004 w Neuilly-sur-Seine koło Paryża) – francuski reżyser, scenarzysta i aktor. Znany głównie jako twórca popularnych filmów kostiumowych, przygodowych i komedii.
Jego najważniejsze filmy to: 
W jego filmach grali tacy aktorzy jak: Jean-Paul Belmondo, Yves Montand, Catherine Deneuve czy Jean Rochefort. Ostatni film w reżyserii Philippe de Broca, "Żmija w garści" ("Vipère au poing"), trafił do francuskich kin 6 października 2004.

</doc>
<doc id="103400" url="https://pl.wikipedia.org/wiki?curid=103400" title="Wieprz (województwo małopolskie)">
Wieprz (województwo małopolskie)

Wieprz – wieś w Polsce, położona w województwie małopolskim, w powiecie wadowickim, w gminie Wieprz, na Pogórzu Śląskim, nad Wieprzówką, przy lokalnej szosie Andrychów – Zator (5 km na północ od centrum Andrychowa). Sołectwo Wieprz jest położone w płd. części gminy Wieprz. Liczy 2702 ha powierzchni a na jego terenie znajduje się siedziba władz gminy.
Historia.
Lokacja wsi miała miejsce prawdopodobnie w XII wieku lub w I poł. XIV w. na „surowym korzeniu” tzn. na karczowiskach dawnych połaci lasów wieprzowskich. Pierwsza wzmianka z 1326 r. (wcześniejsza wzmianka, z 1318 r., pochodzi ze sfałszowanego dokumentu) pod nazwą „Vepres” (łac. ciernisty krzak, gęste zarośla). W latach 1470–1480 Jan Długosz w księdze "Liber beneficiorum dioecesis Cracoviensis" wymienia nazwę miejscowości w zlatynizowanej staropolskiej formie "Wyeprz villa" a jako właścicieli miejscowości podaje Mikołaja Szaszowskiego herbu Topacz oraz Mikołaja i Stanisława Wieprzowskich herbu Grzymała
Nazwa Wieprz (Vepres) pierwotnie odnosiła się do rozległych terenów obejmujących obecny Andrychów, Sułkowice, Targanice i Roczyny. Po lokacji wsi Wieprz prawdopodobnie pozostawiono tej osadzie łacińską nazwę „Vepres”, którą przekształcono w okresie późniejszym na Wieprz. Jest również możliwe, że kolektorzy papieskich podatków starodawną nazwę Wieprz wpisali w rejestrach świętopietrza jako „Veprez”. Początkowo jego właścicielami byli Wieprzowscy h. Grzymała, później Szaszowscy, Nideccy, Gierałtowscy i późniejsi właściciele Andrychowa Ankwiczowie. W początkach XIX w. Andrzej Ankwicz sprzedał Wieprz hr. Bobrowskim, którzy byli głównymi jego właścicielami do 1944 r., kiedy to folwark został rozparcelowany na podstawie dekretu PKWN.
Tradycyjnym zajęciem mieszkańców wsi było tkactwo oraz hodowla ryb. W XIX wieku prawie każde gospodarstwo posiadało jeden staw w obrębie swojej zagrody.
W 1890 r. wybudowany został obecny kościół na miejscu starego drewnianego z XVI w. Do 1939 r. mieszkańcy Wieprza utrzymywali się głównie z rolnictwa, hodowli bydła, trzody chlewnej, hodowli ryb i częściowo z młynarstwa. Podczas II wojny światowej wieś została wysiedlona w kwietniu 1941 r. Część mieszkańców przesiedlono do Targanic, Sułkowic, Zagórnika i Rzyk. Zdolnych do pracy wysłano w głąb Niemiec, a pozostali zmuszeni byli pracować u „bauerów”.
Po wojnie nastąpił powrót wsi do normalnego życia. Nastąpiły wówczas znaczne zmiany cywilizacyjne. Wybudowano Szkołę podstawową nr 2, ośrodek kultury, remizę strażacką, przeprowadzono elektryfikację, gazyfikację i meliorację gruntów. Powstały trzy przedszkola, Bank Spółdzielczy oraz Spółdzielnia Kółek Rolniczych.
Z dniem 16 lipca 2015 r. na terenie sołectwa Wieprz, Gierałtowice oraz Przybradz wprowadzono nazwy ulic wraz z nowymi numerami adresowymi.

</doc>
<doc id="103402" url="https://pl.wikipedia.org/wiki?curid=103402" title="Gierałtowice">
Gierałtowice

3 miejscowości w Polsce: 
inne:

</doc>
<doc id="103404" url="https://pl.wikipedia.org/wiki?curid=103404" title="Obwód doniecki">
Obwód doniecki

Obwód doniecki () – jeden z 24 obwodów Ukrainy. Leży we wschodniej części Ukrainy, przy granicy z Rosją.
Oficjalną stolicą obwodu jest Donieck. Z powodu trwającej okupacji miasta przez prorosyjskich separatystów tymczasową siedzibą administracji obwodowej jest od 13 października 2014 roku Kramatorsk (wcześniej, od 13 czerwca do 11 października 2014, był nią Mariupol).
Obwód graniczy na zachodzie z obwodem zaporoskim i dniepropetrowskim, na północnym zachodzie z charkowskim, na wschodzie z ługańskim i na południowym wschodzie z obwodem rostowskim Federacji Rosyjskiej.
W południowo-wschodniej części obwodu działała samozwańcza Doniecka Republika Ludowa, do czasu nielegalnej aneksji obwodu przez Rosję 30 września 2022 roku. 11 maja 2014 roku w obwodzie odbyło się referendum niepodległościowe nieuznawane przez władze ukraińskie.
Obwód leży na styku trzech historycznych regionów: Zaporoża, Ukrainy Słobodzkiej i Wojska Dońskiego.
Demografia.
Skład narodowościowy obwodu w 2001 roku:
Obwód doniecki to największe skupisko Białorusinów, Greków, Gruzinów, Ormian i Rosjan na Ukrainie.
Miasta.
Lista największych miast obwodu na podstawie danych z początku 2014 roku (przed wybuchem wojny w Donbasie) oraz ich skład narodowościowy w 2001 roku (dane ze spisu powszechnego):

</doc>
<doc id="103405" url="https://pl.wikipedia.org/wiki?curid=103405" title="Pantomima">
Pantomima

Pantomima (mimodram) – rodzaj przedstawienia, w którym aktor (mim) nie używa głosu, tylko odgrywa przedstawienie, używając ruchu, mowy ciała i gestów. Często, ale nie zawsze, ma pomalowaną twarz na biało. Teatr pantomimy ma "dwie typowe postacie". Pierwsza z nich to komedia służąca łatwej rozrywce. Zwykle unika ona poważnych tematów i skomplikowanej fabuły, gdyż ma przede wszystkim doprowadzić widza do śmiechu. Druga postać pantomimy może rozśmieszać nie mniej niż pierwsza, ale ma inny cel – prowokuje refleksję nad sensem życiowych zaangażowań człowieka. Prócz komicznych, podejmuje też poważne tematy, a czasem wzrusza. Wymaga ona od widza większego wysiłku wyobraźni i intelektu, dlatego jest w pewnym sensie sztuką elitarną i światową. Pantomima nie jest tańcem.

</doc>
<doc id="103406" url="https://pl.wikipedia.org/wiki?curid=103406" title="Gierałtowiczki">
Gierałtowiczki

Gierałtowiczki – wieś w Polsce położona w województwie małopolskim, w powiecie wadowickim, w gminie Wieprz, nad potokiem Bachórz.
Historia.
Wieś została założona przez ród Gierałtowskich w XVII wieku jako wieś folwarczna. Nazwa wsi pochodzi od nazwy lokowanych w średniowieczu Gierałtowic i oznacza małe Gierałtowice czyli Gierałtowiczki. Do końca XVII wieku wieś należała do Gierałtowskich, wzmiankowana w latach 1663–1676 w aktach rewizji łanów. W roku 1779 Gierałtowiczki przejęli na własność Duninowie. W XIX wieku wieś została rozbudowana przez ówczesnego właściciela dóbr Teodora Dunina, który przejął wieś w spadku w latach 1855–1881. W tym czasie wzniesiony został dwór. Po jego śmierci majątek odziedziczył jego syn Tytus Dunin. Wówczas to rozszerzono założenie dworskie zakładając park krajobrazowy. Duninowie pozostali właścicielami wsi do 1939 roku.
W latach 1975–1998 miejscowość administracyjnie należała do województwa bielskiego.
Wieś przylegająca od północy do Gierałtowic, została założona przez Gierałtowskich w 1664.

</doc>
<doc id="103409" url="https://pl.wikipedia.org/wiki?curid=103409" title="Przybradz">
Przybradz

Przybradz – wieś w Polsce, położona w województwie małopolskim, w powiecie wadowickim, w gminie Wieprz, nad Wieprzówką, na Pogórzu Śląskim, przy lokalnej szosie Graboszyce – Gierałtowice.
Nazwa.
Pierwotne nazwy to "Pribroton", "Przybyradz", "Pribradz" i "Przybrodzie". Nazwa wsi może pochodzić od imienia właściciela wsi lub od położenia przy brodzie rzek Frydrychówki i Wieprzówki. Nazwę miejscowości w zlatynizowanej staropolskiej formie "Priybiradz villa" wymienia w latach 1470–1480 Jan Długosz w księdze "Liber beneficiorum dioecesis Cracoviensis".
Historia.
Villa Zebothonis.
Przypuszcza się, że pojawiająca się często w XIV-wiecznych spisach parafii dekanatu Zator "villa Zebothonis" to właśnie Przybradz. Jako wieś parafialna musiała być na tyle duża, żeby być w stanie utrzymać proboszcza. Nie była już wymieniana w XV wieku, który na terenie księstwa oświęcimskiego i wydzielonego z niego w 1445 księstwa zatorskiego charakteryzował się m.in. wysokim rozbójnictwem, co mogło doprowadzić do ruchów migracyjnych i wręcz opustoszenia niektórych wsi. Wieś ta została prawdopodobnie wchłonięta przez Frydrychowice.
Przybradz.
Pierwszy wyraźna wzmianki o wsi Przybradz ("Priybiradz villa sub parochia ecclesiae de Fridrichowicze") pochodzi z "Liber beneficiorum dioecesis Cracoviensis" Jana Długosza (1470–1480). Jako pierwsi właściciele wsi wzmiankowani są Mikołaj Saszowski herbu Saszor i Aleksander Frydrychowski herbu Kornicz w XV wieku. Kolejni to Palczowscy herbu Saszor (potomkowie i gałąź z dom Saszowskich h. Saszor), którzy sprzedali wieś w 1631 roku. W połowie XVII wieku wieś należała do Katarzyny z Bnina Śmigielskiej, żony starosty zatorskiego Pawła Leśnowolskiego herbu Roch i Krzysztofa Komorowskiego herbu Korczak starosty barwałdzkiego, liptowskiego i oświęcimskiego.
W XVIII i XIX wieku Przybradz był wsią cząstkową i należał do: Śmigielskich herbu Łodzia, Zakrzewskich herbu Bogoria, Russockich herbu Zadora, Rottermundów herbu Rotermund, Rudnickich, Błeszyńskich, Szotarskich, Ziebrowskich, Lekczyńskich herbu Nałęcz, Bierzyńskich Brücknerów, Schultesów, Pleszowskich herbu Bogoria, Smolarskich i Szczerbowskich. Pod koniec XIX wieku ukształtowały się ostatecznie dwa folwarki i Dwór. Folwark Swinka należał do Tomasza Targowskiego, od którego dzierżawili go Szczerbowscy. Folwark Górna Część i Dwór należał do Jana Bogoryi Pleszowskiego, następnie do jego zięcia Alojzego Smolarskiego. W XX wieku wieś należała do Czesława i Aleksandry Smolarskich, do których przez prawie 30 lat należały wszystkie majątki wsi. Folwark Górna Część spalił się w 1906 roku. Folwark Swinka został sprzedany Edwardowi Jezierskiemu, a Dwór adwokatom z Katowic.
Zygmunt Palczowski, który był właściciele, wsi w XVI wieku zamienił miejscowy kościół w zbór kalwiński. W XVII wieku kościół został odebrany kalwinom i wieś należała do parafii we Frydrychowicach. Nie wiadomo co się stało z kościołem. Mógł zostać on splądrowany przez innowierców lub rozebrany przez władze austriackie.
W XIX wieku w Przybradzu były czynne kopalnie rudy żelaznej.
W latach 1975–1998 miejscowość administracyjnie należała do województwa bielskiego.

</doc>
<doc id="103410" url="https://pl.wikipedia.org/wiki?curid=103410" title="Marcyporęba">
Marcyporęba

Marcyporęba – wieś w Polsce, położona w województwie małopolskim, w powiecie wadowickim, w gminie Brzeźnica. Leży na Pogórzu Wielickim. Do Marcyporęby należy przysiółek Bachorowice.
W latach 1954-1961 wieś należała i była siedzibą władz gromady Marcyporęba, po jej zniesieniu w gromadzie Brzeźnica. W latach 1975–1998 miejscowość administracyjnie należała do województwa bielskiego.

</doc>
<doc id="103412" url="https://pl.wikipedia.org/wiki?curid=103412" title="Paszkówka">
Paszkówka

Paszkówka – wieś w Polsce, położona w województwie małopolskim, w powiecie wadowickim, w gminie Brzeźnica, 280 m n.p.m. na Pogórzu Wielickim.
W latach 1975–1998 wieś administracyjnie należała do województwa bielskiego.
Historia.
Udokumentowane wzmianki z 1325 roku. Założona przez Radwanitów w XIII w. była zawsze wsią szlachecką. W XV i XVI w. własność Paszkowskich herbu Zadora. Od połowy XIX w. należała do Wężyków.
Z Paszkówki wywodził się pierwszy znany chłopski literat Antoni Kucharczyk (1874–1944) – „Jantek z Bugaja”.
Zabytki.
Obiekty wpisane do rejestru zabytków nieruchomych:

</doc>
<doc id="103415" url="https://pl.wikipedia.org/wiki?curid=103415" title="Proszek do pieczenia">
Proszek do pieczenia

Proszek do pieczenia – sypka mieszanina zawierająca związek chemiczny rozkładający się w podwyższonej temperaturze z wydzieleniem produktów gazowych. Jego podstawowym zadaniem jest spulchnianie produktów piekarniczych (ciasta itp.).
Historia.
Proszek do pieczenia został wynaleziony przez Ebena Nortona Horsforda (byłego studenta J. Liebiga), wspieranego przez bońskiego aptekarza i przedsiębiorcę Ludwiga Clamor Marquarta, założyciela firmy "Marquart’s skład przyborów chemicznych" (dziś: C. Gerhardt). Horsford eksperymentował od roku 1856, najpierw z wodorofosforanem wapnia i wodorowęglanem sodu (sodą oczyszczoną). Natomiast Marquart rozpoczął jako pierwszy produkcję proszku do pieczenia w swoim własnym zakładzie na skalę przemysłową. Niemiecki aptekarz, August Oetker, założyciel firmy Dr. Oetker zaś jako pierwszy wpadł na pomysł rozprowadzania torebek proszku do pieczenia z ilością potrzebną do wypieku ciasta z jednego funta mąki.
Działanie.
Proszki do pieczenia są mieszaninami, które są trwałe w warunkach przechowywania (temperatura pokojowa, brak wilgoci), a w warunkach przygotowywania ciasta lub pieczenia ulegają rozkładowi z wytworzeniem znacznej objętości gazów, które przekształcają ciasto w rodzaj piany.
Wodorowęglan sodu.
Często stosowanym składnikiem proszku do pieczenia jest wodorowęglan sodu (NaHCO3), który w temperaturze powyżej 60 °C ulega dość szybkiemu rozkładowi z wydzieleniem dwutlenku węgla:
Proszek oparty na samym wodorowęglanie sodu, ze względu na zasadowe właściwości zarówno wyjściowego wodorowęglanu, jak i powstającego węglanu sodu, nadaje produktom finalnym nieprzyjemny posmak ługu. Z tego powodu miesza się wodorowęglan sodu ze słabymi kwasami lub solami o lekko kwaśnym odczynie, nazywanymi regulatorami kwasowości. Mieszanie z kwasami dodatkowo przyspiesza wydzielanie się dwutlenku węgla dzięki reakcji:
Najczęściej stosowanymi regulatorami kwasowości w proszkach do pieczenia są:
Sam wodorowęglan sodu ma własności higroskopijne i ma tendencję do zbrylania się przy dłuższym przechowywaniu. Z tego powodu do proszku dodaje się skrobię lub mąkę ziemniaczaną, które spowalniają ten proces. Często stosowana jest także skrobia kukurydziana. Skrobia stanowi „wypełniacz” rozdzielający poszczególne składniki proszku do pieczenia, przez co zapobiega ich zlepianiu i zbrylaniu. Dodatek skrobi powoduje rozwinięcie powierzchni kryształków proszku i ułatwia wymieszanie proszku ze składnikami ciasta.
W przemyśle zamiast drogich, gotowych proszków do pieczenia stosuje się często mieszaninę wodorowęglanu sodu z kwaśnym mlekiem lub maślanką, które przygotowuje się bezpośrednio przed użyciem. Obecny w tych przetworach mleka kwas mlekowy reaguje z wodorowęglanem sodu z wydzieleniem CO2, a powstający mleczan sodu pełni rolę regulatora kwasowości.
Wodorowęglan amonu.
Innym rodzajem proszku do pieczenia jest tzw. "amoniak", czyli wodorowęglan amonu. W temperaturze 60 °C rozpada się na wyłącznie lotne substancje, dwutlenek węgla, wodę i amoniak:
Stosowany m.in. do wypieku tzw. „ciasteczek amoniaczków”.

</doc>
<doc id="103417" url="https://pl.wikipedia.org/wiki?curid=103417" title="Powieść kryminalna">
Powieść kryminalna

Powieść kryminalna – odmiana powieści charakteryzująca się fabułą zorganizowaną wokół zbrodni, okoliczności dojścia do niej, dochodzenia oraz ujawnienia osoby sprawcy. Współcześnie, w najbardziej zasadniczym podziale, przyjmuje się, że powieść kryminalna dzieli się na cztery pododmiany.
Pododmiany.
Określić można cztery podstawowe pododmiany powieści kryminalnej:

</doc>
<doc id="103419" url="https://pl.wikipedia.org/wiki?curid=103419" title="Izabela Szolc">
Izabela Szolc

Izabela Szolc (ur. 1978) – polska pisarka, autorka głównie literatury fantastycznej.
Życiorys.
Debiutowała w styczniu 1997 opowiadaniem "Watykan" opublikowanym na łamach czasopisma „Nowy Talizman”. Drukowała opowiadania w „Click! Fantasy”, „Feniksie”, „Hunterze”, „Nowej Fantastyce”, „Nowym Talizmanie”, „Science Fiction”, „SFinksie”, „Wróżce”. Publikowała również w antologiach "Wizje alternatywne 4", "Wizje alternatywne 5" pod redakcją Wojciecha Sedeńki, niemieckiej antologii "Reptilienliebe", "Antologia Młodej Prozy" pod redakcją Konrada T. Lewandowskiego. Jest również autorką scenariuszy do komiksów, scenariuszy filmowych oraz współautorką albumu fotograficznego stworzonego wraz z Piotrem Dłubakiem.
Nominowana do Srebrnego Globu ’98 za opowiadanie "Latarnia Heaven". Powieść "Wszystkiego najlepszego" uzyskała wyróżnienie w konkursie na „polską Bridget Jones”.

</doc>
<doc id="103421" url="https://pl.wikipedia.org/wiki?curid=103421" title="Tajemnicza historia w Styles">
Tajemnicza historia w Styles

Tajemnicza historia w Styles () – pierwsza powieść detektywistyczna Agathy Christie, wydana w 1920 roku.
Opis fabuły.
Zawiązanie akcji.
Kapitan Arthur Hastings, weteran Wielkiej Wojny, dostaje propozycję spędzenia urlopu zdrowotnego w Styles, na terenie posiadłości Johna Cavendisha, swojego dobrego kolegi z młodych lat. Hastingsowi bardzo miło jest zobaczyć po latach starych znajomych, jednak szybko orientuje się, że atmosfera w Styles daleka jest od przyjemnej. Rodzina nie akceptuje faktu, że seniorka rodu, Emilia Cavendish wyszła właśnie za mąż za antypatycznego, młodszego od niej o wiele lat człowieka, nazwiskiem Alfred Inglethorp. Domownicy są przekonani, że Inglethorp to zwykły naciągacz mający nadzieję na rychłą śmierć staruszki i spory spadek. Wierna służąca domu, Ewelina Howard, oświadcza nawet, że rzuca pracę, gdyż nie ma zamiaru mieszkać pod jednym dachem z Inglethorpem, który w tak podły sposób omamił jej chlebodawczynię. Odchodząc, ostrzega wszystkich przed rychłym nieszczęściem mającym spaść na panią domu.
Pewnej nocy ta przepowiednia się spełnia – pani Emilia zostaje otruta. Arthur Hastings proponuje Cavendishom usługi swojego dawnego przyjaciela, belgijskiego detektywa, goszczącego w pobliżu. Jest to Herkules Poirot, światowej sławy specjalista od wyjaśniania kryminalnych zagadek.
Pierwsze podejrzenia padają na małżonka denatki. Nie zostaje jednak postawiony przed sądem z powodu braku dostatecznych dowodów. Podejrzenia kierują się na Johna. Wiadomo, że w przeddzień śmierci matki bardzo się z nią pokłócił, mógł więc w napadzie złości podać starszej pani truciznę. Hastings nie wierzy jednak w winę przyjaciela i prosi Poirota o oczyszczenie Johna z podejrzeń.
Rozwiązanie.
Sprawcą jednak okazuje się być Alfred Inglethorp współpracujący z Evelyne Howard. W chwili, kiedy odsunęły się od niego już wszystkie podejrzenia i policja szuka innych poszlak, Herkules Poirot odkrywa pewien znaczący fakt – Inglethorp celowo chciał na początku skierować podejrzenia przeciwko sobie, żeby stanąć przed sądem i dopiero tam zostać uniewinniony.

</doc>
<doc id="103424" url="https://pl.wikipedia.org/wiki?curid=103424" title="Kurt Vonnegut, jr.">
Kurt Vonnegut, jr.



</doc>
<doc id="103428" url="https://pl.wikipedia.org/wiki?curid=103428" title="Diagram Gantta">
Diagram Gantta

Diagram Gantta (Harmonogram Adamieckiego) – graf stosowany głównie w zarządzaniu projektami. Uwzględnia się w nim podział projektu na poszczególne zadania, oraz rozplanowanie ich w czasie.
Pierwsze narzędzie tego typu stworzył Karol Adamiecki już w 1896 roku, jednak nie opublikował go aż do roku 1931. Nazwa tych diagramów pochodzi od nazwiska Henry’ego Gantta, który opracował je w 1910 roku dla fabryki Bethlehem Steel "System Zadań i Premii" ("The Task and Bonus System") i w tym samym czasie opublikował w „Engineering Magazine”. System ten stworzył podstawy nowoczesnego zarządzania projektami, wnosząc m.in. metodę tworzenia diagramów Gantta, pozwalających na prezentacje wykresów ukazujących harmonogram zadań w projekcie.
Istnieje wiele metod tworzenia diagramów Gantta, jak również duża ilość możliwych do zastosowania oznaczeń.
Bardziej popularne oznaczenia.
A oto przykładowy diagram z zastosowaniem powyższych oznaczeń:

</doc>
<doc id="103429" url="https://pl.wikipedia.org/wiki?curid=103429" title="Cymes">
Cymes

Cymes (jid. צימעס; z niem.: "zum essen" = do jedzenia, lub z średnio-górno-niemieckiego: "zuomüese" = przystawka) – złożona z warzyw i owoców potrawa kuchni żydowskiej, głównie z marchwi, suszonych śliwek i jabłek, ale może występować także w wersji z ziemniakami, innymi warzywami, mięsem oraz różnymi suszonymi owocami. Składniki są duszone lub pieczone. Potrawa podawana jest na słodko. Jest zwykle zaliczana do grupy potraw deserowych lub serwowanych na ciepło dań owocowo-warzywnych. W tradycyjnej wersji kuchni żydowskiej ma postać leguminy podawanej w ramach uroczystych, świątecznych posiłków. Tradycyjnie wchodzi w skład menu wieczerzy rozpoczynającej szabat.
„The Jewish Encyclopedia” (1906) opisywała cymes jako potrawę mającą postać mieszanki duszonych owoców, charakterystyczną dla Europy Wschodniej, na terenie której żydowska sztuka kulinarna czerpała zapożyczenia z lokalnych zwyczajów żywieniowych. Według publikacji podstawowym składnikiem potrawy była marchew pokrojona w plasterki i duszona przez 3 godziny. Po odcedzeniu wywar był łączony z mąką, cukrem i cynamonem. Dodawane było pokrojone mięso, które należało dusić przez 2–3 godziny. Charakterystycznymi składnikami dla terenów południowej Rosji, Galicji i Rumunii były między innymi gruszki, jabłka, figi i suszone śliwki. Składnikiem typowym dla terenów Litwy była rzepa.
Słowo „cymes” przeszło do języka polskiego jako określenie rarytasu, rzeczy najlepszej, jedynej w swoim rodzaju, czegoś wyjątkowo smacznego. Z kolei w języku jidysz, oprócz pierwotnego znaczenia, słowo „cymes” – prawdopodobnie w konsekwencji pracochłonnego mieszania składników podczas przygotowywania owej potrawy – zaczęło funkcjonować jako pojęcie stosowane na opisanie szczególnie skomplikowanej, zawiłej procedury lub przedsięwzięcia. Bywało także używane jako synonim komplikacji, kłopotów czy przewlekłości w załatwianiu spraw.

</doc>
<doc id="103432" url="https://pl.wikipedia.org/wiki?curid=103432" title="Wykres Gantta">
Wykres Gantta



</doc>
<doc id="103433" url="https://pl.wikipedia.org/wiki?curid=103433" title="Cappelletti (brydż)">
Cappelletti (brydż)

Cappelletti – brydżowa konwencja licytacyjna, jedna z wielu form obrony po otwarciu przeciwnika 1BA, została opracowana przez amerykańskiego eksperta Mike'a Cappellettiego. Wejścia "Cappelletti" wyglądają następująco:
 Kontra Siłowa
 2♣ Jednokolorówka w dowolnym kolorze
 2♦ Dwukolorówka w kolorach starszych
 2♥ Dwukolorówka kiery z kolorem młodszym
 2♠ Dwukolorówka piki z kolorem młodszym
 2BA Oba kolory młodsze
Po 2♣ odpowiadający najczęściej licytuje 2♦ na które partner pasuje jeżeli ma kara bądź poprawia na swój kolor, inne odzywki kolorowe są do pasa, a 2BA jest silnym pytaniem o kolor.
Po 2♦, odzywki w kolorach starszych są do gry, w kolorach młodszych są naturalne i forsujące, a 2BA jest silnym relayem.
Po 2♥/♠, 3 w kolor młodszy jest do koloru, 2BA jest relayem.

</doc>
<doc id="103437" url="https://pl.wikipedia.org/wiki?curid=103437" title="Gwiazdozbiór Rufy">
Gwiazdozbiór Rufy

Rufa (łac. "Puppis", dop. "Puppis", skrót "Pup") – duży, 20. co do wielkości gwiazdozbiór nieba południowego. Gwiazdozbiór jest prawie niewidoczny w szerokości geograficznej Polski. Jedynie jego północną część można obserwować w miesiącach zimowych nisko nad południowym horyzontem. Rufa jest bogatą w gwiazdy konstelacją, przecinającą Drogę Mleczną. Liczba gwiazd dostrzegalnych nieuzbrojonym okiem: około 140.
Gwiazdozbiór ten nie był znany w starożytności – jego gwiazdy stanowiły część gwiazdozbioru Argo (Okręt Argonautów). Rufę, a także gwiazdozbiory Żagla, Kompasu oraz Kila wyodrębnił z Argo dopiero francuski astronom, kartograf i opat Nicolas-Louis de Lacaille w 1762 roku. Rufa jest największym z tych czterech gwiazdozbiorów. Gwiazdy zachowały pierwotne oznaczenia Bayera, dlatego w Rufie oznaczenia zaczynają się od gwiazdy Zeta (ζ) Puppis, zwanej też Naosem.
Mity i legendy.
W mitologii greckiej Okręt Argonautów prowadziło 52 śmiałków. Celem tej wyprawy było złote runo, skóra skrzydlatego złotego barana. Statek został zbudowany przez Argosa (stąd nazwa), przy pomocy Ateny. Wyprawa zakończyła się sukcesem. Po wielu przygodach i perypetiach statek został przez Jazona wyciągnięty na ląd Przesmyku Korynckiego. Tam został poświęcony Posejdonowi jako wotum. Tradycyjnie uważa się, że po śmierci Jazona bóg morza umieścił Okręt Argonautów na niebie na pamiątkę jego licznych przygód.
Gwiazdy Rufy.
Cztery najjaśniejsze gwiazdy w polu tej konstelacji mają jasność w przedziale 2,2 – 3 i są to kolejno: ζ, π, ρ i τ Pup.
Interesujące obiekty.
Przez Rufę przechodzi pas Drogi Mlecznej, więc jest tam dużo gromad otwartych i mgławic.
W konstelacji odkryto kilka egzoplanet, w większości gazowych olbrzymów.
Rój meteorów.
Z obszaru gwiazdozbioru promieniuje rój meteorów zwany Pi Puppidami, związanych z rozpadem krótkookresowej komety 26P/Grigg-Skjellerup. W związku z tym, że aktywność roju przypada na drugą połowę kwietnia, jest on słabo widoczny z Polski.

</doc>
<doc id="103439" url="https://pl.wikipedia.org/wiki?curid=103439" title="Odwrócone Cappelletti">
Odwrócone Cappelletti

Odwrócone Cappelletti (ang. "reverse Cappelletti" lub "modified Cappelletti") – brydżowa konwencja licytacyjna, jedna z wielu form obrony po otwarciu przeciwnika 1BA, modyfikacja konwencji Cappelletti. Wejścia według tej konwencji wyglądają następująco:
 Kontra Siłowa
 2♣ Dwukolorówka z przynajmniej jednym kolorem starszym
 2♦ Jednokolorówka, naturalne
 2♥/2♠ Jednokolorówka, naturalne
 2BA Oba kolory młodsze
Po 2♣, odzywki kolorowe odpowiadającego są do koloru, a 2BA jest relayem pytającym o kolory partnera.

</doc>
<doc id="103441" url="https://pl.wikipedia.org/wiki?curid=103441" title="Ludy Morza">
Ludy Morza

Ludy Morza – termin "peuples de la mer" spopularyzowany przez francuskiego egiptologa Gastona Maspero na określenie przemieszczających się i wojowniczych grup ludności bliżej nieznanego pochodzenia, które doprowadziły do wielkiej destabilizacji starożytnego Bliskiego Wschodu i zagroziły państwu faraonów na przełomie XIII i XII wieku p.n.e.
Wiele wskazuje na to, że to właśnie Ludy Morza zapoczątkowały wielkie przemiany polityczne, kulturowe i etniczne we wschodniej części basenu Morza Śródziemnego. Mechanizm i natura upadku Grecji mykeńskiej, państwa Hetytów oraz ogólnej destabilizacji regionu pozostają niejasne. Ich zaskakująca zbieżność w czasie z dobrze udokumentowanymi wojnami obronnymi faraonów Merenptaha i Ramzesa III pozwala doszukiwać się wspólnego wyjaśnienia właśnie w postaci ruchów migracyjnych, o których informują egipskie inskrypcje.
Geneza.
Najazdy na południowo-wschodnie tereny Śródziemnomorza to przypuszczalnie tylko ostatni z etapów procesu znacznie dłuższego i dużo bardziej skomplikowanego. Obejmował on wieloetniczne nurty migracyjne grup ludności indoeuropejskiej na tereny Azji Mniejszej i będące ich następstwem przesunięcia zmieszanej z przybyszami ludności anatolijskiej na tereny Syrii i Kanaanu. Przemieszczenia w rejonie Bałkanów doprowadziły natomiast do destabilizacji rejonu wysp Morza Egejskiego, Krety i Cypru, a w konsekwencji zagrożenie regionu delty Nilu od strony morza.
O pochodzeniu Ludów Morza wiadomo niewiele ze względu na niewystarczającą liczbę źródeł pisanych. Również świadectwa archeologiczne nie pozwalają na całkowite wyjaśnienie przyczyn tego zjawiska, co sprawia, że początki migracji pozostają niewyjaśnione. Współczesna nauka ogranicza się w zasadzie do prostego wnioskowania na podstawie skutków zbiegających się w czasie przemian, będących jak się wydaje kulminacją procesu znacznie rozciągniętego w czasie.
Destabilizacja Półwyspu Bałkańskiego i Anatolii.
Upadek kultury mykeńskiej.
Pod koniec II tysiąclecia p.n.e. znad zachodniej części Bałkanów przybyli znad Dunaju potężni Ilirowie, co spowodowało przesunięcie ludności autochtonicznej (tracko-frygijskiej) na południe. Przełom wieków XIII i XII przyniósł gwałtowne i długotrwałe zmiany w świecie mykeńskich Greków. O rosnącym poczuciu zagrożenia świadczyć może fakt, iż w XIII wieku Mykeny i Tyryns z pałaców zmieniły się w cytadele. Napór Traków i Frygów mógł pociągnąć za sobą migrację pozostających na północno-zachodnich obrzeżach świata mykeńskiego greckich Dorów, którzy zburzyli mykeńskie ośrodki i (o czym świadczy późniejszy układ dialektów) osiedlili się na Peloponezie.
Kolejna hipoteza, której twórcą był John Chadwick, zakłada, że przybycie Dorów było tylko ostatnim etapem upadku. W pierwszej fazie nastąpił wybuch niezadowolenia udręczonej przez system pałacowy ludności. Przemawiałby za tym fakt długotrwałej destabilizacji (cały wiek XII p.n.e.) i wielokrotnego burzenia i odbudowywania pałaców (Mykeny i Tyryns trzykrotnie). Przesunięcie się Dorów na południe nie musiało mieć jednak charakteru najazdu. Badania archeologiczne najliczniej zasiedlonej przez nich Mesenii i Lakonii sygnalizują, że tereny te wyludniły się jeszcze przed ich przybyciem, a wcześniej zajmujący je przedstawiciele kultury mykeńskiej pojawili się w miejscach dotychczas przez nich niezamieszkałych, tzn. na Cyprze, Chios czy w anatolijskiej Cylicji.
Upadek państwa Hetytów.
Przemieszczenie się zdesperowanych przybyszy z Bałkanów (wśród nich Frygów i Protoormian) na tereny Azji Mniejszej doprowadziło do destabilizacji kolejnego obszaru, tym razem Anatolii (upadek Troi VIIa). Państwo hetyckie znalazło się w bardzo trudnym położeniu, ponieważ na wschodzie nie zdołano jeszcze rozwiązać problemu asyryjskiego. Północ zamieszkiwana przez wojownicze ludy Kaska, zawsze stanowiące zagrożenie, teraz znalazła się pod naporem nowych przybyszy z zachodu. Przypuszczalnie druga fala migracji (Ludy Morza) nacierająca od strony południowych wybrzeży Morza Śródziemnego, doprowadziła do przerwania szlaków handlowych, a w efekcie klęski głodu i wewnętrznych napięć. Pomimo desperackich prób rozbicia floty najeźdźców przez okręty skierowane z Ugarit, sytuacji nie dało się opanować. Mechanizm upadku mógł być podobny do tego z Grecji mykeńskiej. Wewnętrzne osłabienie spowodowało niechęć do władcy (Suppiluliumasa II) i najazd Kasków (w koalicji z nowymi przybyszami?), którzy w takiej sytuacji z łatwością pokonali Hetytów.
Najaktywniejsi z grupy bałkańskiej Protoormianie dotarli aż do północnej Mezopotamii, gdzie starł się z nimi król asyryjski Tiglat-Pileser I (XI wiek p.n.e.). Pojawili się oni w asyryjskich inskrypcjach jako Muszku, którym to mianem Asyryjczycy zaczęli określać dwa wieki później również Frygów.
Ludy Morza a Egipt.
To dzięki inskrypcjom i reliefom egipskim dotrwały do naszych czasów jedyne świadectwa pisane dotyczące Ludów Morza. Są one punktem wyjścia wszystkich rozważań związanych z tym tematem.
Egipcjanie zetknęli się z niektórymi plemionami, określanymi później jako Ludy Morza, kiedy te nie stanowiły jeszcze wielkiego zagrożenia. W inskrypcji ze Świątyni Obelisków w Byblos czy tzw. "listach z Amarna" korespondencji dyplomatycznej dwóch ostatnich faraonów XVIII dynastii Amenhotepa III i Echnatona (1350-1320 p.n.e.), wielokrotnie zostały wymienione nazwy plemion "Szardana" (Szirdanu), "Danuna" i "Lukki". Za panowania Ramzesa II, trzeciego władcy XIX dynastii, doszło do wojny z Libią. Sprzymierzeni z nią "buntowniczy Szerden" (o czym informuje IV stela z Tanis) po raz pierwszy opisani zostali jako wyłaniający się "na wojennych statkach z pośrodku morza". Kilka lat później w wielkiej bitwie pod Kadesz ci sami buntownicy zasilali już armię Ramzesa Wielkiego, a nawet opracowali plan bitwy. Po stronie Hetytów stanęło natomiast plemię Luka.
Fakt, że Egipcjanie znali plemiona określane mianem Ludów Morza wcześniej jako niestanowiące dużego zagrożenia, potwierdza tezę o zmuszaniu niektórych nacji przez główną falę migracji z Bałkanów do desperackich przemieszczeń.
Panowanie Merenptaha.
Forpoczta zbliżającej się nawałnicy dotarła do Egiptu za czasów panowania następcy Ramzesa II – Merenptaha. Najważniejsze świadectwa pisane dotyczące tych wydarzeń to:
Dowiadujemy się z nich, że w piątym roku panowania czwartego z faraonów XIX dynastii (1208 p.n.e.) władca Egiptu odniósł wielki tryumf nad koalicją Libijczyków pod wodzą Merjeja syna Deda i plemion północy. Wielka Inskrypcja z Karnak przedstawia sprzymierzeńców jako ludy: "Ekwesz, Teresz, Luka, Szerden i Szekelesz" przybyłe nad deltę z rodzinami i dziećmi w celu osiedlenia się. Źródła szacują liczbę zabitych na ok. 6500, pojmanych na ok. 9000, a także przedstawiają listę łupów zdobytych w wyniku działań wojennych. Zachowane inskrypcje Kolumny Kairskiej zawierają dokładną datę inwazji 5. rok 2. miesiąca trzeciego sezonu (drugi Szemu, czyli marzec-kwiecień 1208 p.n.e.).
Panowanie Ramzesa III.
Na panowanie Ramzesa III z XX dynastii przypadła druga kulminacyjna fala najazdów. Z tego czasu pochodzą najbardziej wartościowe źródła, stanowiące podstawę naszej dzisiejszej wiedzy o Ludach Morza. Wśród nich inskrypcje ze świątyni grobowej Ramzesa III w Medinet Habu i tzw. Papirus Harris I.
W 5. roku panowania (1190 p.n.e.) musiał Ramzes odeprzeć pierwszy atak Libijczyków pod wodzą króla Temera i ich północnych sprzymierzeńców, o czym informuje wielka inskrypcja drugiego dziedzińca tebańskiej świątyni. Wśród wymienionych plemion północy znajdują się "Tekel" i "Peleset" (Filistyni) opisani jako "wojownicy na lądzie i morzu".
W tym samym miejscu znajduje się także opis drugiej, decydującej wojny 8. roku panowania Ramzesa III (1187 p.n.e.). To najważniejszy, niezwykle staranny zapis dotyczący plemion północnych obfitujący w wiele interesujących informacji.
Informacja, jakoby państwo hetyckie zostało zdobyte przez tych samych najeźdźców, którzy napadli na Egipt, jest mało prawdopodobna i przypuszcza się, że inskrypcja miała charakter propagandowy. Przypisanie upadku państwa tak znaczącego (które w dodatku rzeczywiście wtedy miało miejsce) Ludom Morza, podnosiło rangę starcia. Zwiększało również chwałę faraona bardzo wzorującego swoje rządy na wielkim poprzedniku Ramzesie II. Wymienione królestwo Arzawa również nie istniało już w czasach Ramzesa III, o czym ten musiał doskonale wiedzieć. Nie ma natomiast wątpliwości, że miasta znajdujące się na drodze pochodu, tj. wspomniane Alaszija (Alalach), a także Ugarit zostały zniszczone tak dotkliwie, że nigdy nie odzyskały dawnej świetności.
Bitwa o Djahy.
Decydujące starcie rozegrało się w dwóch etapach. Pierwsze, lądowe miało miejsce pod Djahy (Zahi) w Retenu (dzisiejszy Liban), gdzie Egipcjanie, wyszedłszy naprzeciw armii idącej lądem, przygotowali się na atak. Zagrożenie było tak duże, że zmobilizowano wszystkich mężczyzn zdolnych do noszenia broni. Reliefy przedstawiające napastników nie pozostawiają wątpliwości co do ich różnorodności etnicznej i kulturowej, również w zakresie budowy okrętów widoczne są spore różnice. Zwycięstwo Egipcjan było całkowite.
Bitwa w delcie Nilu.
Kolejne starcie rozegrało się na wodzie w delcie Nilu. Ta bitwa także została wygrana przez siły egipskie, a najeźdźcy rozbici.
Pomimo druzgocącej klęski niektóre z Ludów Morza (np. Filistyni) pozostały na obszarach Syrii i Kanaanu (stąd Palestyna). Pozostałe plemiona wtopiły się w lokalne społeczności lub – jak uważają niektórzy – wywędrowały na zachód.
Znaczenie.
Pomimo braków źródłowych, a co za tym idzie braku pewności co do przebiegu migracji, mają one znaczenie pierwszorzędne w zrozumieniu późniejszej historii tego regionu.
Starożytny Bliski Wschód, a już z pewnością południowo-wschodnia część Śródziemnomorza zmieniła się w tym czasie diametralnie. Zniknął całkowicie świat hetycki, zastąpiony przez królestwa frygijskie i lidyjskie. Wymiana etniczna i kulturowa spowodowała oderwanie Anatolii od wpływów kultury bliskowschodniej, na rzecz wpływów greckich. Świat kananejski doświadczył wkrótce kolejnej fali migracji, tym razem aramejskiej, co doprowadziło do upadku zwierzchnictwa egipskiego nad tymi ziemiami. Środek ciężkości dosyć dobrze zbilansowanego politycznie regionu zaczął przesuwać się nad Tygrys i Eufrat, gdzie wzrastać zaczął przyszły hegemon, którym w VIII wieku p.n.e. stała się Asyria. Natomiast na północy w zajętej przez Dorów Grecji nastały wieki ciemne, które przygotowywały żyzny grunt pod okres archaiczny.
Identyfikacja.
Od dłuższego czasu ponawiane są próby identyfikacji poszczególnych nazw plemion z inskrypcji egipskich z późniejszymi nazwami nacji śródziemnomorskich. W większości przypadków podstawowym kryterium jest podobieństwo brzmienia, co czyni je przedmiotem sporów.
Filistyni.
Wyjątek stanowią Filistyni, których na reliefie z Medinet Habu przedstawiono w charakterystycznych czapeczkach lub hełmach. Podstawowym źródłem ich identyfikacji jest Biblia, według której "Peleset" przybyli z "Kaftor". Ponieważ jednak posługiwali się odmianą języka używanego w Karii, przypuszcza się, że pochodzili z Azji Mniejszej, a Kreta była tylko etapem w ich podróży na południe. Co więcej, sylabiczne znaki ich pisma zdradzały wpływy mykeńskie, podobnie jak ceramika. Ziemie przez nich zasiedlone bardzo szybko uniezależniły się od Egiptu, co opisuje w swoim sprawozdaniu kapłan Wen-Amon, który udał się na te tereny z misją dyplomatyczną jakiś czas później. Od niego posiadamy również informacje o plemieniu Tjeker (Zekr), na które natknął się w swej podróży. Zajmowali miasto Dor i parali się piractwem. Polski historyk Niesiołowski-Spano opublikował hipotezę łączącą Filistynów z Ludami Morza oraz Lewitów z Grekami (Lewy = *"la-wo").
Etruskowie.
W ludzie nazwanym Teresz (Tersz), próbowano doszukiwać się Tyrrenów (), czyli Etrusków. Przemawiałoby za tym świadectwo Herodota, który przypisywał im małoazjatyckie pochodzenie i pokrewieństwo z Lidyjczykami ("Dzieje" I.94) oraz ich objawiona religia z bardzo rozbudowanymi wyobrażeniami o życiu pozagrobowym. Sprawę tę nieco rozjaśniły opublikowane w 2007 roku badania mitochondrialnego DNA przeprowadzone na mieszkańcach toskańskiego Murlo, które potwierdziły dużą zgodność z genotypem bliskowschodnim z regionów południowo-wschodniej Turcji.
Plemię Ekwesz (Akaiwasza) próbowano łączyć z Achajami, a plemię Danuna z Dananami (homeryckim określeniem Achajów, ; "Iliada" I.40), lub nazwą biblijnego plemienia Dana. Plemiona Szerdesz i Szekelesz odpowiednio z Sardami (Sardynia) i Sycylijczykami.

</doc>
